40001023	Jaga' ỹauo maliaxa sa huó'on, qaláxasa qo'uaxai qomle, qana'chi 'uo ga' lec'óxot. Jega'me lenaxat qomle da' Emanuel. Dójo' nenaxat 'eet'oi: Ñi' Dios qo'mi huetaavlo.
40002006	'Am noic Belén 'me 'ouétaaue jen' n'aléua na' lec'óqo'tepi so' Judá, ỹátaqta sa lec'óxotolec da' 'ad'amaqchic, sa 'auená'am jen'me net'alpi jénjo' 'aléua; qá'a 'am chiỹaqaỹi qomle ga' nasoxola', 'me ỹilo'ogue qomle na' Israel lec'oqtepi 'me ỹalémaxasetpi.
40002018	Qodemachítapega da' naviliỹáxac huá'ña di' Ramá, noinaxac qataxa n'alaxac. Raquel jañi' noỹíitac ỹasouaxat di' lec'óqo'tepi, qaláxasa sa nasen da' qoỹicochaq, qá'a ma'le ỹileu jidi'me lec'óqo'tepi.
40004015	'Am 'aléua 'me 'am lalémaxaset na' lec'oqtepi so' Zabulón qataxa so' Neftalí, qataxa 'am naq'aic 'me 'anolquetelégue jaso' peróna 'me 'ap'aiỹi da' c'atena liiséguem di' ñáchi Jordán. 'Am Galilea 'me 'am netalégue jen'me sa judío lé'ec.
40004016	Jen'me siỹaxadipi 'me huétaaue jen' n'álaxa, qaláxasa jen'me ỹilá'a jaso' sega'me coỹadáxanaqte lat'édai. Jen'me huétaaue na' ỹátaqta sa lec'óxotolec lepaqal da' neleuaxa, qaláxasa jen'me ỹicoỹadelégue jaso' sega'me coỹadáxanaqte.
40006009	Chan'eesa da' 'antamiñii, qaa'le 'oñiit'oi: 'Am qadet'a qan'étoqo't 'me 'onet'ague di' piỹem, ỹima da' qoỹi'ỹoxoden da' 'adenaxat.
40006010	Ỹa 'anamaxaño' qomle da' 'ad'onataxanaxac, tetoqo' ỹí'et ga' 'onétapeec ỹima jen'me huetalquéna, 'ená'am jena'me huet'ot na' piỹem.
40006011	Ỹa qo'mi 'auanema jénjo' nolo' ga' qonoq 'me seuénaqtaaque.
40006012	'Auapalaxa't qomle naua' qadoico, 'ená'am qo'mi da' sóxote sapalaxataq ga' qo'mi qoỹ'eteque 'me sa nó'in.
40006013	Sa 'te qomle da' qo'mi 'auasengueta ga' qan'iinaguec, na'chidáta da' qo'mi 'antelaqtena'agueta ga' sa nó'in. Qá'a da' 'ad'onataxanaxac, qataxa da' 'ad'añaxac, qataxa da' 'adi'ỹoxodic na'chi 'eeta't qaỹa 'te loiquiaqa'. Já'a, na'chi 'éeta dójo'.
40011011	Ỹátaqta 'eesa dójo' 'ami senapegalo da' ỹima na' siỹaxadipi joca'lio' da' chiỹoqot'egue, cha ỹivíde'ta naỹi, da' qaỹa ga' ỹañoxot da' napacalégue da' l'amaqchic so' Juan 'me chiláxanataxanaxaic. Qaláxasa jen'me ỹágueegue da' qaỹa ga' l'amaqchic da' huétaaue jeda'me l'onataxanaxac ñi' Dios 'me net'ague da' piỹem, jen'me napacalégue jeso'me Juan.
40012018	Jega'me na'chiga ga' mai'chi ỹamaxasec, jega'me mai'chi ỹiquiỹac, qataxa ỹátaqta ỹauotaxat jega'me, ỹátaqta ñitóotapeec. Jega'me d'onataxanóoue qasen ñi' ỹipaqal, da' qaidi ỹ'axátem jen'me ỹodapecachi siỹaxadipi jeda'me séetapeec da' ỹí'et.
40012019	Jega'me sa 'te da' c'onaxanaxaic, qataxa sa 'te da' ỹ'alqata't, qataxa sa 'te da' qodemachítapega ga' l'aqtac da' huéta'nỹi ga' naq'aic.
40012020	Qataxa sa 'te da' 'chi ỹinoxonỹi jaga' coqta 'me namaq, qataxa sa 'te da' ỹalamat jega'me necoỹadáxanaxat 'me 'chi dechitapeelégue, cha ỹivíd'a da' ỹim da' lapaxañi ga' l'onataxanaxac 'me ỹátaqta ỹiỹamqáchiiñi.
40012021	Qana'chi ỹima jen'me ỹodapecachi siỹaxadipi ỹátaqta 'uo da' lepé'e jeso'me.
40013014	Dójo' 'éeta jen'me siỹaxadipi, jeda'me ỹátaqta ỹipaquíchiỹi jocalia'cho' da' ỹ'axat jeso'me l'aqtáxanaxanec ñi' Dios, lenaxat Isaías, joca'li 'enaaco': 'Ami ỹátaqta 'amachíitac, qaláxasa sa 'auaỹáchiñii qoỹ'axat; 'ami 'anlóitaiỹi, qaláxasa qaỹa ga' 'aulói'ỹa.
40013015	Qá'a jañi' liquidiaqte jénjo' siỹaxadipi v'iỹílaqtalégue da' ỹátaqta sa nedámchiỹi, qataxa sa 'te da' ỹátaqta demachi, qataxa naua' l'ai'te d'ochita'salo; da' qaidi qaỹa ga' ỹilá'a, qataxa qaỹa ga' demachíỹa, qataxa qaỹa ga' ỹaỹáten jan' liquidiaqte, qataxa sa jaỹim v'iỹílaxa da' qaidi ñataden.
40015008	Jénjo' siỹaxadipi 'éetapega jaỹim ỹi'ỹoxodéetac, qaláxasa jañi' liquidiaqte ỹátaqta soqoỹoqót'a qa'en jaỹim.
40015009	Ỹisamaxasáỹi da' jaỹim ỹ'étec da' li'ỹoxodénataxanaxac, qá'a naua' lapaxaguenataxanaxaco, jenaa'me mai'chi laqátaxaco na' 'chi siỹaxadipi.
40021005	'Au'axátem qomle di' noic let'ádaic lenaxat Sión, 'auéetojo': “Ỹa 'aulo'oguet na' 'adet'a, jena'me 'am nec'áte'uo, jena'me ỹátaqta qaỹa ga' l'amaqchic, netalégue jana' 'ásena, qataxa jen' 'asenolec 'me lec'óxot jana' 'ásena 'me nachóxonaxalate.”
40021043	Chan'eesa 'ami senapegalo, dójo' l'onataxanaxac ñi' Dios da' ỹimata'a'téna, jeda'me 'ami qochiỹoxotaavlo qomle. Qana'chi jeda'me qoỹanem ga' siỹaxadipi 'me ỹátaqta ỹipagaqchíichiỹi jega'me jaláỹaxac 'me taiỹet dójo' l'onataxanaxac.
40022044	Ñi'me qadesaliaxanec Dios 'enapéga jiñi'me ỹisaliaxanec, 'eet'oi: 'Onet'ague qomle jen' ỹoic, tetoqo' ma'le sacho'to naua' 'adapia'te jen'me 'anp'aguénoqo'tpi.
40022045	¿Hua'ago' jogamaxa 'éeta jega'me net'a 'me nec'alaxaqui da' lec'óxot so' David, qá'a jeso'me 'enapéga lesaliaxanec?
41001002	So' l'aqtáxanaxanec ñi' Dios, lenaxat Isaías, ỹidíñi joca'li da'me 'enaac: Jaỹim Dios samaq ga' ỹ'aqtáxanaxanec qomle da' se'uáuaxangue da' 'at'ague, qaidi ỹaqátaxata't ga' 'adadic.
41001003	Qaa'le 'uo so' siỹaxaua chimaqtapeelégue so' totelégue 'aléua, da'me liỹáxanaxac 'enaac: 'Auqátaxañiita't ga' ladic qomle ñi' qadesaliaxanec, ỹátaqta 'an'ónaxachiit'egue.
41001004	Qana'chi 'éeta so' Juan joca'li nachiláxatac so' siỹaxadipi, huét'a so' totelégue 'aléua. Qana'chi ỹ'axátem jeso'me da' ỹigue'm naua' loico, qana'chi qonachiláxan, qaidi qoỹapalaxa't naua' loico.
41001005	Qaa'le janac da' qonaquiáxana so'me ỹima na' chiỹaqá'a di' 'aléua Judea qataxa di' noic t'ádaic Jerusalén. Qana'chi jen'me ỹ'axa't naua' loico, qana'chi so' Juan nachiláxanataxanỹi so' ñáchi Jordán.
41007007	Ỹátaqta qaỹa 'te náaue da' jaỹim ỹi'ỹoxodéetac, qá'a na'me lapaxaguenataxanaxacpi mai'chi laqátaxac na' siỹaxadipi.
41007008	Qá'a 'ami 'oquíi'ỹai jen' laqátaxacpi ñi' Dios, qana'chi 'oquiỹiilo naua' n'onataico na' siỹaxadipi: 'oquíitapegue' da' n'onataguec da' qoỹiỹo jan' náco'na qataxa jan' ỹómaxaqui, qataxa jalcote jen' laỹi 'me 'av'íchii.
41012010	¿Qo'li sa 'autaxaỹaxañiỹa'pe naa'me nedétrañi l'aqtaqa ñi' Dios? 'Me 'enapega't: So'me qa' 'me l'otánec na' 'emeelo'opi, naqaiso naỹi so' d'añiỹapeeguet qa'en na' 'emec.
41012011	Da'me chiỹoqot'ot da' ỹí'et ñi' qadasoxola' Dios. Qataxa ỹátaqta qaỹa 'te 'ená'am qasenaq da' li'ỹoxodic.
41012037	Qaláxasa ¿'te hua'ague ga' 'éeta da' ga' net'a 'me nec'alaxaqui da' lec'óxot so' David, qá'a so' David ỹátaqta 'enapéga da' lasoxola'? Qana'chi so'me siỹaxadipi ỹátaqta 'uo da' lamanaxanaxa da' naquiáxatapega so' Jesús.
42001046	Qana'chi jaso' María 'enaaco': Da' ỹiviliỹáxac ỹátaqta ỹi'ỹoxoden ñi' qadesaliaxanec,
42001047	qataxa jañi' ỹiquidiaqte ỹátaqta mátac ỹasouaxat ñi' Dios 'me ỹic'alaxaqui.
42001048	Qá'a ñi' Dios táchiỹi lauel jan'me qaỹa 'te ga' nesáaque lamaxase, qana'chi chiỹoqóchii'ña da' ỹima na' siỹaxadipi jaỹim ỹimataỹi da' ỹátaqta jaỹim mátac.
42001049	Qá'a ñi' Dios 'me qaỹa ga' ỹaqalánaac ỹátaqta let'ádaic da' jaỹim ỹ'étec; da' lenaxat ñi'me ỹátaqta huosóta.
42001050	Jiñi'me na'chi 'eeta't da' 'uo da' lichoxodénataxanaxac jen'me ỹátaqta d'oỹa jiñi'me.
42001051	Qataxa jiñi'me ỹátaqta qaỹa ga' 'ená'am da' lañoqtaxanaxac da' ỹí'et, qalaxaso'chi loxonec ỹima na' ỹ'oxodénaxaicpi.
42001052	Qataxa jen'me 'uañaxaicpi ca'ai qa'e'n naua' l'onataxanaxaco, qaláxasa jen'me choxodaqpi na'chidáta da' neuaaỹaxaséguem.
42001053	Nataq'en jen'me deuénaxaatac, qaa'le ỹanem da' qaỹa ga' ỹiuénaaque, qana'chi jen'me saliaxanqapi, qaa'le ỹátaqta c'ochichiilo qa'e'n naua' loua' da' ỹamaxáiỹi.
42001054	Qataxa lecochiỹa na' lec'oqtepi so' Israel 'me lamaxasec, qaláxasa sa 'te da' petelaxaguet da' lichoxodénataxanaxac jeso'me.
42001055	Qá'a da'me dójo' na'chi 'eeta't da' ỹaloxónapega josii'chi jeso' huá'au qadet'alpi, jeso'me Abraham qataxa so' lec'óqo'tepi.
42001068	Ỹátaqta qoỹi'ỹoxoden qomle ñi' qadesaliaxanec 'me netamnaxala' na' Israel lé'ecpi, qalaxaso'chi jiñi'me qo'mi nec'atalo da' qo'mi nec'alaxatréegue, qá'a mai'chi qo'mi lalémaxase'te.
42001069	Jiñi'me qo'mi ỹanema ga' ỹátaqta 'uañaxaic nec'alaxaqui, chiỹoqótooue qa'en na' lec'óqo'tepi jeso'me lamaxasec David.
42001070	Da'me chi'ena da' qo'mi ỹaloxóotapegalo joca'li ỹ'axátet'aguet qa'en ỹima so'me huesóta l'aqtáxanaxanecpi jesaa'me 'uáudeegue 'uóidi, 'eet'oi:
42001071	da' sétaaque qo'mi nec'alaxatee'guesopa jen'me qo'mi ỹip'agueet'ape qataxa ỹima jen'me qo'mi niquiỹatapegalo,
42001072	nataq'en da' ỹátaqta 'uo da' lichoxodénataxanaxac so'me huá'au qadet'alpi, qataxa da' sa petelaxaguet jeda'me niỹamaxataxac 'me ỹanem jeso'me siỹaxadipi.
42001073	Naqaida da'me ỹaloxóotac ñi' Dios joca'li ỹanéegue so' l'aqtac da' ỹanem jeso' qadet'a Abraham:
42001074	da' qo'mi nec'alaxatee'guesopa jen'me qo'mi ỹip'agueet'ape, tetoqo' qaỹa ga' qad'óitaaque da' si'ỹoxodénaqtac jiñi'me,
42001075	nataq'en da' tetoqo' qo'mi ỹiỹamaxade'n da' ñañoqot jiñi'me da' qo'mi huesóte' ỹiméda naua' noloqo'te da' qanchaalataxac.
42001076	'Am ỹalcolec, 'am qoỹanáỹi qomle da' 'am l'aqtáxanaxanec ñi'me Dios 'me let'ádaic, qá'a 'am qoỹ'áuaxat'ague qomle jen' ladic ga' qadesaliaxanec, tetoqo' 'auqátaxata't,
42001077	tetoqo' 'au'aqtaxanem jen'me lalémaxasetpi qaidi qoỹapalaxa't naua' loico, qataxa tetoqo' ỹaconguet da' nec'alaxa.
42001078	Qá'a na'chida da' mai'chi lesóxodic qataxa da'me liỹálaqtaxanaxac ñi' qan'étoqo't, da' 'uo da' chiỹoqot'ot qa'en na' piỹem da' qo'mi ỹanema jaga' sega' c'atena 'me ỹicoỹadelégue ga' dálaxaic nolo',
42001079	tetoqo' ỹicoỹadelégue jen'me huétaaue na' n'álaxa qataxa da' lichic da' neleuaxa, qataxa tetoqo' qo'mi ỹaloxoot'eelo ga' nadic 'me n'emáxac.
42002014	¡Ỹátaqta sa lec'óxotolec da' ni'ỹoxodénataguec ñi' Dios 'me net'ot di' piỹem, nataq'en jen' 'aléua 'uo da' l'emáxac na' siỹaxadipi 'me ỹiỹamaxadéetac jiñi'me!
42002029	'Am ỹisaliaxanec, naỹi ma'le n'óota da' jaỹim 'auaséet'em da' ỹiméta da'me ỹ'óiỹaxac, qaỹa 'te 'uo, qá'a ỹipaquíchiỹi da'me 'ad'aqtac 'me 'aualoxóna joca'li na' 'adamaxasec.
42002030	Qá'a jaỹim ñimá'ai naỹi da' sauáachiỹi jen'me qadec'alaxaqui
42002031	'me 'auanáỹi da' 'auasoxoolégue ỹima na' siỹaxadipi.
42002032	Jen'me na'chína na' sega'me necoỹadáxanaxat 'me ỹicoỹadelégue jen'me sa Israel lé'ecpi, nataq'en ỹí'et da' li'ỹoxodic jen'me Israel lec'óqo'tepi 'me 'adalémaxasetpi.
42003004	Qana'chi dójo' ỹipaquíchiỹi da' l'aqtac so' l'aqtáxanaxanec ñi' Dios joca'li ỹidíñi da' l'aqtac, 'eet'oi: 'Uo qomle ga' siỹaxaua chimqátapeelégue ga' totelégue 'aléua, 'eet'oi da' liỹáxanaxac: “Ỹa 'auqátaxañiita't ga' naq'aic ñi' qadesaliaxanec, ỹátaqta 'au'ouáchiit'egue ga' ladic.
42003005	Ỹima na' c'amai'nỹi ỹátaqta saqáchiỹi qoỹin, qataxa ỹima jen' qasoxonaxa qataxa na' comadáxapi ỹátaqta qonaloqchíichiiñi, jen'me naq'aicpi 'me namaqaicpi, qaláxasa chimqáteegue qoỹin, qataxa na' nadicpi 'me pelca'ỹague jen' 'aléua, qaláxasa qonaloqteet'a't,
42003006	tetoqo' ỹima na' siỹaxadipi ỹilá'a da' nec'alaxa 'me ỹan ñi' Dios.”
42004010	qá'a di' nedétañi l'aqtac ñi' Dios 'eet'oi: Ñi' Dios qomle namaq ga' lamaxasec piỹem lé'ec, da' 'am netelá'a,
42004011	qaidi 'am ỹachitalóo'te naua' loua' jen'me, qaidi sa 'te da' 'auatoxoiỹet ga' qa'.
42004018	So' lepaqal ñi' qadesaliaxanec Dios jaỹim ta'nỹet, qá'a jaỹim qoỹanaỹi da'me s'axátem da' 'ónaxaic lipí'ic jen'me choxodaq; qataxa jaỹim qoỹamaxalégue da' ñataden na' 'uo da' laquicoxo, qataxa tetoqo' s'axátem da' qoỹisóiỹi na' necointáisecpi, qataxa da' sanem da' nauáachiiñi qasen na' qaỹaua naua' l'ai'te, qataxa tetoqo' sesóiỹi jen'me sa qoỹiỹamaxatac,
42004019	qataxa tetoqo' s'axátreegue naua' noloqo'te 'me huetoovlo ñi' qadesaliaxanec ỹan da' lichoxodénataxanaxac.
42007028	'Ami s'aqtaxanema da' ỹima na' siỹaxadipi qaỹa da' 'uo ga' l'aqtáxanaxanec ñi' Dios da' napacalégue da' l'amaqchic so' Juan 'me chiláxanataxanaxaic. Qaláxasa jen'me ỹágueegue da' qaỹa ga' nesáaque da' huétaỹi da' l'onataxanaxac ñi' Dios, qana'chína na' ỹátaqta napacalégue jeso'me.
42011002	Qaama'le so' Jesús 'enaaco': —Da' ỹivíta da' 'antamiñii, qana'chi 'oñíitojo': 'Am qadet'a 'me 'onet'ague na' piỹem, ỹima qoỹi'ỹoxoden da' 'adenaxat. Ỹa 'anamaxaño' qomle da' 'ad'onataxanaxac, tetoqo' ỹí'et ga' qonétapeec ỹima jen'me huetalégue jen' 'aléua, 'ená'am na'me huetalégue na' piỹem.
42011003	Ỹa qo'mi 'auanema ga'me seuénaqtaaque qonoq ỹiméda na' noloqo'te.
42011004	Qataxa 'auapalaxa't naa'me qadoico, qá'a qo'mi nataq'en sapalaxataq ỹima jen'me qo'mi qoỹ'eteque 'me sa nó'in. Qataxa 'ena't qomle da' qo'mi 'auaseneeta ga' qanapiinaguec, na'chidáta da' qo'mi 'antelaqtena'agueta ga' sa nó'in.
42020018	Qaláxasa da' 'uo gamachaqaiga talégue jeso' qa', qana'chi jega'me doláỹi; qataxa so' qa' da' 'uo ga' talégue, qana'chi jega'me ỹátaqta doláchiỹi qa'en.
42020042	Qá'a jeso'me David 'enaac da' l'aqtac 'me nedétañi jan'me lede 'me lenaxat Nalacpi, 'enaac: Ñi' qadasoxola' Dios 'enapéga ñi' ỹasoxola', 'eet'oi: “'Ona'ague qomle na' ỹoic,
42020043	cha ỹivíde'ta qomle ma'le sacho'to naua' 'adapia'te jen'me 'anp'aguénoqo'tpi.”
42020044	¿Hua'ago' ga' 'éeta so' David da' lec'óxot jega'me net'a 'me qadec'alaxaqui, qá'a jeso'me David ỹimatá'ac da' 'en lasoxola'?
43004007	Saua' lapaxaguenataqa tadóoue so' noic da' neuodéedaaque ga' jalo'. Qana'chi nividaxasomo' jaso' ỹauo 'me l'acháqa' di' Samaria da' naỹaxasó'ma jaso' nópi'ỹaxaqui da' sétaaque da' naqadiséguem so' noxop. Qana'chi so' Jesús 'enapego' jaso'me, 'enaaco': —'Aua'uo qomle ga' ỹáquip.
43004008	
43010014	Jaỹim 'me na'chaỹim 'ónaxaic n'aanaxate nouatoqo't. Dójo' 'éeta ñi' ỹit'a da' jaỹim ỹaateton, qataxa da' jaỹim saateton jiñi'me, na'chidáta da' 'éeta da' jaỹim saateton jan'me ỹilo n'aanaxate, qataxa jan'me nataq'en ỹátaqta jaỹim ỹaateton. Qataxa jaỹim sanéegue da' ỹ'óiỹaxac ỹasouaxat jan'me.
43010015	
43012015	Sa 'te qomle da' 'au'óiỹi, 'ami 'me 'oñíita'ña jénjo' noic Sión; ỹa 'auloiỹet na' 'adet'ai, jena' cha'aguet netalégue na' 'ásena.
43012039	Tadeeto', na'chi qaỹa 'te 'uo ga' d'amaqtenataxan. Qá'a jeso'me Isaías nataq'en ỹidíñi jocalia'cho' da' 'eet'oi:
43012040	Ñi'me Dios ỹ'étec da' 'en qanampi so' siỹaxadipi qataxa ỹátaqta sa nedámchiilo qa'e'n naua' liquidiaqtel, qaidi sa nauaadíñi naua' l'ai'te, qataxa qaỹa ga' ỹaỹáten jan' liquidiaqte, qataxa da' sa jaỹim n'iỹílaxa qaidi ñataden.
43012041	So' Isaías 'enaaco' joca'li dójo', qá'a ỹasouaxat da' ỹauáachiỹi da' li'ỹoxodic so' Jesús. Huá'a, qana'chi ỹ'axátetac jeso'me.
43013002	So' paiỹac 'me qadó'o, jeso'me ma'le sóxote da' ỹacháỹi da' leenataxac jaso' liquidiaqte so' Judas Iscariote, jeso'me lec'óxot so' Simón, da' qaidi ỹaneuo so' Jesús. Qaláxasa so' Jesús sóxote ỹaỹáten da' chiỹoqot'ot ñi' Dios qataxa ỹaỹáteeta da' v'iỹílaxa jiñi'me qataxa ñi' let'a ỹanem jeso'me ỹima da' l'añaxac. Qana'chi joca'li ma'le di'quiỹá'ai jeso'me lapaxaguenatacpi, qana'chi so' Jesús nichaachiñi, qana'chi naqat so' lapoto, qataxa nesáachiỹi so' liỹóxonaxat huáloq lai.
43013003	
43013004	
44002017	Ñi' Dios 'enaac: gaua' p'átreegue noloqo'te, qana'chi ñanacot ñi' ỹipaqal da' sanem ỹima na' siỹaxadipi; qana'chi na' nec'oqtepi qataxa jan' nec'oqtepi, ỹ'axa't qomle naua' ỹ'aqtaqa, na' soxodipi di'ỹo't naua' lauanáxanaxaco jaỹim chiỹoqodápecot, qataxa na' ỹ'axaicáchiipi huo'oi naua' lichoxonaxaco.
44002018	Gaa'me noloqo'te, qana'chi jaỹim ñanacot qomle ñi' ỹipaqal, qana'chi sanem na' ỹamaxa'spi qataxa jan' ỹamaxasepi, huá'a qomle, qana'chi ỹ'axa't naua' ỹ'aqtaqa.
44002019	Sacho'ot na' piỹem da' saloxon ga' ỹa'uo n'aalaxac, qataxa jen' 'aléua sa'uo na' n'anecpi: netauo', dóle', nichaxa let'ádaic.
44002020	'Om jañi' c'atena, ñi' 'auóxoic 'ená'am jaga' netauo', qom'chi ỹamtaa'le ỹivíta ga' nolo' 'me livídaxaqui ñi' qadasoxola' Dios. Ga'me nolo' ỹátaqta qaỹa 'te 'ená'am da' lichic qataxa da' li'ỹoxodic.
44002021	Qana'chi ỹima na' liỹáxanaxat da' lenaxat ñi' qadasoxola', jen'me qonec'alaxatéegue.
44002025	Qá'a so' net'a David nataq'en ỹ'axátet'a so' Jesús joca'li, 'enaac: Jaỹim na'chi 'eeta't da' selót'a ñi' qadasoxola'; ñi'me huét'a na' saỹáten, qaidi qaỹa 'te ga' jaỹim ỹadiỹot.
44002026	Chan'eesa ỹátaqta nesaxáỹi jañi' ỹiquidiaqte da' ñitónaxac, qataxa naua' ỹosáxaco na'chinaua naua' ỹamaico. Chan'eesa nataq'en da' ỹapáchiỹaxac da' ỹivíta da' nematéegue, qaláxasa sa s'óitac.
44002027	Qá'a 'am sa 'aviimá'ña so' ỹipaqal ga'me loda' na' napa'lpi, qataxa sa 'auasenem da' noláiñi da' lapáchiỹaxac jen'me 'adamaxasec 'me 'adauotaxat.
44002028	Qataxa jaỹim 'aualoxónỹi so' nadic 'me nec'alaxa, qataxa ỹátaqta jaỹim saqáchiỹi da' ñitónaxac, qá'a jaỹim 'ouet'aguet.
44002034	Qá'a so' David sa na'chiso 'me taiỹi da' piỹem. Qá'a so'me 'enaaco': Ñi' qadasoxola' Dios, 'enapéga ñi' ỹasoxola', 'enaac: “'Ona'ague qomle na' saỹáten,
44002035	cha ỹivíd'a qomle sacho'to naua' 'adapia'te jen'me 'anp'aguénoqo'tpi.”
44004025	'Am 'auachiỹoxochichiỹi jocalia'chi so' Espíritu Santo da' ỹosáxanaxan so' 'adamaxasec David da' 'auenaac: ¿Tóoqo'chi na' ỹodapecachi siỹaxadipi 'chi ỹátaqta dalemata, qataxa na' siỹaxadipi naua' leenataxaco qaỹa 'te naavlo?
44004026	Na' net'alpi jen' 'aléua nichaada't, qataxa na' lasoxola'pi na' siỹaxadipi ỹima'a't, da' nauténa ñi' qadasoxola' Dios qataxa so'me lamaxasec net'a 'me qadec'alaxaqui.
44007042	Huá'a, qana'chi ñi' Dios cá'ai jeso'me siỹaxadipi, qana'chi ỹaxanec jeso'me da' netamenot jan' huaqchiñipi 'me net'ot na' piỹem. Qá'a naqaida 'me nedétañi l'aqtac ñi' Dios 'me huetalégue jan' lede so' l'aqtáxanaxanecpi, 'me 'enaac: 'Ami Israel lase', ca'li 'oquiitalégue so' totelégue 'aléua saa'me cuarenta 'uóidi, ¿Séele ca'li 'aualaachíitac na' síiỹacpi da' 'aviñii 'ad'ágaxanaqchii, qo'li na'chaỹim da' jaỹim 'auañíitapecot?
44007043	'Ai', na'chidáta da' 'ami 'auachíitac so' 'auauóỹi lepe'l so' 'adosáxauai lenaxat Moloc, qataxa so' laqáỹa 'adosáxauai lenaxat Renfán 'me 'ená'am da' n'onataguec jan' huaqchiñi. Saa'me nadénataqa 'ami 'av'íchii' joca'li da' qaidi 'antamiñíitapecoto. Chan'eesa jaỹim 'ami selotaxanema naỹi jénjo' 'ad'acháqadii, qana'chi 'ami samaxalo di' 'aléua 'me p'áiỹi da' lai di' Babilonia.
44007049	Jaỹim sonetalégue na' piỹem da' samaxasóxonaac, qataxa jen' 'aléua ỹapiáxala'. Qana'chi ¿jái'chogamaxa 'éeta ga' 'emec 'me 'av'íchii da' ỹ'emec? 'enaaco' ñi' qadasoxola' Dios. Qataxa ¿jái'chogamaxa 'éeta ga'me ñimataqa'?
44007050	¿Qo'li sa ỹ'onataco' ỹima na'me huetalquéna?
44008032	Jeso'me n'aqtac 'me ỹitaxaỹaxanaxáatac 'eet'oi: Ga'me 'ená'am qomle jaga' n'aanaxate da' qoỹauéguee'ga ga' nalaataqa'; qataxa 'ená'am ga' n'aanaxate lec'óxot da' qonpetec, da' sa ỹ'alaq. Naq'áita qomle ga'me da' sa ỹicolaxachiỹi na' nedégaxat da' ỹ'alaq.
44008033	Qana'chi da'me lachoxodec qoỹin ỹátaqta qaỹa 'te ga'me 'chi ỹic'oolégue; qaláxasa ga'me lec'óqo'tepi ¿jái'chogamaxa qomle ga' ỹañoxot da' ỹ'axat? Qá'a da' l'óiỹaxac qoỹacona, da' qaidi sa huetalégue jen' 'aléua.
44013041	Cha' píiỹa, 'ami 'uenáxanaxaicpi, 'chi 'au'aaláita qomle, qataxa 'ami palíchidiñi, qá'a jaỹim 'me ỹ'onataquéna, 'uo ga' nolo' qomle 'avídiiỹa, qana'chi 'uo ga' sa'uo sa dalaỹá'a, ga'me ỹátaqta sa 'au'amaqchíñii, temaqaidi da'me 'uo ga'me 'ami d'aqtaxáatapeema.
44015016	Qomle ỹim dójo', qana'chi jaỹim ñ'iỹílaq, da' qaidi ỹitaxa ñiuaxaỹaxaséguem ñi' l'emec so' David 'me sóxote noláiñi; qana'chi ỹitaxa ñ'oxoséguem ga'me maliaxa huót'ai,
44015017	qaidi ỹima jen'me siỹaxadipi lai jaỹim nimitáaque 'me jaỹim nasoxola', qataxa ỹima na'me ỹodapecachi siỹaxadipi 'me siỹáxana da' sétaaque ỹalémaxasetpi.
44015018	'Éeta da' l'aqtac ñi' qadasoxola' 'me ỹ'axátet'a dójo' jocalia'cho'.
44028026	'Ausómta 'au'aqtaxanem qomle jen'me siỹaxadipi, 'auet'oi: 'Ami di'ỹoq da' 'amachíitac, qaláxasa sa 'auaỹáchiñii ga'me qoỹ'axátetac; 'ami 'anlóitaiỹi, qaláxasa sa 'anauañíiñi.
44028027	Qá'a jan' liquidiaqte jen'me siỹaxadipi v'iỹílaxalégue da' ỹátaqta sa nedámchiỹi, qataxa sa demachíỹaac, qataxa naua' l'ai'te d'ochita'salo; da' qaidi sa dec'atenaxanalo, qataxa sa demachíỹaac, qataxa sa daỹátenataxan jaga' liquidiaqte, qataxa sa jaỹim n'iỹílaxa, da' qaidi ỹiméegue qasen.
44028028	Naỹi 'ami 'auaỹáchiñii, da'me qotat'ague, qana'chi jeda'me nec'alaxa 'me chiỹoqo'ot ñi' Dios, da'me qoỹanem qomle jen'me sa judío lé'ecpi. Qataxa naqáina qomle na' ỹátaqta naquiáxana.
45003010	Qá'a naua' nidii's l'aqtaqa jiñi'me Dios 'eet'oi: Qaỹa 'te da' 'uo ga' 'chi 'oonolec siỹaxaua da' 'ónaxaicaloic;
45003011	qataxa qaỹa 'te 'uo ga' 'chi 'oonolec da' sétaaque da' 'uo' ga' ỹaỹáten, qaỹa 'te da' 'uo ga' nimitétaaque ñi'me Dios.
45003012	Ỹima jen' siỹaxadipi ỹisómtac, qataxa ỹima daqat. Qaỹa ga' ỹí'et ga' 'ónaxaic, ỹátaqta ỹima'a't qaỹa.
45003013	Naua' nedégaqa'te qaa'le 'ena'ama jaga' napa'lai't 'me qoỹ'ouateta'nỹet; naua' l'aqtaqa qaa'le doqovínaxaat'ape, qataxa 'ená'am jen' le'uenáxanaxat jen' nanaic 'me huetaavlo naua' nedégaqa'te.
45003014	Da' detaqa, qaa'le na'chidáta da' ỹadíit'a da' qoỹa'uo ga' ne'uaxánaguec ga' laqáỹa, qataxa qaỹa ga' lamai'j naua' l'aqtaqa.
45003015	Naua' lichil qaa'le sa ỹilá'uailo da' dalaataxan;
45003016	da' lasoxoc qaa'le noláxachiñi ga' laqáỹa, qataxa ỹachoxoden,
45003017	qataxa sa ỹaateton ga' ladic da' n'emáxac.
45003018	Qataxa qaỹa da' 'chi cada'acolec da' taỹapiỹi lauel da' d'oiỹa ñi'me Dios.
45004007	Qana'chi so' David 'enaaco': Ỹátaqta mátac qomle ga' siỹaxaua 'me ỹapalaxa't ñi'me Dios naua' l'etaxalóxoco, qataxa sa ỹiloỹi ỹima jen'me lasouaxasetpi.
45004008	Ỹátaqta mátac qomle ga' siỹaxaua 'me sa ỹiloỹi ỹima na' lasouaxacpi ñi' qadasoxola' Dios.
45009011	Qá'a jesaa'me joca'li maliaxa da' sona'li niỹídiñi, qataxa maliaxa da' 'uootaxa 'uo ga' ỹ'e't ga' 'ónaxaic 'uootaxa ga' sa nó'in, qaláxasa ñi'me Dios 'enapego' jaso' Rebeca, 'eet'oi: “Jidi'me ỹ'axaic diaua' 'ac'oqo'te, naqaidi qomle di' lamaxasec jidi'me n'asolec.” Jeda'me nateet'eguet da' 'enaac naua' nidii's l'aqtaqa ñi' Dios 'me 'eet'oi: “Ỹauotaxat so' Jacob, qaláxasa so' Esaú, qaamaxa 'ena't.” Huá'a, qana'chi ỹátaqtec da' 'éet'ec ñi'me Dios da' mai'chi liquiỹac jega'me táchiỹi lauel da' ỹiỹáxana, qana'chi sa ỹiloỹi ga' ỹ'étetac.
45009012	
45009013	
45009025	Qana'chi ỹipaquíchiỹi da' 'enaac naua' l'aqtaqa ñi' Dios 'me ỹidídiñi josii'chi so' Oseas, joca'li 'eet'oi: Jen'me sa ỹalémaxasetpi, qaa'le seỹáxana da' ỹalémaxasetpi, qataxa jen'me sa sauotec, qaa'le seỹáxana da' ỹauotaxatpi.
45009026	Qataxa jidi'me huá'ña joca'li da' qoỹinapéga jen'me da' qoỹiit'oi: “'Ami sa ỹalémaxase'te,” qana'chidi di' huá'ña da' qoỹiỹáxana jen'me da' lec'oqtepi jiñi'me Dios 'me nec'alétaiỹi.
45009027	Qaláxasa jen'me Israel lec'oqtepi, qaa'le so' Isaías joca'li detaqa, qaa'le 'eet'oi: “Temaqaidi da' ỹátaqta sa lec'óxotolec jen' lec'oqtepi so' Israel da' 'ená'am jen' pogaxanaxa 'me huo'ot na' loxogue jaso' huaxai, qaláxasa na'chigáta jega'me sa 'amaqtaq 'me qapiỹáñi, na'chiga jega'me nec'aléegue.
45009028	Qá'a ñi' qadasoxola' Dios ỹátaqta ỹipaquichiilo naua' l'aqtaqa 'me ỹa'n ỹima jen' 'aléua, qataxa ỹátaqta sa huaỹáloq qa'en.”
45009029	Ỹipaquíchiỹi nataq'en joca'li da' 'enaac so' Isaías, joca'li 'eet'oi: Jiñi'me Dios 'me lasoxola' ỹima jen' piỹem lé'ecpi, da' 'uootaxa sa ỹa'uo ga' ỹaqapiaqtenáñi jen'me qochalqapi, qana'chi sóxote táxa da' sevídaq'a da' senqa'ama saua' noiqa Sodoma qataxa so' Gomorra da' qonoláxachidiñi.
45010018	Qaláxasa jaỹim senataxan, seet'oi: ¿Jen'me séetapega sa demachiỹo' dójo' n'aqtaxanaxac? ¡'Ai', sóxote qodemachítapega! Qá'a naua' nidii's l'aqtaqa ñi'me Dios 'eet'oi: Naua' l'aqtaqa so' n'aqtáxanaxanecpi ỹima jen'me huetalégue jen' 'aléua da' demachíỹa, qataxa naua' l'aqtaxanaxaco ỹivid'alo ỹiméda naua' loiquiaqa'te jen' 'aléua.
45010019	Qaláxasa s'iỹílaxalégue da' ỹinataxanaxac, seet'oi: ¿Séetapega jen'me Israel lé'ecpi sa ỹaỹáten dójo' n'aqtaxanaxac? 'Ai', ỹaỹáten. Qá'a so' Moisés 'uáichiiñi da' ỹidíñi joca'lio' da' l'aqtac ñi'me Dios, 'me 'eet'oi: Jaỹim 'ami sanema qomle da' ỹátaqta 'adiquiỹáxachii jega'me siỹaxadipi 'me sa 'ad'acháqadiaxauaipi, qataxa ỹátaqta 'ami s'euoxonaqte't ỹasouaxat jega'me siỹaxadipi 'me sa ỹiuen da' 'uo ga' ỹaỹáten.
45010020	Ỹim, qataxa so' Isaías ỹátaqta sa lidiỹalégue joca'li ỹidíñi da' l'aqtac ñi'me Dios 'me 'eet'oi: Jen'me sa jaỹim nimitáaque, qaláxasa naqáina jen'me jaỹim ỹauana, qataxa ñaloxóna jen'me sa jaỹim denataxanáaque.
45010021	Qataxa joca'li so' Isaías talégue qa'en so' Israel lé'ecpi da' l'aqtac ñi'me Dios, qaláxasa 'eet'oi: “Ỹátaqta ỹima di' nolo' da' jaỹim seỹáxatapega jen'me siỹaxadipi 'me jaỹim sa ỹalaxaguet qataxa jaỹim nep'agué'ne'.”
45011009	So' net'a David nataq'en 'eet'oi: 'Ónaxaic toqo' qomle da' let'ádaic liqui'ỹáxac jen'me da' ỹi'quemáxam, 'ená'am jaga' néna qataxa ga' 'uáanaxanaxat, da' qaidi chiỹaqsee'mot qataxa qoỹa'uo ga' ne'uaxánaguec.
45011010	Qataxa 'ónaxaic toqo' qomle da' qoỹin qana'mi naua' l'ai'te, qaidi sa nauáañi, qataxa 'ónaxaic toqo' qomle da' na'chi 'eeta't jen' lecap da' sa ỹañoxot da' ỹachimaxañi.
45011026	Qomle sóxote ỹim, qana'chi ỹima jen'me Israel lec'oqtepi qonec'alaxatéegue, qá'a naua' nidii's l'aqtaqa ñi'me Dios 'enaaco': Chiỹoqóchii'ña qomle di' noic Sión jega'me ỹañoxot da' nesola't qa'en jen'me lec'oqtepi so' Jacob, qataxa naqat qomle da' l'aláỹaxac.
45011027	Naqaida qomle da' lasoxoc jeda'me ñiỹamaxataxac 'me sanem jen'me, qomle ỹivíta da' ñaqat jen' loicpi.
45014011	Qá'a naua' nidii's l'aqtaqa ñi' qadasoxola' 'eet'oi: Ỹátaqta 'eesa da' jaỹim ñic'alétaiỹi, chan'eesa ỹátaqta 'eesa da' ỹima qomle na' siỹaxadipi jaỹim ỹisocoto naua' liliictel, qataxa ỹima qomle jen'me detaxaỹá'a da' ỹátaqta jaỹim let'a.
45014012	Chan'eesa ñi' 'oonolec qomle da' qo'mi mai'chi nichoxotela't qomle dasoỹot ñi'me Dios.
45015009	Jeso'me nataq'en janac, da' qaidi jen'me sa judiopi ma'le ỹi'ỹoxoden ñi'me Dios ỹasouaxat da' lichoxodénataxanaxac, qá'a 'enapega't naua' nidii's n'aqtaqa 'me 'eet'oi: Chan'eesa jaỹim 'am si'ỹoxodéetac da' sonétanỹi jen' ỹodapecachi siỹaxadipi, qataxa s'óotac jen' nalacpi 'me náỹi da' 'adi'ỹoxodic.
45015010	Qataxa so' laqáỹa nedétañi n'aqtac 'enaaco': 'Ami ỹodapecachi siỹaxadipi qataxa ỹima jen'me lalémaxasetpi ñi'me Dios, 'antóñitapiỹe't qomle.
45015011	Qataxa so' l'aqtac laqáỹa 'enaaco': 'Avi'ỹoxodíñii qomle ñi' qadesoxola', 'ami ỹodapecachi siỹaxadipi, qataxa 'ená'uac da' 'oñíita, 'au'axáchii da' l'amaqchic jiñi'me.
45015012	So' Isaías nataq'en ỹidíñi da' l'aqtac ñi'me Dios, 'enaaco': Noliliséguem qomle ga' sega'me lepata' so' Isaí, jega'me nichaachiñi da' ỹilo'ogue qomle jen' ỹodapecachi siỹaxadipi; qana'chi jen'me ỹátaqta 'uo qomle da' lepé'e jega'me.
46002009	Qaláxasa táchiỹi da' 'enapega't naua' nidii's n'aqtaqa, 'eet'oi: Ñi' Dios ỹaqátaxaatapiỹe't da' ỹanem jega'me ỹauotec jiñi'me jen'me qaỹa 'te taa'le 'chi petelaxanapéga, 'uootaxa 'chi naquiáxanapeelégue, qataxa maqchaxa taa'le taỹapíỹi lauel.
46002010	Naqáina jen' qo'mi ỹaatetonaxanaxanque ñi'me Dios, chiỹoqóchiỹi qa'en so' lepaqal, qá'a jeso'me ỹima nimitétac, qataxa ỹivíd'a da' ỹaỹáten na' sa di'ỹoq 'éetapeecpi ñi'me Dios.
46005012	Qá'a jaỹim sa 'te taa'le se'uailégue da' ñimit ga' sa 'te d'amaqténataxan. Ñi'me Dios 'me nimit qomle jen'me. Qaláxasa 'ami mai'chi 'anmichii na' sóxote da' d'amaqténataxan. Chan'eesa 'anaqchiỹíiỹi ñi'me loico ló'o 'me 'ami netañiilo.
46005013	
46006009	¿'Ami sa 'te 'auaỹáchiñiiỹo' da' ga' ỹ'étec ga' sa ỹiỹamaxañi ga' laqáỹa, qana'chi jega'me sa ỹaqanatet taa'le ỹinoxoneuó'o ga' maliaxa nátauo l'onataxanaxac ñi'me Dios? 'Ená'te 'ami noqovíñii's. Qá'a sa 'te ỹinoxoneuó'o qomle ga' l'onataxanaxac ñi'me Dios jen'me quétapegue' da' lequeséeguetaxa, qataxa jen'me netaméetapecot jen' 'chi nadénaqtac, qataxa na' 'uonáxaỹaic, qataxa ga' ỹacona jen' jaloic jan' ỹauo namaqátapii'ñi' ga' n'imiséua, qataxa na' cacháxaicpi, qataxa na' qopitaxanaqtáqaicpi, qataxa na' latáxa lai'tpi, qataxa na' n'aqtaqa ló'olpi, qataxa na' napogóxot ga' laqáỹa da' naueela't jaga' lemena.
46006010	
47006016	Qataxa ga' 'emec 'me tamnaxaqui ¿qo'li qoỹanáaue ga' 'chi nadénaqtac niquí'i? Qá'a 'ami 'me 'ami l'emáqa ñi'me Dios 'me sa leuaxaic, qá'a ñi'me 'enaac: Sonétaaue qataxa sequétaaue qomle jen'me siỹaxadipi; jaỹim 'me naqaỹim let'a netamnaxala', qana'chi jen'me mai'chi ỹalaqapi.
47006017	Chan'eesa nataq'en ñi' qadesaliaxanec 'enaac: 'Oquí'ỹai qomle na' sa d'amaqténataxan, qataxa 'auỹochíit'a; qataxa 'ená'te 'aupochíiỹi qomle ga' desepaxanaqtaxan, qaidi 'ami saconeeta,
47006018	qataxa qaidi na'chaỹim 'me jaỹim 'adet'ai. Qana'chi 'ami ỹalaqapi qataxa ỹalepi, naqaida 'me 'enaac ñi'me qadesaliaxanec 'me p'asáiỹi.
47009009	Qá'a naua' nidii's l'aqtaqa ñi' Dios ỹ'axa't ga' 'ónaxaic siỹaxaua, 'enaac: Ga'me sa 'te huochidíỹaqaic da' ỹanỹi na' choxodaqpi, qana'chi da'me ỹiỹamqáchiiñi l'onataxanaxac qana'chi qapiỹáiỹi jen'me.
47009010	Ñi'me Dios, 'me naqaiñi ñi' ỹan jaga' peta qataxa ga'me nalic, jiñi'me 'ami ỹanema qomle ga' 'avíñiitaaque, da' qaidi 'auanaxañii, qataxa da' naséguem qa'en jaga'me 'adañiisii, qataxa ỹátaqta jalcote qa'en jan' jala, qana'chi da' naqataanaxac, jalcote ga'me náaue jen'me ỹiỹamqáchiiñi n'onataxanaxacpi,
47009011	qaidi 'ami ỹima huet'asopa na' nesaliaxa, qataxa qaidi sa 'te da' 'auasematai. Ỹim, qana'chi qo'mi 'auamaqaiỹalo jaga' 'ad'ágaxanaqchii, qaidi ga' qadaỹi ỹaatapecot da' netónaxac ñi'me Dios. 
47009012	Qá'a da' sanaxam jaga' qad'ágaxanaqte ga' qadaỹi, qana'chi sa 'te jaldáta da' sanaxam ga'me ỹiuéetaaque. Nataq'en da' qo'mi s'étaxac da' jega'me ỹátaqta ỹaatapecot let'ádaic da' netónaxac ñi'me Dios.
47009013	Jen'me ỹátaqta ỹi'ỹoxodéetac ñi'me Dios, qá'a da'me 'ad'ágaxanaxaquii di'ỹoq qa'en da' ỹátaqta 'aualaqaiỹet da' 'ónaxaic qadipí'ic 'me n'aqtaguec so' Cristo. Nataq'en 'uo da' li'ỹoxodénataxanaxac jen'me, qá'a ỹasouaxat jaga' 'ad'ágaxanaqchii 'me 'av'íchii da' 'auamaqáiỹa jen'me qataxa na' ỹima laỹi.
47009014	Qataxa jen'me na'chi'ami netameetalóo'te, qá'a ỹátaqta jalcote da' loqopi'chi da' 'oñíita, qá'a ỹasouaxat let'ádaic da' 'ami ỹanema lichoxodénataxanaxac ñi' Dios.
47009015	Qamaa'chitáxa naỹi, ¡Ñitónaqtapeec ñi' Dios, qá'a ñi'me ỹátaqta let'ádaic da' qo'mi ỹanema qan'achíquiaxac, jeda'me sa 'te sañoxotaq taa'le s'axátaq ga' náaue!
55002011	Dójo' n'aqtac ỹátaqta 'eesa: Da' seleuaqá'ñi' so' Jesús, qana'chi qadec'alaxaua so'me;
55002012	da' 'uo da' qane'queténaxac, qana'chi ñiuánaqa'uo qomle da' qoỹilo'ogue ỹimaquéna. Qomle ñimánaxac so'me, qana'chi so'me na'chi 'ená'am qo'mi 'enapegalo sa ỹaateto'n.
55002013	Da' sa sepagaxalégue ga' qad'aqtac, qaláxasa so'me sa 'te sa ỹipaiỹi ga' l'aqtac, qá'a ñi' Dios sa nadálaxat, qataxa sa ỹoiquin ga' l'aqtac.
58001005	Qá'a ñi'me Dios sa 'te da' 'uootaxa ỹiỹáxana ga' lamaxasec piỹem lé'ec da' 'eet'oi: 'Am 'me na'chi'am ỹalec; 'am sec'oic jénjo' nolo'. Qataxa sa 'te da' detaxaỹá'a ga' lamaxasec piỹem lé'ec da' 'eet'oi: Jaỹim qomle jaỹim let'a jeso'me, qataxa jeso'me qomle ỹalec.
58001006	Qaláxasa joca'li nacot so' lepíloxot lec'óxot da' namaxá'ña jen' 'aléua, qana'chi 'enaaco': Ỹima qomle jen'me lamaxasec piỹem lé'ec ñi' Dios, jen'me qomle ỹisocoto naua' liliictel.
58001007	Jeda'me n'aqtaguec jen'me namaxasec piỹem lé'ecpi, qaa'le ñi' Dios 'enaaco': Jiñi'me ỹ'étec jen' lamaxasec piỹem lé'ecpi da' 'ená'am qa'en jen' laỹat, qataxa jen'me l'onataxanaxanecpi 'ená'am qa'en na' l'edáxa jen' dóle'.
58001008	Da' n'aqtaguec so' lec'óxot, qaláxasa ñi'me Dios 'enaaco': Jañi' 'ans'ónaxaqui da' 'am net'a, 'am tamnaxala', qaỹa 'te loiquiaqa'; qataxa da' 'ad'onataxanaxac da' 'am net'a, jeda'me ỹátaqta ỹiỹamqáchiiñi.
58001009	'Am ỹátaqta 'anoqopita da' 'aué'et ga' ỹiỹamqáchiiñi, qataxa ỹátaqta sa 'anoqpita ga' sa ỹiỹamaxañi. Chan'eesa ñi' 'antamnaxala', jiñi'me ỹicodelégue 'am da' let'ádaic 'adamaic, sa 'ená'am qa'en jen' 'adaỹi.
58001010	Nataq'en 'enaaco': 'Am 'me 'am nesaliaxanec, so' 'uáichiiñi joca'li 'am 'aué'et jen' 'aléua, qataxa naua' 'adoua' na'chi l'onata'j na' piỹem.
58001011	Jen'me taỹá'a da' ỹiméta, 'am qaamaxa 'oneta't. Qataxa ỹima jen'me taỹá'a da' deto, 'ená'am ga' 'chi noxot.
58001012	Qataxa da' 'aunana't jen'me, qaa'le 'auenét'em 'auen ga' napoto. Qataxa jen'me taỹá'a da' qonadálaxat, 'ená'am ga' huáloq. 'Am, qaamaxa, na'chi 'oneta't, qataxa da' 'ad'óiỹaxac qaỹa 'te loiquiaqa'.
58001013	Qataxa ñi'me Dios sa ỹauana da' 'enapéga ga' 'oonolec jen'me lamaxa'spi da' 'eet'oi: 'Ona'ague qomle da' ỹoic, cha ỹivíde'ta qomle ma'le sacho'to naua' 'adichil jen'me 'am ỹip'aguéetacpi.
58001014	Qataxa ỹima jen'me namaxa'spi, 'me sa di'ỹoq, d'onataxaatapecot ñi'me Dios. Jen'me qonamaq, qaidi lecochiỹa jen'me ỹaconguet qomle da' nec'alaxa.
58002006	Qá'a jenaa'me nedétrañi l'aqtaqa 'uo so' ỹ'axat joca'li jeda'me 'eet'oi: ¿Jái'cho' jogamaxa ga' 'chi siỹaxaua, 'am ñitamnaxala', da' 'uootaxa 'aueenata jega'me? Qataxa ¿jái'cho' jogamaxa ga'me siỹaxaua 'me 'uo ga' loiquiaqa' da' 'uootaxa 'aneuálaxai'ne' jega'me?
58002007	Cada'acolec da' 'am 'auanaỹi ga' 'adamaxasec piỹem lé'ecpi da' nasoỹá'ña qa'en jen'me siỹaxadipi. Qaláxasa 'auanaỹi da' li'ỹoxodic qataxa da' l'amaqchic, ỹim, qana'chi 'auanem da' ỹilo'ogue ỹima jen'me 'ad'onatacpi;
58002008	ỹima na' 'ad'onatacpi 'ená'am da' 'auacho'to naua' lapia'te jen'me. Chan'eesa joca'li ma'le ỹim da' qoỹacho'to naua' lichil na' siỹaxadipi ỹima jen' n'onatacpi, qana'chi ñi'me Dios qaỹa ga' 'oonolec da' daqatéegue da' sa huet'ot qa'en da' lamaxasóxonaxacpi na' siỹaxadipi. Qamaale naỹi maliaxa sa selaqá'a da' 'uootaxa ỹima jen' n'onatacpi ỹátaqta ỹalaxaguet jen' siỹaxadipi.
58002009	Qaláxasa qo'mi seloqóchiỹi so' Jesús jeso'me cadá'ac da' nasoỹá'ña qa'en ñi'me Dios jen' lamaxa'spi piỹem lé'ecpi. Qaláxasa ỹasouaxat da' lauo'chi da' qo'mi jiñi'me Dios, qana'chi ỹanéegue jeso'me, da' qaidi ỹileualégue ỹima jen' siỹaxadipi. Qana'chi naỹi jeso'me qoỹanaỹi da' li'ỹoxodic qataxa da' l'amaqchic ỹasouaxat da' ne'queténaxac da' leleuaxa.
58002012	Qá'a 'enapega't naua' nidii's n'aqtaqa, 'enapega'to': S'axátem qomle jen' ỹaỹi da' 'onéta, qataxa só'on ga' nalac da' 'am si'ỹoxoden da' souétaaue ga' lapoot'a't 'amaqténataxanaxaicpi.
58002013	Naua' n'aqtaqa nataq'en 'eet'oi: Jaỹim ỹátaqta sip'iỹá'a ñi' Dios. Nataq'en 'eet'oi: Naỹi souét'a jénjo', sonétanỹi jen' ỹalaqapi 'me jaỹim ỹanem ñi' Dios.
58003007	Chan'eesa naua' nidii's l'aqtaqa so' Espíritu Santo 'enaaco': Naỹi da' 'ami 'anaquiáxañiichiỹi ga' 'enaac ñi' Dios,
58003008	qaláxasa 'ena'to' qomle da' 'au'añaxachiiỹilo naua' 'adiquidiaqtéldii', da' 'aviñíit'em da' 'éeta joca'li jeso'me sa ỹalaq, qana'chi ỹ'iỹen ñi' Dios joca'li hualégue so' totelégue 'aléua.
58003009	Jeso'me huá'au 'adet'aipi hualégue jeso'me totelégue 'aléua joca'li jaỹim ỹapiỹen, temaqaidi jeso'me ỹivi't saua' cuarenta 'uóidi da' ỹauáachiỹi jen' sé'etpi.
58003010	Chan'eesa jaỹim salemataỹa jeso'me siỹaxadipi. Qana'chi senapéga: “Jen'me ỹátaqta na'chi 'eeta't naale da' ỹisómtac jañi' liquidiaqte, qataxa sa ỹaqanatet da' ỹaỹáten ga' ỹadic.”
58003011	Chan'eesa salemataỹa jeso'me siỹaxadipi, huá'a, qana'chi senapéga jeso'me sa ỹaqanatet qomle da' ỹinoxoneuó'o ga' ñimataqa'.
58003015	Qá'a da' n'aqtac 'enaac: Naỹi da' 'ami 'anaquiáxañiichiỹi ga' 'enaac ñi' Dios, qaláxasa 'ena'to' qomle da' 'au'añaxachiiỹilo naua' 'adiquidiaqtéldii', da' 'aviñíit'em da' 'éeta joca'li jeso'me sa ỹalaq.
58003016	¿Jái'cho' josomaxa joca'li jeso'me sa naquiáxana da' l'aqtac ñi' Dios, qataxa da' sa ỹalaq? Naqaiso ỹima jeso'me cá'ai qa'en joca'li di' 'aléua Egipto so' Moisés.
58003017	Qataxa ¿jái'cho' josomaxa ỹóvi' cuarenta huó'e da' dalemataỹa ñi' Dios? Naqaiso jeso'me 'uo ga' huasoilégue, qana'chi ỹima so' siỹaxadipi ỹileu joca'li hualégue so' totelégue 'aléua.
58003018	Qataxa ¿jái'cho' josomaxa detaxaỹá'a joca'li ñi' Dios qaidi sa ỹañoxot da' ỹinoxoneuó'o ga' nemataqa' jiñi'me? Naqaiso jeso'me sa ỹalaq joca'li. 
58003019	Qana'chi qo'mi seloxolégue jeso'me siỹaxadipi da' sa ỹañoxot joca'li da' ỹinoxoneuo, ỹasouaxat da' sa d'amaqténataxan.
58004003	Qaláxasa qo'mi 'me s'amaqténataxanaq, qana'chi sañoxotaq qomle da' senoxonaxauó'o jega'me mataqa' 'me 'éetapega joca'li ñi' Dios, 'enaaco': Chan'eesa jaỹim salemataỹa so' siỹaxadipi, qana'chi senapéga da' sa senoxonaqteneuó'o qomle ga' ñimataqa'. Qamaa'le ñi' Dios ma'le sóxote ỹimat da' l'onataxanaxac da' ỹí'et ỹima jen' 'aléua.
58004004	Qá'a naua' nedétrañi n'aqtaqa ỹ'axa't so' p'áteegue nolo', 'enaaco': Ñi' Dios nematee'guesop ỹima jen' l'onatacpi joca'li ỹinoxodéegue naua' seis noloqo'te.
58004005	Qataxa di' laqáỹa n'aqtac 'eet'oi: Sa ỹaqanatet qomle da' ỹinoxoneuó'o ga' ñimataqa' jen'me siỹaxadipi.
58004006	Qaláxasa maliaxa 'uo na' sona'li ỹinoxoneuó'o dójo' mataxaqui. Qataxa jen'me 'uáichiiñi joca'li da' qoỹ'axátem da' n'aqtac 'me chiỹaqaỹi da' nec'alaxa, qaa'le jeso'me siỹaxadipi sa ỹañoxot da' ỹinoxoneuo, ỹasouaxat da' sa ỹalaq.
58004007	Chan'eesa jiñi'me Dios ỹitaxa v'iỹílaxalégue da' ỹ'axat jega'me nolo', 'enaaco': jénjo' nolo'. Qá'a ñi' Dios ỹachiỹoxotaỹi so' net'a David da' qo'mi ỹ'axatema saua' ỹoxoi'ỹilo noloqo'te naa'me nedétrañi l'aqtaqa 'me 'eet'oi: Naỹi da' 'ami 'anaquiáxañiichiilo naua' 'enapegalo ñi' Dios l'aqtaqa, qaláxasa 'ena't qomle da' 'au'añaxachiiỹilo naua' 'adiquidiaqtéldii'.
58004008	Qá'a so' Josué da' 'uootaxa ỹinoxonaqteneuó'o toqo' so' Israel lec'oqtepi dójo' mataxaqui, qana'chi ñi' Dios sa ỹitaxa toqo' da' ỹ'axat ga' laqáỹa nolo'.
58004009	Chan'eesa maliaxa 'uo qamaa'chitáxa jega'me nolo' mataxaqui 'me sétaaque da' nemataxaqui jen' lalémaxasetpi ñi' Dios.
58004010	Qá'a ga' ỹinoxoneuó'o qaidi nemataxaua ñi' Dios, jega'me nematee'guesop ỹima jen' l'onatacpi, 'ená'am da' 'éeta joca'li da' nematee'guesop ỹima jen' l'onatacpi ñi' Dios.
58004011	Chan'eesa qo'mi qomle ỹátaqta ñ'añaxataq, qaidi sañoxotaq da' senoxonaxauó'o jega'me mataxaqui, píiỹa, qomle 'uootaxa 'uo ga' 'ená'am da' ladíquiaxac jeso'me sa d'amaqténataxan joca'li.
58005005	Qataxa naqaida da' 'éet'ec nataq'en so' Cristo, jeso'me sa ỹañoxot da' 'uootaxa mai'chi nachiỹoxola't da' na'chiso lasoxola' jen' netaxaỹáxanaxanecpi. Qá'a na'chiñi ñi' Dios 'me ỹanem dójo' l'amaqchic jeso'me. Qá'a 'enapega'to' naua' l'aqtaqa, 'eet'oi: 'Am 'me na'chi'am ỹalec; 'am sec'oic jénjo' nolo'.
58005006	Nataq'en 'enapega'to' naua' laqáỹa' nedétrañi l'aqtaqa ñi' Dios, 'eet'oi: 'Am na'chi 'eeta't qomle da' 'am letaxaỹáxanaxanec jen' siỹaxadipi da' jaỹim qodetaxaỹapégue', na'chi 'auená'am da' lasoxoc so' Melquisedec.
58005007	So' Cristo joca'li huét'a jen' 'aléua, qaláxasa jeso'me ỹátaqta neten da' netaméetac qataxa deỹáxatac, noỹiito'ot ñi'me Dios 'me 'uo da' l'añaxac qaidi nec'alaxatee'guesop jeso'me da' neleuaxa. Qaláxasa jiñi'me Dios demachíỹa jeso'me, ỹasouaxat jeso'me da' ỹátaqta nañanot jiñi'me.
58005008	Qana'chi so' Cristo, jeso'me temaqaidi da' nec'óxot, qaláxasa jeso'me napaxaguena da' láxadaic, chiỹoqóchiỹi da' ne'queténaxac.
58005009	Qana'chi ỹasouaxat jeso'me da' ỹátaqta qonaloqchíichiiñi da' lasoxoc, chan'eesa ỹañoxot da' naqaiso so' chiỹoqóchiỹi jeda'me qaỹa 'te loiquiaqa' nec'alaxa 'me taỹot ỹima jen'me ỹalaxaguet jeso'me.
58005010	Qana'chi ñi' Dios ỹanaỹi jeso'me da' naqaiso so' lasoxola' jen'me netaxaỹáxanaxanecpi da' qodetaxaỹapégue' jiñi'me. Na'chi 'ená'am da' lasoxoc so' Melquisedec.
58007017	Qá'a dójo' na'chida da' 'enaac ñi' Dios joca'li ỹ'axát'a jeso'me, 'enaaco': 'Am na'chi 'eeta't qomle da' 'am letaxaỹáxanaxanec jen' siỹaxadipi da' jaỹim qodetaxaỹapégue', na'chi 'auená'am da' lasoxoc so' Melquisedec.
58007018	Chan'eesa jeso'me 'uáichiiñi namaxasóxonaxac, jeso'me qonsoỹíñi, qá'a jeso'me qaỹa 'te ga' l'añaxac, qataxa qaỹa 'te ga' náỹi.
58007019	Qá'a jen'me laqátaxacpi so' Moisés sa ỹañoxot da' naloqchíichiiñi da' lasoxoc jen' siỹaxadipi. Qaláxasa nemenguet qoỹin da'me qanaquitaxac 'me qaỹa 'te 'ená'am, na'chida da' chiỹaqaỹi da' tadeeto' ñichíỹaxa'uo ñi' Dios.
58007021	Jen'me laỹi netaxaỹáxanaxanecpi joca'li qoỹidéuo, qaa'le sa qoỹan ga' n'aqtac, da' qaidi qoỹipagaqchíichiỹi. Qaláxasa dójo' 'éeta jeso'me laqáỹa netaxaỹáxanaxanec, qaa'le ỹátaqta 'uo joca'li so' n'aqtac qoỹan. Qá'a naua' n'aqtaqa 'me nedétrañi 'eet'oi: Ñi' qadasoxola' ỹan da' l'aqtac, 'me sa ỹadálaxat, 'eet'oi: 'Am na'chi 'eeta't qomle da' 'am letaxaỹáxanaxanec jen' siỹaxadipi da' jaỹim qodetaxaỹapégue', na'chi 'auená'am da' lasoxoc so' Melquisedec.
58007022	Chan'eesa so' Jesús naqaiso so' ỹátaqta táchiiñi qa'en jega'me ỹamaxataxac 'me ỹátaqta ỹiỹamqáchiiñi, sa 'ená'am jeso'me 'uáichiiñi.
58007023	Jen' laỹi netaxaỹáxanaxanecpi jen'me ỹivíd'a da' ỹátaqta jalcote, qá'a jen'me ỹileet'aguet, sa na'chi 'eeta't.
58007024	So' Jesús, qaamaxa sa ỹileu. Chan'eesa sa ỹa'uo ga' laqáỹa da' ỹanaỹi da' l'onataxanaxac da' qodetaxaỹapégue' ñi' Dios.
58007025	Chan'eesa jeso'me da' 'chi táteegue da' nec'alaxatéegue jega'me chiỹoqóchiỹi jeso'me da' nañanot ñi' Dios. Qá'a jeso'me na'chi 'eeta't da' nec'alétaiỹi, da' qaidi netameetapecot ñi' Dios, netameetapeelégue jen'me.
58008008	Qaláxasa ñi' Dios ỹilá'a so'me siỹaxadipi da' sa nalóiñi da' lasoxoc, táchiỹi da' l'aqtac joca'li 'éetapega jeso'me naua' l'aqtaqa 'me nedétrañi, 'enapega'to': Ñi' qadasoxola' 'enaac: 'Uo qomle ga' nolo', qana'chi jaỹim ñadálaxat ga' ñiỹamaxataxac da' ñiỹamaxá'te' jen' lec'oqtepi so' Israel qataxa so' Judá.
58008009	Sa 'ená'am so' ñiỹamaxataxac 'me s'étec jeso'me huá'au let'alpi jen'me jeso' nolo' ca'li sacona da' louaq da' ñaqatee'guesop di' 'aléua Egipto. Qá'a jeso'me sa ỹipaguelégue da' ñiỹamaxataxac, chan'eesa jaỹim shicá'ai, 'enaac ñi' qadasoxola'.
58008010	Jega'me ñiỹamaxataxac qomle ñiỹamaxá'te' jen' lec'oqtepi so' Israel qomle ma'le ỹinoxodéegue gaua' noloqo'te, jega'me qomle ỹipaquíchiỹi da' l'aqtac ñi' qadasoxola' 'me 'eet'oi: Jaỹim qomle sacháỹi da' leenataxac jen'me da' ỹamaxasóxonaxac, qataxa sedelóo'te naua' liquidiaqtel. Qana'chi jen'me jaỹim netamnaxala', qataxa jen'me mai'chi ỹalémaxasetpi.
58008011	Huá'a, qana'chi sa ỹiuen da' 'uo ga' qoỹapaxaguen, qataxa qaỹa 'te ỹapaxaguen ga' liquiáxaua, 'uootaxa ga' laqaỹasa, da' qaidi jaỹim ỹaateton, jaỹim nasoxola'. Qá'a ỹima jen'me siỹaxadipi jaỹim ỹaateton, cha ỹivíd'a jen'me qaỹa ga' l'amaqchic qataxa jen'me 'amaqtáqaicpi.
58008012	Qataxa sapalaxat jen'me sa nó'in 'me ỹí'et jen'me, qataxa sa seenatapéga jen' loicpi.
58008013	Ñi' Dios da' 'uootaxa detaqátapega jega'me dálaxaic ỹamaxataxac, jiñi'me 'ená'am qa'en da' sóxote deto so' 'uáichiiñi; qana'chi jeda'me 'ená'am da' sóxote deto qataxa ma'le sa qod'onataxana, jeda'me sa huaỹáloq qomle da' ỹiméta.
58010005	Chan'eesa so' Cristo joca'li sétaaque da' naỹa jen' 'aléua, qana'chi 'enapéga ñi' Dios, 'enaaco': 'Am sa 'auaconguet jen' nachítaqtaxanaxatpi, qataxa jen' qoỹáatapeeuo síiỹacpi, na'chidáta da' 'am 'auqátaxaatapiỹe't jega'me ỹó'oquiaxac.
58010006	Nataq'en sa 'aviỹamaxaden jan' nachítaqtaxanaqte 'me qoỹigóoue, qataxa jan'me qoỹáatapeeuo 'me náỹi da' qaidi qonaqat jen' janoicpi.
58010007	Qana'chi jaỹim senaac: Jaỹim naỹi ñanac, da' qaidi sé'et ga' 'auéetapeec, 'am ñitamnaxala', qá'a na'chida da' qoỹidétañi ỹadíquiaxac naua' 'ad'aqtaqa 'me nedétrañi.
58010008	So' Cristo 'uáichiiñi da' 'enapéga ñi' Dios da' sa ỹaconguet qataxa sa ỹiỹamaxaden jen' nachítaqtaxanaxatpi, qataxa jen'me qoỹáatapeeuopi síiỹacpi, qataxa jen' qoỹaneuo da' qoỹigóoue 'me náỹi da' qaidi qonaqat jen' janoicpi, temaqaidi da' na'chína jen'me damaxasoxoléguepi jen' naqátaxacpi.
58010009	Ỹim, qataxa 'enaac: “Jaỹim naỹi ñanac, da' qaidi sé'et jega'me 'onétapeec, 'am ñitamnaxala'.” Jeda'me náỹi da' 'eet'oi: Naqat jen'me nachítaqtaxanaxatpi 'me qoỹigóoue, qana'chi taỹi qoỹin dójo' dálaxaic nachítaqtaxanaxat.
58010010	Ñi' Dios sóxote da' qo'mi ỹoqovíte' qa'e'n, qá'a so' Jesucristo ỹí'et joca'li da' 'éetapeec ñi'me joca'li ỹan da' mai'chi ló'oquiaxac da' 'oonolec qoỹalaat, sa ỹitaxa taa'le qoỹalaat.
58010016	Jiñi'me qadasoxola' 'enaaco': Ga' ñiỹamaxataxac qomle ñiỹamaxá'te' jen'me qomle sóxote ỹinoxodéegue gaua' noloqo'te, qana'chi jaỹim sachaiỹilo qomle naua' ỹaqátaxaco naua' liquidiaqtel jen'me, qataxa sedelóo'te naua' leenataxaco.
58010017	Ỹim, qataxa 'enaac: Sa ỹitaxa seenatapéga qomle jen' jaloicpi jen'me siỹaxadipi qataxa jen'me ỹí'et sa nó'inpi.
58010018	Chan'eesa da' 'uootaxa ma'le qoỹapalaxa't naua' janoico, qana'chi sa ỹiuen da' ỹitaxa qoỹa'uo jaga' nachítaqtaxanaqte laqáỹa da' qoỹapalaxat jen' janoicpi.
58010037	Qá'a naua' nidii's l'aqtaqa ñi' Dios 'eet'oi: Ỹátaqta sa huaỹáloq da' janac qomle jega'me naỹa'quéna, qataxa sa niỹáloxoden da' janac.
58010038	Qaláxasa jega'me siỹamaxaden da' naqaiga ga' 'ónaxaic lasoxoc, jega'me da' lec'alaxa chiỹaqaỹi da' lip'iỹáxac. Qaláxasa jega'me da' 'uootaxa v'iỹílaq, sa siỹamaxaden jega'me.
58010039	Qaláxasa qo'mi sa na'chiqo'mi da' s'iỹílaxasoq qataxa da' sega'me qo'mi qonoláxachidiñi. Na'chidato' da' qo'mi ỹátaqta 'uo da' qadip'iỹáxac qaidi qoỹiỹamaxat da' qad'óiỹaxac.
58012005	¿'Ami séetapega sóxote sa 'antovíñiiỹec da' laqátaxac ñi' Dios da' 'ená'am ga' siỹaxaua da' huaqátetapega ga' lalémaxaset lec'óxot? Naua' nidii's n'aqtaqa 'eet'oi: 'Am ỹalecolec, 'ena'to' qomle da' qaỹa ga' 'auanáỹi da' lapaxaguenataxanaxac ñi' qadasoxola' Dios qomle 'ená'am da' sega'me 'am nelaxa, qataxa 'ena't da' 'an'aloxola't qomle 'ená'am da' 'am nouoxom.
58012006	Qá'a jiñi'me qadasoxola' ỹátaqta nolaxanéegue ga' lauotaxat, qataxa ỹátaqta ỹi'uaxan ỹima jen' lalémaxasetpi lec'oqtepi.
58012007	Chan'eesa 'an'añaxachiiỹet qomle da' 'ane'uaxánaỹiquii, qá'a ñi' Dios 'eet'ema 'ami qa'en ga' mai'chi lalémaxaset lec'óxot. ¿Séetapega qaỹo' ga' nec'óxot da' sa ỹapaxaguen ga' let'a?
58012008	Qá'a ñi' Dios da' 'uootaxa sa 'ami ỹapaxague'n da' 'ená'am qa'en da' 'éet'ec da' nolaxanéegue ỹima jen' lalémaxaset lec'oqtepi, qana'chi 'ami sa 'eesa da' mai'chi lalémaxase'te lec'óqo'te. 'Ená'am da' 'chi 'ami chíuaxase'te.
58012009	Qataxa da' laqáỹa 'eet'oi: Ca'li sona'li qo'mi ỹ'axaiqa, qaa'le ỹátaqta salaxasoxolóo'te saua' ỹ'oqóchiilo qadet'al 'me qo'mi ỹapaxagueet'ape. ¿Táalia'chi toqo' da' sa ỹágueegue qasenaq da' qadaláxadic ñi' qadet'a 'me sa di'ỹoq, qaidi sevídaq'a da' nec'alaxa?
58012010	'Eesa da' saua' ỹ'oqóchiilo qadet'al cada'acolec da' qo'mi ỹapaxaguenque joca'li jega'me ỹipétetrapega da' ỹiỹamqáchiiñi qadasoxoc. Qaláxasa sa 'ená'am ñi' Dios 'me qo'mi ỹapaxaguenque da' ỹátaqta 'eesa da' qo'mi ỹiỹamaxachidíñi, qá'a sétaaque da' qo'mi ỹoqovíte', senqá'am jiñi'me.
58012011	'Eesa da' qaỹa ga' qane'uaxánaguec da' 'uootaxa sa co'ỹaq da' qo'mi qonolaxáatrapegueegue. Ỹátaqta co'ỹaq da' ỹímta. Qaláxasa da' ma'le cop'a, qana'chi di'ỹoq da' jaláỹaxac dójo' napaxaguénataguec ga' siỹaxaua da' ỹátaqta huelégue da' ỹalaq da' qoỹapaxaguen. Da' l'óiỹaxac ỹátaqta ỹoqovíta qataxa 'uo da' lelagaxadic.
60001024	Qá'a naua' nidii's n'aqtaqa 'enáacjo': Ỹima jen' ỹodapecachi siỹaxadipi 'ená'am ga' 'chi 'auaqapi, qataxa da'me l'amaqchic 'ená'am jega' la'uo jen' 'auaqapi. Jen' 'auaqapi taỹá'a da' daqaqa qataxa n'áqañi jen' la'uo,
60001025	qaláxasa da' l'aqtac ñi' qadesaliaxanec Dios qaỹa 'te loiquiaqa'. Dójo' n'aqtac naqaida da' n'aqtaxanaxac 'me chiỹaqaỹi da' nec'alaxa 'me 'ami qoỹ'axátetapeema.
60002006	Qá'a naua' nidii's l'aqtaqa ñi'me Dios nataq'en 'enáacjo': Jaỹim sanánỹi di' laiñi di' noic let'ádaic Sión ga' 'ená'am ga' qa' 'me d'añapeeguet qa'en ga' 'emec; jega'me ỹiquiỹac qataxa ỹátaqta ỹauotaxat. Ga' ỹ'amaqten jega'me, qana'chi sa n'aloxola't.
60002007	'Ami 'me 'au'amaqténataxañii, qana'chi jega'me qa' ỹátaqta 'uo 'aviñii da' li'ỹoxodic; qaláxasa jen'me sa 'te d'amaqténataxan, qana'chi ỹipaquíchiilo naua' nidii's n'aqtaqa 'me 'enáacjo': Jeso'me qa' 'me ỹasaxáiỹi jocalia'cho' jeso'me 'emec ló'olpi, jeso'me naqaiso naỹi so' d'añapeeguet qa'en so' 'emec.
60002008	Qataxa nataq'en di' laqáỹa nedétañi n'aqtac 'eet'oi: Jeso' qa' polégaxan qa'en ga' siỹaxaua, qataxa qachiláxan qa'en. Qá'a jen'me siỹaxadipi polégaxan ỹasouaxat da' sa ỹ'amaqten da' n'aqtaxanaxac. Qá'a ñi'me Dios nataq'en na'chi 'ená'ac jen' siỹaxadipi.
60003010	Qá'a naua' nidii's n'aqtaqa 'eet'oi: Ga' sétaaque da' ỹauotec da' n'óiỹaxac qataxa máchiiñi ỹiméda naua' noloqo'te 'me huetaavlo, n'óota qomle da' netelá'a ñi' lacháxat, da' qaidi sa necosai'ỹi ga' sa nó'in, qataxa na' nedégaxat sa nái'ỹa qa'en ga' noqovínaxanaxac.
60003011	Qataxa n'óota da' ỹaxáatac ga' sa nó'in. Nedot'a't da' ỹí'et ga' ỹiỹamqáchiiñi, qataxa nimitáaque ga' n'emáxac, qana'chi naqaiga 'equegue.
60003012	Qá'a ñi' qadasoxola' Dios ỹátaqta netelá'a jega'me ỹ'étetac ga' ỹiỹamqáchiiñi, qataxa demachíỹa da' netamnaxac, qaláxasa jiñi'me sa ỹiuoten ga'me ỹ'étetac ga' sa nó'in.
60005005	Na'chi 'ená'am nataq'en 'ami soxodipi ỹátaqta 'aualaqaiỹet qomle ga' 'enaac jen' ỹ'axaicpi. Qataxa ỹima jen' siỹaxadipi ỹiuen da' ñi' 'oonolec ỹátaqta nañanguet da' ỹalaxaguet ga' laqáỹa qataxa sa ỹ'oxodénaxaic. Qá'a naua' nidii's n'aqtaqa 'enáacjo': Ñi' Dios nichaata'aguet ga' ỹ'oxodénaxaic, qaláxasa ỹichoxoden da' lecochiỹa ga' sa ni'ỹoxoden.
60005006	Chan'eesa sa 'te qomle da' 'ani'ỹoxodíñii, ỹátaqta 'anañiiỹot da' 'uañaxaic louaq ñi' Dios, da' qaidi jiñi'me 'ami nichaalataxaadíñi qomle ỹivíta ga' nolo' 'me laloqtenec.
60005007	Qataxa ỹima jen' 'aueenachiitapega ỹátaqta 'amachiỹo'ot ñi' Dios, qá'a jiñi'me ỹátaqta 'ami ỹoqocha'alo.
65001024	Ñi' qadet'a Dios 'me qaỹa 'te ga' laqáỹa qataxa ỹátaqta ỹátenaxanaxaic, qataxa qadec'alaxaqui, jiñi'me ỹátaqta 'uañaxaic da' 'ami netelalo, da' qaidi sa 'ovíỹañi, qataxa da' qaidi 'ami nichaalataxana'ualo jega'me huét'a 'me qaỹa 'te ga' 'ená'am da' li'ỹoxodic, qaláxasa ỹátaqta 'ami ỹoqovíte' qataxa 'ami madet'ape. Jiñi'me na'chi 'eeta't qomle da' ni'ỹoxodénataguec, qataxa da' l'amaqchic, qataxa da' l'añaxac, qataxa da' 'enec, ỹasouaxat so' qadesaliaxanec Jesucristo. Jeda'me na'chi 'eeta't da' chiỹoqot'ague, qataxa naỹi, qataxa jeda'me taỹa'ague. Já'a, na'chi naq'áita dójo'.
65001025	
66004008	Saua' cuatro síiỹac, ñi' 'oonolec huo'oi naua' seis naua' láua'. Jen' p'áiỹi jana' laua qaa'le d'aichiilo jan' l'aitepi, qataxa na' p'áuo. Jesaa'me na'chi quete'dot di' nolo' qataxa di' pí'ỹaq da' 'éete': 'Am 'me ỹátaqta 'am ỹoqovíta, 'am qadasoxola' Dios 'me qaỹa 'te 'auqalánaac, 'am 'me na'chi 'eeta't da' 'am 'uo, qataxa na'chi'am 'au'onataxáatac naỹi, qataxa 'auanat'aquéna.
66004009	Naale da' saua' síiỹac da' ỹi'ỹoxodéetrac qataxa ỹanoto da' netónaxa'j jeso'me nes'óotanỹi jaso' s'ónaxaqui 'me qaỹa 'te loiquiaqa' da' l'óiỹaxac,
66004010	qana'chi jeso' veinticuatro nasoxonecpi ỹisóctrañi naua' liliictel da' ỹi'ỹoxode'n jeso'me qaỹa 'te loiquiaqa' da' l'óiỹaxac. Qana'chi naqa't naua' naxa'dol da' ỹacho'to jaso' nes'ónaxaqui. Ỹim, qana'chi 'eet'oi:
66004011	'Am qadasoxola' Dios, 'asa'aguet da' 'am qoỹanot da' 'adi'ỹoxodic, 'ad'amaqchic, qataxa da' 'ad'añaxac; qá'a na'chi'am 'ad'onatac ỹimaquéna, mai'chi 'am chiỹaqaỹi, chan'eesa di'ỹoq ỹima jen'me.
66005009	Jeso'me ỹ'axaicáchiỹipi ỹ'óotac da' dálaxaic nalac, 'eet'oi: 'Am ỹátaqta 'asa'aguet da' 'auacona jana' nede qataxa da' 'anaqa't naua' qoỹitouoqtalóo'te n'anaxanaqtel; qá'a 'am qoỹalaat joca'li, qataxa saua' 'adetauo' na'chi laso'vi da' qo'mi 'aneuodenalo, qo'mi 'auachiỹoxotaavlo jen' ỹodapecachi siỹaxadipi 'me ỹodapecachi naua' l'aqtaqa, da' qaidi ỹima qo'mi lalémaxase'te ñi' Dios.
66005010	Qataxa qo'mi 'auanaỹilo da' qo'mi net'al qataxa da' qo'mi letaxaỹáxanaxanqa na' siỹaxadipi da' s'onataxanqot ñi' qadet'a Dios. Qana'chi seloxogue ỹima jen' huetalégue jen' 'aléua.
66007010	Ỹima jeso'me ỹ'alqátaỹi, 'eet'oi: Da' qadec'alaxa chiỹoqo'ot ñi' qadet'a Dios, 'me nétanỹi jañi' s'ónaxaqui da' net'a qataxa jiñi'me n'aanaxate lec'óxot.
66007011	Ỹima jen'me namaxa'spi piỹem lé'ecpi nichaatétañi, coleesop jaso' s'ónaxaqui, qataxa so' nasoxonecpi, qataxa saua' cuatro síiỹac. Qana'chi jeso'me siỹaxadipi ỹisóidiñi naua' liliictel ỹátaqta ỹivídaxatet'aguet naua' lata'pi jen' 'aléua. Qana'chi ỹi'ỹoxoden ñi' Dios,
66007012	qoỹiit'oi: ¡Já'a, na'chi naq'áita dójo'! Da' ni'ỹoxodénataxanaxac, da' ni'ỹoxodic, qataxa da' naỹátenataxanaxac, da' tónaxac, qataxa n'amaqchic, namaxasóxonaxac, qataxa da' n'añaxac, ỹima jeda'me qoỹanot ñi' qadet'a Dios, jeda'me qaỹa 'te ga' loiquiaqa' qoỹin. Já'a, na'chi naq'áita dójo'.
66011015	Qana'chi so' p'áteegue saua' siete namaxa's, jeso'me ỹasiidíỹi jaso' laseede. Qana'chi qodemachíỹa so' ỹisam naviliỹáxacpi 'me chimaqpecot di' piỹem, 'eet'oi: Da' l'onataxanaxac jen' net'alpi 'me ỹilot'ague jen'me huetalégue jen' 'aléua, jeda'me naỹi lalémaxaset ñi' qadasoxola' qataxa jeso'me namaq net'a qadec'alaxaqui; qana'chi jiñi'me qaỹa 'te loiquiaqa' naỹi da' ỹilo'ogue ỹima jen'me.
66011016	Qana'chi jeso'me veinticuatro nasoxonecpi 'me nes'óotanỹi jaso' s'ónaxaqui dasóta'uo ga' nes'ónaqa' ñi' Dios, jeso'me ỹisóidiñi naua' liliictel ỹátaqta ỹivídaxatet'aguet na' latap jen' 'aléua. Qana'chi qoỹi'ỹoxoden ñi' Dios,
66011017	qoỹíitojo': 'Am qantamnaxala' 'me qaỹa 'te ga' 'auqalánaac, 'am 'me na'chi 'eeta't da' 'am 'uo, qataxa na'chi'am 'me 'au'onataxáatac naỹi, qataxa 'auanat'aquéna, 'am ñitónaqtapeec, qá'a 'am 'au'euóxona jeda'me qaỹa 'te 'ená'am 'ad'añaxac, qaidi 'aulo'ogue ỹima jen'me huetalégue jen' 'aléua.
66011018	Jen'me ỹodapecachi siỹaxadipi ỹátaqta dalemata, qaláxasa ma'le ỹivíta di' lalóqo' da' 'am 'aua'uo ga' ne'uaxánaguec jen'me. Qataxa nataq'en ma'le ỹivíta di' lalóqo' da' 'am 'animit ỹima jen' napa'lpi, qataxa da' 'aua'uo ga' neseetenataguec jen' 'adamaxa'spi 'me ỹ'axátet'ape naua' 'ad'aqtaqa, qataxa jen'me nañanguet da' 'am 'equegue, qataxa jen' 'am ỹi'ỹoxodéetac, temaqaidi da' 'uootaxa ỹ'oxodaic, 'uootaxa ga' sa ỹ'oxodaq. Qataxa nataq'en ma'le ỹivíta di' lalóqo' da' 'am 'auoláxachiỹi jen'me noláxatetapiiñi ỹima jen'me huetalégue jen' 'aléua.
66015003	Qana'chi jeso'me siỹaxadipi ỹ'óotac jeso'me lalac so' Moisés 'me lamaxasec ñi' Dios qataxa jeso'me nalac da' qoỹi'ỹoxoden so' n'aanaxate c'óxot 'me 'eet'oi: Ỹátaqta let'ádaic qataxa ỹ'oxodaq ỹima jen' 'ad'onatacpi, 'am qadasoxola', 'am qantamnaxala' 'me qaỹa 'te 'auqalánaac. Ỹátaqta chimaqátreegue qataxa 'eesoda jenaa'me 'adadíco, 'am 'me 'am lasoxola' jen'me ỹodapecachi siỹaxadipi.
66015004	¿Jái'chogamaxa sa 'am 'te ỹoqo'cha, 'am qadasoxola'? Qataxa ¿jái'chogamaxa sa 'am ỹi'ỹoxoden? Qá'a na'chi'améta da' 'am ỹoqovíta, ỹima qomle jen' ỹodapecachi siỹaxadipi janac da' 'am ỹi'ỹoxoden. Qá'a ỹátaqta qoỹauáachiỹi da' sa 'te da' 'anpáten da' 'animit ga' lasoxoc.
66019001	Ca'li ỹim dójo', qana'chi semachíỹa da' laviliỹáxac so' ỹátaqta sa lec'óxotolec siỹaxadipi chimaqpecot di' piỹem, 'enaac: ¡Si'ỹoxodénaq ñi' qan'étoqo't! Qá'a da' nec'alaxa, ni'ỹoxodic, qataxa da' n'añaxac lalémaxaset jiñi'me.
66019002	Qá'a jiñi'me ỹátaqta 'ónaxaiqa naua' le'uáanaxanaxaco qataxa 'eesoda. Qá'a jiñi'me ỹa'uo da' ne'uaxánaguec jaso' queséeguetaxai 'me n'áxat ỹima jen' huetalégue jen' 'aléua da' nequesesaxac, qataxa ỹiseetenguet jaso'me ỹasouaxat da' nalaataguec jen'me lamaxa'spi jiñi'me.
66019005	Qana'chi semachíỹa so' naviliỹáxac chimaqpeelégue so' s'ónaqa', 'enaac: 'Avi'ỹoxodíñii qomle ñi' qadet'a Dios, 'ademíỹa 'me 'au'onataxañiitapecot, qataxa ỹátaqta 'aualaqaiỹet jiñi'me, 'ademíỹa 'ami cale'tolqa qataxa 'ami 'me let'ádaiqa.
66019006	Nataq'en semachít'a da' l'aqtac na' 'ená'am jalcote siỹaxadipi, qataxa 'ená'am da' lesamaxa na' l'auáxac let'ádaic qataxa jaso' qasoxonaxa, 'enaac: ¡Si'ỹoxodénataxanaq! Qá'a ỹivíta di' lalóqo' da' ỹilo'ogue ỹimata'a'téna jiñi'me qadasoxola' Dios 'me qaỹa 'te ga' ỹaqalánaac.
66019007	Ỹátaqta qo'mi madet'ape, ñitónaqtapiỹe't, qataxa si'ỹoxodénaq jiñi'me, qá'a ma'le ỹivíta di' lalóqo' da' huó'on ñi' n'aanaxate c'óxot. Jañi' loua ma'le sóxote da' niỹamaxateta't,
66019008	jañi'me qoỹaséet'em da' né'et da' ỹaadíñi naua' 'ónaxaiqa louo chiỹaqaỹilo na' lino. Jenaa'me ỹoqovíte' qataxa ỹaqaséle'j. Qá'a jen' noxot 'me chiỹaqaỹi na' lino, jen'me na'chi náỹi jeda'me l'óiỹaxac ỹoqovíta ga' lalémaxasetpi ñi' Dios.
