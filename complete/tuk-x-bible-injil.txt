# language_name:        Türkmençe (Turkmen)
# closest ISO 639-3:    tuk
# ISO_15924:            Latn
# year_short:           1994
# year_long:            
# vernacular_title:     Injil türkmen dilinde
# english_title:        The New Testament in Turkmen
# URL:                  http://ibtrussia.org/en/text?m=TKLI
# copyright_short:      © Mukaddes Kitap Terjime Instituty
# copyright_long:       iБиблием изэдзэкІынкІэ Институтыр<br>Институт перевода Библии , 101000 Москва , Главпочтамт , а/я 360<br>ibt_inform@ibt.org.ru
# notes:                
40001001	Bu kitap Ybraýymyň ogly bolan Dawudyň ogly Isa Mesihiň nesil şejere kitabydyr .
40001002	Ybraýym Yshagyň atasydy . Yshak Ýakubyň atasydy . Ýakup Iuda we onuň doganlarynyň atasydy .
40001003	Iuda Tamaradan doglan Peresiň we Zerahyň atasydy . Peres Hesronyň atasydy . Hesron Ramyň atasydy .
40001004	Ram Aminadabyň atasydy . Aminadap Nahşonyň atasydy . Nahşon Salmonyň atasydy .
40001005	Salmon Rahawdan doglan Boazyň atasydy . Boaz Rutdan doglan Obediň atasydy . Obed Ýessäniň atasydy .
40001006	Ýesse Dawut patyşanyň atasydy . Dawut Uriýanyň aýalyndan bolan Süleýmanyň atasydy .
40001007	Süleýman Rehawamyň atasydy . Rehawam Abiýanyň atasydy . Abiýa Asanyň atasydy .
40001008	Asa Ýehoşafatyň atasydy . Ýehoşafat Ýoramyň atasydy . Ýoram Uziýanyň atasydy .
40001009	Uziýa Ýotamyň atasydy . Ýotam Ahazyň atasydy . Ahaz Hizkiýanyň atasydy .
40001010	Hizkiýa Manaşäniň atasydy . Manaşe Amonyň atasydy . Amon Ýoşiýanyň atasydy .
40001011	Ýoşiýa Babyl sürgüni wagtynda doglan Ýehoniýanyň we onuň doganlarynyň atasydy .
40001012	Ýehoniýa Babyl sürgüninden soň doglan Şealtiýeliň atasydy . Şealtiýel Zerubabeliň atasydy .
40001013	Zerubabel Abihudyň atasydy . Abihud Elýakimiň atasydy . Elýakim Azoryň atasydy .
40001014	Azor Sadokyň atasydy . Sadok Ahimiň atasydy . Ahim Elihudyň atasydy .
40001015	Elihud Eliýazaryň atasydy . Eliýazar Mattanyň atasydy . Mattan Ýakubyň atasydy .
40001016	Ýakup Meremiň adamsy Ýusubyň atasydy . Meremden hem Mesih diýlen Isa doguldy .
40001017	Şeýlelikde , Ybraýymdan Dawuda çenli bolan nesiller jemi on dört arkadyr . Dawutdan Babyl sürgünine çenli hem on dört , Babyl sürgüninden Mesihe çenli hem on dört arkadyr .
40001018	Isa Mesihiň dogluşy şeýle boldy : Onuň ejesi Meremiň Ýusup bilen adaglyka , biri-birleri bilen ýassykdaş bolmazlaryndan öň , Mukaddes Ruhdan göwreli bolanlygy äşgär boldy .
40001019	Onuň adamsy Ýusup bir dogry adam bolansoň , ony utanja goýmak islemän , ýaşyrynlyk bilen boşatmagy ýüregine düwdi .
40001020	Emma ol bu zatlar hakda oýlanyp ýörkä , Rebbiň bir perişdesi onuň düýşüne girip : « Eý , Dawut ogly Ýusup ! Sen Meremi özüňe aýallyga almakdan gorkma , çünki onuň göwresinde dörän zat Mukaddes Ruhdandyr .
40001021	Ol bir Ogul dograr , sen Onuň adyna Isa dakarsyň , çünki Ol Öz halkyny günälerinden halas eder » diýdi .
40001022	Bularyň hemmesi Rebbiň pygamber arkaly aýdan şu sözüniň ýerine ýetmegi üçin boldy :
40001023	« Ine , bir gyz göwreli bolup , bir ogul dograr , Onuň adyna Emmanuýel dakarlar » . Bu ― « Hudaý biziň bilendir » diýen manyny berýär .
40001024	Ýusup ukudan oýananyndan soň , Rebbiň perişdesiniň tabşyryşy ýaly , aýalyny aldy .
40001025	Aýaly ilkinji ogluny dogurýança , onuň ýanynda ýatmady , çaganyň adyna bolsa Isa dakdy .
40002001	Hirodes patyşanyň zamanynda Ýahudanyň Beýtullaham şäherinde Isa eneden doglanynda , ine , Iýerusalime gündogardan müneçjimler gelip :
40002002	« Ýehudylaryň Patyşasy bolup doglan nirede ? Biz gündogarda Onuň ýyldyzyny görüp , Oňa sežde etmäge geldik » diýdiler .
40002003	Muny eşidip , Hirodes patyşa we onuň bilen birlikde tutuş Iýerusalim galagopluga düşdi .
40002004	Ol ähli baş ruhanylary , halkyň kanunçylaryny ýygnap , olardan Mesih nirede dogulmaly diýip sorady .
40002005	Olar şeýle jogap berdiler : « Ýahudanyň Beýtullahamynda , çünki pygamber arkaly şeýle ýazylypdyr :
40002006	„ Eý , Ýahuda ülkesindäki Beýtullaham , sen Ýahuda hökümdarlary arasynda asla iň kiçisi dälsiň . Çünki halkym Ysraýyla çopançylyk etjek Hökümdar senden çykjakdyr " » .
40002007	Onsoň Hirodes müneçjimleri ýaşyryn ýanyna çagyryp , ýyldyzyň haçan görnenini çintgäp sorady .
40002008	« Baryň , çaga hakda ýagşyja sorag-ideg ediň , tapaňyzda maňa hem habar beriň , men hem baryp , Oňa sežde etjek » diýip , olary Beýtullahama iberdi .
40002009	Olar patyşany diňläp , ýola rowana boldular . Ine , gündogarda gören ýyldyzlary öňlerine düşüp , çaganyň bolan ýeriniň üstüne gelip durdy .
40002010	Olar ýyldyzy görüp , juda begendiler .
40002011	Öýe girip , çaga bilen ejesi Meremi gördüler . Dyzlaryna çöküp , Oňa sežde etdiler-de , hazynalaryny açyp , altyn , ladan we mür sowgat berdiler .
40002012	Hirodesiň ýanyna öwrülmezlik hakda düýş üsti bilen duýduryş berlensoň , olar öz ýurtlaryna başga ýol bilen gaýtdylar .
40002013	Müneçjimler ugranlaryndan soň , Rebbiň bir perişdesi Ýusubyň düýşüne girip : « Tur , çaga bilen ejesini al-da , Müsüre gaç , saňa aýdýançam şol ýerde gal , çünki Hirodes çagany öldürmek üçin Ony agtarjak bolup ýör » diýdi .
40002014	Ýusup turdy-da , çaga bilen Onuň ejesini alyp , gije Müsüre gitdi .
40002015	Rebbiň pygamber arkaly : « Men Oglumy Müsürden çagyrdym » diýip aýdany ýerine ýeter ýaly , Hirodesiň ölümine deňeç şol ýerde galdy .
40002016	Müneçjimleriň aldanyny bilensoň , Hirodes gaty gaharlanyp , Beýtullahama we onuň etrabyndaky ähli obalara adam iberdi-de , müneçjimlerden sorap anyklan wagtynda bolan oglanlaryň iki ýaşlysyna çenli hemmesini öldürtdi .
40002017	Şeýlelikde , Ýeremiýa pygamber arkaly aýdylan şu söz ýerine ýetdi :
40002018	« Ramadan bir ses eşidildi , agy we çuň matam sesi . Çagalary üçin aglaýan Rahel özüne teselli berilmegini islemeýär , çünki olar ýok » .
40002019	Hirodes ölende , Rebbiň bir perişdesi Müsürde Ýusubyň düýşüne girip :
40002020	« Tur , çaga bilen Onuň ejesini al-da , Ysraýyl ýurduna gaýt , çünki çaganyň janynyň kastyna çykanlar öldi » diýdi .
40002021	Ol turdy , çagadyr ejesini alyp , Ysraýyl ýurduna gaýtdy .
40002022	Ýöne Arhelasyň öz atasy Hirodesiň ýerine Ýahudanyň patyşasy bolanyny eşidip , ol ýere barmaga gorkdy , düýş bilen duýduryş berlensoň bolsa , Jelile etraplaryna ýola düşdi .
40002023	Gelip , Nasyra diýen bir şäherde mesgen tutdy , şeýdip , pygamber arkaly : « Oňa nasyraly diýler » diýip aýdylan söz ýerine ýetdi .
40003001	Şol günlerde Ýahudanyň çölünde wagyz edip , çokundyryjy Ýahýa peýda boldy .
40003002	Ol : « Toba ediň , çünki Gögüň Patyşalygy golaýlady » diýýärdi .
40003003	Sebäbi ol Işaýa pygamberiň : « Çölde gygyrýanyň sesi : „ Rebbiň ýoluny taýýarlaň , Onuň ýodalaryny dogrulaň " diýýär » diýenidir .
40003004	Ýahýanyň düýe ýüňünden geýimi , bilinde gaýyş guşagy bardy , iýmiti bolsa ýabany bal bilen çekirtgedi .
40003005	Şonda Iýerusalim , tutuş Ýahuda we bütin Iordan etraby onuň ýanyna eňdi .
40003006	Olar günälerini boýun alýardylar , Ýahýa hem olary Iordan derýasynda çokundyrýardy .
40003007	Ýahýa köp fariseýleriň we saddukeýleriň-de çokundyrylmaga gelýändiklerini görüp , olara şeýle diýdi : « Eý , alahöwrenler nesli ! Geljek gazapdan gaçmagy size kim salgy berdi ?
40003008	Indi toba mynasyp hasyl beriň .
40003009	Içiňizden : „ Biziň atamyz Ybraýymdyr " diýip oýlanmaň . Çünki men size aýdýaryn , Hudaý bu daşlardan-da Ybraýyma perzent ýaratmagy başarýandyr .
40003010	Palta eýýäm agaçlaryň düýbünde ýatyr : oňat miwe bermeýän agaç kesilip , oda taşlanar .
40003011	Men sizi toba üçin suw bilen çokundyrýaryn , ýöne menden soňra Geljek menden has güýçlüdir . Men Onuň çaryklaryny götermäge-de mynasyp däldirin . Ol sizi Mukaddes Ruh hem-de ot bilen çokundyrar .
40003012	Onuň küregi elindedir . Ol harman ýerini süpürip , bugdaýy Öz ammaryna ýygnap , samany sönmez otda ýakar » .
40003013	Onsoň Isa Ýahýa tarapyndan çokundyrylmak üçin , Jelileden Iordana , Ýahýanyň ýanyna geldi .
40003014	Emma Ýahýa Ony saklap : « Meni Sen çokundyrmaly welin , Sen meniň ýanyma gelýärsiňmi ? » diýdi .
40003015	Isa oňa : « Häzir , goý , şeýle bolsun , çünki bize hak zady berjaý etmek ýaraşýandyr » diýip jogap berdi .
40003016	Isa çokundyrylyp , derrew suwdan çykdy . Ine , Gök açyldy , Ol Hudaýyň Ruhunyň kepderi kimin Öz üstüne inip gelýänini gördi .
40003017	Şonda Gökden bir ses : « Bu Meniň söýgüli Oglum . Men Ondan köp razydyryn » diýdi .
40004001	Onsoň , Ruh Isany iblisiň synamagy üçin , çöle äkitdi .
40004002	Isa kyrk gije-gündizläp oraza tutansoň ajykdy .
40004003	Synagçy ýanyna gelip , Oňa : « Sen Hudaýyň Ogly bolsaň , şu daşlar çörek bolsun diýip buýur » diýdi .
40004004	Emma Isa : « Adam diňe bir çörek bilen däl-de , eýsem , Hudaýyň agzyndan çykan her bir söz bilen hem ýaşaýandyr diýip ýazylgydyr » diýip jogap berdi .
40004005	Onsoň iblis Ony mukaddes şähere getirip , ybadathananyň küňresinde oturtdy-da ,
40004006	Oňa şeýle diýdi : « Sen Hudaýyň Ogly bolsaň , Özüňi aşak zyň . Sebäbi : „ Ol Öz perişdelerine Sen hakda buýruk berer , olar aýagyň daşa degäýmesin diýip , Seni ellerinde götererler " » .
40004007	Isa oňa : « „ Öz Hudaýyň Rebbi synama " diýip-de ýazylgydyr » diýdi .
40004008	Iblis ýene Isany äpet belent daga eltdi , dünýäniň bütin patyşalyklaryny , olaryň şan-şöhratyny görkezip ,
40004009	Oňa : « Dyza çöküp , maňa sežde etseň , men şu zatlaryň hemmesini Saňa bereýin » diýdi .
40004010	Şonda Isa oňa : « Ýanymdan aýryl , şeýtan ! „ Öz Hudaýyň Rebbe sežde et , diňe Oňa gulluk et " diýip ýazylgydyr » diýdi .
40004011	Onsoň iblis Ony terk edip gitdi . Perişdeler gelip , Oňa hyzmat etdiler .
40004012	Isa Ýahýanyň tutulanyny eşidende , Jelilä gitdi .
40004013	Ol Nasyradan aýrylyp , Zebulun we Naftaly etrabyna bardy , deňiz ýakasynda bolan Kapernaumda mekan tutdy .
40004014	Şeýdip , Işaýa pygamber arkaly aýdylan şu sözler ýerine ýetdi :
40004015	« Zebulun ýurdy we Naftaly ýurdy , Iordanyň aňyrsynda , Deňiz ýakasyndaky ýolda , Milletleriň Jelilesinde ,
40004016	Garaňkyda oturan halkBir uly yşyk gördi . Ölüm ýurdunda we kölegesindeOturanlara yşyk ýalpyldady » .
40004017	Şondan soň Isa : « Toba ediň , çünki Gögüň Patyşalygy golaýlaşdy » diýip , wagyz etmäge başlady .
40004018	Ol Jelile kölüniň ýakasyndan geçip barýarka , iki doganyň ― Petrus diýilýän Simun bilen dogany Andreýasyň deňze torlaryny zyňyp duranlaryny gördi . Olar balykçydylar .
40004019	Isa olara : « Meniň yzyma düşüň , Men sizi ynsan tutýan balykçylar edeýin » diýdi .
40004020	Olar-da derrew torlaryny taşlap , Onuň yzyna düşdüler .
40004021	Isa ol ýerden öňräk gidensoň , başga bir iki doganyň ― Zebedeýiň ogly Ýakup bilen onuň dogany Ýahýanyň öz kakalary Zebedeý bilen gaýykda torlaryny bejerip oturanlaryny görüp , olary çagyrdy .
40004022	Olar hem derrew gaýykdyr kakalaryny taşlap , Onuň yzyna düşdüler .
40004023	Isa Jeliläniň her tarapyna aýlanyp , ol ýerlerdäki sinagogalarda sapak bererdi . Patyşalygyň Hoş Habaryny wagyz ederdi , halkyň arasyndaky her hili syrkawlary , hassalary bejererdi .
40004024	Onuň at-owazasy bütin Siriýa ýaýrady , dürli syrkawlygy , keseli bar hassalary , jynly , tutgaýly we oturalary Onuň ýanyna getirdiler , Ol hem olary sagaltdy .
40004025	Jelileden , Dekapolisden , Iýerusalimden , Ýahuda we Iordanyň aňyrsyndan uly märekeler Onuň yzyna düşdi .
40005001	Isa märekäni görüp , daga çykdy , oturanynda şägirtleri Onuň ýanyna geldiler .
40005002	Ol söze başlady , olara sapak berip , şeýle diýdi :
40005003	Ruhy garyplar bagtlydyr , çünki Gögüň Patyşalygy olaryňkydyr .
40005004	Ýaslylar bagtlydyr , çünki olara göwünlik berler .
40005005	Ýumşak adamlar bagtlydyr , çünki olar ýeri miras alarlar .
40005006	Dogrulyga ajygyp-suwsanlar bagtlydyr , çünki olar doýup-ganarlar .
40005007	Rehimliler bagtlydyr , çünki olara rehim ediler .
40005008	Ýüregi päkler bagtlydyr , çünki olar Hudaýy görerler .
40005009	Parahatlyk döredýänler bagtlydyr , çünki olara Hudaýyň ogullary diýler .
40005010	Dogrulyk ugrunda yzarlananlar bagtlydyr , çünki Gögüň Patyşalygy olaryňkydyr .
40005011	Men zerarly sögülen , yzarlanan , nähak ýere her hili gybatyňyz edilen mahaly siz bagtlysyňyz !
40005012	Şat boluň , begeniň , Gökde aljak sylagyňyz uludyr , çünki sizden öňki pygamberler-de şeýle yzarlandylar » .
40005013	Siz ýeriň duzusyňyz , emma duz tagamyny ýitirse , ol näme bilen duzlanar ? Daşaryk taşlanmakdan we aýak astynda depelenmekden başga hiç bir zada ýaramaz .
40005014	Siz dünýäniň yşygysyňyz . Dagyň depesinde gurlan şäher gizlin galyp bilmez .
40005015	Çyrany ýakyp-da , gabyň aşagynda goýman , çyradanyň üstünde goýýandyrlar , şonda ol öýdäkileriň hemmesine yşyk berýändir .
40005016	Siziň yşygyňyz adamlaryň öňünde şeýle bir parlasyn welin , olar gowy işleriňizi görüp , Gökdäki Ataňyzy şöhratlandyrsynlar » .
40005017	Meni Mukaddes Kanuny ýa pygamberleriň ýazgylaryny bozmaga gelendir öýtmäň . Men bozmaga däl-de , olary berjaý etmäge geldim .
40005018	Çünki size dogrusyny aýdýaryn , Gök bilen ýer geçip gidýänçä , ähli zat berjaý bolýança , Kanunyň bir harpy-da , bir nokady-da kemelmez .
40005019	Muňa görä , kim şu iň kiçi tabşyryklardan birini bozsa we şeýle etmegi öwretse , Gögüň Patyşalygynda iň kiçi saýylar . Emma kim bulary berjaý etse we öwretse , ol Gögüň Patyşalygynda uly saýylar .
40005020	Çünki Men size aýdýaryn : dogrulygyňyz kanunçylaryňky bilen fariseýleriňkiden artyk bolmasa , Gögüň Patyşalygyna asla girmersiňiz » .
40005021	Siz gadymkylara : „ Adam öldürme , kim adam öldürse , höküme sezewar bolar " diýlenini eşidensiňiz .
40005022	Emma Men size aýdýaryn : öz doganyna nähak gaharlanan kişi hökümine sezewar bolar . Kim öz doganyna „ Raka " diýse , mejlisiň hökümine sezewar bolar . Kim „ Samsyk " diýse , dowzahyň oduna sezewar bolar .
40005023	Şonuň üçin gurbanyňy gurbanlyk edilýän ýere alyp baranyňda , doganyň senden öýke-kinesiniň bardygy ýadyňa düşse ,
40005024	gurbanyňy şol ýerde , gurbanlyk edilýän ýeriň öňünde goý-da , gidip öňürti doganyň bilen barlyş , onsoň gelip gurbanyňy bagyş et .
40005025	Dawagäriň bilen entek ýoldakaň derrew ýaraş , dawagäriň seni kaza , kazy hem seni garawula berip , zyndana salaýmasyn .
40005026	Saňa dogrusyny aýdýaryn , iň soňky köpügi töleýänçäň , ol ýerden çykmarsyň » .
40005027	Siz : „ Zyna etme " diýlenini eşidensiňiz .
40005028	Men welin size diýýärin , bir aýala azgyn nebis bilen bakan adam öz ýüreginde eýýäm onuň bilen zyna edendir .
40005029	Sag gözüň seniň günä etmegiňe sebäp bolsa , ony oýup çykar-da taşla , saňa bir synaň ýok bolmagy bütin göwräň dowzaha zyňylmagyndan gowudyr .
40005030	Sag eliň seniň günä etmegiňe sebäp bolsa , ony kes-de taşla , saňa bir synaň ýok bolmagy bütin göwräň dowzaha gitmeginden gowudyr .
40005031	Şeýle hem , „ Kim aýalyny goýberse , oňa talak hatyny bersin " diýlendir .
40005032	Men welin size diýýärin , zynadan başga sebäp bilen aýalyny aýyran adam onuň zyna etmegine sebäp bolýandyr . Aýrylan aýala öýlenen-de zyna edýändir » .
40005033	Siz ýene-de gadymkylara : „ Ýalan ýere ant içme , antlaryňy Rebbiň öňünde berjaý et " diýlenini eşidensiňiz .
40005034	Men welin size asla ant içmäň diýýärin ― Gökden ant içme , çünki ol Hudaýyň tagtydyr .
40005035	Ýerden ant içme , çünki ol Onuň aýaklarynyň basgançagydyr . Iýerusalimden ant içme , çünki ol beýik Patyşanyň şäheridir .
40005036	Öz başyňdan hem ant içme , sebäbi sen onuň bir gylyny-da ak ýa gara edip bilýän dälsiň .
40005037	Siziň ― „ Hawa " diýen sözüňiz „ Hawa " , „ Ýok " diýeniňiz „ Ýok " bolsun . Mundan artygy iblisdendir » .
40005038	Siz : „ Göze ― göz , dişe ― diş " diýlenini eşidensiňiz .
40005039	Men welin size diýýärin , ýamana garşy durma . Gaýta , kim seniň sag ýaňagyňa ursa , ol ýaňagyňy-da oňa öwür .
40005040	Seniň bilen dawalaşyp köýnegiňi aljak bolýana donuňy-da ber .
40005041	Kim seni özi bilen bir çakrym ýol ýöremäge mejbur etse , onuň bilen iki çakrym ýol ýöre .
40005042	Saňa dileg salana ber , karz dilejek bolýandan ýüzüňi öwürme » .
40005043	Siz : „ Goňşyňy söý , duşmanyňy ýigren " diýlenini hem eşidensiňiz .
40005044	Men welin size diýýärin , Gökdäki Ataňyzyň ogullary bolar ýaly , duşmanlaryňyzy söýüň , özüňize gargaýanlara alkyş okaň , ýigrenýänlere ýagşylyk ediň , size zulum edýänler , sizi yzarlaýanlar üçin doga ediň .
40005045	Çünki Gökdäki Ataňyz Öz Gününi ýamanlaryň hem , ýagşylaryň hem üstüne dogurýar , ýagmyryny dogrularyň hem , egrileriň hem üstüne ýagdyrýar .
40005046	Siz özüňizi söýýänleri söýýän bolsaňyz , onda näme sylagyňyz bolar ? Salgyt ýygnaýanlar-da şeýle etmeýärmi ?
40005047	Diňe öz gardaşlaryňyza salam berýän bolsaňyz , onda , näme artykmaç iş edýärsiňiz ? Milletler-de şeýle etmeýärmi ?
40005048	Şeýlelikde , Gökdäki Ataňyzyň kämil bolşy ýaly , siz-de kämil boluň » .
40006001	Sak boluň , etjek dogry işleriňizi göz üçin adamlaryň öňünde etmäň , ýogsa , Gökdäki Ataňyzdan aljak sylagyňyz bolmaz .
40006002	Şonuň üçin , sadaka bereniňde ikiýüzli adamlaryň il arasynda taryplanjak bolup , sinagogalarda , köçelerde edişi ýaly , öňüňde surnaý çaldyrma . Size dogrusyny aýdýaryn , olar öz sylaglaryny eýýäm alandyrlar .
40006003	Sadakaň gizlin bolar ýaly , bereniňde sag eliň näme edýänini sol eliň bilmesin . Gizlinlikde edileni görýän Ataň saňa ony açyk gaýtaryp berer » .
40006004	
40006005	Doga edeniňde ikiýüzlüler ýaly bolma , çünki olar göz üçin sinagogalarda , köçe burçlarynda durup doga etmegi halaýarlar . Men size dogrusyny aýdýaryn , olar öz sylaglaryny eýýäm alandyrlar .
40006006	Emma sen doga edeniňde , öz otagyňa girip , gapyny ýap-da , gizlinlikdäki Ataňa doga et . Gizlinlikde edileni görýän Ataň saňa ony açyk gaýtaryp berer .
40006007	Siz doga edeniňizde milletler ýaly , boş sözleri gaýtalap durmaň , çünki olar köp sözlemek bilen eşidileris öýdýärler .
40006008	Olar ýaly bolmaň , çünki Ataňyz size nämeleriň gerekdigini , Ondan dilemänkäňiz bilýändir .
40006009	Şonuň üçin , şeýle doga ediň : „ Eý , Gökdäki Atamyz ! Adyň mukaddes bolsun .
40006010	Patyşalygyň gelsin . Gökde bolşy ýaly , Ýerde-de Seniň islegiň amala aşsyn .
40006011	Gündelik çöregimiziBize şu gün ber .
40006012	Bize ýamanlyk edýänleriň ýazyklaryny geçişimiz ýaly , Sen-de biziň ýazyklarymyzy geç .
40006013	Bizi synaga salma , bizi iblisden halas et . Çünki patyşalyk , gudrat we şöhratEbedilik Seniňkidir . Omyn " .
40006014	Siz adamlaryň ýazyklaryny bagyşlasaňyz , Gökdäki Ataňyz hem siziň ýazyklaryňyzy bagyşlar .
40006015	Adamlaryň ýazyklaryny bagyşlamasaňyz , Ataňyz hem siziň ýazyklaryňyzy bagyşlamaz » .
40006016	Oraza tutanyňyzda ikiýüzlüler ýaly ýüzüňizi çytmaň , çünki olar adamlara oraza tutýanyny görkezjek bolup , ýüzlerini çytýarlar . Size dogrusyny aýdýaryn , olar öz sylaglaryny eýýäm alandyrlar .
40006017	Emma sen oraza tutanyňda adamlara däl-de , gizlinlikdäki Ataňa oraza tutýanyňy görkezer ýaly , başyňa ýag çal , ýüzüňi ýuw . Gizlinlikde edileni görýän Ataň saňa ony açyk gaýtaryp berer » .
40006018	
40006019	Ýer ýüzünde özüňize hazyna ýygnamaň , bu ýerde güýe bilen pos iýýändir , bu ýere ogrular girip ogurlaýandyr .
40006020	Özüňize Gökde hazyna ýygnaň , ol ýerde ne güýe , ne pos iýýändir , ne-de ogrular girip ogurlaýandyr .
40006021	Hazynaňyz nirede bolsa , ýüregiňiz hem şol ýerde bolar .
40006022	Bedeniň çyrasy gözdür . Gözüň sag bolsa , bütin bedeniň hem ýagty bolar .
40006023	Gözüň şikesli bolsa , bütin bedeniň garaňky bolar . Şeýlelik bilen , eger sendäki yşyk garaňky bolsa , ol garaňky nähili goýy bolar !
40006024	Hiç kim iki hojaýyna hyzmat edip bilmez , çünki ýa birini ýigrenip , ol birini söýer , ýa-da birine wepaly bolup , ol birini äsgermezlik eder . Siz-de hem Hudaýa , hem-de mammona hyzmat edip bilmersiňiz » .
40006025	Munuň üçin size diýýärin , näme iýip , näme içerin diýip , janyňyzy , näme geýerin diýip , teniňizi gaýgy etmäň . Jan iýmitden , ten egin-eşikden ýokary dälmidir ?
40006026	Gögüň guşlaryna serediň , olar ne ekýärler , ne orýarlar , ne-de ammarlara üýşürýärler . Gökdäki Ataňyz onda-da olary iýmitlendirýär . Siz olardan gymmatly dälmisiňiz ?
40006027	Siziň haýsy biriňiz alada edip , öz boýuňyzy tirsek boýy artdyryp bilýärsiňiz ?
40006028	Näme üçin egin-eşik hakda gaýgy edýärsiňiz ? Meýdan liliýalarynyň ösüşine serediň : olar ne zähmet çekýärler , ne-de ýüp egirýärler .
40006029	Emma size diýýärin , Süleýman hem özüniň bütin şan-şöhratynda bularyň biri ýaly-da geýinmändi .
40006030	Ýöne şu gün bolup , ertir ojaga taşlanýan meýdan otuny Hudaý şeýle geýindirýän bolsa , sizi ondan has artyk geýindirmezmi , eý , imany azlar ?
40006031	Şoňa görä , „ Näme iýeris ? " , „ Näme içeris ? " , „ Näme geýeris ? " diýip , gaýgy etmäň .
40006032	Bütin bu zatlary başga milletler agtarýarlar , ýöne Gökdäki Ataňyz bu zatlaryň barynyň size gerekdigini bilýär .
40006033	Siz öňürti Hudaýyň Patyşalygyny , Onuň dogrulygyny agtaryň , şonda bu zatlar hem size onuň üstüne goşulyp berler .
40006034	Şonuň üçin , ertiri gaýgy etmäň , çünki ertir öz gaýgysyny özi eder . Her günüň derdi özüne ýeterlikdir » .
40007001	Üstüňizden höküm çykarylmaz ýaly , başgalaryň üstünden höküm çykarmaň .
40007002	Çünki nähili höküm çykarsaňyz , siziň-de üstüňizden şonuň ýaly höküm çykarylar ; haýsy ölçeg bilen ölçeseňiz , size-de şol ölçeg bilen ölçeler .
40007003	Näme üçin sen doganyňyň gözündäki çöpi görýärsiň-de , öz gözüňdäki agajy saýgarmaýarsyň ?
40007004	Ýa-da öz gözüňde agaç barka , doganyňa nädip : „ Gel , gözüňdäki çöpi çykaraýyn " diýjek ?
40007005	Eý ikiýüzli , ilki öz gözüňden agajy çykar , onsoň doganyň gözünden çöpi çykarmak üçin oňat saýgararsyň .
40007006	Mukaddes zady itlere bermäň , dürdäneleriňizi doňuzlaryň öňüne taşlamaň , olary aýaklary bilen depeläp , öwrülip , sizi tike-tike edäýmesinler » .
40007007	Diläň , size berler ; agtaryň , taparsyňyz ; gapyny kakyň , size açylar .
40007008	Çünki dilän alar , agtaran tapar , gapy kakana açylar .
40007009	Sizden haýsy adam ogly çörek dilände , oňa daş berer ?
40007010	Ýa balyk dilände , oňa ýylan berer ?
40007011	Şeýlelikde , erbet bolan siz öz oglanlaryňyza oňat sylaglar bermegi bilýän bolsaňyz , onda Gökdäki Ataňyz Özünden dilänlere has-da köp oňat zatlar berer !
40007012	Şoňa görä , adamlaryň özüňize näme etmegini isleýän bolsaňyz , siz hem olara şony ediň , çünki kanun we pygamberler ýazgylarynyň özeni şudur » .
40007013	Dar gapydan giriň , çünki heläkçilige getirýän gapy giň , ýol inli , ol gapydan girýänler köpdür .
40007014	Ýöne ýaşaýşa getirýän gapy dar , ýol insiz , ony tapýanlar azdyr » .
40007015	Ýalan pygamberlerden ägä boluň . Olar siziň ýanyňyza goýun derisine girip gelerler , emma içi ýyrtyjy möjekdirler .
40007016	Siz olary miwelerinden tanarsyňyz . Tikenden üzüm ýa gyzgandan injir ýygylýarmy ?
40007017	Şonuň ýaly-da her bir oňat agaç oňat miwe berýändir , erbet agaç bolsa erbet miwe berýändir .
40007018	Oňat agaç erbet miwe berip bilmez , erbet agaç-da oňat miwe berip bilmez .
40007019	Oňat miwe bermeýän her bir agaç kesilip , oda taşlanýandyr .
40007020	Şeýlelik bilen , ýalan pygamberleri miwelerinden tanarsyňyz .
40007021	Maňa : „ Ýa Reb ! Ýa Reb ! " diýen her bir adam Gögüň Patyşalygyna girmez , diňe Gökdäki Atamyň islegini berjaý eden girer .
40007022	Şol günde köpler Maňa : „ Ýa Reb , ýa Reb , biz seniň adyň bilen welilik etmedikmi ? Seniň adyň bilen jynlary kowmadykmy ? Seniň adyň bilen köp mugjyzalar etmedikmi ? " diýerler .
40007023	Şonda Men olara : „ Eý betkärler , Men sizi asla tanamaýaryn , ýanymdan aýrylyň ! " diýip , açyk aýdaryn » .
40007024	Şeýlelikde , Men bu sözlerimi eşidip , olary berjaý edýän kişini öýüni gaýanyň üstünde salan akylly adama meňzedýärin .
40007025	Ýagyş ýagyp siller geldi , ýeller öwsüp , ol öýe urdy , emma öý ýykylmady , çünki ol gaýanyň üstünde gurlupdy .
40007026	Meniň bu sözlerimi eşidip , olary berjaý etmedik kişi öýüni çägäniň üstünde salan akmak adam ýaly bolar .
40007027	Ýagyş ýagyp , siller geldi , ýeller öwsüp , ol öýe urdy ; öý ýykyldy , onuň ýykylyşy hem gorkunç boldy » .
40007028	Isa bu sözleri aýdyp bolanyndan soň , märeke Onuň taglymatyna haýran galdy .
40007029	Çünki Isa olara kanunçylar ýaly däl-de , erk-ygtyýarly biri ýaly bolup sapak berýärdi » .
40008001	Isa dagdan inende , uly märeke Onuň yzyna eýerdi .
40008002	Ine , heýwere keselli bir adam gelip : « Ýa Reb , eger isleseň , meni tämiz edip bilersiň » diýip , Oňa sežde etdi .
40008003	Isa hem elini uzadyp , oňa degirdi-de : « Isleýärin , tämiz bol ! » diýdi . Ol hem şol bada heýwere keselinden tämiz boldy .
40008004	Isa oňa şeýle diýdi : « Ägä bol , muny hiç kime aýtma , ýöne git-de , özüňi ruhana görkez , hemmelere güwälik bolar ýaly , Musanyň tabşyran gurbanyny bagyş et » .
40008005	Isa Kapernauma girende , bir ýüzbaşy Onuň ýanyna gelip :
40008006	« Reb , meniň hyzmatkärim öýde ysmaz bolup ýatyr , gaty yza çekýär » diýip , Oňa ýalbardy .
40008007	Isa oňa : « Baryp , ony sagaldaryn » diýdi .
40008008	Ýüzbaşy şeýle jogap berdi : « Ýa Reb , Seniň öýüme gelmegiňe men mynasyp däl , diňe birje söz aýt , hyzmatkärim sagalar .
40008009	Çünki men-de bir gol astyndaky adam , meniň gol astymda hem esgerler bar . Birine „ Git " diýsem , gidýär , ýene birine „ Gel " diýsem , gelýär , hyzmatkärime „ Şuny et " diýsem , edýär » .
40008010	Isa muny eşidende haýran galdy , yzyna düşüp gelýänlere şeýle diýdi : « Size dogrusyny aýdýaryn , Men hatda Ysraýylda hem beýle imany hiç kimde göremok .
40008011	Size diýýärin , gündogardan , günbatardan köp adamlar gelip , Ybraýym , Yshak we Ýakup bilen birlikde Gögüň Patyşalygynda oturarlar .
40008012	Patyşalygyň mirasçylary bolsa daşaryk garaňkylyga taşlanar , ol ýerde agy we diş gyjama bolar » .
40008013	Isa ýüzbaşa : « Git , saňa iman edişiň ýaly bolsun » diýdi . Onuň hyzmatkäri şol sagadyň özünde sagaldy .
40008014	Isa Petrusyň öýüne baranda , onuň gaýynenesiniň gyzzyrma tutup ýatanyny gördi .
40008015	Onuň eline elini degirdi . Şol bada aýalyň gyzzyrmasy aýryldy , turup , Isa hyzmat etmäge durdy .
40008016	Agşam düşende , jyn-arwah uran köp adamlary Onuň ýanyna getirdiler . Ol hem bir söz bilen erbet ruhlary çykardy , syrkawlaryň hemmesini sagaltdy .
40008017	Bularyň hemmesi Işaýa pygamber arkaly aýdylan şu sözüň ýerine ýetmegi üçin boldy : « Biziň ejizliklerimizi Öz üstüne aldy , syrkawlyklarymyzy Öz gerdeninde çekdi » .
40008018	Isa töweregindäki uly märekäni görüp , beýleki kenara geçmekligi buýurdy .
40008019	Şol wagt bir kanunçy gelip , Oňa : « Mugallym ! Sen nirä gitseň , men-de Seniň yzyňa düşjek » diýdi .
40008020	Isa oňa : « Tilkileriň süreni , Gök guşlarynyň höwürtgesi bardyr , ýöne Ynsan Oglunyň başyny ýassyga goýara-da ýeri ýokdur » diýdi .
40008021	Başga bir şägirdi Isa : « Ýa Reb ! Rugsat et , öňürti gidip kakamy jaýlaýyn » diýdi .
40008022	Emma Isa oňa : « Meniň yzyma düş , goý , ölüler öz ölülerini jaýlasynlar » diýdi .
40008023	Isa gaýyga münende , şägirtleri Onuň yzyna eýerdiler .
40008024	Onsoň kölde bir uly tupan turup , gaýyk tolkunlara büreldi . Isa bolsa ýatyrdy .
40008025	Şägirtleri baryp , Ony oýaryp : « Bizi halas et , ýa Reb , heläk bolup barýarys » diýdiler .
40008026	Isa olara : « Eý , imany azlar , näme üçin gorkýarsyňyz ? » diýdi . Ol turup , ýele , köle käýänsoň , imi-salalyk boldy .
40008027	Hemmeler : « Bu nähili adam , ýel-de , köl-de Onuň sözüne gulak asýar ! » diýip geňirgenişdiler .
40008028	Isa beýleki kenara ― gadaralylaryň ýurduna baranda , Oňa mazardan çykan iki sany jynly adam gabat geldi . Bular gaty howpludy , hiç kim bu ýoldan geçip bilmezdi .
40008029	Olar : « Eý Hudaýyň Ogly Isa , biziň bilen näme işiň bar ? Bu ýere wagtyndan öň bizi gynamaga geldiňmi ? » diýip gygyryşdylar .
40008030	Olardan uzagrakda otlap ýören bir doňuz sürüsi bardy .
40008031	Jynlar Isa : « Bizi kowjak bolsaň , doňuz sürüsine gönder » diýip ýalbardylar .
40008032	Isa hem olara : « Gidiň » diýdi . Olar hem çykyp doňuzlara girdiler . Onsoň tutuş süri uçutdan kölüň içine paýyrdaşyp , suwda gark boldy .
40008033	Çopanlar bolsa şähere gaçyp gelip , ähli zady , jynlylaryň başyna düşen işi hem habar berdiler .
40008034	Onsoň bütin şäher Isany garşylamaga çykdy we Ony görenlerinde , ülkelerini terk etmegi üçin , Oňa ýalbardylar .
40009001	Isa gaýyga mündi-de , beýleki kenara geçip , öz şäherine geldi .
40009002	Ine , Onuň ýanyna düşekde ýatan bir ysmazy getirdiler . Isa olaryň imanyny görüp , ysmaza : « Oglum , batyr bol , seniň günäleriň ötüldi » diýdi .
40009003	Şonda kanunçylardan käbirleri öz içlerinden : « Bu adam Hudaýa dil ýetirýär » diýdiler .
40009004	Emma Isa olaryň pikirlerini bilip , şeýle diýdi : « Näme üçin göwnüňize erbet pikirler getirýärsiňiz ?
40009005	Haýsysy aňsat : „ Günäleriň ötüldi " diýmekmi ýa-da „ Tur , ýöre " diýmek ?
40009006	Emma siz Ynsan Oglunyň ýer ýüzünde günäleri ötmäge ygtyýarynyň bardygyny biler ýaly . . . » diýdi-de , ysmaz bolan adama : « Tur , düşegiňi al-da , öýüňe git » diýdi .
40009007	Ol-da turup , öýüne gitdi .
40009008	Märeke muny görüp haýran galdy . Olar adama beýle ygtyýar beren Hudaýy şöhratlandyrdylar .
40009009	Isa şol ýerden geçip barýarka , Matta atly bir adamyň salgythanada oturanyny görüp , oňa : « Meniň yzyma düş » diýdi . Ol hem turup , Onuň yzyna düşdi .
40009010	Isa öýde saçak başynda otyrka , ine , köp salgytçylar , günäkärler gelip , Isa we Onuň şägirtleriniň ýanynda oturdylar .
40009011	Fariseýler muny görüp , Onuň şegirtlerinden : « Näme üçin siziň Mugallymyňyz salgytçylardyr günäkärler bilen bile nahar iýýär ? » diýip soradylar .
40009012	Isa muny eşidip , şeýle diýdi : « Tebip saglara däl-de , syrkawlara gerekdir .
40009013	Ýöne siz gidiň-de : „ Men gurban däl-de , rehimdarlyk isleýärin " diýen sözüň manysyny öwreniň , çünki Men dogry adamlary däl-de , günäkärleri toba çagyrmaga geldim » .
40009014	Onsoň Ýahýanyň şägirtleri Isanyň ýanyna gelip , şeýle diýdiler : « Näme üçin biz we fariseýler oraza tutýarys-da , Seniň şägirtleriň oraza tutmaýarlar ? »
40009015	Isa olara şeýle jogap berdi : « Giýew ýanlaryndaka , toýa çagyrylanlar ýas tutup bilermi ? Ýöne giýewiň olardan alynjak günleri geler , şonda olar oraza tutarlar .
40009016	Hiç kim köne eşige täze matadan ýama salmaz , çünki salnan ýama köne eşikden gopup , ýyrtyk has erbet bolar .
40009017	Şonuň ýaly , täze şerap-da köne meşiklere guýulmaz . Şeýle edilse , meşikler ýarylyp , şerap döküler , meşikler hem zaýalanar . Täze şerap täze meşiklere guýulýandyr , şeýlelikde , ikisi hem aýawly saklanýandyr » .
40009018	Bu zatlary olara aýdyp durka , ine , bir sinagoga başlygy geldi , Onuň aýagyna ýykylyp : « Meniň gyzym ýaňyja öldi . Muňa garamazdan , gel-de , eliňi onuň üstünde goý , ol direler » diýdi .
40009019	Isa turup , şägirtleri bilen bile onuň yzyna düşüp gitdi .
40009020	Ine , on iki ýyldan bäri gan akma keselinden ezet çekýän bir aýal Isanyň ýeňsesinden gelip , Onuň geýiminiň syýyna elini degirdi .
40009021	Çünki ol aýal öz içinden : « Diňe geýimine-de elimi degirsem , sagalaryn » diýýärdi .
40009022	Isa-da yzyna öwrülip , ony gördi-de : « Batyr bol , gyzym , imanyň saňa şypa berdi » diýdi . Aýal şol sagadyň özünde sagaldy .
40009023	Isa başlygyň öýüne gelende , tüýdükçileri , galmagal edişip duran märekäni görüp ,
40009024	olara : « Aýrylyň , gyz ölenok , diňe uklap ýatyr » diýdi . Olar Isa gülüşdiler .
40009025	Märeke daşaryk çykarylanda , Isa içerik girip , gyzyň elinden tutdy , gyz hem aýaga galdy .
40009026	Bu habar ol ýurduň ähli ýerine ýaýrady .
40009027	Isa ol ýerden gelýärkä , iki sany kör adam Onuň yzyna düşüp : « Bize rehim et , eý Dawut Ogly » diýip gygyryşdylar .
40009028	Isa öýe girende , körler Onuň ýanyna geldiler . Isa olara : « Meniň bu işi başarjagyma ynanýarsyňyzmy ? » diýdi . Olar hem Oňa : « Hawa , ýa Reb » diýdiler .
40009029	Onsoň Isa olaryň gözlerine elini degrip : « Size imanyňyza görä bolsun » diýdi .
40009030	Olaryň hem gözleri açyldy . Isa : « Ägä boluň , muny hiç kim bilmesin » diýip , olara berk tabşyrdy .
40009031	Emma olar çykan batlaryna , Onuň at-owazasyny ýurduň ähli ýerine ýaýratdylar .
40009032	Olar çykyp barýarka , ine , jyn uran bir lal adamy Onuň ýanyna getirdiler .
40009033	Jyn kowlandan soň , lal adam geplemäge başlady . Märeke geň galyp : « Ysraýylda hiç haçan beýle zat görlen däldir » diýişdiler .
40009034	Emma fariseýler : « Ol jynlary jynlaryň hany arkaly kowup çykarýar » diýişdiler .
40009035	Isa şäherme-şäher , obama-oba aýlanyp , olaryň sinagogalarynda sapak bererdi , Patyşalygyň Hoş Habaryny wagyz edip , her syrkawlygy , her hassalygy bejererdi .
40009036	Isa märekäni görüp , olara haýpy geldi , çünki olar çopansyz goýunlar ýaly pytraňňydy , alaçsyzdy .
40009037	Şonda , Isa şägirtlerine şeýle diýdi : « Hasyl bol , ýöne işçi az .
40009038	Munuň üçin , Öz hasylyny ýygmaga işçi iberer ýaly , hasyl eýesi Rebbe ýalbaryň » .
40010001	Isa on iki şägirdini ýanyna çagyryp , olara al-arwahy kowmaga , her hili syrkawlygy , her hili hassalygy bejermäge ygtyýar berdi .
40010002	On iki resulyň atlary şular : birinjisi Petrus diýlen Simun we dogany Andreas , Zebedeýiň ogly Ýakup we dogany Ýahýa ,
40010003	Filipus , Bartolomeus , Tomas we salgytçy Matta , Alfeusyň ogly Ýakup we Taddeus lakamly Lebbeus ,
40010004	Watançy Simun we Isa haýynlyk eden Iuda Iskariot .
40010005	Isa bu Onkileri ýollap , olara şeýle buýruk berdi : « Özge milletlere degişli ýerlere gitmän , samariýalylaryň şäherleriniň hiç birine barman ,
40010006	Ysraýyl öýüniň ýiten goýunlarynyň ýanyna baryň .
40010007	Barýarkaňyz Gögüň Patyşalygynyň golaýlandygyny wagyz ediň .
40010008	Syrkawlary sagaldyň , heýwere kesellileri tämiz ediň , ölüleri direldiň , jynlary çykaryň . Mugt aldyňyz , mugt beriň .
40010009	Guşagyňyzda ne altyn , ne kümüş , ne-de mis saklaň .
40010010	Ýol üçin ne torba , ne-de iki köýnek , ne çaryk , ne-de taýak alyň . Çünki işgär öz azygyna mynasypdyr .
40010011	Haýsy şähere ýa oba barsaňyz , ol ýerde kimiň mynasypdygyny sorap-idäň-de , gaýdýançaňyz şol ýerde boluň .
40010012	Bir öýe gireniňizde , şol öýe salam beriň .
40010013	Öýdäkiler salama mynasyp bolsa , salamyňyz olaryň üstüne geler . Öýdäkiler mynasyp bolmasa , salamyňyz özüňize döner .
40010014	Kim sizi kabul etmese , sözleriňizi diňlemese , ol öýden ýa şäherden çykyp barýarkaňyz aýaklaryňyzyň tozanyny kakyň .
40010015	Size dogrusyny aýdýaryn , magşar güni Sodom we Gomorra şäherleriniň ýagdaýy ol şäheriň ýagdaýyndan has ýeňil bolar » .
40010016	Ine , Men sizi möjekleriň arasyna goýunlar ýaly ýollaýaryn , şonuň üçin ýylanlar ýaly akylly , kepderi ýaly sada boluň .
40010017	Adamlardan ägä boluň , çünki olar sizi mejlislere tabşyrarlar , sinagogalarynda ýenjerler .
40010018	Siz olara we milletlere güwälik bolar ýaly , Men sebäpli hökümdarlaryň , patyşalaryň huzuryna eltilersiňiz .
40010019	Ýöne olar sizi eltip tabşyranlarynda , nähili ýa näme diýjegiňizi gaýgy etmäň , çünki näme diýilmelidigi şol sagatda size berler .
40010020	Çünki gepleýän siz däl-de , siz arkaly gepleýän Ataňyzyň Ruhudyr .
40010021	Dogan dogany , ata çagasyny ölüme tabşyrar , çagalar hem ata-enelerine baş göterip , olary öldürderler .
40010022	Meniň adym sebäpli hemmeler sizi ýigrener , emma soňuna çenli çydan halas bolar .
40010023	Sizi bir şäherde yzarlasalar , beýlekisine gaçyň . Size dogrusyny aýdýaryn , Ynsan Ogly gelýänçä , siz Ysraýylyň ähli şäherlerine asla aýlanyp bilmersiňiz .
40010024	Şägirt öz mugallymyndan , gul öz agasyndan ýokary däldir .
40010025	Şägirde öz mugallymy ýaly , gula öz agasy ýaly bolmak ýeterlikdir . Öý eýesine Beýelzebul diýen bolsalar , onuň içerisindäkilere ondan hem beter diýerler » .
40010026	Şonuň üçin olardan gorkmaň . Çünki üsti açylmajak ýapyk zat , bilinmejek gizlin zat ýokdur .
40010027	Garaňkylykda size näme aýtsam , şony ýagtylykda aýdyň . Gulagyňyza çakylan çawuşy tamlaryň üstünden yglan ediň .
40010028	Bedeni öldürip , jany öldürip bilmeýänlerden gorkman , eýsem , dowzahda hem teni , hem jany ýok etmäge gudraty bar bolan Hudaýdan gorkuň .
40010029	Iki serçe bir köpüge satylmaýarmy ? Muňa garamazdan , Ataňyzdan rugsatsyz olaryň biri-de ýere gaçýan däldir .
40010030	Siziň başyňyzyň saçlary hem bütinleý sanalgydyr .
40010031	Munuň üçin gorkmaň , siz köp serçelerden gymmatlysyňyz .
40010032	Kim meni ynsanlaryň öňünde ykrar etse , Men-de ony Gökdäki Atamyň öňünde ykrar ederin .
40010033	Kim-de Meni adamlaryň öňünde inkär etse , Men-de ony Gökdäki Atamyň öňünde inkär ederin » .
40010034	Meni ýer ýüzüne parahatlyk getirmäge gelendir öýtmäň . Men parahatlyk däl-de , gylyç getirmäge geldim .
40010035	Çünki Men ogly atasyndan , gyzy enesinden , gelni gaýyn enesinden aýyrmaga geldim .
40010036	Adamyň duşmany öz içerisindäkiler bolar .
40010037	Atasyny , enesini Menden artyk söýen Maňa mynasyp däldir . Ogluny , gyzyny Menden artyk söýen Maňa mynasyp däldir .
40010038	Öz haçyny alyp , Meniň yzyma düşmedik hem Maňa mynasyp däldir .
40010039	Janyny goran ony ýitirer . Meniň ugrumda janyny ýitiren ony gorar .
40010040	Sizi kabul eden Meni kabul eder , Meni kabul eden hem Meni Ýollany kabul eder .
40010041	Kim bir pygamberi pygamberligi üçin kabul etse , pygamberiň sylagyny alar . Bir dogry adamy dogrulygy üçin kabul eden dogry adamyň sylagyny alar .
40010042	Kim şu kiçileriň birine şägirtligi üçin , içmäge diňe bir käse sowuk suw berse hem , size dogrusyny aýdýaryn , ol asla sylagsyz galmaz » .
40011001	Isa on iki şägirdine öwüt-nesihat berip bolanyndan soň , ol ýerden olaryň şäherlerine sapak bermäge , wagyz etmäge gitdi .
40011002	Ýahýa hem Mesihiň işlerini zyndanda eşidip , şägirtlerini iberdi .
40011003	« Sen şol geljek Mesihmi ýa-da biz başga birine garaşmalymy ? » diýip , olara soratdy .
40011004	Isa şeýle jogap berdi : « Gidiň-de , görüp-eşidenleriňizi Ýahýa habar beriň .
40011005	Körler görýär , agsaklar ýöreýär , heýwere keselliler tämizlenýär , kerler eşidýär , ölüler direlýär , garyplara Hoş Habar wagyz edilýär .
40011006	Men sebäpli büdremedik bagtlydyr » .
40011007	Olar gidende , Isa Ýahýa hakda halaýyga gürrüň bermäge durdy : « Çöle näme görmäge gitdiňiz ? Ýeliň yraýan gamşynymy ?
40011008	Eýsem , näme görmäge gitdiňiz ? Nepis eşikler geýnen bir adamymy ? Nepis eşikler geýnenler patyşalaryň köşklerindedir .
40011009	Eýsem , näme görmäge gitdiňiz ? Bir pygamberimi ? Hawa , size aýdýaryn , ol pygamberden hem artykdyr .
40011010	Ol hakda : „ Ine , Men Öz habarçymy Seniň öňüňden iberýärin , ol öňden gidip , Seniň ýoluňy taýýarlar " diýip ýazylan şoldur .
40011011	Size dogrusyny aýdýaryn , aýaldan doglanlaryň arasynda Çokundyryjy Ýahýadan ulusy bolan däldir , ýöne Hudaýyň Patyşalygynda iň kiçi hem ondan uludyr .
40011012	Çokundyryjy Ýahýanyň günlerinden tä şu wagta çenli Gögüň Patyşalygy güýç-gaýrat bilen gazanylýar , ony güýç-gaýratlylar ele salýarlar .
40011013	Bütin pygamberler we kanun Ýahýa çenli welilik etdi .
40011014	Ony kabul etmek isleýän bolsaňyz , gelmegine garaşylýan Ylýas oldur .
40011015	Gulagy barlar eşitsin !
40011016	Men bu nesli kime meňzedeýin ? Olar bazar ýerinde oturyp , öz ýoldaşlaryna :
40011017	„ Size tüýdük çaldyk , tans etmediňiz ; agy etdik , aglamadyňyz " diýip gygyrýan çagalara meňzeýärler .
40011018	Çünki Ýahýa geldi , ol iýenogam , içenogam . Olar bolsa , onuň jyny bar diýýärler .
40011019	Ynsan Ogly geldi , hem iýýär , hem içýär we olar : „ Ine , horan , arakhor , salgytçy we günäkärleriň dosty " diýýärler . Ýöne akyldarlyk öz işleri bilen tassyklanar » .
40011020	Onsoň , Isa mugjyzalarynyň köp ýüze çykan şäherlerine käýemäge durdy , çünki olar toba etmändiler .
40011021	Waý saňa , eý Horazin ! Waý saňa , eý Beýtsaýda ! Sizde ýüze çykan mugjyzalar Sur we Saýdada ýüze çykan bolsady , onda , olar eýýäm jul hem külüň içinde toba ederdiler .
40011022	Men size diýýärin , magşar güni Sur we Saýdanyň ýagdaýy siziň ýagdaýyňyzdan has ýeňil bolar .
40011023	Eý , arşa göterilen Kapernaum ! Sen dowzaha çenli aşak taşlanarsyň , çünki sende ýüze çykan mugjyzalar Sodomda ýüze çykan bolsady , onda ol şu güne çenli galardy .
40011024	Saňa diýýärin , magşar güni Sodomyň ýagdaýy seniň ýagdaýyňdan has ýeňil bolar » .
40011025	Şol wagt Isa sözüni dowam edip diýdi : « Saňa şükür edýärin , eý , Ýeriň-Gögüň Rebbi Atam ! Çünki Sen bu zatlary akyldarlardan , düşünjelilerden gizläp , şu kiçijik çagalara aýan etdiň .
40011026	Hawa , eý Atam , Seniň islegiň şeýledi .
40011027	Atam ähli zady Maňa tabşyrdy . Ogly Atadan başga hiç kim tanaýan däldir , Atany-da Oguldan we Ogluň äşgär etmek isleýän adamlaryndan başga hiç kim tanaýan däldir .
40011028	Eý argynlar , agyr ýüklüler , Meniň ýanyma geliň , Men size dynçlyk bereýin .
40011029	Meniň boýuntyrygymy dakynyň-da , Menden öwreniň , çünki Men mylaýym hem pes göwünlidirin , janlaryňyz dynçlyk tapar .
40011030	Çünki Meniň boýuntyrygym ýumşakdyr , ýüküm ýeňildir » .
40012001	Şol wagtlarda Isa bir Sabat güni bugdaýlygyň arasyndan geçip barýardy . Şägirtleri ajygyp , bugdaý başlaryny ýolup iýmäge başladylar .
40012002	Muny gören fariseýler Oňa : « Ine , Seniň şägirtleriň Sabat güni etmesiz zady edýärler » diýdiler .
40012003	Isa olara şeýle diýdi : « Siz özi we ýanyndakylar aç galanlarynda , Dawudyň näme edenini okamadyňyzmy ?
40012004	Ol Hudaýyň öýüne baryp , Hudaýa hödürlenip goýlan çöreklerden iýdi . Bu bolsa oňa-da , ýanyndakylara-da gadagandy , diňe ruhanylara gadagan däldi .
40012005	Ýa-da ybadathanada Sabat gününiň kadalaryny bozsalar-da , ruhanylaryň ýazyksyz bolýandyklary hakda Mukaddes Kanundan okamadyňyzmy ?
40012006	Men size diýýärin , bu ýerde ybadathanadan-da uly Biri bar .
40012007	Siz „ Men gurban däl-de , rehimdarlyk isleýärin " diýen sözüň manysyny bilsediňiz , ýazyksyzlara höküm etmezdiňiz .
40012008	Çünki Ynsan Ogly Sabat gününiň hem Rebbidir » .
40012009	Isa ol ýerden gitdi , olaryň sinagogasyna bardy .
40012010	Ine , ol ýerde eli gurap inçelen bir adam bardy . Isany aýyplajak bolup , Ondan : « Sabat güni şypa etmek bolarmy ? » diýip soradylar .
40012011	Isa olara şeýle diýdi : « Sizden haýsy adam bir goýny bolup , ol-da Sabat güni çukura gaçsa , goýny alyp çykarmaz ?
40012012	Ynsan goýundan näçe gymmatlydyr ! Munuň üçin Sabat güni ýagşylyk etmek bolar » .
40012013	Onsoň Isa ýaňky adama : « Eliňi uzat » diýdi . Ol hem uzatdy , eli beýlekisi ýaly sagaldy .
40012014	Fariseýler daşaryk çykyp , Isany nähili heläk etmelidigi barada maslahatlaşdylar .
40012015	Emma Isa muny bilip , ol ýerden gitdi . Köp adamlar Onuň yzyna düşdi , Isa hem olaryň hemmesini sagaltdy .
40012016	Özüniň kimligini mälim etmesinler diýip , olara tabşyrdy .
40012017	Bu bolsa Işaýa pygamber arkaly aýdylan şu sözüň ýerine ýetmegi üçindi :
40012018	« Ine , Meniň seçen Gulum , Söýenim , janym Ondan razydyr . Men Ruhumy Onuň üstünde goýaryn , Ol hem adalaty milletlere yglan eder .
40012019	Ol ne çekeleşer , ne gygyrar , Ne-de biri köçelerde Onuň sesini eşider .
40012020	Adalaty ýeňşe ýetirýänçä , Epilen gamşy döwmez , Tütän peltäni söndürmez .
40012021	Milletler Onuň adyna umyt baglarlar » .
40012022	Onsoň jyn uran bir kör hem lal adamy Isanyň ýanyna getirdiler . Isa ony sagaltdy . Şeýlelikde , ýaňky adam hem gepledi , hem gördi .
40012023	Hemme halk geň galyp : « Bu Dawudyň Ogly dälmi ? » diýişdiler .
40012024	Muny eşiden fariseýler : « Bu adam diňe jynlaryň hany Beýelzebul arkaly jynlary kowýar » diýdiler .
40012025	Emma Isa olaryň pikirlerini bilip , şeýle diýdi : « Içinde bölünişik bolan islendik patyşalyk , şäher ýa-da öý berk durmaz .
40012026	Şeýtan şeýtany kowýan bolsa , onda içinde bölünişik bardyr , onsoň onuň patyşalygy nähili durar ?
40012027	Men jynlary Beýelzebul arkaly kowýan bolsam , onda siziň adamlaryňyz olary kim arkaly kowýarlar ? Şoňa görä-de , olar size kazylyk ederler .
40012028	Men jynlary Hudaýyň Ruhy arkaly kowýan bolsam , onda Hudaýyň Patyşalygy size-de gelendir .
40012029	Biri bir güýçli adamyň öýüne girip , nähili onuň malyny talap biler ? Öňürti ony baglamaly bolar , onsoň öýüni talar .
40012030	Meniň bilen bile bolmadyk Maňa garşydyr , Meniň bilen bile ýygmadyk dagadar .
40012031	Şonuň üçin size şuny diýýärin : ynsanlaryň her bir günäsi , her bir zada dil ýetirmesi bagyşlanar , ýöne Mukaddes Ruha dil ýetirmeklik bagyşlanmaz .
40012032	Ynsan Ogluna garşy aýdylan söz bagyşlanar , ýöne Mukaddes Ruha garşy aýdylan söz bagyşlanmaz . Ol şu döwürde-de , geljekde-de bagyşlanmaz .
40012033	Ýa-ha agajy-da oňat , miwesini-de oňat ediň , ýa-da agajy-da erbet , miwesini-de erbet ediň , çünki agaç miwesinden tanalýandyr .
40012034	Eý , alahöwrenler nesli , siz özüňiz erbetkäňiz , nähili oňat zatlar sözläp bilersiňiz ? Çünki agyz ýüregiň dolulygyndan sözleýändir .
40012035	Oňat adam oňat hazynasyndan oňat zat çykarar , erbet adam erbet hazynasyndan erbet zat çykarar .
40012036	Men size diýýärin , adamlar aýdan her bir boş sözi üçin höküm gününde hasap berer .
40012037	Çünki siz öz sözüňiz bilen aklanyp , öz sözüňiz bilen höküm edilersiňiz » .
40012038	Şonda käbir kanunçylar we fariseýler Oňa jogap berip : « Mugallym , biz Senden bir alamat görmek isleýäris » diýdiler .
40012039	Isa olara şeýle jogap berdi : « Erbet , zynahor nesil bir alamat talap edýär , ýöne oňa Ýunus pygamberiňkiden başga alamat berilmez .
40012040	Çünki Ýunusyň üç gije-gündiz bir balygyň garnynda galyşy ýaly , Ynsan Ogly-da üç gije-gündiz ýeriň bagrynda galar .
40012041	Ninewiýa halky magşar güni bu nesil bilen bilelikde galyp , ony höküm eder , çünki olar Ýunusyň wagzy bilen toba geldiler . Ine , bu ýerde Ýunusdan hem uly Biri bar .
40012042	Günorta tarapyň aýal patyşasy magşar güni bu nesil bilen bile galyp , ony höküm eder , çünki ol Süleýmanyň pähimini diňlemek üçin , Ýeriň ol ujundan geldi . Ine , bu ýerde Süleýmandan-da uly Biri bar .
40012043	Al-arwah adamdan çykansoň , gurak ýerlere aýlanyp , dynçlyk gözleýär , ýöne tapmaýar .
40012044	Onsoň : „ Çykan öýüme öwrüleýin " diýip gelende , öýüň boş , süpürilgi , ýerbe-ýerdigini görýär .
40012045	Onsoň gidip , özünden hem erbet ýedi ruhy ýanyna alýar-da , şol ýere baryp mesgen tutýar . Şeýlelikde , ol adamyň soňky ýagdaýy öňküsinden-de erbet bolýar . Bu erbet nesle-de şeýle bolar » .
40012046	Isa halaýyga entek gürrüň berip durka , ine , ejesi bilen doganlary Onuň bilen gepleşjek bolup , gelip , daşarda durdular .
40012047	Biri Isa : « Ejeň bilen doganlaryň Seniň bilen gepleşjek bolup , daşarda durlar » diýdi .
40012048	Emma Isa muny aýdana şeýle jogap berdi : « Meniň ejem kim ? Doganlarym kimler ? »
40012049	Elini Öz şägirtlerine tarap uzadyp , şeýle diýdi : « Ine , Meniň ejem , Meniň doganlarym .
40012050	Çünki kim Meniň Gökdäki Atamyň islegini berjaý etse , şol Meniň doganym , uýam we ejemdir » .
40013001	Şol gün Isa öýden çykyp , kölüň ýakasynda oturdy .
40013002	Onuň ýanyna şeýle uly märeke ýygnandy welin , Ol gaýyga münüp oturdy , bütin märeke hem kenarda durdy .
40013003	Isa olara tymsallar bilen köp zatlar aýtdy : « Ine , bir daýhan ekin ekmäge gitdi .
40013004	Ekip ýörkä , tohumlaryň birnäçesi ýoluň kenaryna düşdi . Guşlar-da gelip , ony iýdiler .
40013005	Birnäçesi topragy az daşlyk ýere düşüp , tiz gögerip çykdy , çünki toprak galyň däldi .
40013006	Gün galanda bolsa , kökleriniň ýoklugy zerarly ýanyp , gurap gitdiler .
40013007	Birnäçe tohum tikenleriň arasyna düşdi . Tikenler ösüp , olary basdy .
40013008	Birnäçe tohum bolsa gowy ýere düşüp , käbiri ýüz , käbiri altmyş , käbiri hem otuz esse hasyl berdi .
40013009	Kimiň eşitmäge gulagy bar bolsa eşitsin » .
40013010	Onsoň şägirtler Isa : « Näme üçin olara tymsallar bilen gürrüň berýärsiň ? » diýdiler .
40013011	Ol şeýle jogap berdi : « Gögüň Patyşalygynyň syrlaryna düşünme ukyby size berildi , olara berilmedi .
40013012	Çünki kimde bar bolsa , oňa berler , ondaky bol bolar ; kimde ýok bolsa , elindäki hem ondan alnar .
40013013	Meniň olara tymsallar bilen gürrüň bermegimiň sebäbi şu . Çünki olar gözläp görmeýärler , diňläp eşitmeýärler , düşünmeýärler .
40013014	Işaýa pygamberiň aýdan şu welilik sözleri olarda ýerine ýetýär : „ Gulagyňyz bilen eşidip , düşünmersiňiz ; Gözleriňiz bilen gözläp , görmersiňiz ;
40013015	Çünki bu halkyň ýüregi gatady , Gulagy agraldy , Gözlerini-de ýumdular . Beýle bolmadyk bolsady , Gözleri bilen görüp , Gulaklary bilen eşidip , Ýürekleri bilen düşünip , Maňa tarap öwrülerdiler , Men-de olara şypa bererdim " .
40013016	Siziň gözleriňiz ne bagtly , çünki olar görýär , gulaklaryňyz ne bagtly , çünki olar eşidýär .
40013017	Size dogrusyny aýdýaryn , köp pygamberler , dogry adamlar siziň görýänleriňizi görmek islediler , ýöne görmediler , siziň eşidýänleriňizi eşitmek islediler , ýöne eşitmediler .
40013018	Indi daýhan hakdaky tymsalyň manysyny diňläň :
40013019	Biri Hudaýyň Patyşalygy hakdaky sözi eşidip , oňa düşünmäninde , şeýtan gelip , onuň ýüreginde ekileni sogrup alýar . Ýoluň kenarynda ekilen budur .
40013020	Daşlyk ýere ekilen bolsa , sözi eşidip , ony derrew şatlyk bilen garşylaýandyr .
40013021	Ýöne onda kök ýokdur , çydamsyzdyr ; bu söz üçin muşakgat ýa-da yzarlama bolanda , derrew ýüz dönderer .
40013022	Tikenler arasyna düşenler bolsa budur : ol sözi eşidýär , ýöne dünýäniň gaýgylary , baýlygyň aldawçylygy sözi bogýar we söz hasylsyz bolýar .
40013023	Gowy topraga ekilen bolsa budur : ol sözi eşidip , oňa düşünýär hem-de hasyl berýär , käbiri ýüz , käbiri altmyş , käbiri-de otuz esse hasyl getirýär » .
40013024	Isa olara başga bir tymsal-da aýdyp berdi : « Gögüň Patyşalygy öz ekin meýdanynda oňat tohum eken adam ýalydyr .
40013025	Emma her kes ýatyrka , onuň duşmany gelip , bugdaýlaryň arasyna haşal ot ekip gidýär .
40013026	Ekin ösüp hasyl berende , haşal ot hem peýda bolýar .
40013027	Öý eýesiniň hyzmatkärleri onuň ýanyna gelip : „ Aga , sen ekin meýdanyňa oňat tohum sepmänmidiň ? Onda haşal ot nireden çykdy ? " diýip , ondan soraýarlar .
40013028	Ol hyzmatkärlerine : „ Muny bir duşman edendir " diýýär . Hyzmatkärleri : „ Gidip , olary ýygmagymyzy isleýärsiňmi ? " diýip , ondan soraýarlar .
40013029	Emma ol şeýle jogap berýär : „ Ýok , haşal oty ýygjak bolup , gaýtam , bugdaýy köki bilen sograýmaň .
40013030	Goý , oraga çenli ikisi bile össün . Orak wagty men orakçylara ilki haşal oty ýygyň-da , desseläp ýakar ýaly ediň , bugdaýy hem meniň ammaryma üýşüriň diýerin " » .
40013031	Isa olara başga bir tymsaly-da aýdyp berdi : « Gögüň Patyşalygy bir adamyň alyp , öz mellegine eken gorçisa tohumy ýalydyr .
40013032	Ol tohumlaryň iň ownugydyr , ýöne öseninden soň , beýleki ösümliklerden belent bolup , agaç bolýar . Şeýlelikde , Gögüň guşlary gelip , onuň şahalarynda höwürtgeleýärler » .
40013033	Isa olara başga bir tymsaly-da aýtdy : « Gögüň Patyşalygy bir aýalyň alyp , bütin hamyr turşaýança , üç çanak una goşan hamyrmaýasy ýalydyr » .
40013034	Isa bu zatlaryň baryny halaýyga tymsallar bilen aýdardy . Tymsalsyz olara hiç zat aýtmazdy .
40013035	Bu pygamber arkaly aýdylan şu sözüň ýerine ýetmegi üçindi : « Agzymy tymsallar bilen açaryn , dünýä gurlaly gizlin galan zatlary beýan ederin » .
40013036	Onsoň Isa halaýygy taşlap öýe girdi . Şägirtleri Onuň ýanyna gelip : « Ekin meýdanyndaky haşal otlar hakdaky tymsaly bize düşündir » diýdiler .
40013037	Ol şeýle jogap berdi : « Oňat tohumy ekýän Ynsan Ogludyr .
40013038	Ekin meýdany bolsa dünýädir . Oňat tohum Hudaýyň Patyşalygynyň ogullary , haşal otlar bolsa iblisiň ogullarydyr .
40013039	Olary eken duşman iblisdir , orak döwrüň soňudyr , orakçylar perişdelerdir .
40013040	Şeýlelik bilen , haşal otlar nähili ýyglyp , otda ýakylýan bolsa , bu döwrüň soňunda hem şeýle bolar .
40013041	Ynsan Ogly Öz perişdelerini iberer , olar-da günä sebäpkär bolýan ähli zatlary , nähak iş edýänleri Onuň Patyşalygyndan ýygnap ,
40013042	küräniň oduna taşlarlar . Ol ýerde agy we diş gyjama bolar .
40013043	Onsoň dogry adamlar Gökdäki Atalarynyň Patyşalygynda Gün kimin parlar . Gulagy barlar eşitsin » .
40013044	Gögüň Patyşalygy bir ekin meýdanynda gizlengi hazyna ýalydyr . Bir adam ony tapyp , gaýtadan gizleýär we begenip baryp , ähli zadyny satýar-da , ýaňky ekin meýdanyny satyn alýar .
40013045	Ýene , Gögüň Patyşalygy owadan dürdäne agtaran täjir ýalydyr .
40013046	Ol gymmatbaha bir dürdänäni tapýar we baryp , ähli zadyny satýar-da , ony satyn alýar » .
40013047	Ýene Gögüň Patyşalygy deňze taşlanyp , her hili balygy ýygnan tor ýalydyr .
40013048	Tor dolanda , ony kenara çekýärler-de , oturyp , oňat balyklary gaplara salýarlar , erbetlerini hem taşlap goýberýärler .
40013049	Döwrüň soňunda hem şeýle bolar . Perişdeler gelip , erbetleri dogry adamlardan aýryp ,
40013050	küräniň oduna taşlarlar . Ol ýerde agy we diş gyjama bolar » .
40013051	Isa olara : « Bu zatlaryň baryna düşündiňizmi ? » diýdi . Olar hem oňa : « Hawa » diýdiler .
40013052	Isa olara : « Şeýlelik bilen , Gögüň Patyşalygy hakda tälim alan her bir kanunçy hazynasyndan hem täze , hem köne zatlar çykarýan öý eýesi ýalydyr » diýdi .
40013053	Isa bu tymsaly aýdyp bolandan soň , ol ýerden gitdi .
40013054	Ol Öz ýurduna gelip , ybadathanalarynda halka şeýle oňat sapak berdi welin , olar geň galyp diýişdiler : « Bu Adam bu akyldarlygy , bu mugjyzalary nireden aldyka ?
40013055	Bu neçjaryň Ogly dälmi ? Ejesiniň ady Merem dälmi ? Doganlary Ýakup , Ýusup , Simun we Iuda dälmi ?
40013056	Hemme aýal doganlary biziň ýanymyzda dälmi ? Onda bu Adam bütin bu zatlary nireden aldyka ? »
40013057	Ony öýke-kine bilen ret etdiler . Emma Isa olara : « Pygamber öz ýurdundan , öýünden başga ýerde gadyrsyz däldir » diýdi .
40013058	Isa olaryň imansyzdyklary zerarly , ol ýerde köp mugjyza etmedi .
40014001	Şol wagt Isanyň owazasy tetrarh Hirodesiň gulagyna ýetdi .
40014002	Ol öz nökerlerine : « Bu çokundyryjy Ýahýadyr . Ol ölümden direlendir . Bu mugjyzalaryň ondan çykmagynyň sebäbi şeýledir » diýdi .
40014003	Çünki Hirodes Ýahýany tutduryp , el-aýagyny bagladyp , zyndana saldyrypdy . Ol muny öz dogany Filipusyň aýaly Hirodiýas sebäpli edipdi .
40014004	Çünki Ýahýa Hirodese : « Seniň ony almagyň dogry däl » diýipdi .
40014005	Hirodes Ýahýany öldürmek isleýärdi , ýöne halkdan gorkýardy , çünki halk Ýahýany pygamber hasaplaýardy .
40014006	Emma Hirodes öz doglan güni mynasybetli toý tutanda , Hirodiýasyň gyzy ortada tans edip , Hirodesiň göwnüni çaglady .
40014007	Şoňa görä , Hirodes gyza näme dilese , bererin diýip , ant içip , söz berdi .
40014008	Gyz hem ejesiniň öwretmegi bilen : « Çokundyryjy Ýahýanyň başyny bir tabakda goýup , şu ýerde maňa ber » diýdi .
40014009	Patyşa gamgyn boldy , ýöne myhmanlaryň ýanynda ant içensoň , Ýahýanyň başynyň oňa berilmegini buýurdy .
40014010	Adam iberip , zyndanda Ýahýanyň başyny kesdirdi .
40014011	Onuň başy bir tabakda getirilip , gyza berildi , ol hem ejesine getirdi .
40014012	Ýahýanyň şägirtleri gelip , jesedi äkitdiler-de jaýladylar . Onsoň baryp , Isa habar berdiler .
40014013	Isa muny eşidende , ol ýerden ýeke Özi gaýyga münüp bir çola ýere çekildi . Halaýyk muny eşidip , şäherlerden çykyp , paý-pyýada Onuň yzyndan gitdiler .
40014014	Ol gaýykdan düşende , uly märekäni görüp , olara haýpy geldi , syrkawlaryny sagaltdy .
40014015	Agşam düşende şägirtler Onuň ýanyna gelip : « Bu bir çola ýer , wagt hem gijikdi , märekäni goýber , obalara gidip , özlerine iýmit satyn alsynlar » diýdiler .
40014016	Emma Isa olara : « Olara gitmegiň geregi ýok , siz iýmäge zat beriň » diýdi .
40014017	Şägirtler hem Isa : « Biziň bu ýerde bäş çörek bilen iki balykdan başga zadymyz ýok » diýdiler .
40014018	Ol hem : « Olary şu ýere , Meniň ýanyma getiriň » diýdi .
40014019	Şonda Isa märekä otuň üstünde oturmagy buýurdy . Bäş çörek bilen iki balygy alyp , Göge bakyp şükür etdi-de , çörekleri bölüşdirip , şägirtlere berdi , şägirtler hem olary märekä paýladylar .
40014020	Hemmeler iýip doýdular . Artyp galan döwümleri bolsa ýygnap , on iki sebedi doldurdylar .
40014021	Iýenler aýallardyr çagalardan başga bäş müňe golaý adamdy .
40014022	Märekäni ugradyp durka , Isa şägirtlerine gaýyga münüp , Özünden öň beýleki kenara geçmegi buýurdy .
40014023	Märekäni ugradanyndan soň , Onuň ýeke Özi doga etmek üçin daga çykdy . Ol agşam düşende hem şol ýerde ýekedi .
40014024	Gaýyk bolsa şol wagt kölüň ortasyndady , tolkunlarda eýläk-beýläk zyňylýardy .
40014025	Gijäniň dördünji nobatynda Isa kölüň ýüzünden ýöräp , olara tarap geldi .
40014026	Emma şägirtler Onuň deňziň ýüzünden ýöräp gelýänini görenlerinde : « Bu bir gözümize görünýän zatdyr ! » diýşip aljyradylar , gorkudan ýaňa gygyryşdylar .
40014027	Emma Isa derrew : « Batyr boluň , bu Men , gorkmaň » diýip , olara söz gatdy .
40014028	Petrus Oňa jogap berip : « Ýa Reb , bu Sen bolsaň , maňa suwuň ýüzi bilen ýanyňa barmagy buýur » diýdi .
40014029	Isa : « Gel » diýdi . Petrus hem gaýykdan düşüp , Isanyň ýanyna barjak bolup , suwuň ýüzi bilen ýöremäge başlady .
40014030	Emma ýeliň güýjüni görüp gorkdy , ýaňy gark bolup ugranda : « Ýa Reb , meni halas et » diýip gygyrdy .
40014031	Isa derrew elini uzadyp ony tutdy-da : « Eý , az imanly adam , näme üçin şübhelendiň ? » diýdi .
40014032	Olar gaýyga münenlerinde , ýel ýatdy .
40014033	Gaýykdakylar : « Sen , dogrudan-da , Hudaýyň Oglusyň » diýip , Oňa sežde etdiler .
40014034	Olar deňziň aňyrsyna geçip , Jenesaret ýurduna bardylar .
40014035	Ol ýeriň adamlary Isany tanap , tutuş şol töwereklere adam iberip , syrkawlaryň baryny Onuň ýanyna getirdiler .
40014036	Olar diňe geýiminiň syýnyna elini degirmäge rugsat sorap , Oňa ýalbardylar . El degrenleriň hemmesi-de sagaldy .
40015001	Onsoň fariseýler bilen kanunçylar Iýerusalimden Isanyň ýanyna gelip , şeýle diýdiler :
40015002	« Näme üçin Seniň şägirtleriň ata-babalaryň adatyny bozýarlar ? Çünki olar nahar iýenlerinde ellerini ýuwmaýarlar » .
40015003	Ol bulara şeýle jogap berdi : « Siz näme üçin adatyňyzyň hatyrasyna Hudaýyň tabşyrygyny bozýarsyňyz ?
40015004	Çünki Hudaý : „ Ataňy , eneňi syla " , „ Atasyna ýa enesine ýokuş söz aýdan hökman öldürilsin " diýip tabşyrypdyr .
40015005	Ýöne siz : „ Kim atasyna ýa enesine menden görjek peýdaň Hudaýa peşgeşdir diýse ,
40015006	atasyny ýa enesini sylamaly däl " diýýärsiňiz . Şeýdip , adatyňyzyň hatyrasyna Hudaýyň tabşyrygyny bozýarsyňyz .
40015007	Eý ikiýüzlüler ! Işaýa pygamber :
40015008	Bu halk dilinde Meni sylaýar , ýöne olaryň ýürekleri Menden uzakda .
40015009	Biderek ýere Maňa sežde edýärler , çünki taglymat hökmünde öwredýänleri ynsan buýruklary " diýip , siz hakda oňat welilik edipdir » .
40015010	Isa märekäni ýanyna çagyryp , olara şeýle diýdi : « Diňläň , düşüniň !
40015011	Agza giren zat adamy murdar edýän däldir , agyzdan çykan zat adamy murdar edýändir » .
40015012	Onsoň şägirtler gelip : « Bu sözi eşidenlerinde , fariseýleriň gaharynyň gelenini bilýärsiňmi ? » diýip , Ondan soradylar .
40015013	Ol şeýle jogap berdi : « Gökdäki Atamyň ekmedik her ösümligi köki bilen sogrular .
40015014	Olara zat diýmäň , olar körleri idýän körlerdir . Kör köri itse , olaryň ikisi hem guýa gaçar » .
40015015	Petrus Oňa : « Bize bu tymsaly düşündir » diýdi .
40015016	Isa hem şeýle diýdi : « Siz henizem düşüneňzokmy ?
40015017	Agza giren her bir zadyň garna baryp , daşaryk taşlanýandygyna düşünmeýärsiňizmi ?
40015018	Ýöne agyzdan çykan zatlar ýürekden çykyp , adamy murdar edýär .
40015019	Çünki erbet pikirler , adam öldürme , azgynlyk , zynahorlyk , ogrulyk , ýalan güwälik , sögünç ýürekden çykýar .
40015020	Adamy şu zatlar murdar edýär , ýuwulmadyk el bilen nahar iýmek adamy murdar etmeýär » .
40015021	Isa ol ýerden çykyp , Sur we Saýda etrabyna çekildi .
40015022	Ine , şol jelagaýda bolýan bir kenganly aýal gelip : « Ýa Reb , eý Dawut Ogly , maňa rehim et , jyn uranlygy sebäpli , gyzym ejir çekýär » diýdi .
40015023	Emma Isa oňa hiç bir jogap bermedi . Şägirtleri ýanyna gelip : « Ony ugrat , çünki yzymyzdan gygyryp gelýär » diýip ýalbardylar .
40015024	Ol bolsa : « Men diňe Ysraýyl öýüniň ýitirim bolan goýunlaryna iberildim » diýip jogap berdi .
40015025	Emma aýal gelip , Onuň öňünde ýere ýykylyp : « Ýa Reb , maňa kömek et » diýdi .
40015026	Isa : « Çagalaryň çöregini alyp , itlere zyňmak dogry däldir » diýip jogap berdi .
40015027	Aýal : « Hawa , ýa Reb , Ýöne itler hem eýeleriniň saçagyndan gaçan çörek owuntyklaryny iýýändir » diýdi .
40015028	Şonda Isa oňa : « Eý aýal , seniň imanyň uly ! Saňa isleýşiň ýaly bolsun » diýdi . Ol aýalyň gyzy şol sagadyň özünde sagaldy .
40015029	Isa ol ýeri terk edip , Jelile kölüniň golaýyna geldi , bir dagyň üstüne çykyp , şol ýerde oturdy .
40015030	Onuň ýanyna bir uly märeke geldi , olaryň ýanlarynda agsaklar , körler , lallar , çolaklar we ýene-de bir topar syrkawlar bardy . Olary getirip , Isanyň öňünde duruzdylar . Ol bulary sagaltdy .
40015031	Halk lallaryň gepleýändigini , çolaklaryň sagalandygyny , körleriň görýändigini , agsaklaryň ýöreýändigini görüp haýran galdy , Ysraýylyň Hudaýyny şöhratlandyrdy .
40015032	Isa şägirtlerini ýanyna çagyryp , şeýle diýdi : « Meniň bu märekä haýpym gelýär ! Bular indi üç gün bäri Meniň ýanymda , iýmäge-de hiç bir zatlary ýok . Ýolda ysgyndan gaçaýmasynlar diýip , olary aç goýberesim gelenok » .
40015033	Şägirtler Oňa : « Beýle uly märekäni doýrar ýaly , bu çola ýerde biz çöregi nireden alaly ? » diýdiler .
40015034	Isa olara : « Näçe çöregiňiz bar ? » diýdi . Olar : « Ýedi , birnäçe hem maýda balygymyz bar » diýdiler .
40015035	Isa märekä ýerde oturmagy buýurdy .
40015036	Ýedi çörek bilen balyklary alyp , şükür edeninden soň , olary bölüşdirip , şägirtlerine berdi , şägirtleri hem olary märekä paýladylar .
40015037	Hemmeler iýip doýdular , artyp galan döwümleri bolsa ýygnap , ýedi sebedi doldurdylar .
40015038	Iýenler aýallardyr çagalardan başga dört müň adamdy .
40015039	Isa märekäni ugradanyndan soň , gaýyga münüp , Magdala etrabyna gitdi .
40016001	Fariseýler bilen saddukeýler gelip , Isany synamak üçin , Ondan özlerine Gökden bir alamat görkezmegini haýyş etdiler .
40016002	Ol şeýle jogap berdi : « Agşam bolanda siz : „ Howa gowy boljak , çünki asmanyň ýüzi gyzyl " diýýärsiňiz .
40016003	Ertir hem : „ Bu gün gaý turjak , çünki asmanyň ýüzi gyzyl hem tutuk " diýýärsiňiz . Siz asmanyň ýagdaýyny saýgaryp bilýärsiňiz-de , döwrüň alamatlaryny saýgaryp bilmeýärsiňizmi ?
40016004	Erbet we zynahor nesil bir alamat talap edýär , ýöne oňa Ýunusyňkydan başga alamat berilmez » . Şeýlelikde , Isa olary taşlap gitdi .
40016005	Şägirtleri ol tarapa geçenlerinde , çörek almagy unudan ekenler .
40016006	Isa olara : « Sak boluň , fariseýleriň , saddukeýleriň hamyrmaýasyndan ägä boluň » diýdi .
40016007	Olar bolsa özara çekişip : « Çörek almandyrys » diýişýärdiler .
40016008	Emma Isa muny bilip , şeýle diýdi : « Eý imany azlar ! Çörek almandyrys diýşip , nämä özara çekişýärsiňiz ?
40016009	Bäş müň adam üçin bäş çörege we näçe sebedi dolduryp ýygnanlygyňyza entek hem düşünmeýärmisiňiz , ol ýadyňyza düşmeýärmi ?
40016010	Dört müň adam üçin ýedi çörek we näçe sebedi dolduryp ýygnanlygyňyz-da ýadyňyza düşmeýärmi ?
40016011	Men size : „ Fariseýleriň , saddukeýleriň hamyrmaýasyndan ägä boluň " diýenimde , çörekden gürrüň etmeýänligime näme üçin düşünmeýärsiňiz ? »
40016012	Şägirtler özlerine hamyrmaýa däl-de , fariseýler bilen saddukeýleriň taglymatyndan ägä boluň diýýänine şonda düşündiler .
40016013	Isa Kaýsariýa-Filipi etrabyna gelende şägirtlerinden : « Maňa ― Ynsan Ogluna adamlar kim diýýärler ? » diýip sorady .
40016014	Olar : « Käbirleri çokundyryjy Ýahýa , käbirleri Ylýas , başgalary-da Ýeremiýa ýa pygamberleriň biri diýýärler » diýdiler .
40016015	Isa olara : « Siz Maňa kim diýýärsiňiz ? » diýdi .
40016016	Simun Petrus : « Sen diri Hudaýyň Ogly Mesihsiň » diýip jogap berdi .
40016017	Isa Oňa şeýle diýdi : « Sen bagtlysyň , eý , Ýunus ogly Simun , çünki muny saňa aýan eden ynsan däl-de , Gökdäki Atamdyr .
40016018	Men saňa diýýärin , sen Petrussyň , Men ýygnagymy bu gaýanyň üstünde guraryn , dowzahyň derwezeleri oňa garşy durup bilmez .
40016019	Gögüň Patyşalygynyň açarlaryny saňa bererin . Ýer ýüzünde baglan her zadyň Gökde bagly bolar . Ýer ýüzünde açan her zadyň Gökde açyk bolar » .
40016020	Onsoň şägirtlerine Özüniň Isa Mesihdigini hiç kime aýtmazlygy tabşyrdy .
40016021	Isa şondan beýläk şägirtlerine Özüniň Iýerusalime gitmelidigini , ýaşulularyň , baş ruhanylaryň we kanunçylaryň elinden görgi görmelidigini , öldürilip , üçünji güni direlmelidigini düşündirmäge başlady .
40016022	Petrus Ony bir çete çekip : « Ýa Reb , Hudaý saklasyn ! Seniň başyňa asla beýle iş düşmez ! » diýip , Onuň aýdanlaryna garşy çykdy .
40016023	Ol öwrülip , Petrusa : « Çekil öňümden , şeýtan ! Sen Maňa päsgel berýärsiň , çünki sen Hudaý işlerini däl-de , ynsan işlerini oýlanýarsyň » diýdi .
40016024	Onsoň Isa şägirtlerine şeýle ýüzlendi : « Kim Meniň yzyma eýermek isleýän bolsa , özüni inkär etsin-de , haçyny alyp , yzyma düşsün .
40016025	Çünki kim janyny halas etmek islese , ony ýitirer , ýöne kim öz janyny Meniň ugrumda ýitirse , ony halas eder .
40016026	Sebäbi bir adam bütin dünýäni gazanyp , janyny ýogaltsa , oňa näme peýdasy bolar ? Ýa-da adam janyna derek näme berip biler ?
40016027	Ynsan Ogly Atasynyň şöhratynda Öz perişdeleri bilen gelende , her kime eden işlerine görä hakyny berer .
40016028	Size dogrusyny aýdýaryn , bu ýerde duranlaryň arasynda Ynsan Oglunyň Öz Patyşalygynda gelýänini görmezden öň , ölümi datmajak käbir adamlar bar » .
40017001	Isa alty günden soň , diňe Petrusy , Ýakuby we onuň dogany Ýahýany ýanyna alyp , olary bir beýik dagyň üstüne çykardy .
40017002	Olaryň gözleriniň alnynda Onuň görnüşi üýtgedi , ýüzi Gün kimin parlady , egin-eşigi yşyk ýaly agardy .
40017003	Birdenkä , olara Musa bilen Ylýas göründi . Olar Isa bilen gepleşip durdular .
40017004	Petrus Isa şeýle diýdi : « Ýa Reb ! Bize bu ýerde bolmak ýakymly . Eger Sen isleseň , men üç çadyr guraýyn : biri ― Saňa , biri ― Musa , biri ― Ylýasa » .
40017005	Ol entek gepläp durka , nurly bir bulut olara kölege saldy . Bulutdan şeýle bir owaz geldi : « Bu Meniň söýgüli Oglumdyr , Men Ondan gaty razydyryn . Ony diňläň » .
40017006	Şägirtler muny eşidenlerinde , gaty gorkup , ýüzin ýykyldylar .
40017007	Emma Isa gelip , olara elini degrip : « Turuň , gorkmaň » diýdi .
40017008	Olar gözlerini galdyranlarynda , diňe Isadan başga hiç kimi görmediler .
40017009	Dagdan inip gelýärkäler , Isa olara : « Ynsan Ogly ölümden direlýänçä , göreniňizi hiç kime aýtmaň » diýip tabşyrdy .
40017010	Şägirtleri Ondan : « Eýse näme üçin kanunçylar öňürti Ylýas gelmelidir diýýärler ? » diýip soradylar .
40017011	Ol hem jogap berip diýdi : « Dogrudan-da , Ylýas gelip , hemme zady düzetmelidir .
40017012	Emma Men size aýdýaryn , Ylýas eýýäm geldi , ony tanamadylar , oňa halanlaryny etdiler . Şonuň ýaly , Ynsan Ogly-da olaryň elinden görgi görer » .
40017013	Şonda şägirtler Onuň özlerine Çokundyryjy Ýahýa barada gürrüň berýändigine düşündiler .
40017014	Märekäniň ýanyna baranlarynda , bir adam gelip , Isanyň öňünde dyza çöküp , şeýle diýdi :
40017015	Ýa Reb ! Meniň ogluma rehim et , sebäbi ol tutgaýly , köp ezet çekýär , ýygy-ýygydan özüni oda , suwa urýar .
40017016	Men ony Seniň şägirtleriňe getirdim , ýöne olar sagaldyp bilmediler » .
40017017	Isa şeýle jogap berdi : « Eý ýoldan çykan , imansyz nesil ! Men haçana çenli siz bilen bile bolup , size çydaýyn ? Oglany şu ýere Maňa getiriň » .
40017018	Isa jyna käýedi , jyn hem oglandan çykdy . Oglan şol sagadyň özünde sagaldy .
40017019	Onsoň şägirtler Isanyň ýanyna gelip , öz-özlerikä Oňa : « Biz näme üçin ony çykaryp bilmedik ? » diýdiler .
40017020	Isa hem olara diýdi : « Imanyňyzyň ýoklugy üçin . Men size dogrusyny aýdýaryn , bir gorçisa dänesi ýaly-da imanyňyz bolup , şu daga : „ Bu ýerden ol ýere göç " diýseňiz , ol göçer , size başartmajak zat bolmaz .
40017021	Bu hili jynlary doga we orazadan başga hiç zat bilen çykaryp bolýan däldir » .
40017022	Jelilede gezip ýörkäler Isa olara şeýle diýdi : « Ynsan Ogly ynsan eline berler .
40017023	Ony öldürerler , Ol üçünji güni direler » . Şägirtler gaty gynandylar .
40017024	Kapernauma gelenlerinde iki drahma ýygnaýanlar Petrusa gelip : « Siziň Mugallymyňyz iki drahma bermeýärmi ? » diýdiler .
40017025	Petrus : « Hawa , berýär » diýdi . Öýe gelende , Isa ondan öňürdip : « Simun , sen näme diýýärsiň ? Ýer ýüzündäki patyşalar gümrük ýa salgydy kimden alýarlar ? Öz ogullaryndanmy ýa kesekilerdenmi ? » diýdi .
40017026	Petrus Oňa : « Kesekilerden » diýende , Isa oňa şeýle diýdi : « Onda , ogullar erkindir .
40017027	Ýöne olary büdretmezlik üçin köle git-de , çeňňek taşla . Oňa ilkinji ilen balygy alyp , agzyny açsaň , bir teňňä gözüň düşer . Ony al-da , Meniň üçinem , özüň üçinem olara ber » .
40018001	Şol wagt şägirtler Isanyň ýanyna gelip : « Gögüň Patyşalygynda iň uly kim ? » diýdiler .
40018002	Isa-da bir çagany çagyryp , ony olaryň ortasynda duruzdy-da , şeýle diýdi :
40018003	Size dogrusyny aýdýaryn , toba edip , çagalar ýaly bolmasaňyz , Gögüň Patyşalygyna asla girip bilmersiňiz .
40018004	Kim özüni şu çaga ýaly pes göwünli tutýan bolsa , Gögüň Patyşalygynda iň uly şoldur .
40018005	Kim şunuň ýaly bir çagany Meniň adymdan kabul etse , Meni kabul etdigidir .
40018006	Kim-de Maňa iman eden bu çagalardan biriniň günä etmegine sebäp bolsa , boýnundan uly degirmen daşy asylyp , deňziň düýbünde gark bolmak onuň üçin has gowy bolar .
40018007	Ynsanlaryň günä etmegine sebäp bolan zatlardan ötri , waý , bu dünýäniň gününe ! Beýle zatlaryň gelmegi zerurdyr , ýöne bularyň gelmegine sebäp bolýan adamyň gününe waý !
40018008	Eliň ýa aýagyň seniň günä etmegiňe sebäp bolsa , ony kes-de , özüňden taşla . Saňa çolak ýa agsak bolup ýaşaýşa girmek , iki elli ýa iki aýakly bolup , ebedi oda zyňylmakdan gowudyr .
40018009	Gözüň seniň günä etmegiňe sebäp bolsa , ony oýup çykar-da taşla . Saňa ýeke gözli bolup ýaşaýşa girmek , iki gözli bolup dowzah oduna zyňylmakdan gowudyr .
40018010	Bu körpelerden birini äsgermezlik etmekden gaça duruň , çünki size aýdýaryn , bularyň Gökdäki perişdeleri Meniň Gökde bolan Atamyň elmydam ýüzüni görýärler .
40018011	Ynsan Ogly ýitirim bolanlary halas etmäge gelendir » .
40018012	Siz näme diýýärsiňiz ? Bir adamyň ýüz goýny bolup , olaryň biri azaşsa , ol togsan dokuzyny daglarda galdyryp , azaşanyň gözlegine çykmazmy ?
40018013	Ony tapyp biläýse , size dogrusyny aýdýaryn , ol munuň üçin azaşmadyk togsan dokuzysyna begenenden hem gaty begener .
40018014	Şeýlelikde , bu körpelerden biriniň heläk bolmagy Gökdäki Ataňyzyň islegi däldir » .
40018015	Doganyň saňa garşy günä etse , bar-da , ikiçäk gürleşip , aýbyny oňa aýt . Seniň sözüňe gulak assa , bu doganyňy gazandygyňdyr .
40018016	Sözüňe gulak asmasa , her söz iki ýa üç şaýadyň agzyndan tassyklanar ýaly , bir ýa iki adamy ýanyňa al .
40018017	Olara-da gulak asmak islemese , onda ýygnaga aýt . Oňa-da gulak asmak islemese , goý , ol seniň üçin bir butparaz ýa-da salgytçy bolsun .
40018018	Size dogrusyny aýdýaryn , ýer ýüzünde daňan zadyňyz Gökde-de daňylgy bolar . Ýer ýüzünde çözen zadyňyz Gökde-de çözülgi bolar .
40018019	Ýene size aýdýaryn , eger sizden iki adam dilejek her bir zady hakda özara ylalaşsa , Gökdäki Atam dilegleri bitirer .
40018020	Çünki iki ýa üç adam Meniň adymdan haýsy ýerde üýşüşse , Men-de şol ýerde , olaryň arasynda bolaryn » .
40018021	Onsoň Petrus gelip , Isa şeýle diýdi : « Ýa Reb , doganym maňa garşy näçe gezek günä etse , men ony bagyşlaýyn ? Ýedi gezekmi ? »
40018022	Isa oňa şeýle jogap berdi : « Men saňa ýedi gezek däl , ýetmiş ýola ýedi gezek diýýärin .
40018023	Şonuň üçin Gögüň Patyşalygy öz hyzmatkärleri bilen haklaşmak islän bir patyşa meňzeýär .
40018024	Ol hasaplaşmaga duranda , oňa on müň talant borçly birini ýanyna getirýärler .
40018025	Ol bergisini töläp bilmäninde , agasy onuň özüniň , aýalynyň , oglan-uşagynyň we bütin mallarynyň satylyp , bergisiniň berilmegini buýurýar .
40018026	Hyzmatkär ýüzin ýykylyp , oňa ýalbaryp : „ Eý agam , sabyr et ! Baryny töläýin " diýýär .
40018027	Agasynyň rehimi inip , ol hyzmatkäri boşadýar , algysyny geçýär .
40018028	Ýaňky hyzmatkär daşaryk çykanda , özüne ýüz dinar borçly bolan bir ýoldaşyna sataşýar . Ony tutup : „ Bergiňi ber " diýip , bokurdagyndan tutýar .
40018029	Ýoldaşy onuň aýagyna ýykylyp : „ Sabyr et , bergimi bereýin " diýip oňa ýalbarýar .
40018030	Ol etmeýär , gaýtam , bergisini berýänçä , ony zyndana saldyrýar .
40018031	Ýaňky adamyň ýoldaşlary bu wakany görüp , gaty gynanýarlar , bolan ähli zady baryp , agalaryna habar berýärler .
40018032	Onsoň agasy ony çagyryp diýýär : „ Eý , erbet hyzmatkär ! Maňa ýalbaranyň üçin men şol algynyň baryny geçdim .
40018033	Meniň saňa rehim edişim ýaly , sen hem ýoldaşyňa rehim etmeli dälmidiň ? "
40018034	Agasy gazaplanyp , bergisini berýänçä , ony gynaýanlaryň eline berýär .
40018035	Siziň hem her biriňiz öz doganynyň ýazyklaryny ýürekden bagyşlamasa , Meniň Gökdäki Atam hem sizi şeýle eder » .
40019001	Isa bu sözleri tamamlanyndan soň , Jelileden çykyp , Ýahudanyň çäklerine , Iordan derýasynyň aňyrsyna gitdi .
40019002	Uly märeke Onuň yzyna düşdi , Isa hem şol ýerde olary sagaltdy .
40019003	Fariseýler geldiler we Ony synap : « Her bir sebäp bilen aýaly aýyrmak dogrumydyr ? » diýip soradylar .
40019004	Ol hem şeýle jogap berdi : « Ýaradanyň olary başda erkek we aýal edip ýaradandygyny , „ Şol sebäpden hem erkek ata-enesini goýup , aýaly bilen höwrüger we ikisi bir ten bolar " diýenini siz okamadyňyzmy ?
40019005	
40019006	Şoňa görä , indi olar iki däl-de , bir ten hasaplanarlar . Hudaýyň goşanyny bendesi aýyrmasyn » .
40019007	Olar Isa şeýle diýdiler : « Onda näme üçin Musa aýaly aýranda , onuň talak hatyny bermekligi tabşyrypdyr ? »
40019008	Isa olara şeýle jogap berdi : « Doňýürek adamlar bolanyňyz üçin , Musa size aýalyňyzy aýyrmaga ygtyýar berdi , ýöne owal-başda beýle däldi .
40019009	Men size aýdýaryn , kim aýalyny zynadan başga sebäp bilen aýryp , başga aýala öýlense , zyna edýändir . Ärinden aýrylan aýala öýlenen hem zyna edýändir » .
40019010	Şägirtler Oňa : « Erkek bilen aýal arasynda ýagdaý şeýle bolsa , onda öýlenmezlik gowudyr » diýişdiler .
40019011	Emma Isa olara şeýle diýdi : « Hemme adamlar bu sözi kabul edip bilmezler , diňe özlerine berlenler kabul edip bilerler .
40019012	Çünki dogabitdi agtalar , adamlar tarapyndan agta edilenler we Gögüň Patyşalygy ugrunda özlerini agta edenler hem bardyr . Muny kabul edip bilen kabul etsin » .
40019013	Onsoň olaryň üstüne elini goýup doga etsin diýip , Isanyň ýanyna çagalary getirdiler . Şägirtler çagalary getirenlere käýediler .
40019014	Emma Isa : « Degmäň , çagalar Meniň ýanyma gelsin , olary bökdemäň , çünki Gögüň Patyşalygy şular ýalylaryňkydyr » diýdi .
40019015	Isa olaryň üstüne elini goýanyndan soň , ol ýerden gitdi .
40019016	Ine , biri Onuň ýanyna gelip : « Eý , ýagşy Mugallym , ebedi ýaşaýşym bolar ýaly , men näme ýagşy zat etmeli ? » diýdi .
40019017	Isa şeýle diýdi : « Näme üçin Maňa ýagşy diýýärsiň ? Ýagşy bolan täk Biri ― Hudaý . Ýöne ebedi ýaşaýşa gowuşmak isleýän bolsaň , tabşyryklary berjaý et » .
40019018	Ol Isadan : « Haýsy tabşyryklary ? » diýip sorady . Isa şeýle jogap berdi : « Adam öldürme , zyna etme , ogrulyk etme , ýalan güwälik berme ,
40019019	ene-ataňy syla , goňşyňy özüň ýaly söý » .
40019020	Ýaş ýigit : « Men bularyň hemmesini berjaý etdim , ýene näme kemim bar ? » diýip , Isadan sorady .
40019021	Isa oňa : « Kämil bolaýyn diýseň , git , nämäň bar bolsa , sat-da , garyplara ber , Gökde hazynaň bolar , onsoň gel-de , Meniň yzyma düş » diýdi .
40019022	Ýaş ýigit bu sözi eşidip , tukat bolup gitdi , çünki onuň köp mal-mülki bardy .
40019023	Isa şägirtlerine diýdi : « Size dogrusyny aýdýaryn , barly adam Gögüň Patyşalygyna çetinlik bilen girer .
40019024	Size ýene aýdýaryn , bir düýäniň iňňäniň gözünden geçmegi barly adamyň Hudaýyň Patyşalygyna girmeginden aňsatdyr » .
40019025	Muny eşidenlerinde şägirtleri : « Onda kim halas bolup biler ? » diýip , çakdanaşa geňirgenişdiler .
40019026	Isa olara seredip : « Ynsanlar üçin bu mümkin däl , ýöne Hudaý üçin ähli zat mümkin » diýdi .
40019027	Onsoň Petrus Oňa şeýle diýdi : « Ine , biz ähli zadymyzy taşlap , Seniň yzyňa düşdük , onda biziň nämämiz bolar ? »
40019028	Isa-da olara şeýle diýdi : « Size dogrusyny aýdýaryn , ähli zadyň täzelenjek wagty , Ynsan Ogly Öz şöhratly tagtynda oturanda Meniň yzyma düşen siz hem on iki tagtda oturyp , Ysraýylyň on iki taýpasynyň üstünden höküm çykararsyňyz .
40019029	Meniň hatyram üçin öýlerini , doganlaryny , uýalaryny , atasyny , enesini , aýalyny , oglan-uşagyny ýa ýerlerini taşlan her kes ýüz esse edip alar , ebedi ýaşaýşyň mirasçysy bolar .
40019030	Ýöne köp ilkinjiler iň soňkular , iň soňkular hem ilkinjiler bolar » .
40020001	Gögüň Patyşalygy üzümliginde işlär ýaly , ertir ir bilen işçi tutmaga giden ýer eýesi ýalydyr .
40020002	Ol işçiler bilen günde bir dinara razylaşyp , olary öz üzümligine ýollaýar .
40020003	Gündiz sagat dokuzlarda daşaryk çykanda , bazarda başgalaryň boş duranyny görýär .
40020004	Olara-da : „ Siz hem üzümlige gidiň , hakyňyz näme bolsa bererin " diýýär . Olar hem gidýärler .
40020005	Günortan we gündiz sagat üçlerde ýene daşaryk çykýar-da , ýene şeýle edýär .
40020006	Gündiz sagat bäşlerde daşaryk çykanda , başga boş duranlary görüp , olara : „ Näme üçin günuzyn bu ýerde boş dursuňyz ? " diýýär .
40020007	Olar hem : „ Çünki hiç kim bizi tutmady " diýýärler . Olara : „ Siz-de üzümlige gidiň " diýýär .
40020008	Agşam düşende , üzümligiň eýesi öz iş dolandyrýanyna şeýle diýýär : „ Işçileri çagyr-da , iň soňkulardan başlap , ilkinjilere çenli haklaryny töle " .
40020009	Şeýlelikde , gündiz sagat bäşlerde gelenleriň her biri bir dinar alýar .
40020010	Ilkinjiler gelende köp alarys öýdýärler , ýöne olaryň-da her biri bir dinar alýar .
40020011	Muny alan wagtlary olar ýer eýesine hüňürdeşip ,
40020012	„ Bu iň soňkular diňe bir sagat işlediler , sen bolsaň olary günüň ýüküni , yssysyny çeken biziň bilen deň etdiň " diýýärler .
40020013	Ýer eýesi olaryň birine jogap berip , şeýle diýýär : „ Eý dost ! Men saňa adalatsyzlyk edemok ; sen meniň bilen bir dinara razylaşmadyňmy ?
40020014	Öz hakyňy al-da git . Men bu iň soňka-da saňa berenimi bermek isleýärin .
40020015	Öz malym bilen islänimi etmäge ygtyýarym ýokmy ? Ýa-da meniň sahylygyma göriplik edýärsiňmi ? "
40020016	Şeýlelikde , iň soňkular ilkinji , ilkinjiler hem iň soňkular bolar , çünki çagyrylanlar köp , saýlananlar azdyr » .
40020017	Isa Iýerusalime barýarka , on iki şägirdi ýolda çete çekip , olara şeýle diýdi :
40020018	Ine , Iýerusalime barýarys . Ynsan Ogly baş ruhanylara , kanunçylara tabşyrylar , olar hem Ony ölüme höküm ederler .
40020019	Oňa gülsünler , gamçylasynlar , haça çüýlesinler diýip , Ony başga milletlere tabşyrarlar , ýöne Ol üçünji güni direler » .
40020020	Onsoň Zebedeý ogullarynyň ejesi öz ogullary bilen Isanyň ýanyna gelip , ýere ýykyldy-da , Ondan bir zat diledi .
40020021	Isa hem oňa : « Näme isleýärsiň ? » diýdi . Ol-da Isa : « Tabşyr , Patyşalygyňda meniň bu iki oglumyň biri Seniň sagyňda , biri hem soluňda otursyn » diýdi .
40020022	Emma Isa şeýle jogap berdi : « Siz näme dileýäniňizi bilmeýärsiňiz . Siz Meniň içjek käsämden içip bilersiňizmi ? Meniň çokundyryljak çokunyşym bilen çokundyrylyp bilermisiňiz ? » Olar-da Oňa : « Muny edip bileris » diýdiler .
40020023	Isa olara şeýle diýdi : « Siz Meniň içjek käsämden içersiňiz , Meniň çokundyryljak çokunyşym bilen çokundyrylarsyňyz . Ýöne size Meniň sagymda ýa solumda oturmaga rugsat bermek Meniň elimde däl . Bu orunlary Atam kimler üçin taýynlan bolsa , şolar üçindir » .
40020024	Beýleki on şägirt muny eşidip , ýaňky iki dogana gaharlandylar .
40020025	Emma Isa olary ýanyna çagyryp , şeýle diýdi : « Siz bilýärsiňiz , milletleriň başlyklary olara agalyk edýär , ululary-da olara ygtyýar bilen baştutanlyk edýär .
40020026	Siziň araňyzda beýle bolmasyn . Araňyzda kim uly bolmak isleýän bolsa , beýlekileriň hyzmatkäri bolsun .
40020027	Araňyzda kim ilkinji bolmak isleýän bolsa , hemmäňiziň guly bolsun .
40020028	Ynsan Ogly-da Özüne hyzmat edilmegi üçin däl , eýsem , hyzmat etmek üçin , köpleriň ugrunda janyny töleg hökmünde bermek üçin geldi » .
40020029	Olar Erihadan çykanlarynda , uly märeke Isanyň yzyna düşüp gitdi .
40020030	Ýoluň kenarynda oturan iki kör adam Isanyň geçip barýanyny eşidenlerinde : « Ýa Reb , eý Dawut Ogly , bize rehim et ! » diýip gygyryşdylar .
40020031	Märeke seslerini çykarmasynlar diýip , olara käýedi , ýöne olar : « Ýa Reb , eý Dawut Ogly , bize rehim et ! » diýip , öňküden hem gaty gygyryşdylar .
40020032	Isa aýak çekdi-de , olary çagyryp : « Siziň üçin näme etmegimi isleýärsiňiz ? » diýdi .
40020033	Olar-da Oňa : « Ýa Reb , gözümiz açylsyn » diýdiler .
40020034	Isanyň haýpy gelip , olaryň gözlerine elini degirdi welin , derrew gözleri açyldy , onsoň Onuň yzyna düşüp gitdiler .
40021001	Olar Iýerusalime golaýlap , Zeýtun dagynyň etegindäki Beýtfaja gelip ýetenlerinde , Isa iki şägirde :
40021002	Öňüňizdäki oba baryň , salym geçmänkä , daňylgy duran ýany taýharly bir eşegi taparsyňyz , olary çözüň-de , Maňa getiriň .
40021003	Biri size bir zat diýse : „ Bular Rebbe gerek , ynha , yzyna iberer " diýiň » diýip , ýollady .
40021004	Bu-da pygamber arkaly aýdylan şu sözüň ýerine ýetmegi üçindi :
40021005	« Sion gyzyna diýiň : Ine , seniň patyşaň bir eşege münüp , eşegiň balasy taýhara münüp , pes göwünlilik bilen saňa gelýär » .
40021006	Şägirtler hem gidip , Isanyň tabşyryşy ýaly etdiler .
40021007	Eşek bilen taýhary getirdiler-de , egin-eşiklerini olaryň üstüne atdylar , Isa-da taýharyň üstüne mündi .
40021008	Märekäniň köpüsi öz egin-eşiklerini ýola ýazýardy , käsi-de agaçlardan şahalar kesip , ýola düşeýärdi .
40021009	Onuň öňünden barýan we yzyndan gelýän märeke : « Dawut Ogluna hosanna ! Rebbiň adyndan gelýän gutly bolsun , iň ýokarlarda hosanna ! » diýip gygyryşýardylar .
40021010	Isa Iýerusalime girende , bütin şäher : « Bu kim ? » diýip titreýärdi .
40021011	Märeke hem : « Bu Jeliläniň Nasyra şäherinden bolan Isa pygamber » diýýärdi .
40021012	Isa Hudaýyň ybadathanasyna girip , içerdäki satyjylary , alyjylary daşaryk kowdy . Pul çalyşýanlaryň tekjelerini , kepderi satýanlaryň oturgyçlaryny düňderdi .
40021013	Olara şeýle diýdi : « „ Meniň öýüme doga öýi diýler " diýip ýazylgydyr , siz muny garakçylaryň sürenine öwürdiňiz » .
40021014	Ybadathanada körler , agsaklar Onuň ýanyna geldiler , Ol hem olary sagaltdy .
40021015	Baş ruhanylar bilen kanunçylar Onuň eden täsinliklerini , ybadathanada : « Dawut Ogluna hosanna ! » diýip gygyrýan çagalary görenlerinde gaharlandylar .
40021016	Oňa : « Bularyň näme diýýänini eşidýärsiňmi ? » diýdiler . Isa-da olara şeýle diýdi : « Hawa , siz : „ Ýaşajyk balalaryň , süýt emýänleriň agzyndan alkyşlar aldyň " diýen sözi asla okamadyňyzmy ? »
40021017	Isa olaryň ýanyndan gitdi , şäherden çykyp hem Beýtaniýa geldi , gijäni şol ýerde geçirdi .
40021018	Ertesi şähere dolanyp gelýärkä ajykdy .
40021019	Ýoluň gyrasynda bir injir agajyny görüp , onuň ýanyna geldi , ýöne ondan ýapraklardan başga hiç zat tapmady . Isa agaja : « Mundan beýläk senden asla iýmiş önmesin ! » diýdi . Injir agajy bolsa şol pursatyň özünde gurady .
40021020	Şägirtler muny görüp : « Injir agajy şol pursatyň özünde nähili gurady ? » diýşip haýran galdylar .
40021021	Isa şeýle jogap berdi : « Size dogrusyny aýdýaryn , imanyňyz bolup , şübhe etmeseňiz , siz diňe bu injir agajyna edileni etmek bilen çäklenmän , eýsem , şu daga : „ Göteril-de , deňze zyňyl " diýseňiz-de , bu bolar .
40021022	Iman edip , doga bilen her näme dileseňiz , alarsyňyz » .
40021023	Isa ybadathana gelip , sapak berip durka , baş ruhanylar , halkyň ýaşululary Onuň ýanyna gelip : « Sen haýsy ygtyýar bilen bu zatlary edýärsiň ? Saňa bu ygtyýary kim berdi ? » diýdiler .
40021024	Isa olara jogap berip diýdi : « Men-de sizden bir zat sorajak , Maňa jogap berseňiz , Men hem size bu zatlary haýsy ygtyýar bilen edýänimi aýdaýyn .
40021025	Ýahýanyň çokundyrmasy niredendi ? Gökdenmi ýa ynsandan ? » Olar-da özara pikir alşyp diýdiler : « Biz : „ Gökden " diýsek , Ol bize : „ Onda , näme üçin oňa iman getirmediňiz ? " diýer .
40021026	„ Ynsandan " diýmäge-de halkdan gorkýarys , çünki hemmeler Ýahýany bir pygamber saýýar » .
40021027	Olar Isa şeýle jogap berdiler : « Biz bilmeýäris » . Isa-da olara şeýle diýdi : « Men-de size bu zatlary haýsy ygtyýar bilen edýänimi aýtmaýaryn » .
40021028	Siz näme diýýärsiňiz ? Bir adamyň iki ogly bar eken . Ol birinjisine baryp : „ Oglum , bu gün git-de , üzümlikde işle " diýýär .
40021029	Ol hem jogap berip : „ Gitjek däl " diýýär . Ýöne soň ökünip gidýär .
40021030	Ýaňky adam ikinjisine baryp şol sözi aýdýar ; ol : „ Bolýar , aga " diýýär , ýöne gitmeýär .
40021031	Bularyň ikisinden kakasynyň islegini ýerine ýetiren haýsysy ? » Olar : « Birinjisi » diýdiler . Isa olara diýdi : « Size dogrusyny aýdýaryn , salgytçylardyr kemçinler Hudaýyň Patyşalygyna sizden öň girer .
40021032	Çünki Ýahýa siziň ýanyňyza dogrulyk ýoly bilen geldi , siz oňa ynanmadyňyz , ýöne salgytçylar , kemçinler oňa ynandylar . Siz muny göreňizden soň hem ökünmediňiz , oňa ynanmadyňyz » .
40021033	Ýene bir tymsala gulak asyň : Öý eýesi bolan bir adam bar eken . Ol üzüm agaçlaryny oturdyp , daşyna haýat aýlaýar we bir üzüm sykylýan çukur gazýar , bir diň salyp , üzümligi bagbanlara ekerine berýär-de , uzak ýola gidýär .
40021034	Hasyl wagty golaýlanda , miwesini almak üçin hyzmatkärlerini bagbanlara iberýär .
40021035	Bagbanlar onuň hyzmatkärlerini tutup , birini ýençýärler , birini öldürýärler , beýlekisini-de daşlaýarlar .
40021036	Üzümligiň eýesi öňküden köp hyzmatkär iberýär . Bagbanlar olara-da öňkülere edenlerini edýärler .
40021037	Soňunda üzümligiň eýesi : „ Oglumy sylarlar " diýip , öz ogluny iberýär .
40021038	Bagbanlar onuň ogluny görenlerinde , biri-birlerine : „ Mirasdar şu , geliň , muny öldüreliň , miras bize galar " diýişýärler .
40021039	Ony tutup , üzümlikden daşaryk taşlap öldürýärler .
40021040	Indi üzümligiň eýesi gelende bu bagbanlara näme eder ? »
40021041	Olar Isa diýdiler : « Bu pis adamlary aýylganç ölüme sezewar edip , üzümligi möwsüminde miwesini özüne berjek bagbanlara ekerine berer » .
40021042	Isa olara şeýle diýdi : « Siz Mukaddes Ýazgylarda : „ Ussalaryň ret eden daşy , burçuň başy boldy . Bu Rebbiň edenidi , biziň gözümize bir täsinlik " diýen sözi asla okamadyňyzmy ?
40021043	Munuň üçin size diýýärin , Hudaýyň Patyşalygy sizden alnyp , Onuň miwelerini öndürjek millete berler .
40021044	Bu daşyň üstüne ýykylan bölek-bölek bolar , ol biriniň üstüne gaçsa , ony mynjyradar » .
40021045	Baş ruhanylardyr fariseýler Onuň tymsallaryny eşidenlerinde , özleri hakda gürrüň edýänini aňdylar .
40021046	Ony tutjak boldular , ýöne halkdan gorkdular , çünki halk Isany pygamber saýýardy .
40022001	Isa olara ýene-de tymsallar bilen gürrüň berip , şeýle diýdi :
40022002	Gögüň Patyşalygy öz ogly üçin gelin toýuny tutan patyşa ýalydyr .
40022003	Ol toýa çagyrylanlara habar etmek üçin hyzmatkärlerini iberýär , ýöne çagyrylanlar gelmek islemeýärler .
40022004	Patyşa ýene başga hyzmatkärleri iberip , olara şeýle diýýär : „ Çagyrylanlara aýdyň , ine , men naharymy taýýarladym , öküzler , semiz mallar soýuldy , ähli zat taýýar , toýa gelsinler " .
40022005	Emma olar ähmiýet bermeýärler , biri öz ekin meýdanyna , ýene biri öz söwdasynyň ugruna çykýar .
40022006	Beýlekiler-de onuň hyzmatkärlerini tutup , horlaýarlar , olary öldürýärler .
40022007	Şeýlelikde , patyşa gazaplanyp , goşun ýollaýar-da , ýaňky ganhorlary derbi-dagyn edýär , şäherlerini otlaýar .
40022008	Onsoň hyzmatkärlerine diýýär : „ Toý taýýar , ýöne çagyrylanlar muňa mynasyp däl eken .
40022009	Ýol çatryklaryna baryň-da , kimi tapsaňyz , toýa çagyryň " .
40022010	Bu hyzmatkärler hem ýollara çykyp , ýaman diýmän , ýagşy diýmän , tapanlarynyň baryny üýşürýärler , toýhana myhmandan dolýar .
40022011	Patyşa myhmanlara seretjek bolup içerik girende , toý geýimini geýmedik bir adama gözi düşýär .
40022012	Oňa diýýär : „ Eý dost , sen toý geýimini geýmän , bu ýere nähili girdiň ? " Ýöne ol sesini çykarmaýar .
40022013	Onsoň patyşa hyzmatkärlere diýýär : „ El-aýagyny baglaň-da , ony daşaryk , garaňkylyga taşlaň , ol ýerde agy we diş gyjama bolar " .
40022014	Çünki çagyrylanlar köp , saýlananlar azdyr » .
40022015	Onsoň fariseýler gidip , Ony gepde tutmak barada maslahat geçirdiler .
40022016	Hirodesçiler bilen öz şägirtlerini Isanyň ýanyna iberip diýdiler : « Mugallym ! Biz Seniň dogruçyldygyňy , Hudaýyň ýoluny hakykat ýüzünden öwredýändigiňi , hiç kime ýaranjak bolmaýandygyňy bilýäris , çünki Sen adamlaryň derejesine bakmaýarsyň .
40022017	Indi bize aýt , Sen näme diýýärsiň , kaýsara salgyt tölemek dogrumy ýa dälmi ? »
40022018	Isa olaryň ýaman niýetlerini bilip diýdi : « Meni näme üçin synaýarsyňyz , eý ikiýüzlüler ?
40022019	Maňa salgyt puluny görkeziň » . Olar hem Oňa bir dinar getirdiler .
40022020	Isa olara : « Şu surat bilen ýazgy kimiňki ? » diýdi .
40022021	Olar : « Kaýsaryňky » diýdiler . Şonda Isa olara : « Onda , kaýsaryňkyny kaýsara , Hudaýyňkyny Hudaýa beriň » diýdi .
40022022	Olar muny eşidenlerinde haýran galyp , Onuň ýanyndan gitdiler .
40022023	Ölümden direlme ýokdur diýýän saddukeýler şol gün Isanyň ýanyna gelip , Oňa sorag berdiler :
40022024	Mugallym , Musa : „ Eger bir adamyň zürýady bolman ölse , dogany onuň aýalyny alyp , doganyna nesil ýetişdirmelidir " diýipdir .
40022025	Biziň aramyzda ýedi dogan bardy . Birinjisi öýlendi-de öldi . Zürýady bolmansoň , aýalyny doganyna galdyrdy .
40022026	Ikinjisi , üçünjisi , tä ýedinjisine çenli şeýle boldy .
40022027	Olaryň hemmesinden soň hem aýal öldi .
40022028	Indi , ölüler direlende , bu aýal ol ýedi doganyň haýsysynyň aýaly bolar ? Çünki hemmesi ony alypdy » .
40022029	Isa olara şeýle jogap berdi : « Siz Mukaddes Ýazgylary , Hudaýyň gudratyny bilmän ýalňyşýarsyňyz .
40022030	Ölüler direlenlerinde öýlenmän , äre çykman , Hudaýyň Gökdäki perişdeleri ýaly bolarlar .
40022031	Ölümden direlmä gelenimizde bolsa , siz Hudaýyň özüňize :
40022032	„ Men Ybraýymyň Hudaýy , Yshagyň Hudaýy , Ýakubyň Hudaýydyryn " diýenini okamadyňyzmy ? Ol ölüleriň däl , dirileriň Hudaýydyr » .
40022033	Märeke muny eşidip , Onuň taglymatyna haýran galdy .
40022034	Fariseýler Isanyň saddukeýleriň sesini çykartmanlygyny eşidenlerinde , bir ýere ýygnanyşdylar .
40022035	Olardan bir kanunçy Isany synamak üçin :
40022036	« Mugallym , kanunda iň uly tabşyryk näme ? » diýip sorady .
40022037	Isa oňa şeýle diýdi : « „ Hudaýyň Rebbi bütin ýüregiň , bütin janyň , bütin düşünjäň bilen söý " .
40022038	Şu birinji we iň uly tabşyrykdyr .
40022039	Ikinji hem şonuň ýaly : „ Goňşyňy özüň ýaly söý " .
40022040	Bütin kanun we pygamberler ýazgylary şu iki tabşyryga baglydyr » .
40022041	Fariseýler ýygnanyşyp durkalar , Isa olardan :
40022042	« Mesih barada näme pikir edýärsiňiz ? Ol kimiň Ogly ? » diýip sorady . Olar hem Isa : « Ol Dawudyň Ogly » diýdiler .
40022043	Isa olara şeýle diýdi : « Onda , näme üçin Dawut Ruhdan ylham alyp , Oňa Reb diýip :
40022044	„ Reb meniň Rebbime diýdi : Duşmanlaryňy aýaklaryň astynda goýýançam , Meniň sagymda otur " diýýär ?
40022045	Eger Dawut Oňa Reb diýýän bolsa , Ol nähili Dawudyň ogly bolýar ? »
40022046	Hiç kim Isa jogap berip ýekeje söz hem aýdyp bilmedi , şol günden beýläk hiç kim Ondan bir zat soramaga ýürek etmedi .
40023001	Onsoň Isa halka , Öz şägirtlerine şeýle gürrüň berdi :
40023002	Kanunçylar bilen fariseýler Musanyň ornunda otyrlar .
40023003	Şonuň üçin olaryň size aýdýanlarynyň baryny ýerine ýetiriň , berjaý ediň , ýöne olaryň edenlerini etmäň , çünki aýdyp-da , özleri edýän däldirler .
40023004	Olar agyr , götermesi kyn ýükleri baglap , adamlaryň gerşine goýýandyrlar , ýöne özleri bu ýükleri götermek üçin bir barmaklaryny hem gymyldatmak isleýän däldirler .
40023005	Olar edýän ähli zatlaryny göz üçin edýändirler . Doga gutularyny giňeldip , geýimleriniň pürçügini uzaldýandyrlar .
40023006	Zyýapatlarda töri , sinagogalarda baş kürsüleri ,
40023007	bazar ýerinde salam almagy , adamlaryň özlerine „ mugallym " diýmegini söýýändirler .
40023008	Siz özüňize „ mugallym , mugallym " diýdirmäň , çünki siziň Mugallymyňyz birdir , siziň baryňyz dogansyňyz .
40023009	Ýer ýüzünde hiç kime „ Ata " diýmäň , çünki siziň Ataňyz birdir , Ol Gökdedir .
40023010	Özüňize „ Ýolbaşçy " diýdirmäň , çünki siziň Ýolbaşçyňyz birdir , Ol Mesihdir .
40023011	Ulyňyz hemmäňize hyzmatkär bolsun .
40023012	Çünki özüni beýgelden peseler , özüni peselden beýgeler .
40023013	Waý günüňize , eý , kanunçylar we fariseýler , ikiýüzlüler ! Çünki siz Gögüň Patyşalygyny adamlara baglaýarsyňyz , ne özüňiz girýärsiňiz , ne-de girjeklere ýol berýärsiňiz .
40023014	Waý günüňize , eý , kanunçylar we fariseýler , ikiýüzlüler ! Çünki siz dul hatynlaryň öýlerini talap , göz üçin uzyn-uzyn dogalar okan bolýarsyňyz . Şonuň üçin siz has agyr jeza sezewar bolarsyňyz .
40023015	Waý günüňize , eý , kanunçylar we fariseýler , ikiýüzlüler ! Çünki birje adamy öz diniňize girizjek bolup , deňizlere , düzlere aýlanýarsyňyz . Girizeniňizde bolsa , ony özüňizden iki esse dowzah ogly edýärsiňiz .
40023016	„ Biriniň ybadathanadan ant içmegi möhüm däl , ýöne kim ybadathananyň gyzylyndan ant içse , öz antyna daňylgy bolar " diýýän kör ýol görkezijiler , waý günüňize !
40023017	Eý , akmaklar we körler ! Haýsysy uly , gyzylmy ýa gyzyly mukaddes edýän ybadathana ?
40023018	Ýene : „ Biriniň gurbanlyk edilýän ýerden ant içmegi möhüm däl , ýöne kim onuň üstündäki gurbandan ant içse , öz antyna daňylgy bolar " diýýärsiňiz .
40023019	Eý , akmaklar we körler ! Haýsysy uly , gurbanmy ýa gurbany mukaddes edýän gurbanlyk ýeri ?
40023020	Gurbanlyk edilýän ýerden ant içýän ondan hem onuň üstündäki zatlaryň hemmesinden ant içýändir .
40023021	Ybadathanadan ant içýän ondan we onuň içinde mekan tutan Hudaýdan ant içýändir .
40023022	Gökden ant içýän Hudaýyň tagtyndan we onuň üstünde Oturandan ant içýändir .
40023023	Waý günüňize , eý , kanunçylar we fariseýler , ikiýüzlüler ! Çünki siz narpyzdan , anisden we zireden zekat berip , kanunyň wajybrak işlerini , adyllygy , rehimdarlygy , imany taşladyňyz . Bu zatlary etmeli , beýlekileri-de taşlamaly däldiňiz .
40023024	Eý çybyny süzüp aýryp , düýäni ýuwudýan kör ýol görkezijiler !
40023025	Waý günüňize , eý , kanunçylar we fariseýler , ikiýüzlüler ! Çünki siz käsedir gap-çanagyň daşyny arassalaýarsyňyz , olaryň içi bolsa ogurlyk hem nebisjeňlikden doly .
40023026	Eý , kör fariseý ! Käsedir gap-çanagyň daşy-da arassa bolar ýaly , öňinçä içini arassala .
40023027	Waý günüňize , eý , kanunçylar we fariseýler , ikiýüzlüler ! Çünki siz agardylyp , daşyndan owadan görünýän , ýöne içi ölüleriň süňkleri we her tüýsli murdarlykdan doly mazarlarsyňyz .
40023028	Siz hem daşyňyzdan adamlara dogry adam ýaly görünýärsiňiz , ýöne içiňiz ikiýüzlülikden , erbetlikden doly .
40023029	Waý günüňize , eý , kanunçylar we fariseýler , ikiýüzlüler ! Çünki siz pygamberlere mazarlar salyp , dogry adamlaryň ýadygärliklerini bezäp :
40023030	„ Biz atalarymyzyň günlerinde bolan bolsak , pygamberleriň ganyny dökmekde olara şärik bolmazdyk " diýýärsiňiz .
40023031	Şeýlelik bilen , pygamberleri öldürenleriň ogullarydygyňyza özüňiz güwä geçýärsiňiz .
40023032	Onda , atalaryňyzyň başlan işlerini tamamlaň !
40023033	Eý ýylanlar we alahöwrenler nesli ! Dowzah höküminden nähili gaçjak ?
40023034	Şoňa görä , ine , Men size pygamberler , akyldarlar we kanunçylar ýollaýaryn . Siz olaryň käbirini öldürersiňiz , haça çüýlärsiňiz , käbirini-de sinagogalaryňyzda ýenjersiňiz , şäherden-şähere kowalarsyňyz .
40023035	Şeýlelikde , dogry adam bolan Habylyň ganyndan tä ybadathana bilen gurbanlyk edilýän ýer arasynda öldüreniňiz Berekýanyň ogly Zekerýanyň ganyna çenli , her dogry adamyň ýer ýüzünde dökülen ganyna siz jogapkärsiňiz .
40023036	Size dogrusyny aýdýaryn , bu zatlaryň ählisine şu nesil jogapkärdir .
40023037	Eý , Iýerusalim ! Pygamberleri öldürýän , özüne ýollananlary daşlaýan Iýerusalim ! Bir towugyň jüýjelerini ganatlarynyň aşagyna ýygnaýşy ýaly , Men hem ençeme gezek seniň çagalaryňy ýygnajak boldum , emma siz islemediňiz .
40023038	Ine , öýüňiz size haraba bolup galýar .
40023039	Çünki size aýdýaryn , siz „ Rebbiň adyndan gelen gutly bolsun " diýene deňeç Meni gaýtadan görmersiňiz » .
40024001	Isa ybadathanadan çykyp barýarka , şägirtleri ýanyna gelip , Oňa ybadathananyň jaýlaryny görkezjek boldular .
40024002	Emma Isa olara şeýle jogap berdi : « Bütin bu zatlary görýärmisiňiz ? Size dogrusyny aýdýaryn , bu ýerde daş üstünde daş galmaz , hemmesi dargar » .
40024003	Isa Zeýtun dagynda otyrka , şägirtleri ýekelikde Onuň ýanyna gelip , şeýle diýdiler : « Bize aýt , bu zatlar haçan bolar ? Seniň gelmegiňiň we ahyrzamanyň alamaty näme bolar ? »
40024004	Isa olara şeýle jogap berdi : « Ägä boluň , sizi aldaýmasynlar .
40024005	Çünki köpler : „ Men Mesih " diýip , Meniň adym bilen gelerler , köp adamlary aldarlar .
40024006	Uruş seslerini , uruş turanlygy barada habarlar eşidersiňiz . Ägä boluň , gorkmaň , çünki bularyň bary bolmalydyr , ýöne entek dünýäniň soňy däldir :
40024007	Çünki millet-millete , patyşalyk-patyşalyga garşy çykar . Aýry-aýry ýerlerde açlyklar bolar , Ýer titrär .
40024008	Emma bular burgularyň başlangyjydyr .
40024009	Onsoň sizi gaýga basdyrarlar , öldürerler , Meniň adym üçin hemme milletler sizi ýigrener .
40024010	Şonda köpler imandan dänip , biri-birlerine haýynlyk eder , biri-birlerini ýigrenerler .
40024011	Birentek ýalan pygamberler döräp , köpleri azdyrarlar .
40024012	Şer işleriň artanlygy zerarly , köpleriň söýgüsi sowar .
40024013	Emma soňa çenli çydan halas bolar .
40024014	Patyşalyk baradaky bu Hoş Habar hemme milletlere güwälik hökmünde dünýäniň ähli ýerinde wagyz ediler , ahyrzamana şonda geler .
40024015	Şeýlelik bilen , Daniýel pygamber tarapyndan agzalan weýrançylyk getirýän ýigrenjiniň mukaddes ýerde duranyny göreniňizde ( okyjy düşünsin ) ,
40024016	Ýahudadakylar daglara gaçsyn .
40024017	Öýüň üçegindäki ― öýünden bir zat almak üçin aşak inmesin .
40024018	Ekin meýdanyndaky ― donuny almak üçin yzyna öwrülmesin .
40024019	Ol günlerde göwreli , çaga emdirýän aýallaryň gününe waý !
40024020	Gaça-gaçlygyňyz gyş ýa Sabat güni bolmasyn diýip doga ediň .
40024021	Çünki şonda uly muşakgat bolar , beýle muşakgat dünýäniň başyndan tä şu wagta çenli bolanam däldir , bolmazam .
40024022	Ol günler gysgaldylmadyk bolsady , onda , hiç kim halas bolmazdy , ýöne saýlananlaryň hatyrasyna ol günler gysgaldylar .
40024023	Şonda biri size : „ Ine , Mesih şu ýerde " ýa-da „ Ine , ol ýerde " diýse ynanmaň .
40024024	Çünki ýalan mesihler , ýalan pygamberler döräp , mümkin boldugyça , saýlananlary-da azdyrjak bolup , uly alamatlar , gudratlar görkezerler .
40024025	Ine , Men size öňünden aýtdym .
40024026	Şeýlelikde , size : „ Ine , Mesih çölde " diýseler-de çykmaň , „ Ine , içki otaglarda " diýseler-de ynanmaň .
40024027	Çünki ýyldyrym nähili gündogardan turup , günbatarda hem görünýän bolsa , Ynsan Oglunyň gelşi hem şeýle bolar .
40024028	Maslyk nirede bolsa , garaguşlar şol ýere üýşüşýändir .
40024029	Ol günleriň muşakgatynyň yzysüre Gün garalar , Aý yşygyny bermez , ýyldyzlar Gökden gaçyp , Gök gudratlary titrär .
40024030	Onsoň Gökde Ynsan Oglunyň alamaty görner , şonda ýer ýüzüniň bütin taýpalary perýat eder , Ynsan Oglunyň Gökdäki bulutlarda gudrat hem uly şöhrat bilen gelýänini görer .
40024031	Ol Öz perişdelerini belent surnaý sesi bilen ýollar . Olar-da Onuň saýlananlaryny dört tarapdan , Gögüň bir ujundan ol ujuna çenli ýygnarlar .
40024032	Injir agajyndan sapak alyň : onuň şahalary ýumşap , ýaprak çykaran mahaly tomsuň golaýdygyny bilýärsiňiz .
40024033	Şonuň ýaly-da , bu zatlary göreniňizde , Ynsan Oglunyň golaýdygyny , gapynyň agzyndadygyny biliň .
40024034	Men size dogrusyny aýdýaryn , bu zatlar bolýança , bu nesil dünýäden ötmez .
40024035	Gök hem ýer öter , ýöne Meniň sözlerim asla ötmez .
40024036	Emma ol güni hem ol sagady hiç kim , Gökdäki perişdeler-de bilýän däldir , diňe Ata bilýändir .
40024037	Nuhuň günleri nähili bolan bolsa , Ynsan Oglunyň gelşi-de şeýle bolar .
40024038	Çünki adamlar Nuhuň gämä münen gününe çenli , tupandan öňki günlerde iýip , içip , öýlenip , äre çykýardylar .
40024039	Tupan turup , hemmesini äkidýänçä , olar hiç zady bilmeýärdiler . Ynsan Oglunyň gelşi hem şeýle bolar .
40024040	Şonda ekin meýdanynda iki adam bolar , biri alnar , biri goýlar .
40024041	Degirmen başynda galla üweýän iki aýal bolar , biri alnar , biri goýlar .
40024042	Oýa boluň , çünki siz Rebbiňiziň haýsy gün geljegini bilmeýärsiňiz .
40024043	Emma muny biliň : öý eýesi ogrynyň haýsy sagatda geljegini bilsedi , oýa bolardy , öýüni talatmazdy .
40024044	Munuň üçin , siz hem taýýar boluň , çünki Ynsan Ogly siziň oslamaýan sagadyňyzda geler .
40024045	Hyzmatkärlere wagtly-wagtynda nahar paýlaryny bersin diýip , agasynyň olaryň üstünden goýan sadyk hem akylly hyzmatkäri kim ?
40024046	Agasy gelende , şeýle edip ýörenini görjek hyzmatkäri nähili bagtlydyr !
40024047	Size dogrusyny aýdýaryn , agasy bütin mal-mülküni şoňa ynanar .
40024048	Bu ýaramaz hyzmatkär öz içinden : „ Agam giç geler " diýip ,
40024049	ýoldaşlaryny urmaga , serhoşlar bilen iýip-içmäge başlasa ,
40024050	ol hyzmatkäriň agasy onuň oslamaýan gününde , bilmeýän sagadynda gelip ,
40024051	ony iki bölüp , paýyny ikiýüzlüleriňki bilen deň eder . Ol ýerde agy we diş gyjama bolar » .
40025001	Şonda Gögüň Patyşalygy çyralaryny alyp , giýewi garşylamaga çykan on gyz ýaly bolar .
40025002	Olaryň bäşisi akylsyz , bäşisi-de akylly eken .
40025003	Akylsyzlar çyralaryny alýarlar , ýöne ýanlaryna ýag almaýarlar .
40025004	Akyllylar çyralary bilen birlikde gaplarda ýag äkidýärler .
40025005	Giýew gijä galanda , hemmesi irkilip uklaýarlar .
40025006	Ýarygije : „ Ine , giýew gelýär , garşylamaga çykyň ! " diýen batly ses eşidilýär .
40025007	Şonda ýaňky gyzlaryň hemmesi turup , çyralaryny taýýarlaýarlar .
40025008	Akylsyzlar akyllylara : „ Bize ýagyňyzdan biraz beriň , çyralarymyz sönüp barýar " diýýärler .
40025009	Emma akyllylar jogap berip : „ Bize-de , size-de ýetmezlik edäýmesin , gowusy , satyjylara baryň-da , özüňiz üçin alaýyň " diýýärler .
40025010	Olar ýag satyn almaga gidenlerinde , giýew gelýär , taýýar bolup duranlar onuň bilen toýhana girýärler welin , gapy ýapylýar .
40025011	Beýleki gyzlar hem soň gelip : „ Aga ! Aga ! Gapyny aç " diýýärler .
40025012	Emma ol jogap berip : „ Size dogrusyny aýdýaryn , men sizi tanamok " diýýär .
40025013	Şeýlelik bilen , oýa boluň , çünki siz Ynsan Oglunyň ne geljek gününi , ne-de sagadyny bilýärsiňiz » .
40025014	Gögüň Patyşalygy uzak ýola çykmakçy bolup , hyzmatkärlerini ýanyna çagyryp , mal-mülküni olara tabşyran adam ýalydyr .
40025015	Bu adam her haýsynyň başarnygyna laýyk : birine ― bäş , birine ― iki , birine ― bir talant berip , derrew ýola düşýär .
40025016	Bäş talant alan gidip , bu pul bilen söwda etmäge girişýär , ýene bäş talant gazanýar .
40025017	Iki talant alan-da şonuň ýaly , ýene iki talant gazanýar .
40025018	Bir talant alan bolsa baryp , topragy gazýar-da , agasynyň puluny gizleýär .
40025019	Köp wagtdan soň bu hyzmatkärleriň agasy gelip , olardan hasabat soraýar .
40025020	Bäş talant alan gelip , ýene bäş talant getirip : „ Eý aga ! Sen maňa bäş talant beripdiň , ine , men ýene bäş talant gazandym " diýýär .
40025021	Agasy oňa : „ Berekella , ýagşy , sadyk hyzmatkär ! Sen az zatda sadyk bolduň , men saňa köp zatlary ynanaryn , agaň şatlygyna şärik bol " diýýär .
40025022	Iki talant alan hem gelip : „ Eý aga ! Sen maňa iki talant beripdiň , ine , men ýene iki talant gazandym " diýýär .
40025023	Agasy oňa : „ Berekella , ýagşy we sadyk hyzmatkär ! Sen az zatda sadyk bolduň , men seni köp zatlara bellärin , agaň şatlygyna şärik bol " diýýär .
40025024	Bir talant alan hem gelip : „ Eý aga , men seniň gaty adamdygyňy bilýärdim . Sen ekmedik ýeriňden orýarsyň , sepmedik ýeriňden ýygýarsyň .
40025025	Şonuň üçin gorkdum , gidip , talantyňy toprakda gizledim , ine , puluňy al ! " diýýär .
40025026	Emma agasy oňa şeýle diýýär : „ Erbet hem ýalta hyzmatkär ! Sen meniň ekmedik ýerimden orýandygymy , sepmedik ýerimden ýygýandygymy bilýärmidiň ?
40025027	Onda , pulumy pul işledýänlere bermelidiň , men-de gelip , ony peýdasy bilen alardym .
40025028	Indi bir talanty ondan alyň-da , on talantla beriň .
40025029	Çünki kimde bar bolsa , oňa berler , ondaky bol bolar , kimde ýok bolsa , onuň elindäki hem alnar .
40025030	Peýdasyz hyzmatkäri daşaryk garaňkylyga taşlaň . Ol ýerde agy we diş gyjama bolar " » .
40025031	Ynsan Ogly öz şöhraty içinde ähli perişdeler bilen gelip , şöhratly tagtynda oturar .
40025032	Ähli milletler Onuň öňüne ýygnanar , çopanyň goýunlary geçilerden saýlaýşy ýaly , Ol hem olary biri-birinden saýlar .
40025033	Goýunlary sagynda , geçileri hem solunda goýar .
40025034	Onsoň Patyşa sagyndakylara diýer : „ Eý , Atamyň gutlanlary ! Geliň , dünýä gurlaly beri siziň üçin taýýarlanan patyşalygy miras alyň .
40025035	Çünki açdym ― iýmäge zat berdiňiz , teşnedim ― suw berdiňiz , ýatdym ― myhman aldyňyz ,
40025036	ýalaňaçdym ― geýindirdiňiz , syrkawdym ― idetdiňiz , zyndandadym ― görmäge geldiňiz " .
40025037	Şonda dogry adamlar Oňa jogap berip diýerler : „ Ýa Reb , biz Seni haçan aç görüp , naharladyk ýa haçan teşne görüp , suw berdik ?
40025038	Haçan Seni ýat görüp , myhman aldyk ýa ýalaňaç görüp geýindirdik ?
40025039	Haçan Seni syrkaw ýa-da zyndanda görüp , ýanyňa geldik ? "
40025040	Patyşa jogap berip olara diýer : „ Size dogrusyny aýdýaryn , Meniň bu iň kiçi doganlarymdan birine edeniňizi Maňa edensiňiz " .
40025041	Onsoň solundakylara şeýle diýer : „ Eý , lagnatlylar , Meniň ýanymdan aýrylyň , iblis bilen onuň perişdelerine taýýarlanan ebedi oda gidiň .
40025042	Çünki açdym ― iýmäge zat bermediňiz , teşnedim ― suw bermediňiz ,
40025043	ýatdym ― myhman almadyňyz , ýalaňaçdym ― geýindirmediňiz , syrkawdym we zyndandadym ― ýanyma gelmediňiz " .
40025044	Şonda olar şeýle jogap bererler : „ Ýa Reb , biz Seni haçan aç , teşne , ýat , ýalaňaç , syrkaw ýa zyndanda görüp-de , Saňa hyzmat etmedik ? "
40025045	Şonda olara şeýle jogap berer : „ Size dogrusyny aýdýaryn , bu iň kiçilerden birine etmedigiňizi , Maňa eden dälsiňiz " .
40025046	Bular ebedi jeza , dogry adamlar bolsa ebedi ýaşaýşa giderler » .
40026001	Bu sözlerden soň Isa şägirtlerine şeýle diýdi :
40026002	« Ýene iki günden Pesah baýramydygyny bilýärsiňiz . Ynsan Ogly haça çüýlenmäge tabşyrylar » .
40026003	Şol wagt baş ruhanylar bilen halkyň ýaşululary Kaýafa atly baş ruhanynyň howlusyna ýygnanyp ,
40026004	Isany hile bilen tutup öldürmek üçin maslahat geçirdiler .
40026005	Olar : « Baýram günlerinde däl , halk galmagal turzaýmasyn » diýişdiler .
40026006	Isa Beýtaniýada heýwere keselli Simunyň öýündekä ,
40026007	bir aýal içinde gaty gymmat atyr ysly ýag bolan ak mermer gap bilen Isanyň ýanyna gelip , Ol saçak başynda otyrka , ýagy Onuň depesinden guýdy .
40026008	Şägirtler muny görenlerinde gaharlanyp : « Beýle isrip etmek nämä gerek ?
40026009	Bu ýagy köp pula satyp , garyplara berip-de bolardy » diýişdiler .
40026010	Isa muny bilip , olara şeýle diýdi : « Näme üçin aýaly ynjadýarsyňyz ? Ol Maňa ýagşylyk etdi .
40026011	Çünki garyplar hemişe siziň ýanyňyzda , ýöne Men hemişe siziň ýanyňyzda bolmaryn .
40026012	Ol bu ýagy Meniň bedenime guýmak bilen , Meni jaýlanmaga taýýar etdi .
40026013	Size dogrusyny aýdýaryn , şu Hoş Habar dünýäniň niresinde wagyz edilse , bu aýalyň edeni-de ony ýatlamak üçin aýdylar » .
40026014	Onsoň Onkilerden Iuda Iskariot atly biri baş ruhanylaryň ýanyna baryp ,
40026015	olara : « Eger men Ony size tabşyrsam , maňa näme berersiňiz ? » diýdi . Olar hem Iuda otuz bölek kümüş çekip berdiler .
40026016	Ol şondan beýläk Isany tabşyrmak üçin amatly pursat peýläp gezdi .
40026017	Petir baýramynyň ilkinji güni şägirtler Isanyň ýanyna gelip : « Pesah naharyny iýmegiň üçin , nirede taýýarlyk görmegimizi isleýärsiň ? » diýdiler .
40026018	Ol şeýle diýdi : « Şähere gidiň-de , pylanynyň ýanyna baryp : „ Mugallym : wagtym golaý , Pesahy şägirtlerim bilen bilelikde seniň öýüňde geçirjek " diýýär diýiň » .
40026019	Şägirtler hem Isanyň özlerine buýruşy ýaly edip , Pesahy taýýarladylar .
40026020	Agşam düşende , Isa on iki şägirdi bilen bilelikde saçak başynda oturdy .
40026021	Olar naharlanyp otyrkalar , Isa : « Size dogrusyny aýdýaryn , sizden biri Maňa haýynlyk eder » diýdi .
40026022	Olar gaty tukatlanyp , yzly-yzyna Oňa : « Ýa Reb , men-ä däldirin ? » diýmäge başladylar .
40026023	Ol hem şeýle jogap berdi : « Elini Meniň bilen bile tabaga batyran Maňa haýynlyk eder .
40026024	Ynsan Ogly Özi hakda ýazylyşy ýaly barýar , ýöne Ynsan Ogluna haýynlyk edeniň gününe waý ! Ol adam eneden dogulmadyk bolsa , onuň üçin has oňat bolardy » .
40026025	Oňa haýynlyk eden Iuda : « Mugallym , men-ä däldirin ? » diýdi . Isa hem oňa : « Seniň aýdyşyň ýalydyr » diýdi .
40026026	Olar naharlanyp otyrkalar , Isa çörek alyp , şükür etdi-de , ony döwüp şägirtlere berdi we : « Alyň , iýiň , bu Meniň tenimdir » diýdi .
40026027	Onsoň käsäni aldy , şükür edeninden soň , olara berip , şeýle diýdi : « Şundan hemmäňiz içiň .
40026028	Çünki bu Meniň ganym , günäleriň bagyşlanmagy üçin köp adamlaryň hatyrasyna dökülen täze ähtiň ganydyr .
40026029	Size diýýärin , Atamyň Patyşalygynda siziň bilen bile täzesini içjek günüme çenli üzüm şiresini gaýtadan içmerin » .
40026030	Olar bir öwgüli aýdym aýdyp bolanlaryndan soň , Zeýtun dagyna çykdylar .
40026031	Onsoň Isa olara şeýle diýdi : « Bu gije siziň hemmäňiz Menden ýüz dönderersiňiz , çünki : „ Çopany uraryn , sürüdäki goýunlar dagar " diýip ýazylgydyr .
40026032	Emma Men ölümden direlenimden soň , sizden öň Jelilä bararyn » .
40026033	Petrus Oňa jogap berip : « Hemmeler Senden ýüz dönderse-de , men asla döndermerin » diýdi .
40026034	Isa oňa : « Saňa dogrusyny aýdýaryn , şu gije horaz gygyrmazyndan öň , sen Meni üç gezek inkär edersiň » diýdi .
40026035	Petrus Oňa : « Men Seniň bilen ölmeli bolsam-da , Seni asla inkär etmerin » diýdi . Şägirtleriň hemmesi-de şeýle diýdiler .
40026036	Onsoň Isa şägirtleri bilen Getsemani diýen ýere gitdi . Ol olara : « Men hol ýere baryp , doga edip bolýançam , şu ýerde oturyň » diýdi .
40026037	Petrus bilen Zebedeýiň iki ogluny ýanyna aldy-da , tukatlanyp , gaýgylanmaga başlady .
40026038	Onsoň olara : « Meniň janym öler ýaly tukat , bu ýerde galyp , Meniň bilen bile oýa boluň » diýdi .
40026039	Biraz öňe gidip , ýüzin ýatdy-da : « Eý Atam ! Mümkin bolsa , bu käsäni Menden geçir ; ýöne Meniň isleýşim ýaly däl , Seniň isleýşiň ýaly bolsun » diýip doga etdi .
40026040	Isa şägirtleriň ýanyna gelse , olar uklap ýatan eken . Ol Petrusa şeýle diýdi : « Meniň bilen bile bir sagat-da oýa bolup bilmediňizmi ?
40026041	Synaga düşmez ýaly oýa boluň , doga ediň . Ruh islegli , ýöne ten ejizdir » .
40026042	Isa ikinji gezek gidip : « Eý Atam , Men içmesem , bu käsäniň geçmegi mümkin däl bolsa , onda , Seniň islegiň bolsun » diýip doga etdi .
40026043	Ýene gelende , şägirtleri uklap ýatan eken , çünki olaryň gözleri ýumlup gelýärdi .
40026044	Isa olary galdyryp , ýene gitdi , ýene şol öňki sözler bilen üçünji gezek doga etdi .
40026045	Onsoň şägirtleriň ýanyna gelip , olara diýdi : « Siz entek-de uklap ýatyrmysyňyz ? Dynjyňyzy alýarmysyňyz ? Ine , sagat golaýlady , Ynsan Ogly günäkärleriň eline berilýär .
40026046	Turuň , gideliň , ine , Maňa haýynlyk eden golaýlady » .
40026047	Ol entek gepläp durka , ine , Onkileriň biri bolan Iuda , onuň bilen bilelikde baş ruhanylar we halkyň ýaşululary tarapyndan gylyçly , taýakly bir uly märeke geldi .
40026048	Oňa haýynlyk eden Iuda olara : « Men kimi öpsem , Şoldur , Şony tutuň » diýip , alamat beripdi .
40026049	Ol derrew Isanyň ýanyna baryp : « Salam , Mugallym ! » diýip , Ony öpdi .
40026050	Isa hem oňa : « Näme üçin geldiň , dostum ! » diýdi . Onsoň olar Isa golaý gelip , el urup , Ony tutdular .
40026051	Ine , Isanyň ýanyndakylardan biri elini uzadyp , gylyjyny syrdy-da , baş ruhanynyň hyzmatkärini urup , gulagyny kesdi .
40026052	Şonda Isa oňa şeýle diýdi : « Gylyjyňy gynyna sal , çünki gylyç çekenleriň hemmesi gylyç bilenem öldüriler .
40026053	Ýa Men on iki legiondan köp perişdäni derrew ibersin diýip , Atama ýüz tutup bilmez öýdýärsiňmi ?
40026054	Onda , bu şeýle bolmalydyr diýen Mukaddes Ýazgylar nähili ýerine ýeter ? »
40026055	Şol sagat Isa märekä ýüzlenip , şeýle diýdi : « Bir talaňçynyň garşysyna çykýan ýaly , Meni tutmak üçin gylyç hem taýak bilen geldiňizmi ? Her gün ybadathanada oturyp , sapak berenimde , Meni tutmandyňyz .
40026056	Ýöne bularyň hemmesi pygamberleriň ýazgylarynyň ýerine ýetmegi üçin boldy » . Şonda şägirtleriň hemmesi Ony taşlap gaçdylar .
40026057	Isany tutanlar Ony baş ruhany Kaýafanyň ýanyna getirdiler , kanunçylar bilen ýaşulular-da şol ýere ýygnanypdylar .
40026058	Petrus bolsa baş ruhanynyň howlusyna çenli gara görnümden Isanyň yzyna düşüp gitdi . Içerik girdi-de , işiň soňuny görjek bolup , hyzmatkärler bilen bile oturdy .
40026059	Baş ruhanylar we bütin mejlis Isa ölüm jezasyny berjek bolup , Oňa garşy ýalan şaýatlar agtardylar .
40026060	Köp ýalançy şaýatlar geldi , ýöne onda-da tapyp bilmediler . Ahyrsoňy iki ýalançy şaýat gelip ,
40026061	şeýle diýdi : « Bu Adam : „ Men Hudaýyň ybadathanasyny ýykyp , ony üç günüň içinde salyp bilerin " diýdi » .
40026062	Baş ruhany ýokaryk galyp : « Sen asla jogap berjek dälmi ? Bu adamlaryň Seniň garşyňa berýän güwäligi näme ? » diýdi .
40026063	Emma Isa dymdy . Baş ruhany Oňa : « Saňa diri Hudaýdan kasam edýärin , bize aýt , Hudaýyň Ogly Mesih Senmi ? » diýdi .
40026064	Isa oňa : « Seniň aýdyşyň ýalydyr , ýöne size diýýärin , mundan soň Ynsan Oglunyň gudratly Hudaýyň sagynda oturanyny , Gögüň bulutlary bilen gelýänini görersiňiz » diýdi .
40026065	Şonda baş ruhany öz egin-eşigini ýyrtyp : « Ol Hudaýa dil ýetirdi , bize başga şaýat nämä gerek ? Ine , Onuň Hudaýa dil ýetirenini özüňiz eşitdiňiz .
40026066	Näme diýýärsiňiz ? » diýdi . Olar hem jogap berip : « Ol ölüme mynasyp » diýdiler .
40026067	Onsoň Isanyň ýüzüne tüýkürdiler , Ony ýumrukladylar , käbirleri Oňa :
40026068	« Eý , Mesih , bize welilik et , Seni uran kim ? » diýip , Ony şapbatladylar .
40026069	Petrus bolsa daşarda howluda otyrdy . Bir keniz onuň ýanyna gelip : « Sen-de jelileli Isa bilen bilediň » diýdi .
40026070	Emma ol hemmäniň ýanynda inkär edip : « Men seniň näme diýýäniňi bilmeýärin » diýdi .
40026071	Derwezä tarap barýarka , başga bir keniz ony görüp , ol ýerde duranlara : « Bu adam hem Nasyraly Isa bilen biledi » diýdi .
40026072	Petrus ýene-de inkär edip : « Men ol Adamy tanamaýaryn » diýip ant içdi .
40026073	Az salymdan soň , ol ýerde duranlar gelip , Petrusa : « Dogrudan hem , sen-de olardan , çünki gepleýşiň muny bildirip dur » diýdiler .
40026074	Şonda Petrus : « Men ol Adamy tanamaýaryn » diýip , ant içip , awy ýalamaga durdy . Edil şol wagt horaz gygyrdy .
40026075	Petrus Isanyň : « Horaz gygyrmazyndan öň , sen Meni üç gezek inkär edersiň » diýen sözüni ýatlady-da , daşaryk çykyp , möňňürip aglady .
40027001	Ertir irden ähli baş ruhanylardyr halkyň ýaşululary Isa ölüm jezasyny bermek üçin maslahat geçirdiler .
40027002	Ony baglap , eltip , häkim Pontius Pilatusa tabşyrdylar .
40027003	Onsoň Oňa haýynlyk eden Iuda Isanyň höküm edilenini görüp ökündi , otuz bölek kümşi yzyna ― baş ruhanylara , ýaşululara getirip ,
40027004	« Men ýazyksyz gana haýynlyk edip günä etdim » diýdi . Olar-da : « Bu bize näme , özüň bilýärsiň » diýdiler .
40027005	Iuda kümüşleri ybadathana zyňdy-da , çykyp gitdi , baryp hem , özüni dardan asdy .
40027006	Baş ruhanylar bolsa kümüşleri alyp : « Hun bolany üçin , bulary ybadathananyň hazynasynda goýmak bolmaz » diýdiler .
40027007	Şeýlelikde , maslahat geçirip , ýatlara gonamçylyk etmek üçin , ol pul bilen küýzegäriň ýerini satyn aldylar .
40027008	Şonuň üçin ol ýere şu güne çenli « Gan ýeri » diýilýär .
40027009	Şonda Ýeremiýa pygamber arkaly aýdylan bu söz ýerine ýetdi :
40027010	« Ysraýyl ogullarynyň ol Baha Kesilene kesen bahasyny , ýagny otuz bölek kümşi alyp , Hudaýyň maňa buýruşy ýaly , küýzegäriň ýeri üçin berdiler » .
40027011	Isa häkimiň öňünde durdy . Häkim Ondan : « Sen ýehudylaryň patyşasymy ? » diýip sorady . Isa hem : « Seniň aýdyşyň ýalydyr » diýdi .
40027012	Ýöne baş ruhanylar , ýaşulular Ony aýyplanlarynda , hiç bir jogap bermedi .
40027013	Onsoň Pilatus Oňa : « Saňa garşy , gör , näçe güwälik berilýär , eşitmeýärsiňmi ? » diýdi .
40027014	Isa onuň ýekeje sözüne hem jogap bermedi . Häkim muňa gaty geň galdy .
40027015	Pesah baýramynda halkyň dilän bir tussagyny boşatmagy häkim adat edinipdi .
40027016	Şol wagtlar Barabbas atly bir belli tussag bardy .
40027017	Şeýlelikde , halk ýygnanyşanda Pilatus olara : « Siziň üçin kimi boşatmagymy isleýärsiňiz ? Barabbasymy ýa-da Mesih diýilýän Isany ? » diýdi .
40027018	Çünki ol Isany göripçilikden tabşyrandyklaryny bilýärdi .
40027019	Pilatus höküm kürsüsinde otyrka , aýaly oňa : « Ol dogry Adam bilen seniň işiň bolmasyn , çünki men şu gün düýşümde Ol zerarly köp ezetler çekdim » diýip , habar ýollapdy .
40027020	Baş ruhanylar , ýaşulular Barabbasyň boşadylmagyny we Isanyň öldürilmegini islesinler diýip , halky yrdylar .
40027021	Häkim olara ýüzlenip : « Siz bu ikisinden haýsynyň boşadylmagyny isleýärsiňiz ? » diýdi . Olar hem : « Barabbasy » diýdiler .
40027022	Pilatus olara : « Onda , men Mesih diýilýän Isany näme edeýin ? » diýdi . Olaryň hemmesi : « Ol haça çüýlensin ! » diýdiler .
40027023	Häkim : « Ol näme ýaman iş etdi ? » diýdi . Emma olar : « Ol haça çüýlensin ! » diýip , has beter gygyryşdylar .
40027024	Pilatus gep peýda bermän , gaýtam , galmagalyň barha artýandygyny görüp , suw aldy-da , märekäniň öňünde elini ýuwup : « Bu dogry Adamyň ganynyň dökülmeginde men ýazyksyz , galanyny özüňiz bilýärsiňiz » diýdi .
40027025	Hemme halaýyk hem jogap berip : « Onuň ganyna biz , biziň çagalarymyz jogapkär ! » diýdiler .
40027026	Şonda Pilatus Barabbasy boşatdy , Isany bolsa gamçyladyp , haça çüýlemäge berdi .
40027027	Onsoň häkimiň esgerleri Isany hökümet köşgüne äkitdiler-de , bütin goşun bölümini Onuň daşyna üýşürdiler .
40027028	Egin-eşigini çykaryp , egnine gyrmyzy don geýdirdiler .
40027029	Tikenden täç örüp , başyna geýdirdiler-de , sag eline bir gamyş berdiler . Öňünde dyza çöküp : « Salam , eý ýehudylar patyşasy » diýip , Ony masgaraladylar .
40027030	Onuň üstüne tüýkürdiler , gamşy alyp , başyna urdular .
40027031	Ony masgaralanlaryndan soň , gyrmyzy dony egninden çykardylar-da , Öz egin-eşigini geýdirip , haça çüýlemäge alyp gitdiler .
40027032	Daşaryk çykanlarynda , Simun atly kireneli bir adama sataşdylar . Olar bu adamy Isanyň haçyny götermäge mejbur etdiler .
40027033	Golgata , ýagny « Kelleçanak » diýen ýere gelenlerinde ,
40027034	Oňa içirjek bolup , öt gatylan şerap berdiler , ýöne Isa dadanyndan soň , ony içmek islemedi .
40027035	Ony haça çüýlänlerinden soň , bije atyşyp egin-eşigini özara paýlaşdylar .
40027036	Onsoň ol ýerde oturyp , Oňa garawullyk etdiler .
40027037	Depesinde bolsa : « BU ÝeHUDYLARYŇ PATYŞASY ISADYR » diýen etmiş ýazgysyny goýdular .
40027038	Onuň bilen bile iki garakçy haça çüýlendi . Olaryň biri Isanyň sag tarapynda , biri-de çep tarapyndady .
40027039	Geçip barýanlar başlaryny ýaýkap , Isa sögüp :
40027040	« Ybadathanany ýykyp-da , üç günde saljak Sen Özüňi halas et ! Hudaýyň Ogly bolsaň , haçdan aşak in ! » diýişýärdiler .
40027041	Şunuň ýaly , baş ruhanylar-da kanunçylar we ýaşulular bilen Ony masgaralap , şeýle diýişýärdiler :
40027042	Özgeleri halas etdi , ýöne Özüni halas edip bilmeýär . Ol Ysraýylyň Patyşasy bolsa , goý , häzir haçdan aşak insin , biz-de Oňa iman edeli .
40027043	Hudaýa sygynýardy . Hudaý Ony halaýan bolsa , goý , häzir Ony halas etsin , çünki Ol : „ Men Hudaýyň Ogludyryn " diýýärdi » .
40027044	Onuň bilen bile haça çüýlenen garakçylar-da Oňa edil şonuň ýaly sögýärdiler .
40027045	Günortandan başlap , öýlän sagat üçe çenli bütin ýurda garaňky düşdi .
40027046	Öýlän sagat üçlerde Isa gaty ses bilen gygyryp : « Eli , Eli , lama sabaktani » , ýagny : « Hudaýym , Hudaýym , näme üçin Meni terk etdiň ? » diýdi .
40027047	Ol ýerde duranlaryň käbiri muny eşidenlerinde : « Bu Adam Ylýasy çagyrýar » diýişdiler .
40027048	Olaryň biri derrew ylgap , bir gubkany aldy-da , ony sirkeden dolduryp , içirjek bolup Isa uzatdy .
40027049	Beýlekiler-de : « Duruň , göreliň , Ylýas Ony halas etmäge gelýärmi ? » diýişdiler .
40027050	Isa ýene gaty ses bilen gygyryp jan berdi .
40027051	Ine , ybadathananyň tutusy ýokardan aşaklygyna ýyrtylyp , ikä bölündi , ýer titräp , daşlar ýaryldy .
40027052	Mazarlar açylyp , uka giden ençeme mukaddesleriň jesedi direldi .
40027053	Olar mazarlardan çykyp , Isanyň direlmeginden soň , mukaddes şähere baryp , köplere göründiler .
40027054	Ýüzbaşy we onuň bilen bile Isa garawullyk edip duranlar bolsa ýer titremegini , bolan beýleki zatlary görenlerinde : « Dogrudan-da , bu Hudaýyň Ogly eken » diýşip , gaty gorkdular .
40027055	Isa hyzmat edip , Jelileden Onuň yzyna düşüp gelen bir topar aýallar-da ol ýerdediler we uzakdan seredişip durdular .
40027056	Magdalaly Merem , Ýakupdyr Ýusubyň ejesi Merem we Zebedeý ogullarynyň ejesi olaryň arasyndady .
40027057	Agşam bolanda , Ýusup atly arimatiýaly bir baý adam geldi , onuň özi-de Isanyň şägirtlerindendi .
40027058	Ol Pilatusyň ýanyna baryp , Isanyň jesedini diledi . Şonda Pilatus jesediň oňa berilmegini buýurdy .
40027059	Ýusup-da meýidi alyp , Ony tämiz kepene dolap ,
40027060	gaýanyň içinde gazan täze mazarynda jaýlady , mazaryň agzyna bolsa bir uly daşy togalady-da , gitdi .
40027061	Magdalaly Merem bilen beýleki Merem hem şol ýerde mazaryň garşysynda otyrdylar .
40027062	Ertesi , ýagny Taýýarlyk gününden soňraky gün baş ruhanylar we fariseýler Pilatusyň ýanyna ýygnanyşyp ,
40027063	şeýle diýdiler : « Jenap , ol aldawçynyň entek dirikä : „ Men üç günden soň direlerin " diýeni biziň ýadymyzda .
40027064	Şonuň üçin , mazaryň üçünji güne çenli saklanmagyny buýur , şägirtleri gije gelip , jesedi ogurlap , halka bolsa : „ Ol direldi " diýäýmesinler . Bu soňky ýalan öňküden erbet bolar » .
40027065	Pilatus olara : « Siziň garawullaryňyz bar , gidiň-de , mazary bilşiňiz ýaly sakladyň » diýdi .
40027066	Olar hem baryp , daşy möhürlediler-de , garawul goýup , mazary saklatdylar .
40028001	Sabat güni geçenden soň , hepdäniň ilkinji güni daň bilen magdalaly Merem we beýleki Merem mazary görmäge gitdiler .
40028002	Ine , birden ýer güýçli titredi , çünki Rebbiň bir perişdesi Gökden indi we gelip , daşy bir çete togalady-da , onuň üstünde oturdy .
40028003	Onuň görnüşi ýyldyrym kimin , eginbaşy gar ýaly akdy .
40028004	Garawullar gorkularyndan ýaňa sandyraşyp , öli kimin ýere ýykyldylar .
40028005	Perişde aýallara şeýle diýdi : « Gorkmaň , çünki men siziň haça çüýlenen Isany gözleýändigiňizi bilýärin .
40028006	Ol bu ýerde däl , aýdyşy ýaly , direldi . Geliň , Rebbiň ýatan ýerini görüň .
40028007	Tiz gidip şägirtlerine : „ Isa direlipdir , ine , sizden öň Jelilä barýar . Ony ol ýerde görersiňiz " diýiň . Ine , men size aýtdym » .
40028008	Aýallar gorky hem şatlyk bilen tiz mazaryň ýanyndan aýrylyp , habary Isanyň şägirtlerine bildirmek üçin ylgaşdylar .
40028009	Onuň şägirtlerine habar berjek bolup barýarkalar , Isa olara sataşyp : « Salam ! » diýdi . Olar hem ýakyna gelip , Onuň aýagyna ýapyşdylar , Oňa sežde etdiler .
40028010	Onsoň Isa olara : « Gorkmaň , baryň , doganlaryma aýdyň , Jelilä gitsinler . Meni şol ýerde görerler » diýdi .
40028011	Olar barýarkalar , garawullaryň birnäçesi şähere baryp , bolan ähli zatlary baş ruhanylara habar berdiler .
40028012	Olar-da ýaşulular bilen ýygnanyşyp maslahat geçirenlerinden soň , esgerlere köp pul berip ,
40028013	şeýle diýdiler : « Halka : „ Şägirtleri gije gelip , biz ýatyrkak , Onuň jesedini ogurlapdyrlar " diýiň .
40028014	Bu söz häkimiň gulagyna baryp ýetse , biz ony ynandyryp , sizi ünjüden dyndararys » .
40028015	Garawullar puly alyp , özlerine buýrulyşy ýaly etdiler . Bu gürrüň ýehudylaryň arasynda şu güne çenli dowam edip gelýär .
40028016	Şunluk bilen , on bir şägirt Jelilä ― Isanyň aýdan dagyna gitdi .
40028017	Isany görüp , Oňa sežde etdiler , ýöne olaryň käbiri şübhelendi .
40028018	Isa hem ýanlaryna gelip , olara şeýle diýdi : « Ähli ygtyýar ýerde-Gökde Maňa berildi .
40028019	Şonuň üçin , gidiň-de , bütin milletleri şägirt ediň , olary Ata , Ogul we Mukaddes Ruhuň ady bilen çokundyryň .
40028020	Size tabşyran ähli zatlarymy berjaý etmegi olara öwrediň . Men dünýäniň soňuna çenli siziň bilen bolaryn . Omyn » .
41001001	Bu Hudaýyň Ogly Isa Mesih hakdaky Hoş Habaryň başlangyjydyr .
41001002	Pygamberleriň kitabynda şeýle ýazylgy : « Ine , Men Öz habarçymy Seniň öňüňden iberýärin . Ol Seniň ýoluňy taýýarlar » .
41001003	« Çölde gygyrýanyň sesi : Rebbiň ýoluny taýýarlaň , Onuň ýodalaryny dogrulaň diýýär » .
41001004	Şeýlelikde , Ýahýa peýda boldy . Ol çölde çokundyrýardy , günäleriň ötülmegi üçin toba edip çokundyrylmagy wagyz edýärdi .
41001005	Bütin Ýahuda ýurdy , iýerusalimlileriň bary onuň ýanyna çozuşýardylar . Olar günälerini boýun alýardy , Ýahýa hem olary Iordan derýasynda çokundyrýardy .
41001006	Ýahýanyň düýe ýüňünden geýimi , bilinde gaýyşdan guşagy bardy we çekirtge bilen ýabany bal iýerdi .
41001007	Ol wagyz edip : « Menden soň menden has güýçli Biri geler . Men egilip , Onuň çarygynyň bagyny çözmäge-de mynasyp däldirin .
41001008	Men sizi suw bilen çokundyrdym , emma Ol sizi Mukaddes Ruh bilen çokundyrar » diýýärdi .
41001009	Şol günlerde Isa Jeliläniň Nasyra şäherinden geldi , Ýahýa Ony Iordan derýasynda çokundyrdy .
41001010	Isa suwdan çykyp gelýärkä , Gögüň ýarylyp açylanyny , Ruhuň kepderi kimin Öz üstüne inip gelýänini gördi .
41001011	Gökden : « Sen Meniň söýgüli Oglumsyň , Men Senden köp razydyryn » diýen owaz geldi .
41001012	Ruh Isany derrew çöle ýollady .
41001013	Ol kyrk günläp çölde boldy ; şeýtan Ony synady . Isa wagşy haýwanlaryň arasynda boldy , perişdeler Oňa hyzmat etdiler .
41001014	Ýahýa tutulandan soň , Isa Hudaýyň Patyşalygy baradaky hoş habary wagyz edip , Jelilä geldi .
41001015	Ol : « Wagt doldy , Hudaýyň Patyşalygy golaýlady . Toba ediň , Hoş Habara ynanyň ! » diýýärdi .
41001016	Isa Jelile kölüniň kenaryndan geçip barýarka , Simun bilen onuň dogany Andreýasyň köle torlaryny zyňyp duranlaryny gördi . Bular balykçydylar .
41001017	Isa olara : « Meniň yzyma düşüň , Men sizi ynsan tutýan balykçylar edeýin » diýdi .
41001018	Olar-da derrew torlaryny taşlap , Onuň yzyna düşdüler .
41001019	Biraz ýöränlerinden soň , Isa Zebedeýiň ogullary Ýakup bilen onuň dogany Ýahýany gördi . Olar gaýygyň içinde torlaryny bejerip otyrdylar .
41001020	Isa derrew olary çagyrdy . Olar-da kakalary Zebedeýi öz günlükçileri bilen gaýykda galdyryp , Isanyň yzyna düşdüler .
41001021	Kapernauma geldiler . Sabat güni Isa sinagoga baryp , sapak bermäge durdy .
41001022	Onuň taglymatyna haýran galdylar . Çünki Isa olara kanunçylar kimin däl-de , erk-ygtyýarly biri ýaly bolup sapak berýärdi .
41001023	Şol wagt olaryň sinagogasynda arwaha sataşan bir adam bardy . Ol :
41001024	« Biziň bilen Seniň näme işiň bar , eý , Nasyraly Isa ? Bizi heläk etmäge geldiňmi ? Men Seniň kimdigiňi bilýärin , Sen Hudaýyň Mukaddesisiň » diýip gygyrdy .
41001025	Isa arwaha käýäp : « Sem bol-da , ondan çyk ! » diýdi .
41001026	Arwah hem ol adamy sandyratdy-da , bagyryp , ondan çykdy .
41001027	Hemmeler geňirgenişip , biri-birlerine : « Bu näme boldugy ? Bu täze taglymat näme ? Ol al-arwahlara-da ygtyýar bilen buýruk berýär , olar-da aýdanyna gulak asýarlar ! » diýişdiler .
41001028	Şeýlelikde , Isa hakdaky gürrüňler tiz Jeliläniň bütin etrabyna ýaýrady .
41001029	Sinagogadan çykan batlaryna , Ýakup we Ýahýa bilen bilelikde Simun we Andreýasyň öýüne gitdiler .
41001030	Simunyň gaýynenesi gyzzyrma tutup ýatyrdy . Muny derrew Isa aýtdylar .
41001031	Ol-da syrkawyň ýanyna bardy , ony elinden tutup galdyrdy . Aýalyň gyzzyrmasy aýrylyp , olara hyzmat etmäge durdy .
41001032	Gün ýaşyp , agşam düşende , ähli syrkawlary , arwah-jyn uran adamlary Onuň ýanyna getirdiler .
41001033	Bütin şäher halky gapynyň agzyna ýygnanyşypdy .
41001034	Isa dürli syrkawçylyklara ýolugan ençeme adamy sagaltdy , ençeme jyny kowup çykardy . Ol jynlary gepletmeýärdi , çünki olar Onuň kimdigini bilýärdiler .
41001035	Ertir irden , şapak entek gyzarmanka , Isa turup , daşaryk çykdy , bir çola ýere baryp , doga etmäge durdy .
41001036	Simun bilen ýanyndakylar Ony gözlemäge gitdiler .
41001037	Ony tapanlarynda : « Her kes Seni gözläp ýör » diýdiler .
41001038	Isa olara : « Başga ýere , golaýdaky şäherlere gideliň , Men ol ýerlerde-de wagyz etjek , çünki şonuň üçin geldim » diýdi .
41001039	Şeýlelikde , sinagogalarynda wagyz edip , jynlary kowup , bütin Jeliläni gezdi .
41001040	Isanyň ýanyna heýwere keselli bir adam geldi , dyza çöküp : « Eger isleseň , meni tämiz edip bilersiň » diýip , Oňa ýalbardy .
41001041	Isanyň ýüregi awady , elini uzatdy-da : « Isleýärin , tämiz bol ! » diýip , oňa elini degirdi .
41001042	Heýwere keseli ondan derrew aýrylyp , ol adam tämiz boldy .
41001043	Isa oňa berk tabşyryk berip , ony derrew ugradyp :
41001044	« Seret , hiç kime aýtma , ýöne bar , özüňi ruhana görkez-de , hemmelere güwälik bolar ýaly , tämizligiň üçin Musanyň tabşyran gurbanlaryny bagyş et » diýdi .
41001045	Emma ol adam çykdy , köp gürrüň berip , bolan zatlary ýaýratmaga başlady . Şonuň üçin , Isa , artykmaç , hiç bir şähere aç-açan girip bilmän , daşarda , çola ýerlerde bolýardy . Halk hem her tarapdan Onuň ýanyna çozýardy .
41002001	Bir näçe gün soň ýene Kapernauma gelende , Isanyň öýdedigi eşidildi .
41002002	Üýşüşen adamlar şeýle bir köpdi welin , gapynyň agzynda-da ýer ýokdy . Isa olara Hudaýyň sözüni aýdyp durdy .
41002003	Şonda Onuň ýanyna dört adam tarapyndan göterilip getirilen bir ysmazy alyp geldiler .
41002004	Märeke zerarly Isanyň ýanyna ýakynlaşyp bilmän , Onuň duran jaýynyň üçegini açyp , ysmazy düşegi bilen deşikden aşak düşürdiler .
41002005	Isa olaryň imanyny görüp , ysmaza : « Oglum , seniň günäleriň ötüldi » diýdi .
41002006	Ol ýerde oturan kanunçylaryň käbiri bolsa :
41002007	« Bu Adam näme üçin beýle gepleýär ? Ol Hudaýa dil ýetirýär ! Günäleri ýalňyz Hudaýdan başga kim ötüp biljek ? » diýip , içlerini gepletdiler .
41002008	Isa derrew beýle oýlanýandyklaryny ruhunda syzyp , olara şeýle diýdi : « Näme içiňizi beýle gepledýärsiňiz ?
41002009	Ysmaza haýsyny aýtmak aňsat : „ Günäleriň ötüldi " diýmekmi ýa-da „ Tur , düşegiňi al-da ýöre " diýmek ?
41002010	Emma siz Ynsan Oglunyň ýer ýüzünde günäleri ötmäge ygtyýarynyň barlygyny biler ýaly . . . » diýdi-de , ysmaz bolan adama :
41002011	« Saňa diýýärin : tur , düşegiňi al-da , öýüňe git » diýdi .
41002012	Ol hem ýokaryk turdy-da , derrew düşegini alyp , hemmeleriň gözüniň alnynda çykyp gitdi . Bary haýran galyşyp , Hudaýy şöhratlandyryp : « Biz beýle zady asla görmändik » diýişdiler .
41002013	Isa çykyp , ýene kölüň ýakasyna gitdi . Bütin halaýyk Onuň ýanyna geldi , Ol hem olara sapak berdi .
41002014	Ol geçip barýarka , gümrükhanada oturan Alfaýyň ogly Lewini görüp oňa : « Meniň yzyma düş ! » diýdi . Ol hem turup , Onuň yzyna düşdi .
41002015	Ol Lewiniň öýünde saçak başynda otyrka , Isa we Onuň şägirtleri bilen birlikde birentek salgytçylar we günäkärler-de otyrdylar . Çünki Onuň yzyna düşüp gidenleriň sany köpdi .
41002016	Fariseýler we kanunçylar Isanyň günäkärdir salgytçylar bilen bile nahar iýip oturanyny görenlerinde , şägirtlerinden : « Ol näme üçin salgytçylar we günäkärler bilen bile iýip-içýär ? » diýip soradylar .
41002017	Isa muny eşideninde olara : « Tebip saglara däl-de , syrkawlara gerekdir . Men dogry adamlary däl , günäkärleri toba çagyrmaga geldim » diýdi .
41002018	Ýahýanyň şägirtleriniň we fariseýleriň agyzlary orazaka , käbir adamlar gelip , Oňa : « Näme üçin Ýahýanyň şägirtleri , fariseýleriň şägirtleri oraza tutýarlar-da , Seniň şägirtleriň oraza tutmaýarlar ? » diýdiler .
41002019	Isa olara şu gaýtargyny berdi : « Giýew ýanlarynda barka , toýdakylar oraza tutup bilermi ? Giýew ýanlaryndaka , oraza tutup bilmezler .
41002020	Emma giýewiň olardan alynjak günleri geler , şonda , şol gün olar oraza tutarlar .
41002021	Hiç kim köne eşige täze matadan ýama salmaz . Ýogsa , täze ýama köne eşikden gopup , ýyrtyk has hem erbet bolar .
41002022	Hiç kim-de täze şeraby köne meşiklere guýmaz . Ýogsa , şerap meşikleri ýaryp döküler , meşikler-de zaýalanar . Täze şerap täze meşiklere guýulýandyr » .
41002023	Bir Sabat güni Isa bugdaýlygyň arasyndan geçip barýardy . Onuň şägirtleri ýolda barýarkalar , bugdaý başlaryny ýolmaga başladylar .
41002024	Fariseýler Isa : « Seret , näme üçin Sabat güni etmesiz zady edýärler ? » diýdiler .
41002025	Isa olara şeýle gaýtargy berdi : « Siz özi we ýanyndakylar aç hem mätäç galanlarynda , Dawudyň näme edenini asla okamadyňyzmy ?
41002026	Ol baş ruhany Abiýataryň zamanynda Hudaýyň öýüne bardy , Hudaýa hödürlenen , ruhanylardan başga hiç kimiň iýmeli däl çöreklerini alyp iýdi , ýanyndakylara hem berdi » .
41002027	Ýene olara : « Adam Sabat güni üçin däl , eýsem , Sabat güni adam üçin döredildi .
41002028	Şonuň üçin , Ynsan Ogly Sabat gününiň-de Rebbidir » diýdi .
41003001	Isa ýene sinagoga bardy . Ol ýerde eli gurap inçelen bir adam bardy .
41003002	Käbirleri Isany aýyplajak bolup , « Sabat güni şypa edermikä ? » diýip aňtaýardylar .
41003003	Isa eli gurap inçelen adama : « Orta çyk ! » diýdi .
41003004	Onsoň olardan sorady : « Sabat güni haýsysy dogry , ýagşylyk etmekmi ýa ýamanlyk etmek ? Jan halas etmekmi ýa öldürmek ? » Olardan ses çykmady .
41003005	Isa töweregindäkilere gahar bilen bakyp , olaryň doňýürekdigine gynanyp , ýaňky adama : « Eliňi uzat ! » diýdi . Ol hem elini uzatdy , eli sagaldy .
41003006	Fariseýler daşaryk çykyp , Ony nähili heläk etmek barada Hirodesiň tarapdarlary bilen maslahat geçirdiler .
41003007	Isa şägirtleri bilen bile kölüň ýakasyna gitdi . Jelileden bir uly märeke hem Onuň yzyna düşüp barýardy .
41003008	Onuň eden ähli işlerini eşidip , Ýahudadan , Iýerusalimden , Idumeýadan , Iordan derýasynyň aňyrsyndan , Sur we Saýda töwereklerinden-de uly märeke ýanyna çozuşdy .
41003009	Isa märekäniň içinde gysylmazlyk üçin , Öz şägirtlerine bir gaýygy taýýarlap goýmagy buýurdy .
41003010	Bir toparlaryny sagaldany üçin hemme syrkawlar Oňa ellerini degirjek bolup , ýanyna itekleşip gelýärdiler .
41003011	Al-arwahlar Ony görenlerinde , Öňünde ýere ýykylyp : « Sen Hudaýyň Oglusyň ! » diýip gygyrýardylar .
41003012	Emma Ol Özüniň kimdigini mälim etmezligi olara berk tabşyrdy .
41003013	Onsoň Isa daga çykyp , Öz islän adamlaryny ýanyna çagyrdy , olar-da Onuň ýanyna bardylar .
41003014	Ol Özi bilen bile bolar ýaly on iki adamy belledi . Onuň wagyz etmäge iberen , syrkawlary sagaldyp , jynlary kowmaga ygtyýar beren bu on iki adamy şulardyr :
41003015	
41003016	
41003017	Petrus lakamyny bereni Simun , Beni-Regoş , ýagny « Gök gürrüldisiniň Ogullary » lakamyny bereni Zebedeýiň ogly Ýakup bilen onuň dogany Ýahýa , Andreas , Filipus , Bartolomeus , Matta , Tomas , Alfeusyň ogly Ýakup , Taddeus , watançy Simun we Isa haýynlyk eden Iuda Iskariot .
41003018	
41003019	
41003020	Onsoň bir öýe bardylar . Ýene şeýle uly märeke ýygnandy welin , Isa bilen şägirtleriniň nahar iýmäge-de eli ýetmedi .
41003021	Isanyň ýakynlary muny eşidip , Ony alyp gaýtmaga bardylar . Çünki Oňa üýtgäpdir diýýärdiler .
41003022	Iýerusalimden gelen kanunçylar bolsa : « Ony Beýelzebul eýeläpdir , Ol jynlary jynlaryň hany arkaly kowup çykarýar » diýişýärdiler .
41003023	Şonuň üçin Isa halky ýanyna çagyryp , olara tymsal bilen şeýle diýdi : « Şeýtan şeýtany nähili kowup çykarsyn ?
41003024	Bir patyşalygyň içinde bölünişik bolsa , ol patyşalyk berk durup bilmez .
41003025	Bir öýüň içinde bölünişik bolsa , ol öý berk durup bilmez .
41003026	Şeýtan öz-özüne garşy çykyp bölünse , berk durup bilmez , onuň soňunyň geldigidir .
41003027	Hiç kim bir güýçli adamyň öýüne girip , malyny talap bilmez ; öňürti ony baglamaly bolar , onsoň öýüni talar .
41003028	Size dogrusyny aýdýaryn , ynsanlaryň hemme günäleri , her bir zada dil ýetirmeleri bagyşlanar .
41003029	Emma Mukaddes Ruha dil ýetirene asla bagyşlanma ýokdur . Ol ebedi höküme sezewar bolar » .
41003030	Isa muny : « Ol arwahly » diýenleri üçin aýtdy .
41003031	Onsoň Onuň ejesi bilen doganlary geldi . Daşarda durup , ýanyna adam iberip , Ony çagyrdylar .
41003032	Märeke Isanyň daşyny alyp otyrdy . Oňa : « Ejeň bilen doganlaryň , uýalaryň daşarda Seni soraýarlar » diýdiler .
41003033	Isa olara jogap berip : « Meniň ejem , doganlarym kim ? » diýdi .
41003034	Onsoň daşyny alyp oturanlara seredip , şeýle diýdi : « Ine , Meniň ejem , Meniň doganlarym !
41003035	Hudaýyň islegini kim berjaý etse , şol Meniň doganym , uýam we ejemdir » .
41004001	Isa ýene-de kölüň ýakasynda halka sapak bermäge başlady . Daşyna üýşüşen märeke şeýle uludy welin , Ol köldäki bir gaýyga münüp oturdy . Bütin märeke bolsa kölüň ýakasynda , gury ýerde durdy .
41004002	Olara tymsallar bilen köp zatlar öwretdi .
41004003	Olara öwredip otyrka , şeýle diýdi : « Gulak asyň ! Ine , bir daýhan ekin ekmäge gidýär .
41004004	Ekip ýörkä , tohumlaryň birnäçesi ýoluň kenaryna düşýär . Guşlar hem gelip , ony iýýärler .
41004005	Birnäçesi topragy az , daşlyk ýere düşüp , tiz gögerip çykýar , çünki toprak çuň däl eken .
41004006	Ýöne olar Gün galanda , kökleriniň ýoklugy zerarly , ýanyp , gurap gidýär .
41004007	Birnäçe tohumlar tikenleriň arasyna düşýär . Tikenler ösüp , olary basýar . Şeýlelikde , olar hasyl bermeýär .
41004008	Birnäçesi bolsa gowy ýere düşýär . Ösüp , köpelip , käbiri otuz , käbiri altmyş , käbiri hem ýüz esse hasyl berýär » .
41004009	Isa onsoň olara : « Gulagy barlar eşitsin ! » diýdi .
41004010	Ol ýeke galanda , Onkiler bilen daşyndakylar Ondan bu tymsallaryň manysyny soradylar .
41004011	Isa olara şeýle diýdi : « Hudaýyň Patyşalygynyň syry size berildi , ýöne daşardakylara hemme zat tymsallar bilen aýdylýar .
41004012	Bu bolsa gözleýänler gözleri bilen seredip görmesinler , eşidýänler gulaklary bilen eşidip düşünmesinler diýlip edilýär . Beýle bolmasa , Hudaýa tarap öwrülip bagyşlanarlar » .
41004013	Isa olara şeýle diýdi : « Siz bu tymsala düşünmeýärsiňizmi ? Onda bütin tymsallara nähili düşünjek ?
41004014	Daýhanyň ekýäni Hudaýyň sözüdir .
41004015	Sözüň ekilen ýerinde , ýoluň kenaryndakylar sözi eşiden , ýöne ýüreklerine ekilen bu sözi tiz şeýtana aldyran adamlardyr .
41004016	Şonuň ýaly-da , daşlyk ýere ekilenler sözi eşidip , ony derrew şatlyk bilen garşylan adamlardyr .
41004017	Emma olarda kök ýokdur , çydamsyzdyrlar . Bu söz üçin muşakgat ýa-da yzarlama bolanda , derrew ýüz döndererler .
41004018	Tikenler arasyna düşen beýlekiler bolsa , sözi eşiden adamlardyr .
41004019	Emma dünýäniň gaýgylary , baýlygyň aldawçylygy , başga höwesler ara girip , sözi bogýar , ol hasylsyz bolýar .
41004020	Gowy topraga ekilen bolsa , sözi eşidip , kabul eden , käbiri otuz , käbiri altmyş , käbiri hem ýüz esse hasyl berenlerdir » .
41004021	Isa olara şeýle diýdi : « Çyra galla ölçeginiň ýa çarpaýanyň aşagynda goýmak üçin getirilýärmi ? Çyradanyň üstünde goýmak üçin dälmi ?
41004022	Gizlin bolup-da , belli bolmajak zat ýokdur , ýaşyryn bolup-da , üsti açylmajak zat ýokdur .
41004023	Gulagy barlar eşitsin ! »
41004024	Isa olara ýene şeýle diýdi : « Eşidýänleriňize üns beriň . Haýsy ölçeg bilen ölçeseňiz , size-de şol ölçeg bilen ölçeler . Siz ― üns berýänler hatda köpräk hem alarsyňyz .
41004025	Çünki kimde bar bolsa , oňa berler , kimde ýok bolsa , elindäki hem ondan alnar » .
41004026	Onsoň Isa şeýle diýdi : « Hudaýyň Patyşalygy ýere tohum sepýän adam ýalydyr .
41004027	Gije-gündiz ýatar , turar ; tohum biter , öser . Ol munuň nähili bolýanyny bilmez .
41004028	Toprak öz-özünden hasyl berer . Öňürti baldagy , soňra başy , soňra-da başdaky doly däneleri berer .
41004029	Hasyl bişende , ýaňky adam derrew oragy işe salar . Çünki orak wagty gelendir » .
41004030	Olara ýene-de şeýle diýdi : « Hudaýyň Patyşalygyny nämä meňzedeli ýa ony haýsy tymsal bilen düşündireli ?
41004031	Hudaýyň Patyşalygy gorçisa tohumy ýalydyr . Ýer ýüzünde topraga ekilýän ähli tohumlaryň iň maýdasy bolan bu tohum ekilenden soň ösüp , ähli ösümliklerden belent bolýar . Şeýle uly şahalar çykarýar welin , gögüň guşlary kölegesinde höwürtgeläp bilýärler » .
41004032	
41004033	Isa sözi olara eşidip biljek möçberlerinde şunuň ýaly köp tymsallar bilen aýdardy .
41004034	Olara tymsalsyz hiç zat aýtmaýardy , ýöne ýeke galanlarynda , Öz şägirtlerine ähli zady düşündirerdi .
41004035	Şol gün , agşam bolanda şägirtlerine : « Beýleki kenara geçeliň » diýdi .
41004036	Märekäni ugradyp , Ony şol oturyşyna gaýyk bilen alyp gitdiler . Ýanynda beýleki gaýyklar-da bardy .
41004037	Bir güýçli ýel turup , tolkunlar gaýyga şeýle urdy welin , gaýyk eýýäm suwdan dolup ugrady .
41004038	Ol bolsa gaýygyň artky tarapynda bir ýassygy ýassanyp , uklap ýatyrdy . Şägirtler Ony oýaryp : « Mugallym , heläklenip barýarys ! Seniň perwaýyňa-da dälmi ? » diýdiler .
41004039	Isa turup , ýele käýäp , köle : « Sem bol , dek otur ! » diýdi . Şeýlelikde , ýel ýatyp , imi-salalyk boldy .
41004040	Isa şägirtlere : « Näme üçin gorkýarsyňyz ? Näme üçin imanyňyz ýok ? » diýdi .
41004041	Olar gaty gorkuşyp , biri-birlerine : « Bu kim ? Ýel-de , köl-de Onuň sözüne gulak asýar ! » diýişdiler .
41005001	Olar kölüň beýleki kenaryna , gadaralylaryň ýurduna geldiler .
41005002	Isa gaýykdan düşen badyna , Oňa mazarlardan çykan bir arwahly adam gabat geldi .
41005003	Bu adam mazarlaryň içinde ýaşardy . Ony , artykmaç , hiç kim zynjyr bilen-de baglap bilmezdi .
41005004	Telim gezek kündelenip zynjyrlanypdy , ýöne ol zynjyrlary gyryp , kündeleri bölek-bölek ederdi . Hiç kim ony ýola getirip bilmezdi .
41005005	Hemişe ― gije-gündiz mazarlar arasynda , daglarda gygyryp , özüni daşlar bilen ýaralar ýörerdi .
41005006	Ol Isany uzakdan görüp , ylgap geldi-de , Oňa sežde etdi .
41005007	Batly ses bilen gygyryp : « Eý Isa ! Hemmeden beýik bolan Hudaýyň Ogly , meniň bilen näme işiň bar ? Hudaýyň haky üçin Saňa ýalbarýaryn , meni gynama ! » diýdi .
41005008	Çünki Isa oňa : « Eý arwah , bu adamdan çyk » diýipdi .
41005009	Onsoň ondan : « Adyň näme ? » diýip sorady . Ol hem : « Adym Legion , çünki biz köpdüris » diýip jogap berdi .
41005010	Özlerini ol ýurtdan kowup goýbermezligi üçin Isa köp ýalbardy .
41005011	Şol ýerde dagyň eteginde bir uly doňuz sürüsi otlap ýördi .
41005012	Arwahlar : « Bizi bu doňuzlaryň arasyna goýber , olaryň içine gireli » diýip , Isa ýalbardylar .
41005013	Isa olara rugsat berdi . Al-arwahlar çykyp , doňuzlara girdiler . Iki müňe golaý doňuzdan ybarat bu süri uçutdan aşak kölüň içine paýyrdaşyp gark boldy .
41005014	Çopanlar bolsa gaçyp , şäherdir obalara bu wakany habar berdiler . Halaýyk hem näme bolanyny görmäge geldi .
41005015	Olar Isanyň ýanyna gelenlerinde , bir legion jyn tarapyndan eýelenen adamyň egin-eşikli oturanyny , akylynyň hem ýerindedigini görüp gorkdular .
41005016	Wakany görenler jynlaryň eýelän adamyna hem doňuzlara näme bolanyny olara aýtdylar .
41005017	Onsoň halk öz ülkelerinden gitmegi üçin Isa ýalbarmaga başlady .
41005018	Ol gaýyga münende , jynlardan halas bolan adam Onuň bilen bile gitmek üçin Isa ýalbardy .
41005019	Ol muňa rugsat bermän , ol adama : « Öýüňe , özüňkileriň arasyna git , Rebbiň saňa edenleriniň baryny , saňa nähili rehim edenini olara aýt » diýdi .
41005020	Ol hem gidip , Isanyň özüne edenleriniň baryny Dekapolisde jar etmäge başlady . Hemme adamlar muňa haýran galdy .
41005021	Isa gaýyk bilen ýene beýleki kenara geçende , daşyna uly märeke üýşdi . Isa kölüň kenaryndady .
41005022	Sinagoga başlyklaryndan Ýaýrus atly bir adam geldi . Isany görüp , Onuň aýagyna ýykyldy .
41005023	Oňa köp ýalbaryp : « Meniň gyzjagazym ölüm ýassygynda ýatyr . Gel-de , elleriňi onuň üstünde goý , sagalsyn , ýaşasyn ! » diýdi .
41005024	Isa bu adam bilen gitdi . Uly märeke-de yzyna düşüp , Ony her ýandan gysyp-gowrup barýardy .
41005025	Şol ýerde on iki ýyldan bäri gan akmasy bolan bir aýal bardy .
41005026	Ol ençeme tebibiň elinden köp ezetler çekip , bar-ýoguny harç edipdi , ýöne hiç bir peýda görmän , gaýtam , haly has erbetleşipdi .
41005027	Bu aýal Isa hakda aýdylýan zatlary eşidip , märekäniň içi bilen Onuň ýeňsesinden gelip , geýimine elini degirdi .
41005028	Çünki ol öz içinden : « Diňe geýimine elimi degirsem-de , sagalaryn » diýýärdi .
41005029	Şol bada-da gan akmasy kesilip , derdinden açylandygyny endamynda duýdy .
41005030	Isa Özünden bir güýjüň çykandygyny derrew aňyp , märekäniň içinde öwrülip : « Meniň geýimime kim el degirdi ! » diýdi .
41005031	Şägirtleri Oňa : « Sen Özüňi gysyp-gowrup gelýän märekäni görýärsiň , ýene-de : „ Maňa kim el degirdi ? " diýýärsiň » diýdiler .
41005032	Emma Isa muny edeni görjek bolup , daş-töweregine seredýärdi .
41005033	Ýaňky aýal özüne näme bolandygyny bileninden soň gorkup , titräp geldi . Isanyň öňünde ýere ýykylyp , Oňa hemme zadyň dogrusyny aýtdy .
41005034	Isa oňa : « Gyzym , imanyň saňa şypa berdi . Sag-aman git-de , derdiňden açyl » diýdi .
41005035	Ol bu sözleri aýdyp durka , sinagoga başlygynyň öýünden birnäçe adam gelip : « Gyzyň aýryldy . Näme üçin Mugallyma artykmaç zähmet berýärsiň ? » diýdiler .
41005036	Isa muny eşiden badyna , sinagoga başlygyna : « Gorkma , diňe iman et ! » diýdi .
41005037	Isa Petrus , Ýakup we Ýakubyň dogany Ýahýadan başga hiç kime Özi bilen gitmäge rugsat etmedi .
41005038	Sinagoga başlygynyň öýüne gelenlerinde , Isa galmagaly , aglaşyp , dady-perýat edip oturanlary gördi .
41005039	Içerik girip , olara : « Näme üçin galmagal edip , aglaşyp otyrsyňyz ? Çaga ölenok , ol diňe uklap ýatyr » diýdi .
41005040	Olar Oňa gülüşdiler . Emma Isa hemmesini daşarda goýup , çaganyň ata-enesi bilen Öz ýanyndakylary ýanyna alyp , çaganyň ýatan ýerine bardy .
41005041	Çaganyň elinden tutup , oňa : « Talita kumi ! » diýdi . Bu bolsa « Gyzjagaz , saňa gal diýýärin » diýmekdir .
41005042	Gyz derrew galyp , ýöräp başlady . Ol on iki ýaşyndady . Ol ýerdäkileriň ählisi gaty geň galdylar .
41005043	Isa olara muny hiç kime bildirmezligi berk tabşyryp , gyza nahar berilmelidigini aýtdy .
41006001	Isa ol ýeri terk edip , Öz önüp-ösen mekanyna gitdi . Şägirtleri hem Onuň yzyna düşüp gitdiler .
41006002	Sabat güni gelende , sinagoga baryp , sapak bermäge durdy . Onuň aýdýanlaryny eşiden köp adamlar geňirgenişip : « Bu Adam bu zatlary nireden aldy ? Muňa berlen bu akyldarlyk näme ? Beýle mugjyzalary nähili edýärkä ? diýdiler .
41006003	Bu agaç ussasy dälmi ? Bu Meremiň ogly , Ýakup , Ioses , Iuda we Simunyň dogany dälmi ? Munuň aýal doganlary biziň ýanymyzda dälmi ? » Şeýlelikde , öýke-kine bilen Ony ret etdiler .
41006004	Isa olara : « Pygamber öz ýurdundan , garyndaşlarynyň arasyndan , öz öýünden başga hiç ýerde gadyrsyz däldir » diýdi .
41006005	Ol birnäçe syrkawy üstlerine ellerini goýup sagaltmakdan başga ol ýerde hiç bir mugjyza edip bilmedi .
41006006	Olaryň imansyzdygyna geň galdy . Şondan soň Isa töwerekdäki obalara aýlanyp sapak bererdi .
41006007	Ol Onkileri ýanyna çagyryp , olary iki-ikiden ýollamaga başlady , olara al-arwahlary kowmaga ygtyýar berdi .
41006008	Ýol üçin ýanlaryna bir taýakdan başga hiç bir zat almazlygy tabşyrdy . Ne çörek , ne torba , ne-de guşaklarynda pul bolmalydy .
41006009	Olar diňe çaryk geýmelidiler , iki köýnek geýmeli däldiler .
41006010	Isa olara şeýle diýdi : « Haýsy ýerde bir öýe barsaňyz , ol ýerden gidýänçäňiz şol öýde boluň .
41006011	Haýsy ýer sizi kabul etmese , sizi diňlemese , ol ýerden çykyp barýarkaňyz , olara garşy güwälik bolar ýaly , aýaklaryňyzyň tozuny kakyň » .
41006012	Şunluk bilen , olar ýola düşüp , adamlaryň toba etmek gerekdigini wagyz etmäge başladylar .
41006013	Olar köp jynlary kowup çykardylar , köp syrkawlary ýag çalyp sagaltdylar .
41006014	Hirodes patyşa-da bolup-geçýän zatlary eşitdi . Çünki Isanyň at-owazasy il arasyna ýaýrapdy . Hirodes hem : « Çokundyryjy Ýahýa ölümden direlendir . Bu mugjyzalaryň ondan çykmagynyň sebäbi budur » diýýärdi .
41006015	Beýlekiler bolsa : « Bu ― Ylýas » , käbirleri-de : « Bu şol öňki pygamberleriň biri ýaly pygamberdir » diýişýärdiler .
41006016	Hirodes bulary eşidip : « Meniň başyny kesen Ýahýam direlipdir ! » diýdi .
41006017	Çünki Hirodesiň özi adam iberip Ýahýany tutduryp , el-aýagyny bagladyp , ony zyndana saldyrypdy . Ol muny öz dogany Filipusyň aýaly Hirodiýanyň hatyrasyna edipdi . Çünki Hirodes bu aýala öýlenende , Ýahýa oňa : « Seniň öz doganyňyň aýalyny almagyň dogry däl » diýipdi .
41006018	
41006019	Şeýlelikde , Hirodiýa Ýahýa garşy ýüreginde kine saklap , ony öldürmek isleýärdi , ýöne bu elinden gelmeýärdi .
41006020	Çünki Hirodes Ýahýanyň dogry hem mukaddes adamdygyny bilip , ondan heder ederdi , ony gorardy . Ony diňledigiçe , howsala düşerdi , muňa garamazdan , guwanç bilen Ony diňlärdi .
41006021	Ýöne welin Hirodes öz doglan güni mynasybetli köşk emeldarlaryny , müňbaşylary we Jeliläniň uly adamlaryny çagyryp , toý tutanda , amatly pursat hem gelip ýetdi .
41006022	Hirodiýanyň gyzy içerik girip , tans edip , Hirodesiň we onuň myhmanlarynyň göwnüni çaglady . Patyşa gyza : « Näme dileseň dile , saňa bereýin » diýdi .
41006023	Oňa : « Menden näme dileseň , patyşalygymyň ýarysy-da bolsa , saňa bererin » diýip ant içdi .
41006024	Gyz hem daşaryk çykyp ejesine : « Näme diläýin ? » diýdi . Ol hem : « Çokundyryjy Ýahýanyň başyny » diýip jogap berdi .
41006025	Gyz derrew patyşanyň ýanyna ylgap geldi-de : « Häziriň özünde Çokundyryjy Ýahýanyň başyny bir tabakda goýup , maňa bermegiňi isleýärin » diýdi .
41006026	Patyşa gaty gamgyn boldy , ýöne myhmanlaryň ýanynda ant içensoň , gyzyň dilegini yzyna gaýtarmak islemedi .
41006027	Derrew bir jellady ýollap , Ýahýanyň başyny getirmegi buýurdy . Jellat-da baryp , zyndanda Ýahýanyň başyny kesdi .
41006028	Kesilen başy bir tabakda getirip , gyza berdi . Gyz-da ony ejesine berdi .
41006029	Ýahýanyň şägirtleri muny eşidip geldiler-de , onuň jesedini äkidip , bir mazarda jaýladylar .
41006030	Resullar Isanyň ýanyna ýygnanyp , öz eden işleriniň , öwreden zatlarynyň baryny Oňa habar berdiler .
41006031	Isa olara : « Siziň ýeke özüňiz bir çola ýere geliň-de , biraz dem-dynç alyň » diýdi . Çünki gelip-gidýänleriň köpdüginden ýaňa , nahar edinmäge-de elleri ýetmeýärdi .
41006032	Olar-da ýeke özleri gaýyga münüp , bir çola ýere gitdiler .
41006033	Gidip barýanlaryny görenlerinde , köp adamlar olary tanap , bütin şäherlerden paý-pyýada ylgaşyp , olaryň özlerinden öň ol ýere bardylar we Isanyň öňünden çykdylar .
41006034	Isa gaýykdan düşende , uly märekäni görüp , olara haýpy geldi . Çünki olar çopansyz goýunlar ýalydy . Şonuň üçin , olara köp zatlary öwretmäge başlady .
41006035	Wagt gijigenden soň , şägirtleri Onuň ýanyna gelip , şeýle diýdiler : « Bu bir çola ýer , wagt hem gijikdi .
41006036	Märekäni goýber , töwerekdäki ekin meýdanlaryna , obalara gidip , özlerine iýere zat satyn alsynlar » .
41006037	Emma Isa : « Olara siz iýere zat beriň » diýdi . Oňa : « Biz gidip , iki ýüz dinara çörek satyn alyp-da , olara iýdirelimi ? » diýdiler .
41006038	Isa : « Näçe çöregiňiz bar ? Gidiň-de , görüň » diýdi . Görenlerinden soň : « Bäş çörek bilen iki balygymyz bar » diýdiler .
41006039	Şonda olara halaýygy topar-topar edip , gök otuň üstünde oturtmagy buýurdy .
41006040	Şunluk bilen , olar ýüz-ýüzden , elli-elliden topar-topar bolup oturdylar .
41006041	Isa bäş çörek bilen iki balygy alyp , Göge bakyp şükür etdi-de , märekäniň öňünde goýar ýaly , bölüşdirip şägirtlerine berdi . Iki balygy-da olaryň hemmesine paýlady .
41006042	Hemmeler iýip doýdular .
41006043	Şägirtler artyp galan çöregiň döwümlerini , balyklaryň ownuklaryny ýygnap , on iki sebedi doldurdylar .
41006044	Çörekleri iýenler bäş müň adamdy .
41006045	Isa märekäni urgadyp durka , şägirtlerine derrew gaýyga münüp , Özünden öň beýleki kenardaky Betsaýda geçmegi buýurdy .
41006046	Märeke bilen hoşlaşanyndan soň , Ol doga etmäge daga çykdy .
41006047	Agşam düşende , gaýyk kölüň ortasynda , Ol bolsa , ýeke Özi ýerdedi .
41006048	Isa olaryň kynlyk bilen kürekläp barýandyklaryny gördi . Çünki ýel olaryň garşysyndandy . Gijäniň dördünji nobaty uçurlarynda kölüň ýüzünden ýöräp , olara tarap geldi we ýanlaryndan geçip gitjek boldy .
41006049	Emma olar Onuň kölüň ýüzünden ýöräp gelýänini görenlerinde , gözlerine görünýändir öýdüp gygyryşdylar .
41006050	Çünki hemmeler Ony görüp gorkdular . Emma Isa derrew olara söz gatyp : « Batyr boluň ! Bu ― Men , gorkmaň ! » diýdi .
41006051	Onsoň olaryň ýanyna gaýyga mündi , ýel hem ýatdy . Olar has beter geňirgenişip , haýran galdylar .
41006052	Çünki çörekli mugjyza düşünmändiler , sebäbi ýürekleri gataşypdy .
41006053	Kölüň aňyrsyna geçensoň , Jenesaret ýurduna baryp , ol ýerde labyr taşladylar .
41006054	Gaýykdan inen batlaryna halk Isany tanap ,
41006055	Ylgaşyp şol jelegaýlara uçdantutma aýlandylar . Isanyň nirededigini eşidenler syrkawlary düşekleri bilen bile şol ýere getirmäge başladylar .
41006056	Oba bolsun , şäher ýa düz bolsun , Ol nirä barsa , syrkawlary bazar ýerinde ýatyryp , diňe geýiminiň syýnlaryna ellerini degirmäge rugsat etsin diýip , Oňa ýalbarýardylar . El degrenleriň hemmesi-de sagaldy .
41007001	Iýerusalimden gelen fariseýler bilen birnäçe kanunçylar Onuň daşyna üýşüşdiler .
41007002	Olar Onuň şägirtlerinden käbirleriniň hapa eli bilen , ýagny dini adat boýunça elini ýuwman , nahar iýýänini gördüler .
41007003	Fariseýler we bütin ýehudylar ata-babalarynyň adatlaryny saklap , ellerini ýagşy ýuwman nahar iýmeýärler .
41007004	Bazardan gelenlerinde ýuwunman , nahar iýmeýärler . Başga-da käse , gap-çanak , mis gaplary ýuwma ýaly adatlary saklaýarlar .
41007005	Fariseýler bilen kanunçylar Oňa sorag berip : « Näme üçin Seniň şägirtleriň ata-babalaryň adatyna görä gezmän , hapa elleri bilen nahar iýýärler ? » diýdiler .
41007006	Isa olara şeýle diýdi : « „ Bu halk dilinde Meni sylaýar , emma ýürekleri Menden uzakdyr .
41007007	Biderek ýere Maňa sežde edýärler , çünki taglymat hökmünde öwredýänleri ynsan buýruklary " diýip ýazylyşy ýaly , Işaýa pygamber siz ikiýüzlüler hakda oňat welilik edipdir .
41007008	Siz Hudaýyň tabşyryklaryny terk edýärsiňiz , küýzedir käsäni ýuwmak ýaly köp zatlary edip , adamlaryň adatlaryny berjaý edýärsiňiz » .
41007009	Ýene olara şeýle diýdi : « Öz adatlaryňyzy berjaý etmek üçin , Hudaýyň buýruklaryndan ýüz dönderýärsiňiz !
41007010	Musa : „ Ataňy , eneňi syla " , „ Atasyna ýa enesine ýokuş söz aýdan hökman öldürilsin " diýip aýdypdyr .
41007011	Emma siz : Eger bir adam atasyna ýa enesine : „ Menden görjek peýdaň gurbandyr , Hudaýa peşgeşdir " diýse ,
41007012	siz oňa artykmaç ata ýa enesine hiç hili kömek etmäge rugsat etmeýärsiňiz .
41007013	Şeýdip , nesilden-nesle galdyrýan adatlaryňyz arkaly Hudaýyň sözüni bozýarsyňyz . Şunuň ýaly zatlary köp edýärsiňiz » .
41007014	Ol märekäni ýene ýanyna çagyryp , olara şeýle diýdi : « Hemmäňiz Meni diňläň , düşüniň :
41007015	adamyň içine daşardan girip-de , ony murdar edip biljek hiç bir zat ýokdur , ýöne adamy murdar edýän adamdan çykýan zatlardyr .
41007016	Kimiň eşitmäge gulagy bar bolsa , eşitsin ! »
41007017	Ol märekäniň ýanyndan aýrylyp , öýe girende , şägirtleri Ondan bu tymsalyň manysyny soradylar .
41007018	Isa-da olara şeýle jogap berdi : « Eýsem siz hem düşüneňzokmy ? Adamyň içine daşardan giren hiç bir zadyň ony murdar edip bilmejegine düşünmeýärsiňizmi ?
41007019	Bular adamyň ýüregine däl-de , garnyna girýär , ol ýerden-de daşaryk çykýar » . Şeýlelik bilen , Isa ähli iýmitleriň tämizdigini aýdypdyr .
41007020	Ol ýene şeýle diýdi : « Adamy murdar edýän onuň öz içinden çykýan zatdyr .
41007021	Çünki içden , adamyň ýüreginden erbet pikirler , zynahorluk , ogrulyk , adam öldürme , azgynlyk , açgözlülik , ýamanlyk , hile , ahlaksyzlyk , bahyllyk , sögünç , tekepbirlik we akylsyzlyk çykýar .
41007022	
41007023	Bu erbet zatlaryň ählisi içden çykyp , adamy murdar edýär » .
41007024	Isa ol ýerden aýrylyp , Sur we Saýda etrabyna gitdi . Bu ýerde bir öýe bardy . Ol muny hiç kimiň bilmegini islemeýärdi , ýöne muny gizlin saklap bilmedi .
41007025	Kiçijik gyzyna arwah ýolugan bir aýal Isa hakdaky habarlary eşiden badyna gelip , Onuň aýagyna ýykyldy .
41007026	Bu aýal grek , siriýa-finikiýalydy . Ol gyzyndaky jyny kowup çykarmagy üçin , Isa ýalbardy .
41007027	Isa oňa : « Goý , öňürti çagalar doýsun . Çagalaryň çöregini alyp-da , itlere zyňmak dogry däldir » diýdi .
41007028	Aýal hem : « Hawa , ýa Reb ! Ýöne itler hem saçagyň aşagynda çagalaryň çöreklerinden gaçan owuntyklary iýýändir » diýdi .
41007029	Isa oňa : « Bu sözüň üçin bar , gidiber , jyn seniň gyzyňdan çykdy » diýdi .
41007030	Aýal öýüne baranda , jyn çykyp , gyzy düşeginde ýatan eken .
41007031	Onsoň Isa Sur we Saýda etrabyndan gaýdyp , Dekapolis sebitleriniň üsti bilen Jelile kölüne geldi .
41007032	Onuň ýanyna hem ker , hem peltek adamy getirip , onuň üstünde elini goýmagy üçin Isa ýalbardylar .
41007033	Isa ol adamy märekäniň içinden bir çete çekip , barmaklaryny onuň gulaklaryna sokdy , tüýkürip , onuň diline elini degirdi .
41007034	Onsoň Göge bakyp , ah çekdi-de : « Effata ! » , ýagny : « Açyl » diýdi .
41007035	Ýaňky adamyň gulaklary derrew açylyp , dili dogry geplemäge başlady .
41007036	Isa olara muny hiç kime aýtmazlygy tabşyrdy . Emma ol näçe tabşyran bolsa , olar habary şonça köp ýaýratdylar .
41007037	Olar çakdanaşa geňirgenişip : « Ol hemme zady ýagşy edýär . Kerleriň gulagyny açýar , dilsizleri gepledýär » diýişýärdiler .
41008001	Şol günlerde ýene bir uly märeke ýygnanypdy . Iýmäge hiç bir zatlary bolmansoň , Isa şägirtlerini ýanyna çagyryp , olara şeýle diýdi :
41008002	Bu märekä haýpym gelýär ! Bular üç gün bäri Meniň ýanymda , iýmäge hem hiç bir zatlary ýok .
41008003	Bulary öýlerine aç goýbersem , ýolda ysgyndan gaçarlar , çünki käbiri uzak ýerden gelipdir » .
41008004	Şägirtleri : « Bu çola ýerde bu adamlary doýrar ýaly çöregi nireden tapyp bolar ? » diýip , Ondan soradylar .
41008005	Isa : « Näçe çöregiňiz bar ? » diýip , olaryň özlerinden sorady . Olar : « Ýedi » diýip jogap berdiler .
41008006	Ol märekä ýerde oturmagy buýurdy . Ýedi çöregi alyp , şükür edeninden soň , bölüşdirdi-de , paýlasynlar diýip , şägirtlerine berdi . Olar hem märekä paýladylar .
41008007	Olaryň biraz balyklary hem bardy . Isa şükür edeninden soň , bulary-da paýlamagy buýurdy .
41008008	Olar iýip doýdular , artyp galan döwümleri hem ýygnap , ýedi sebedi doldurdylar .
41008009	Iýenler dört müňe golaý adamdy . Onsoň Isa olary ugratdy .
41008010	Özi bolsa derrew şägirtleri bilen gaýyga münüp , Dalmanuta etrabyna gitdi .
41008011	Fariseýler gelip , Onuň bilen jedelleşmäge başladylar . Ony synajak bolup , Gökden bir alamat görkezmegini talap etdiler .
41008012	Ol hem ruhundan ah çekip : « Näme üçin bu nesil alamat talap edýär ? Size dogrusyny aýdýaryn , bu nesle hiç bir alamat görkeziljek däldir » diýdi .
41008013	Isa olary ol ýerde taşlady-da , gaýyga münüp , beýleki kenara geçdi .
41008014	Şägirtleri çörek almagy unudan ekenler . Gaýykda ýanlarynda diňe ýekeje çörek bardy .
41008015	« Sak boluň ! Fariseýleriň hamyrmaýasyndan , Hirodesiň hamyrmaýasyndan ägä boluň » diýip , Isa olara duýduryş berdi .
41008016	Olar bolsa özara çekişip : « Çöregimiz ýok » diýişýärdiler .
41008017	Isa muny bilip , olara şeýle diýdi : « Näme üçin çöregimiz ýok diýşip çekişýärsiňiz ? Entek-de , akyl ýetirmeýärsiňizmi , düşünmeýärsiňizmi ? Ýürekleriňiz entek-de gatymy ?
41008018	Gözli bolup , görmeýärsiňizmi ? Gulakly bolup , eşitmeýärsiňizmi ? Bolup geçenler ýadyňyza düşmeýärmi ?
41008019	Men bäş çöregi bäş müň adama bölenimde , galan döwümlerden näçe sebet doldurypdyňyz ? » Olar : « On iki » diýdiler .
41008020	« Ýedi çöregi dört müň adama bölenimde , galan döwümlerden näçe sebet doldurypdyňyz ? » Olar : « Ýedi » diýdiler .
41008021	Isa : « Entek hem düşünmeýärsiňizmi ? » diýdi .
41008022	Onsoň Betsaýda geldiler . Ol ýerde bir kör adamy Onuň ýanyna getirip , oňa elini degirsin diýip ýalbardylar .
41008023	Isa kör adamyň elinden tutup , ony obanyň daşyna çykardy . Onuň gözlerine tüýkürip , ellerini üstünde goýup : « Bir zat görýärsiňmi ? » diýip sorady .
41008024	Ol hem ýokaryk seredip : « Adamlary görýärin , olar ýöräp barýan agaçlar ýaly bolup görünýär » diýdi .
41008025	Onsoň Isa ýene-de ellerini onuň gözlerine goýdy . Kör çiňerilip seretdi , şypa tapyp , bar zady aýyl-saýyl gördi .
41008026	Isa : « Oba barma , muny obada hiç kime aýtma » diýip , ony öýüne iberdi .
41008027	Isa şägirtleri bilen Kaýsariýa-Filipi etrabyndaky obalara gitdi . Ýolda şägirtlerinden : « Adamlar Maňa kim diýýärler ? » diýip sorady .
41008028	Olar-da : « Çokundyryjy Ýahýa , käbiri Ylýas , käbiri-de pygamberleriň biri diýýärler » diýip jogap berdiler .
41008029	Isa olardan : « Siz Maňa kim diýýärsiňiz ? » diýip sorady . Petrus : « Sen Mesih » diýip jogap berdi .
41008030	Onsoň Isa olara Özi hakda hiç kime hiç zat aýtmazlygy tabşyrdy .
41008031	Ynsan Oglunyň köp görgi görmelidigi , ýaşulular , baş ruhanylar we kanunçylar tarapyndan ret edilmelidigi , öldürilmelidigi , üç günden soň direlmelidigi hakda olara sapak bermäge başlady .
41008032	Ol bu sözleri açyk aýtdy . Petrus bolsa Ony bir çete çekip , Onuň aýdanlaryna garşy çykmaga başlady .
41008033	Emma Isa öwrülip , şägirtlerine seredip : « Çekil öňümden , şeýtan ! Sen Hudaý işlerini däl , ynsan işlerini oýlanýarsyň » diýip , Petrusa käýedi .
41008034	Isa märeke bilen Öz şägirtlerini ýanyna çagyryp , olara şeýle diýdi : « Kim Meniň yzyma eýermek isleýän bolsa , özüni inkär etsin-de , haçyny alyp yzyma düşsün .
41008035	Çünki kim janyny halas etmek islese , ony ýitirer , ýöne kim janyny Meniň we Hoş Habaryň ugrunda ýitirse , ony halas eder .
41008036	Sebäbi bir adam bütin dünýäni gazanyp-da , öz janyny ýogaltsa , oňa näme peýdasy bar ?
41008037	Adam öz janyna derek näme berip biler ?
41008038	Bu zynahor , günäkär nesliň içinde kim Menden we Meniň sözlerimden utansa , Ynsan Ogly-da mukaddes perişdeleri bilen bilelikde Atasynyň şöhraty bilen gelen mahaly ondan utanar » .
41009001	Ol olara şeýle diýdi : « Size dogrusyny aýdýaryn , bu ýerde duranlaryň arasynda Hudaýyň Patyşalygynyň gudrat bilen gelenini görmezden öň ölümi datmajak käbir adamlar bar » .
41009002	Isa alty günden soň Petrusy , Ýakuby we Ýahýany ýanyna alyp , aýratyn olary bir beýik dagyň üstüne çykardy . Şol ýerde olaryň gözleriniň alnynda Onuň görnüşi üýtgedi .
41009003	Egin-eşigi ýaldyrap , şeýle bir agardy welin , ýer ýüzünde hiç bir ýuwujynyň ony beýle agardyp biljek gümany ýokdy .
41009004	Olara Ylýas bilen Musa göründi . Olar Isa bilen gepleşip durdular .
41009005	Petrus Isa : « Mugallym ! Bize bu ýerde bolmak gowy , üç çadyr guraly : biri Saňa , biri Musa , biri Ylýasa » diýdi .
41009006	Ol näme diýjegini bilmeýärdi , çünki gaty gorkupdylar .
41009007	Bir bulut gelip , olara kölege saldy . Bulutdan : « Bu Meniň söýgüli oglum ! Ony diňläň » diýen owaz geldi .
41009008	Birden , töwereklerine seredenlerinde , ýanlarynda Isadan başga hiç kime gözleri düşmedi .
41009009	Dagdan inip gelýärkäler , Isa olara Ynsan Ogly ölümden direlýänçä gören zatlaryny hiç kime aýtmazlygy buýurdy .
41009010	Olar bu sözi ýüreklerinde saklap , Onuň näme diýmek isleýänini biri-birlerinden soraşýardylar .
41009011	Olar Isadan : « Näme üçin kanunçylar öňürti Ylýas gelmelidir diýýärler ? » diýip soradylar .
41009012	Ol hem olara şeýle diýdi : « Dogrudan-da , Ylýas öňürti gelip , hemme zady düzeder , ýöne näme üçin Ynsan Oglunyň köp görgi görüp-de , ret edilmegi ýazylypdyr ?
41009013	Men size aýdýaryn : Ylýas geldi , ol hakda ýazylyşy ýaly , oňa halanlaryny etdiler » .
41009014	Beýleki şägirtleriň ýanlaryna gelenlerinde , olaryň daşyny alyp duran märekäni , olar bilen jedelleşip duran kanunçylary gördüler .
41009015	Isany görende , märeke gaty geňirgendi , hemmeler derrew ylgaşyp gelip , Oňa salam berdiler .
41009016	Isa olardan : « Bular bilen näme hakda jedelleşýärsiňiz ? » diýip sorady .
41009017	Märekäniň içinden biri Oňa şeýle jogap berdi : « Mugallym , Saňa oglumy getirdim , oňa bir dilsiz ruh ýolugypdyr .
41009018	Ony tutan ýerinde ýere urýar . Oglan agzyny köpürjikledip , dişlerini gyjyrdadyp , gatap galýar . Seniň şägirtleriňden ruhy çykarmaklaryny haýyş etdim , ýöne olar başarmadylar » .
41009019	Isa olara : « Eý , imansyz nesil , Men haçana çenli siz bilen bile bolaýyn ? Haçana çenli size çydaýyn ? Oglany Meniň ýanyma getiriň » diýdi .
41009020	Olar ony Isanyň ýanyna getirdiler . Ruh Isany gören badyna , oglany gaty silterledi . Oglan ýere ýykylyp , agzyny köpürjikledip , togalanmaga başlady .
41009021	Isa oglanyň kakasyndan : « Munuň beýle bolanyna näçe wagt boldy ? » diýip sorady . Kakasy : « Çagalygyndan bäri şeýle .
41009022	Ruh ony heläklejek bolup , telim gezek oda , suwa atdy . Eliňden bir zat gelse , bize haýpyň gelsin , kömek et ! » diýdi .
41009023	Isa oňa : « Imanyň bar bolsa , iman edýän üçin hemme zat mümkindir ! » diýdi .
41009024	Şol bada oglanyň kakasy aglap gygyrdy : « Iman edýärin , imansyz bolmazlygym üçin maňa kömek et ! »
41009025	Isa märekäniň ylgaşyp gelýänini görüp : « Eý , güň hem lal ruh ! Saňa buýurýaryn , oglandan çyk , oňa gaýdyp girme ! » diýip , arwaha käýedi .
41009026	Arwah-da gygyryp , oglany has beter silterläp , daşyna çykdy . Oglan ölene meňzeýärdi , şonuň üçin märekäniň köpüsi : « Ol öldi » diýişýärdi .
41009027	Emma Isa onuň elinden tutup galdyrdy , ol hem ör turdy .
41009028	Isa öýe girenden soň , şägirtleri öz-özlerikä Ondan : « Biz näme üçin ruhy çykaryp bilmedik ? » diýip soradylar .
41009029	Isa olara : « Bu hili ruhlary dogadan , orazadan başga hiç bir zat bilen çykaryp bolýan däldir » diýdi .
41009030	Ol ýerden çykyp , Jeliläniň üstünden geçdiler . Isa muny hiç kimiň bilmegini islemeýärdi .
41009031	Ol şägirtlerine sapak berýärkä şeýle diýipdi : « Ynsan Ogly ynsan eline berler , Ony öldürerler , ýöne öldürenlerinden üç gün soň Ol direler » .
41009032	Emma olar bu söze düşünmediler , soramaga-da çekindiler .
41009033	Olar Kapernauma bardylar . Öýe girenden soň , Isa olardan : « Ýolda näme hakda jedelleşýärdiňiz ? » diýip sorady .
41009034	Emma olaryň hiç birinden ses çykmady . Çünki ýolda biri-birleri bilen kimiň uludygy hakda jedelleşýärdiler .
41009035	Isa oturyp , Onkileri ýanyna çagyrdy . Olara : « Biri ilkinji bolmak isleýän bolsa , hemmäniň soňkusy , hemmäniň hyzmatkäri bolmalydyr » diýdi .
41009036	Onsoň bir çagany alyp , olaryň ortasynda duruzdy-da , ony gujaklap , olara şeýle diýdi :
41009037	« Kim şunuň ýaly çagalaryň birini Meniň adymdan kabul etse , Meni kabul etdigidir . Kim-de Meni kabul etse , Meni däl , Meni Ýollany kabul eder » .
41009038	Ýahýa Oňa şeýle diýdi : « Mugallym ! Biz Seniň adyň bilen jynlary çykarýan , ýöne biziň yzymyza eýermeýän bir adamy görüp , ony bökdedik , çünki ol biziň yzymyza eýerenok » .
41009039	Isa oňa şeýle diýdi : « Ony bökdemäň ! Çünki Meniň adym bilen mugjyza edip-de , derrew yzysüre Meni ýamanlap biljek adam ýokdur .
41009040	Kim bize garşy bolmasa , biziň tarapdarymyzdyr .
41009041	Size dogrusyny aýdýaryn , Mesihe baglydygyňyz üçin , kim Meniň adym bilen size bir käse suw berse , ol asla sylagsyz galmaz » .
41009042	Kim Maňa iman eden bu çagalardan biriniň günä etmegine sebäp bolsa , boýnundan uly degirmen daşy asylyp , deňze zyňylmak onuň üçin has gowy bolar .
41009043	Eliň seniň günä etmegiňe sebäp bolsa , ony kes . Saňa çolak bolup ýaşaýşa gowuşmak , iki elli bolup sönmez oda , dowzaha gitmekden gowudyr .
41009044	Ol ýerde olaryň gurdy ölýän däldir , ody sönýän däldir .
41009045	Eger aýagyň seniň günä etmegiňe sebäp bolsa , ony kes . Saňa agsak bolup ýaşaýşa gowuşmak , iki aýakly bolup dowzaha , sönmez oda zyňylmakdan gowudyr .
41009046	Ol ýerde olaryň gurdy ölýän däldir , ody sönýän däldir .
41009047	Gözüň seniň günä etmegiňe sebäp bolsa , ony oýup çykar . Saňa ýeke gözli bolup Hudaýyň Patyşalygyna girmek , iki gözli bolup dowzaha zyňylmakdan gowudyr .
41009048	Ol ýerde olaryň gurdy ölýän däldir , ody sönýän däldir .
41009049	Çünki hemmeler ot bilen duzlanar , hemme gurbanlar duz bilen duzlanar .
41009050	Duz gowy zatdyr , ýöne duz şorlugyny ýitirse , onda oňa näme bilen tagam berler ? Içiňizde duz bolup , araňyzda parahatlyk bolsun » .
41010001	Isa ol ýerden gidip , Ýahuda çäklerine , Iordan derýasynyň aňyrsyna bardy . Onuň daşyna ýene-de bir topar märeke ýygnanyşyp , Ol ýene-de adaty boýunça olara sapak bermäge durdy .
41010002	Birnäçe fariseý gelip , Ony synamak üçin : « Bir adamyň aýalyny aýyrmagy dogrumydyr ? » diýip sorady .
41010003	« Musa size nähili tabşyryk beripdir ? » diýip , Isa olaryň özlerinden sorady .
41010004	Olar-da : « Musa talak hatyny ýazyp , aýyrmaga ygtyýar beripdir » diýdiler .
41010005	Isa olara şeýle diýdi : « Musa bu tabşyrygy siziň doňýürekdiňiz zerarly ýazdy .
41010006	Emma ýaradylyşyň başynda Hudaý olary „ erkek we aýal edip ýaratdy " .
41010007	Şonuň üçin erkek adam ata-enesini terk edip , aýalyna goşular .
41010008	Onsoň ikisi bir ten bolar " . Şunluk bilen , olar indi iki däl , bir tendir .
41010009	Şeýlelikde , Hudaýyň goşanyny adam aýyrmasyn » .
41010010	Şägirtleri Oňa öýde bu barada ýene sorag berdiler .
41010011	Isa olara : « Kim aýalyny aýryp , başga aýala öýlense , oňa garşy zyna edýändir .
41010012	Aýal-da ärinden aýrylyp , başga erkege barsa , zyna edýändir » diýip jogap berdi .
41010013	Olara elini degirsin diýip , çagalary Isanyň ýanyna getirdiler . Şägirtleri bolsa olary getirenlere käýediler .
41010014	Isa muny görende , gaharlanyp , olara şeýle diýdi : « Degmäň , çagalar Meniň ýanyma gelsin , olary bökdemäň , çünki Hudaýyň Patyşalygy şular ýalylaryňkydyr .
41010015	Size dogrusyny aýdýaryn , kim Hudaýyň Patyşalygyny bir çaga ýaly kabul etmese , ol ýere asla girip bilmez » .
41010016	Ol çagalary gujaklap , elini üstlerinde goýup , olara ak pata berdi .
41010017	Isa ýola düşüp barýarka , bir adam ylgap geldi-de , öňünde dyza çöküp : « Eý , ýagşy Mugallym ! Men ebedi ýaşaýşy miras alar ýaly näme etmeli ? » diýip , Ondan sorady .
41010018	Isa oňa şeýle jogap berdi : « Näme üçin Maňa ýagşy diýýärsiň ? Bir Hudaýdan başga hiç kim ýagşy däldir .
41010019	Sen tabşyryklary bilýänsiň : „ Adam öldürme , zyna etme , ogrulyk etme , ýalan güwälik berme , hiç kimi talama , ataňy , eneňi syla " » .
41010020	Ýaňky adam Oňa : « Men ýaşlygymdan bäri bularyň baryny berjaý edip gelýärin » diýdi .
41010021	Isa oňa söýgi bilen seredip : « Seniň bir zadyň kem , bar , nämäň bar bolsa sat-da , garyplara ber , Gökde hazynaň bolar . Onsoň gel-de , Meniň yzyma düş » diýdi .
41010022	Bu sözlere ýaňky adamyň mazasy gaçyp , ol ýerden tukat bolup gitdi . Çünki onuň köp mal-mülki bardy .
41010023	Isa töweregine seredip , şägirtlerine : « Barlylara Hudaýyň Patyşalygyna girmek nähili çetin ! » diýdi .
41010024	Şägirtler Onuň sözlerine geňirgenişdiler . Isa ýene olara şeýle diýdi : « Oglanlar , baýlyga bil baglaýanlara Hudaýyň Patyşalygyna girmek nähili çetin !
41010025	Bir düýäniň iňňäniň gözünden geçmegi barly adamyň Hudaýyň Patyşalygyna girmeginden aňsatdyr » .
41010026	Şägirtler çakdanaşa geňirgenişip , biri-birlerine : « Onda , kim halas bolup biler ? » diýişdiler .
41010027	Isa olara seredip : « Ynsanlaryň muňa mümkinçiligi ýok , ýöne Hudaý üçin beýle däl ― Hudaý üçin ähli zat mümkin » diýdi .
41010028	Petrus Oňa : « Ine , biz ähli zadymyzy taşlap , Seniň yzyňa düşdük » diýip başlady .
41010029	Isa şeýle diýdi : « Size dogrusyny aýdýaryn , Meniň hatyram üçin , Hoş Habaryň hatyrasy üçin öýüni , doganlaryny , uýalaryny , enesini , atasyny , oglan-uşagyny ýa ýerlerini taşlap-da ,
41010030	şindi , bu zamanda çekjek azaplary bilen birlikde , ýüz esse edip öýler , doganlar , uýalar , eneler , atalar , oglan-uşaklar , ýerler we geljek döwürde ebedi ýaşaýyş almajak ýokdur .
41010031	Ýöne köp ilkinjiler iň soňkular , iň soňkular hem ilkinjiler bolar » .
41010032	Olar ýola düşüp , Iýerusalime bakan barýardylar . Isa öňlerinden ýöräp barýardy . Şägirtler geňirgenişýärdi , yzyna düşüp barýanlar hem gorky içindediler . Ol ýene-de Onkileri bir çete çekdi-de , Özüne näme boljagy hakda gürrüň bermäge başlap ,
41010033	Şeýle diýdi : « Ine , Iýerusalime barýarys . Ynsan Ogly baş ruhanylara , kanunçylara tabşyrylar . Ony ölüme höküm edip , milletlere tabşyrarlar .
41010034	Oňa gülerler , üstüne tüýkürerler , Ony gamçylap , öldürerler we üçünji günde Ol direler » .
41010035	Zebedeýiň ogullary Ýakup bilen Ýahýa Isanyň ýanyna baryp , Oňa : « Mugallym ! Biz Senden näme dilesek , şony ýerine ýetirmegiňi isleýäris » diýdiler .
41010036	« Siziň üçin näme etmegimi isleýärsiňiz ? » diýip , Isa olardan sorady .
41010037	Olar hem : « Öz şöhratyňda birimiziň sagyňda , birimiziň çepiňde oturmagymyza rugsat et » diýdiler .
41010038	Emma Isa olara : « Siz näme dileýäniňizi bilmeýärsiňiz . Siz Meniň içjek käsämden içip bilersiňizmi ? Ýa Meniň çokunyşym bilen çokunyp bilersiňizmi ? » diýdi .
41010039	Olar-da Oňa : « Muny edip bileris » diýdiler . Isa olara şeýle diýdi : « Siz Meniň içjek käsämden içersiňiz . Meniň çokunyşym bilen çokunarsyňyz .
41010040	Ýöne size sagymda ýa çepimde oturmaga rugsat bermek Meniň elimde däl . Bu kimler üçin taýynlanan bolsa , şolar üçindir » .
41010041	Beýleki on şägirt muny eşidip , Ýakup bilen Ýahýa gaharlanmaga başladylar .
41010042	Isa olary ýanyna çagyryp , şeýle diýdi : « Özüňiz bilýärsiňiz , milletleriň arasynda başlyk saýylýanlar olara agalyk edýär , ululary-da olara ygtyýar bilen baştutanlyk edýär .
41010043	Siziň araňyzda beýle bolmasyn . Araňyzda kim uly bolmak isleýän bolsa , beýlekileriň hyzmatkäri bolsun .
41010044	Araňyzda kim ilkinji bolmak isleýän bolsa , hemmäňiziň guly bolsun .
41010045	Çünki Ynsan Ogly-da Özüne hyzmat edilmegi üçin däl , eýsem , hyzmat etmek üçin , köpleriň ugrunda janyny töleg hökmünde bermek üçin geldi » .
41010046	Onsoň Eriha geldiler . Isa şägirtleri we uly märeke bilen Erihadan çykyp barýarka , Timaý ogly Bartimaý atly bir kör ýoluň kenarynda dilegçilik edip otyrdy .
41010047	Ol bu gelýäniň nasyraly Isadygyny eşidip : « Eý , Dawut Ogly Isa ! Maňa rehim et ! » diýip , gygyrmaga durdy .
41010048	Köp adamlar sesini çykarmasyn diýip , oňa käýediler , emma ol öňküden hem gaty ses bilen : « Eý , Dawut Ogly ! Maňa rehim et ! » diýip gygyrdy .
41010049	Isa aýak çekip : « Ony çagyryň » diýdi . Köri çagyryp oňa : « Batyr bol , tur , seni çagyrýar » diýdiler .
41010050	Ol hem donuny taşlap turdy-da , Isanyň ýanyna geldi .
41010051	Isa ondan : « Seniň üçin näme etmegimi isleýärsiň ? » diýip sorady . Kör adam : « Ussat , gözüm görsün » diýdi .
41010052	Isa hem oňa : « Bar , imanyň saňa şypa berdi » diýdi . Onuň gözleri derrew görüp , ýol bilen Isanyň yzyna düşüp gidiberdi .
41011001	Iýerusalime golaýlap , Zeýtun dagynyň etegindäki Beýtfajy bilen Beýtaniýa gelip ýetenlerinde , Isa öz şägirtlerinden ikisini ýollap ,
41011002	olara şeýle diýdi : « Öňüňizdäki oba baryň . Obanyň içine giren badyňyza daňylgy duran bir taýhar taparsyňyz , üstüne şu wagta çenli hiç kim münen däldir . Ony çözüň-de , alyp geliň .
41011003	Eger biri size : „ Näme üçin beýle edýärsiňiz ? " diýse , „ Bu taýhar Rebbe gerek , ynha yzyna iberer " diýip aýdyň » .
41011004	Olar gitdiler . Köçede bir gapynyň ýanynda daňylgy duran bir taýhary tapyp , ony çözdüler .
41011005	Ol ýerde duranlaryň käbiri olara : « Näme üçin taýhary çözýärsiňiz ? » diýdiler .
41011006	Olar-da Isanyň aýdanyny aýtdylar . Onsoň ýaňky adamlar olary goýberdiler .
41011007	Taýhary Isanyň ýanyna getirip , öz egin-eşiklerini onuň üstüne atdylar . Isa-da taýharyň üstüne mündi .
41011008	Köp adamlar egin-eşiklerini , käbirleri-de baglardaky agaçlardan kesen şahalaryny ýola düşediler .
41011009	Öňden barýanlar , yzdan gelýänler : « Hosanna ! Rebbiň adyndan gelýän gutly bolsun !
41011010	Atamyz Dawudyň golaýlap gelýän patyşalygy gutly bolsun ! Iň ýokarlarda hosanna ! » diýip gygyryşýardylar .
41011011	Isa Iýerusalime baryp , ybadathana girdi . Daş-töweregindäki ähli zatlara göz aýlaşdyrandan soň , wagt hem gijigeni üçin , Onkiler bilen bilelikde Beýtaniýa gitdi .
41011012	Ertesi gün Beýtaniýadan çykanlarynda , Isa ajykdy .
41011013	Uzagrakda ýaprakly bir injir agajyna gözi düşende , ondan bir zat tapmazmykam diýip , agaja tarap gitdi . Onuň ýanyna gelende , ýapraklardan başga hiç zat tapmady . Çünki injiriň wagty däldi .
41011014	Isa agaja : « Mundan beýläk hiç kim senden asla iýmiş iýmesin ! » diýdi . Şägirtleri hem muny eşitdiler .
41011015	Iýerusalime geldiler . Isa ybadathana girip , içerdäki satyjylary , alyjylary kowmaga durdy . Pul çalyşýanlaryň tekjelerini , kepderi satýanlaryň oturgyçlaryny düňderdi .
41011016	Hiç kimiň ybadathananyň içinden goş gatnatmagyna rugsat etmedi .
41011017	Olara sapak berip , şeýle diýdi : « „ Meniň öýüme bütin milletleriň doga öýi diýler " diýip ýazylgy dälmi ? Emma siz muny garakçylaryň sürenine dönderdiňiz » .
41011018	Baş ruhanylar we kanunçylar muny eşidip , Ony heläk etmegiň küýüne düşdüler . Olar Isadan gorkýardylar , çünki bütin halk Onuň taglymatyna täsin galýardy .
41011019	Agşam düşende , Isa şäherden çykyp gitdi .
41011020	Ertir ir bilen geçip barýarkalar , injir agajynyň köki bilen gurandygyny gördüler .
41011021	Petrus bolup geçeni ýatlap : « Mugallym ! Ine , Seniň gargan injir agajyň gurapdyr » diýdi .
41011022	Isa olara şeýle jogap berdi : « Hudaýa imanyňyz bolsun .
41011023	Size dogrusyny aýdýaryn , kim ýüreginde şübhä ýol bermän , diýýäniniň boljakdygyna iman edip , şu daga : „ Göteril-de , deňze zyňyl " diýse-de , onuň diýeni bolar .
41011024	Munuň üçin size diýýärin : doga bilen dilän ähli zadyňyzy aljagyňyza iman ediň , ol size berler .
41011025	Gökdäki Ataňyz siziň ýazyklaryňyzy bagyşlar ýaly , birinden öýke-kinäňiz bar bolsa , doga etmäge duran mahalyňyz siz-de ony bagyşlaň .
41011026	Siz bagyşlamasaňyz , Gökdäki Ataňyz hem siziň ýazyklaryňyzy bagyşlamaz » .
41011027	Olar ýene Iýerusalime geldiler . Isa ybadathanada gezmeläp ýörkä , baş ruhanylar , kanunçylar we ýaşulular ýanyna gelip ,
41011028	Oňa : « Sen haýsy ygtyýar bilen bu zatlary edýärsiň ? Ýa bulary etmäge Saňa bu ygtyýary kim berdi ? » diýdiler .
41011029	Isa-da olara şeýle diýdi : « Men sizden bir zat sorajak . Maňa jogap beriň , Men-de size bu zatlary haýsy ygtyýar bilen edýänimi aýdaýyn :
41011030	Ýahýanyň çokundyrmasy Gökdenmidi ýa ynsandan ? »
41011031	Olar-da özara pikir alşyp , şeýle diýdiler : « Biz : „ Gökden " diýsek , Ol bize : „ Onda näme üçin oňa iman getirmediňiz ? " diýer .
41011032	Emma ynsandan diýsek . . . » Olar halkdan gorkýardylar . Çünki hemmeler Ýahýany çyn pygamber saýýardy .
41011033	Olar Isa jogap berip : « Biz bilmeýäris » diýdiler . Isa-da olara : « Menem size bu zatlary haýsy ygtyýar bilen edýänimi aýtmaryn » diýdi .
41012001	Isa olara tymsallar bilen gürrüň bermäge durdy : « Bir adam üzüm agaçlaryny oturdyp , daşyna haýat aýlaýar . Üzümi sykmak üçin bir çukur gazýar , bir-de diň salyp , üzümligi bagbanlara ekerine berýär-de , uzak ýola gidýär .
41012002	Möwsümi gelende , üzümligiň miwesinden alyp gel diýip , bir hyzmatkärini bagbanlara iberýär .
41012003	Emma olar ony tutup ýenjip , boş kowup goýberýärler .
41012004	Üzümligiň eýesi ýene başga bir hyzmatkärini iberýär . Olar onuň kellesini ýaryp , biabraý edýärler .
41012005	Ýene birini iberýär , muny öldürýärler . Ýene köp hyzmatkärini iberýär . Bularyň-da käbirini ýenjip , käbirini hem öldürýärler .
41012006	Üzümligiň eýesiniň ýene bir adamy bar eken , ol-da özüniň söýýän ýekeje ogly eken . „ Oglumy sylarlar " diýip , iň soňy bagbanlara ogluny iberýär .
41012007	Emma bagbanlar biri-birlerine : „ Mirasdar şu , geliň , şuny öldüreliň , miras bize galar " diýişýärler .
41012008	Ony tutup öldürýärler-de , üzümlikden daşaryk taşlaýarlar .
41012009	Indi üzümligiň eýesi näme eder ? Ol gelip , bu bagbanlary heläk eder-de , üzümligi başgalaryna berer .
41012010	Siz bu Ýazgyny okamadyňyzmy ? „ Ussalaryň ret eden daşy , burçuň başy boldy .
41012011	Bu Rebbiň edenidi , biziň gözümize bir täsinlik " » .
41012012	Ony tutjak boldular , çünki bu tymsaly özlerine kakdyryp aýdanyny aňdylar . Ýöne halkdan gorkup , Ony taşlap gitdiler .
41012013	Isany gepde tutjak bolup , fariseýleriň , hirodesçileriň birnäçesini Onuň ýanyna iberdiler .
41012014	Olar hem gelip , Oňa şeýle diýdiler : « Mugallym ! Biz Seniň dogruçyldygyňy , hiç kime ýaranjak bolmaýandygyňy bilýäris , çünki Sen adamlaryň derejesine bakman , Hudaýyň ýoluny hakykat ýüzünden öwredýärsiň . Kaýsara salgyt tölemek dogrumy ýa dälmi ? Tölälimi ýa tölemälimi ? »
41012015	Isa olaryň ikiýüzlüligini bilip , şeýle diýdi : « Meni näme üçin synaýarsyňyz ? Maňa bir dinar getiriň , göreýin » .
41012016	Olar hem getirdiler . Isa olara : « Bu surat bilen ýazgy kimiňki ? » diýdi . Olar-da Oňa : « Kaýsaryňky » diýdiler .
41012017	Isa olara : « Kaýsaryňkyny kaýsara , Hudaýyňkyny Hudaýa beriň » diýdi . Olar Oňa aňka-taňka boldular .
41012018	Isanyň ýanyna ölümden direlme ýokdur diýýän saddukeýler gelip , Oňa şeýle sorag berdiler :
41012019	Mugallym ! Musa bize , bir adamyň dogany zürýatsyz ölüp , yzynda aýaly galsa , dogany onuň aýalyny alyp , doganyna nesil ýetişdirmelidir diýip ýazypdyr .
41012020	Ýedi dogan bardy . Birinjisi bir aýal aldy , ýöne yzynda nesil galdyrman öldi .
41012021	Ikinjisi şol aýaly aldy , ol hem yzynda nesil galdyrman öldi . Olaryň üçünjisi hem şeýle boldy .
41012022	Ýedisi-de nesil galdyrmady . Olardan soň aýal hem öldi .
41012023	Ölüleriň direlen mahaly , olar direlenlerinde , ol haýsysynyň aýaly bolar ? Çünki ýedisi hem ony aýal edinipdiler » .
41012024	Isa olara şeýle jogap berdi : « Siz Mukaddes Ýazgylary we Hudaýyň gudratyny bilmän ýalňyşmaýarsyňyzmy ?
41012025	Çünki ölümden direlen mahallary olar öýlenmän , äre çykman , Gökdäki perişdeler ýaly bolarlar .
41012026	Ölüleriň direlişine gelenimizde bolsa , Musanyň kitabynyň ýanan çaly baradaky babynda siz Hudaýyň oňa : „ Men Ybraýymyň , Yshagyň , Ýakubyň Hudaýydyryn " diýip ýazanyny okamadyňyzmy ?
41012027	Ol ölüleriň däl , dirileriň Hudaýydyr ; siz gaty ýalňyşýarsyňyz » .
41012028	Golaýa gelip , olaryň çekişmelerini eşiden kanunçylardan biri Isanyň olara gowy jogap berenini görüp , Ondan : « Haýsy tabşyryk ähli tabşyryklaryň birinjisidir ? » diýip sorady .
41012029	Isa şeýle jogap berdi : « Birinji tabşyryk şu : „ Diňle , eý Ysraýyl ! Hudaýymyz Reb ýalňyz Rebdir .
41012030	Öz Hudaýyň Rebbi bütin ýüregiň , bütin janyň , bütin düşünjäň , bütin güýjüň bilen söý ! "
41012031	Ikinjisi şu : „ Goňşyňy özüň ýaly söý ! " Bulardan uly tabşyryk bolmaz » .
41012032	Kanunçy Oňa şeýle diýdi : « Eý , ýagşy Mugallym ! Sen „ Ol birdir , Ondan başgasy ýokdur " diýip , dogry aýtdyň .
41012033	Ony bütin ýürek bilen , bütin düşünje bilen , bütin güýç bilen söýmeklik , goňşyňy özüň ýaly söýmeklik ýakylýan sowgatlaryň , kesilýän gurbanlaryň hemmesinden artykdyr » .
41012034	Isa onuň paýhasly jogap berenini görüp : « Sen Hudaýyň Patyşalygyndan uzak dälsiň » diýdi . Şondan soň Ondan bir zat soramaga hiç kim ýürek etmedi .
41012035	Isa ybadathanada sapak berip otyrka , şeýle diýdi : « Kanunçylar nähili Mesih Dawudyň Ogludyr diýýärler ?
41012036	Dawudyň özi Mukaddes Ruhdan ylham alyp , şeýle diýipdir : „ Reb Meniň Rebbime diýdi : Duşmanlaryňy aýaklaryň astynda basgançak edip goýýançam , Meniň sagymda otur " .
41012037	Dawudyň özi Oňa Reb diýýär . Ol nähili onuň ogly bolýar ? » Uly märeke Ony hezil edip diňleýärdi .
41012038	Isa öwredip diýýärdi : « Kanunçylardan ägä boluň ! Olar uzyn geýimler geýnip gezmegi , bazar ýerinde salam almagy ,
41012039	sinagogalarda baş kürsüleri , zyýapatlarda töri halaýandyr .
41012040	Olar dul hatynlaryň öýlerini talap , göz üçin uzyn-uzyn dogalar okan bolýandyrlar . Bular has agyr jeza sezewar bolarlar » .
41012041	Isa hazynanyň garşysynda hazyna pul atýan halky synlap otyrdy . Köp baý adamlar kän pul atdylar .
41012042	Bir garyp dul hatyn gelip , hazyna iki lepta , ýagny bir kodrant atdy .
41012043	Isa şägirtlerini ýanyna çagyryp , olara şeýle diýdi : « Size dogrusyny aýdýaryn , şu garyp dul hatyn hazyna pul atýanlaryň hemmesinden kän atdy .
41012044	Çünki olaryň hemmesi özlerinden artany atdylar , ýöne bu hatyn garyplygyna garamazdan , bütin elde baryny , bütin çörek puluny atdy » .
41013001	Isa ybadathanadan çykanda , şägirtleriniň biri Oňa : « Mugallym ! Gör , ne ajap daşlar , ne ajap jaýlar ! » diýdi .
41013002	Isa oňa : « Bu uly jaýlary görýäňmi ? Bu ýerde daş üstünde daş galmaz , hemmesi dargar » diýdi .
41013003	Ol Zeýtun dagynda ybadathananyň garşysynda otyrka , Petrus , Ýakup , Ýahýa we Andreas dagy ýekelikde Ondan :
41013004	« Bize aýt , bu zatlar haçan bolar ? Bularyň ählisiniň ýerine ýetjek mahaly näme alamat peýda bolar ? » diýip soradylar .
41013005	Isa-da olara gürrüň bermäge durdy : « Habardar boluň , sizi aldaýmasynlar !
41013006	Köpler Meniň adym bilen gelip : „ Men ― Ol " diýer . Olar köp adamy aldarlar .
41013007	Uruş seslerini , uruş turanlygy barada habar eşideňizde gorkmaň . Bular bolmalydyr , ýöne entek dünýäniň soňy däldir .
41013008	Çünki millet-millete , patyşalyk-patyşalyga garşy çykar . Aýry-aýry ýerlerde ýer titremeler , açlyklar we belalar ýüze çykar . Bu wakalar burgularyň başlangyjydyr .
41013009	Emma siz özüňize habardar boluň ! Sebäbi sizi mejlislere tabşyrarlar , sinagogalarda ýenjerler . Olara güwälik üçin Men sebäpli sizi hökümdarlaryň , patyşalaryň alnynda durzarlar .
41013010	Öňürti Hoş Habar bütin milletlere wagyz edilmelidir .
41013011	Sizi suda tabşyrjak bolup alyp barýarkalar , näme diýjegiňizi öňünden gaýgy etmäň , şol sagatda size näme berilse , şony diýiň . Çünki gepleýän siz däl-de , Mukaddes Ruhdur .
41013012	Dogan ― dogany , ata ― çagasyny ölüme tabşyrar . Çagalar hem ata-enelerine garşy bolup , olary öldürderler .
41013013	Meniň adym üçin hemmeler sizi ýigrener , ýöne soňuna çenli çydan halas bolar .
41013014	Weýrançylyk getirýän , Daniýel pygamberiň aýdan ýigrenjisiniň bolmaly däl ýerinde duranyny göreniňizde , ( okyjy düşünsin ) Ýahudadakylar daglara gaçsyn .
41013015	Öýüň üçegindäki aşak inip , bir zat almak üçin , içerik girmesin .
41013016	Ekin meýdanyndaky donuny almak üçin , yzyna öwrülmesin .
41013017	Ol günlerde göwreli , çaga emdirýän aýallaryň gününe waý !
41013018	Siz bu waka gyşda bolmasyn diýip doga ediň .
41013019	Çünki ol günlerde şeýle bir muşakgat bolar welin , beýle muşakgat Hudaýyň bar eden ýaradylyşynyň başyndan tä şu wagta çenli ne bolandyr , ne-de bolar .
41013020	Reb ol günleri gysgaltmadyk bolsady , onda hiç kim halas bolmazdy . Emma Ol saýlan saýlantgylarynyň hatyrasyna ol günleri gysgaltdy .
41013021	Şonda biri size : „ Ine , Mesih şu ýerde " ýa „ Ine , ol ýerde " diýse , ynanmaň .
41013022	Çünki ýalan mesihler , ýalan pygamberler döräp , mümkin boldugyça saýlananlary-da azdyrjak bolup , alamatlar , mugjyzalar görkezer .
41013023	Ägä boluň . Men hemme zady size öňünden aýtdym » .
41013024	Şol günlerde ol muşakgatdan soň , Gün garalar , Aý yşygyny bermez .
41013025	Ýyldyzlar Gökden gaçar , Gökdäki güýçler titreşer .
41013026	Şonda Ynsan Oglunyň bulutlar içinde uly gudrat hem şöhrat bilen gelýänini görerler .
41013027	Şonda Ol perişdelerini ýollap , Öz saýlanlaryny dört tarapdan Ýeriň ujundan tä Gögüň ujuna çenli ýygnar » .
41013028	Injir agajyndan sapak alyň : onuň şahalary ýumşap , ýaprak çykaran mahaly tomsuň golaýdygyny bilýärsiňiz .
41013029	Şonuň ýaly-da , bu zatlaryň bolýanyny göreniňizde , Ynsan Oglunyň golaýdygyny , gapynyň agzyndadygyny biliň .
41013030	Size dogrusyny aýdýaryn , bütin bu zatlar bolýança , bu nesil dünýäden ötmez .
41013031	Gök hem ýer öter , ýöne Meniň sözlerim ötmez » .
41013032	Emma ol güni hem ol sagady hiç kim bilýän däldir , ne Gökdäki perişdeler , ne-de Ogul , diňe Ata bilýändir .
41013033	Ägä , oýa boluň , doga ediň ! Çünki siz ol wagtyň haçandygyny bilmeýärsiňiz .
41013034	Bu uzak ýola çykan adam kimindir . Ol öýünden aýrylyp barýarka , hyzmatkärlerine ygtyýar , her haýsyna-da öz işini berip , gapynyň garawulyna-da oýa bolmagy tabşyrýandyr .
41013035	Şeýlelikde , oýa boluň , çünki siz öý eýesiniň agşammy , ýary gijemi , horaz gygyrandamy , ertir irdenmi ― haçan geljegini bilmeýärsiňiz .
41013036	Ol birden gelip-de , ukuda üstüňizi basaýmasyn .
41013037	Size aýdýanlarymy hemmelere aýdýaryn : oýa boluň ! »
41014001	Pesaha ― Petir baýramyna iki gün galypdy . Baş ruhanylar , kanunçylar Isany hile bilen tutup öldürmegiň ýoluny agtarýardylar .
41014002	Ýöne welin biri-birlerine : « Baýram günlerinde däl , halk galmagal turzaýmasyn » diýişýärdiler .
41014003	Isa Beýtaniýada heýwere keselli Simunyň öýünde saçak başynda otyrka , bir aýal içi gymmatbaha sap-arassa nard ýagly ak mermer gap bilen gelip , gaby döwdi-de , ýagy Onuň depesinden guýdy .
41014004	Käbirleri gaharlanyp , biri-birlerine : « Näme üçin bu ýag beýle isrip edildi ?
41014005	Bu ýagy üç ýüz dinardan ýokara satyp , garyplara-da paýlap bolardy » diýşip , aýala igendiler .
41014006	Emma Isa şeýle diýdi : « Oňa degmäň , näme üçin ony ynjydýarsyňyz ? Ol Maňa ýagşylyk etdi .
41014007	Çünki garyplar hemişe siziň ýanyňyzda , olara halan mahalyňyz ýagşylyk edip bilýärsiňiz , ýöne Men hemişe ýanyňyzda bolmaryn .
41014008	Ol elde baryny etdi , jaýlanmagyma taýýarlyk hökmünde bedenimi öňünden ýaglady .
41014009	Size dogrusyny aýdýaryn , Hoş Habar bütin dünýäniň niresinde wagyz edilse , bu aýalyň edeni-de ony ýatlamak üçin aýdylar » .
41014010	Onsoň Onkileriň biri bolan Iuda Iskariot Isa dönüklik etmek üçin , baş ruhanylaryň ýanyna bardy .
41014011	Olar hem muny eşidip begenişdiler , oňa pul bermäge söz berdiler . Ol-da Isany olara tabşyrmak üçin amatly pursat peýläp gezdi .
41014012	Pesah gurbanynyň kesilýän wagty bolan Petir baýramynyň ilkinji güni şägirtleri Isa : « Pesah gurbanlygyny iýmegiň üçin , nirä baryp taýýarlyk görmegimizi isleýärsiň ? » diýdiler .
41014013	Isa şägirtleriniň ikisini ýollap , olara şeýle diýdi : « Şähere baryň , küýze bilen suw alyp barýan bir adama sataşarsyňyz , şonuň yzyna düşüp gidiň .
41014014	Ol baryp nirä girse , şol öýüň eýesine : „ Mugallym : ' Şägirtlerim bilen Pesah baýramyny geçirer ýaly , Meniň myhman otagym nirede ? ' diýip soraýar " diýiň .
41014015	Ol hem ýokarky mertebede düşek düşelgi , taýýar giň bir otagy görkezer , şol ýerde bize taýýarlyk görüň » .
41014016	Şägirtler ýola düşüp , şähere geldiler , ähli zady Isanyň özlerine aýdyşy ýaly , tapyp , Pesahy taýýarladylar .
41014017	Agşam düşende , Isa Onkiler bilen bilelikde geldi .
41014018	Saçak başynda nahar iýip otyrkalar , Isa : « Size dogrusyny aýdýaryn : siziň biriňiz ― Meniň bilen nahar iýip oturan biri Maňa haýynlyk eder » diýdi .
41014019	Olar hem tukatlanyp , yzly-yzyna Oňa : « Menmi ? » diýmäge başladylar .
41014020	Isa olara şeýle diýdi : « Onkilerden biri ― Meniň bilen tabaga çörek batyryp oturanyň biri .
41014021	Çünki Ynsan Ogly Özi hakda ýazylyşy ýaly barýar , ýöne Ynsan Ogluna haýynlyk edeniň gününe waý ! Ol adam eneden dogulmadyk bolsa , onuň üçin has oňat bolardy » .
41014022	Nahar iýip otyrkalar , Isa çörek alyp , şükür etdi-de , ony döwüp şägirtlere berdi we : « Alyň , bu Meniň bedenimdir » diýdi .
41014023	Onsoň bir käse alyp , şükür edeninden soň , olara berdi , hemmesi ondan içdiler .
41014024	Soňra Isa olara şeýle diýdi : « Bu Meniň ganym , Täze ähtiň köp adamlar üçin dökülen ganydyr .
41014025	Size dogrusyny aýdýaryn , Hudaýyň Patyşalygynda täzesini içjek günüme deňeç , üzüm şiresini gaýtadan içmerin » .
41014026	Olar bir öwgüli aýdym aýdyp bolanlaryndan soň , Zeýtun dagyna çykdylar .
41014027	Isa olara şeýle diýdi : « Siziň hemmäňiz Menden ýüz dönderersiňiz , çünki : „ Çopany uraryn , goýunlar dagar " diýip ýazylgydyr .
41014028	Emma Men ölümden direlenimden soň , sizden öň Jelilä bararyn » .
41014029	Petrus Oňa : « Hemmeler Senden ýüz dönderse-de , men döndermerin » diýdi .
41014030	Isa-da oňa : « Saňa dogrusyny aýdýaryn : şu gün , şu gije horaz iki gezek gygyrmazyndan öň , sen Meni üç gezek inkär edersiň » diýdi .
41014031	Emma Petrus janygyp : « Men Seniň bilen ölmeli bolsam-da , Seni asla inkär etmerin » diýdi . Hemmesi-de şeýle diýdiler .
41014032	Olar Getsemani diýen bir ýere geldiler . Isa şägirtlerine : « Men doga edip bolýançam , siz şu ýerde oturyň » diýdi .
41014033	Petrusy , Ýakuby we Ýahýany Özi bilen äkitdi , uly galagopluga düşüp , gaýgylanmaga başlady .
41014034	Olara : « Meniň janym öler ýaly tukat , siz şu ýerde galyň-da , oýa boluň » diýdi .
41014035	Isa biraz öňe gidip , ýere ýykylyp : « Mümkin bolsa , şu sagat Menden geçsin » diýip doga etdi .
41014036	Ol : « Abba , Ata , Seniň üçin hemme zat mümkin . Bu käsäni Menden geçir , ýöne Meniň islegim däl , Seniň islegiň bolsun » diýdi .
41014037	Gaýdyp gelse , şägirtleri uklap ýatan eken . Petrusa şeýle diýdi : « Uklap ýatyrsyňmy ? Bir sagat-da oýa bolup bilmediňmi ?
41014038	Synaga düşmez ýaly , oýa boluň , doga ediň . Ruh islegli , ýöne beden ejizdir » .
41014039	Isa ýene gidip , şol öňki sözleri aýdyp doga etdi .
41014040	Ýene gelende , şägirtleri uklap ýatan eken , çünki olaryň gözleri gaty ýumlup gelýärdi . Oňa näme diýjeklerini bilmediler .
41014041	Üçünji gezek gelip , olara şeýle diýdi : « Siz entek-de uklap ýatyrsyňyzmy ? Dynjyňyzy alýarsyňyzmy ? Bu ýeterlik , sagat geldi , Ynsan Ogly günäkärleriň eline berilýär .
41014042	Turuň , gideliň , ine , Maňa haýynlyk eden golaýlady » .
41014043	Edil şol pursatda , Isa entek gepläp durka , Onkileriň biri bolan Iuda we onuň bilen bilelikde baş ruhanylardan , kanunçylar we ýaşulular tarapyndan gylyçly , taýakly bir märeke geldi .
41014044	Oňa haýynlyk eden Iuda olara : « Men kimi öpsem , Şoldur . Ony tutuň-da , seresap alyp gidiň » diýip gepleşipdi .
41014045	Ol gelip , derrew Isanyň ýanyna bardy-da : « Mugallym » diýip , Ony öpdi .
41014046	Olar hem el urup , Ony tutdular .
41014047	Ýanynda duranlaryň biri gylyjyny syrdy , baş ruhanynyň hyzmatkärini urup , onuň gulagyny kesdi .
41014048	Isa olara şeýle diýdi : « Bir talaňçynyň garşysyna çykýan ýaly , Meni tutmak üçin gylyç hem taýak bilen geldiňizmi ?
41014049	Her gün ybadathanada , siz bilen bile bolup sapak berenimde , Meni tutmandyňyz . Ýöne , goý , Mukaddes Ýazgylar berjaý bolsun » .
41014050	Şägirtleriniň bary Ony taşlap , gaçyp gitdiler .
41014051	Ýalaňaç bedenini diňe bir kendir mata bilen bürän bir ýaş ýigit Onuň yzyna düşdi , ony hem tutdular .
41014052	Emma ol kendir matany taşlap , ýalaňaç halda olardan gaçyp gitdi .
41014053	Isany baş ruhanynyň ýanyna getirdiler . Hemme baş ruhanylar , ýaşulular we kanunçylar ýygnanypdylar .
41014054	Petrus baş ruhanynyň howlusyna çenli gara görnümden Isanyň yzyna düşüp gitdi , baryp hem hyzmatkärler bilen bile oda çoýunyp oturdy .
41014055	Baş ruhanylar we bütin mejlis Isa ölüm jezasyny bermek üçin , Oňa garşy güwäler agtardylar , ýöne tapyp bilmediler .
41014056	Köpler Oňa garşy ýalan güwälik berseler-de , olaryň güwälikleri bir çykmady .
41014057	Käbirleri turup , Oňa garşy ýalan güwälik berip , şeýle diýdiler :
41014058	« Biz Onuň : „ Men el bilen salnan şu ybadathanany ýykyp , üç günüň içinde , el bilen salynmadyk başga bir ybadathana salaryn " diýenini eşitdik » .
41014059	Barybir , olaryň güwälikleri bir çykmady .
41014060	Baş ruhany mejlisiň ortasynda ýokaryk galyp , Isa sorag berip , şeýle diýdi : « Sen asla jogap berjek dälmi ? Bu adamlaryň Saňa garşy berýän güwäligi näme ? »
41014061	Ol dymdy , hiç bir jogap bermedi . Baş ruhany ýene Ondan : « Mübärek Hudaýyň Ogly Mesih Senmi ? » diýip sorady .
41014062	Isa : « Mendirin , siz Ynsan Oglunyň gudratly Hudaýyň sagynda oturanyny , Gögüň bulutlary bilen gelýänini görersiňiz ! » diýdi .
41014063	Baş ruhany şonda öz egin-eşigini ýyrtyp : « Bize başga güwä nämä gerek ?
41014064	Onuň Hudaýa dil ýetirenini özüňiz eşitdiňiz . Näme diýýärsiňiz ? » diýdi . Olaryň hemmesi höküm edip , Ony ölüme laýyk bildiler .
41014065	Käbirleri hem Onuň üstüne tüýkürip başladylar , ýüzüni örtüp , Ony ýumruklap : « Welilik et ! » diýişýärdiler . Hyzmatkärler-de Oňa şapbat urýardylar .
41014066	Petrus howluda aşakda durka , baş ruhanynyň kenizlerinden biri geldi .
41014067	Çoýunyp oturan Petrusy görende , oňa seredip : « Sen-de şo-o-l Nasyradan dörän Isa bilen bilediň » diýdi .
41014068	Emma ol muny inkär edip : « Men seniň näme diýýäniňi ne bilýärin , ne-de oňa düşünýärin » diýip , daşaryk , howlynyň öň tarapyna gitdi . Şol wagt hem horaz gygyrdy .
41014069	Ony gören keniz ol ýerde duranlara ýene-de : « Bu şolardan » diýip başlady .
41014070	Emma ol muny ýene-de inkär etdi . Az salymdan soň , ol ýerde duranlar Petrusa ýene-de : « Dogrudan-da , sen hem şolardan , çünki sen jelileli , gepleýşiňden bildirip dur » diýdiler .
41014071	Emma ol : « Men siziň aýdýan bu Adamyňyzy tanamaýaryn » diýip , ant içip , awy ýalamaga durdy .
41014072	Edil şol wagt horaz ikinji gezek gygyrdy . Petrus Isanyň özüne : « Horaz iki gezek gygyrmazyndan öň , sen Meni üç gezek inkär edersiň » diýen sözüni ýatlady-da , möňňürip aglady .
41015001	Ertir irden baş ruhanylar , ýaşulular , kanunçylar we bütin mejlis maslahat geçirip , Isany daňyp , Pilatusa eltip tabşyrdylar .
41015002	Pilatus Ondan : « Sen ýehudylaryň patyşasymy ? » diýip sorady . Ol jogap berdi : « Seniň aýdyşyň ýalydyr » diýip jogap berdi .
41015003	Baş ruhanylar Ony köp zatlarda aýypladylar .
41015004	Pilatus ýene-de Oňa : « Sen hiç hili jogap berjek dälmi ? Gör , näçe zatlarda Seni aýyplaýarlar » diýdi .
41015005	Emma Isa başga hiç hili jogap bermedi . Pilatus geň galdy .
41015006	Pilatus her Pesah baýramynda halkyň dilän tussagyny boşadardy .
41015007	Pitnede adam öldüren gozgalaňçylar bilen bile tussaga salnan Barabbas atly biri bardy .
41015008	Halk Pilatusdan hemişeki edýän zadyny özleri üçin ýerine ýetirmegini gygyryşyp haýyş etdi .
41015009	Pilatus bolsa olara : « Ýehudylaryň patyşasyny boşatmagymy isleýärsiňizmi ? » diýdi .
41015010	Çünki ol baş ruhanylaryň Ony göriplikden tabşyrandyklaryny bilýärdi .
41015011	Emma Munuň ýerine Barabbasy boşatmagyny talap ediň diýip , baş ruhanylar halky dürtgülediler .
41015012	Pilatus ýene olara : « Onda , men siziň ýehudylaryň patyşasy diýýän Adamyňyzy näme edeýin ? » diýdi .
41015013	Olar bolsa : « Ony haça çüýle ! » diýip , ýene gygyryşdylar .
41015014	Pilatus olara : « Ol näme ýaman iş etdi ? » diýdi . Emma Olar : « Ony haça çüýle ! » diýip , has beter gygyryşdylar .
41015015	Şonda Pilatus halky kanagatlandyrma kararyna gelip , Barabbasy boşatdy , Isany bolsa gamçyladyp , haça çüýlemäge berdi .
41015016	Esgerler Ony Pretorium diýen hökümet köşgüne eltip , bütin goşun bölümlerini çagyrdylar .
41015017	Onuň egnine gyrmyzy don , başyna hem tikenden täç geýdirdiler .
41015018	« Salam , eý , ýehudylaryň patyşasy » diýip , Oňa salam beren boldular .
41015019	Başyna taýak bilen urdular , üstüne tüýkürdiler , öňünde dyza çöküp , Oňa sežde eden boldular .
41015020	Ony masgaralanlaryndan soň , gyrmyzy dony egninden çykardylar-da , Öz egin-eşigini geýdirip , haça çüýlemäge äkitdiler .
41015021	Isgender bilen Rufusyň kakasy kireneli Simun meýdandan gelşine , şol ýerden geçip barýardy . Ony Isanyň haçyny götermäge mejbur etdiler .
41015022	Isany Golgata , ýagny « Kelleçanak » diýen ýere eltdiler .
41015023	Oňa mür gatylan şerap berdiler , ýöne Ol almady .
41015024	Ony haça çüýlediler , kim näme alarka diýip bije atyşyp , Onuň egin-eşigini özara paýlaşdylar .
41015025	Ony haça çüýlänlerinde günortan bolmaga üç sagat wagt galypdy .
41015026	Depesindäki etmiş ýazgysynda bolsa : « ÝeHUDYLARYŇ PATYŞASY » diýip ýazylgydy .
41015027	Isa bilen bile iki garakçyny haça çüýlediler , olaryň biri Onuň sag tarapynda , biri-de çep tarapyndady .
41015028	Şeýlelik bilen , « ol şer iş edýänlerden saýyldy » diýen Ýazgy berjaý boldy .
41015029	Geçip barýanlar başlaryny ýaýkap , Oňa sögüp : « Päheý-de welin , ybadathanany ýykyp-da , üç günde saljak Sen ,
41015030	haçdan aşak in-de , Özüňi halas et ! » diýişýärdiler .
41015031	Şonuň ýaly , baş ruhanylar bilen kanunçylar-da Isany masgaralap , biri-birlerine : « Özgeleri halas etdi , ýöne Özüni halas edip bilmeýär .
41015032	Biz görüp iman eder ýaly , Ysraýylyň Patyşasy Mesih häzir haçdan aşak insin » diýişýärdiler . Onuň bilen bile haça çüýlenenler-de Oňa sögýärdiler .
41015033	Günortan bütin ýurda garaňky düşüp , üç sagatlap dowam etdi .
41015034	Öýlän sagat üçde Isa gaty ses bilen gygyryp : « Elohi , Elohi ! Lama sabaktani ? » ýagny : « Hudaýym , Hudaýym ! Näme üçin Meni terk etdiň ? » diýdi .
41015035	Ol ýerde duranlaryň käbiri muny eşidenlerinde : « Ine , Ylýasy çagyrýar » diýişdiler .
41015036	Biri ylgap , bir gubkany sirkeden dolduryp , gamşyň başyna dakdy-da , içirjek bolup , Isa uzadyp : « Duruň göreliň , Ylýas Ony aşak indermäge gelermikä ? » diýdi .
41015037	Emma Isa gaty gygyryp jan berdi .
41015038	Ybadathananyň tutusy ýokardan aşaklygyna ýyrtylyp , ikä bölündi .
41015039	Isanyň garşysynda duran ýüzbaşy Onuň şeýle gygyryp jan berenini görende : « Bu Adam , dogrudan hem , Hudaýyň Ogly eken » diýdi .
41015040	Ol ýerde uzakdan seredişip duran aýallar hem bardy . Hem magdalaly Merem hem-de kiçi Ýakupdyr Iosesiň ejesi Merem we Salome olaryň arasyndady .
41015041	Bular Isa Jeliledekä yzyna düşüp , Oňa hyzmat edýärdiler . Ol ýerde Onuň bilen bile Iýerusalime gelen başga köp aýallar hem bardy .
41015042	Agşam düşende , Taýýarlyk güni , ýagny Sabatdan bir gün öň bolany üçin ,
41015043	Mejlisiň sylanýan agzasy , Hudaýyň Patyşalygyna garaşyp ýören arimatiýaly Ýusup Pilatusyň ýanyna barmaga batyrlyk edip , ondan Isanyň jesedini diledi .
41015044	Pilatus Onuň eýýäm ölenine geň galdy , ýüzbaşyny çagyryp : « Ölenine köp wagt boldumy ? » diýip sorady .
41015045	Muny ýüzbaşydan bilensoň , jesedi Ýusuba berdi .
41015046	Ol hem kepen mata satyn aldy , jesedi aşak inderip , kepene dolady-da , gaýada oýulan bir mazarda jaýlap , mazaryň agzyna hem bir daş togalady .
41015047	Magdalaly Merem bilen Iosesiň ejesi Merem Onuň nirede jaýlananyny gördüler .
41016001	Sabat güni geçenden soň , magdalaly Merem , Ýakubyň ejesi Merem we Salome dagylar gidip , Isanyň meýidini ýaglamak üçin , ýakymly ysly ýaglar satyn aldylar .
41016002	Hepdäniň ilkinji güni daň bilen , Gün doganda , mazaryň başyna geldiler .
41016003	Olar biri-birlerine : « Daşy mazaryň agzyndan bize kim aýryp bererkä ? » diýişýärdiler .
41016004	Gabaklaryny galdyranlarynda , daşyň bir çete togalanandygyny gördüler . Daş gaty uludy .
41016005	Mazara girenlerinde bolsa , sag tarapda ak don geýnip oturan bir ýaş ýigidi görüp geňirgenişdiler .
41016006	Ol olara şeýle diýdi : « Geňirgenişmäň ! Siz haça çüýlenen nasyraly Isany gözleýärsiňiz . Ol direldi . Ol bu ýerde däl . Ine , Onuň jaýlanan ýeri .
41016007	Ýöne baryň-da , Onuň şägirtlerine , Petrusa : „ Ol sizden öň Jelilä barýar , Özüniň size aýdyşy ýaly , Ony şol ýerde görersiňiz " diýiň » .
41016008	Olar mazardan çykyp gaçdylar . Olara sandyrama hem aljyraňňylyk aralaşypdy , hiç kime-de hiç zat aýtmadylar , çünki gorkýardylar .
41016009	Isa hepdäniň ilkinji güni ir bilen direlip , ilki magdalaly Mereme göründi . Isa onuň içinden ýedi jyny kowup çykarypdy .
41016010	Ol hem muny Isa bilen bile bolanlara habar berdi . Olar ýas tutup , aglaşyp otyrdylar .
41016011	Isanyň diridigini , Mereme görnendigini eşidenlerinde , Olar ynanmadylar .
41016012	Şondan soň Isa olaryň ikisi oba barýarka , başga keşpde göründi .
41016013	Olar-da yzlaryna öwrülip , beýlekilere habar berdiler , ýöne bulara-da ynanmadylar .
41016014	Soňra Isa saçak başynda oturan Onbirleriň özlerine görnüp , imansyzdyklary , ýürekleriniň gatydygy üçin olary ýazgardy . Çünki olar Onuň direlendigini görenlere ynanmandylar .
41016015	Olara şeýle diýdi : « Bütin dünýä aýlanyň-da , Hoş Habary hemme adamlara wagyz ediň .
41016016	Kim iman edip çokundyrylsa , halas bolar , ýöne iman etmedige höküm ediler .
41016017	Şu alamatlar iman edýänleriň hemrasy bolar : Meniň adym bilen jynlary kowup çykararlar , täze dillerde geplärler .
41016018	Ýylanlary tutarlar , öldürýän zäher içseler-de , olara zyýan ýetmez . Syrkawlaryň üstüne ellerini goýarlar , olar hem sagalar » .
41016019	Reb olara gürrüň bereninden soň , Göge alyndy we Hudaýyň sagynda oturdy .
41016020	Olar-da çykyp , hemme ýerde wagyz edýärdiler , Reb hem olar bilen işläp , olara hemralyk edýän alamatlar arkaly Öz sözüni tassyklaýardy . Omyn .
42001001	Gadyrly Teofilus , aramyzda ýüze çykan wakalaryň taryhyny köp adamlar başdan öz gözleri bilen görenleriň we Sözüň hyzmatçysy bolanlaryň bize aýdyşy ýaly edip ýazmaga girişdiler .
42001002	Muňa görä men-de tä başyndan hemmesini üns bilen barlaşdyryp ,
42001003	seniň özüňe öwredilenleriň dogrudygyny bilmegiň üçin ,
42001004	ählisini bolşy ýaly , birin-birin saňa ýazmaklygy maslahat bildim .
42001005	Ýahuda patyşasy Hirodesiň zamanynda Abiýa bölüminden Zekerýa atly bir ruhany bardy . Onuň aýaly hem Harunyň neslinden bolup , ady Elizabetdi .
42001006	Bularyň ikisi-de Hudaýyň öňünde dogry bolup , Rebbiň bütin buýruk hem tabşyryklaryny kemsiz berjaý ederdiler .
42001007	Olaryň perzendi ýokdy , çünki Elizabet önelgesizdi . Olaryň ikisi-de eýýäm garrylyk ýaşyna ýetipdiler .
42001008	Bir gün Zekerýa öz bölüminiň nobatynda Hudaýyň huzurynda ruhanylyk hyzmatyny berjaý edip ýörkä ,
42001009	ruhanylyk adaty boýunça , buhur ýakmak üçin Rebbiň ybadathanasyna girmek onuň bijesine düşdi .
42001010	Ähli jemagat buhur ýakylýan sagatda daşarda doga edip durdy .
42001011	Rebbiň buhurdanyň sagynda duran bir perişdesi Zekerýa göründi .
42001012	Zekerýa ony görende , gorkup aljyrady .
42001013	Emma perişde oňa şeýle diýdi : « Eý Zekerýa , gorkma , çünki dogaň kabul boldy . Aýalyň Elizabet saňa bir ogul dograr , onuň adyna Ýahýa dakarsyň .
42001014	Sen şatlanarsyň , begenersiň , onuň dogulmagyna köp adamlar şatlanar .
42001015	Çünki ol Rebbiň nazarynda uly bolar , şerap , içgi içmez . Ol heniz enesiniň göwresindekä , Mukaddes Ruh bilen dolar .
42001016	Ysraýyl ogullarynyň köpüsini öz Hudaýlary Rebbe tarap öwrer .
42001017	Ol atalaryň ýüreklerini ogullara , günälileri dogrulara tarap öwürmek we Rebbe taýýar halk taýynlamak üçin , Rebbiň huzurynda Ylýasyň ruhy we gudraty bilen gezer » .
42001018	Zekerýa perişdä : « Men muny nähili bileýin ? Çünki men bir garry adam , aýalym-da garrylyk ýaşyna ýeten » diýdi .
42001019	Perişde oňa şeýle jogap berdi : « Men Hudaýyň huzurynda durýan Jebraýyl . Men seniň bilen gepleşmek , saňa bu hoş habary gowşurmak üçin iberildim .
42001020	Ine , diliň tutulyp , bu zatlar bolýança , gepläp bilmersiň . Çünki sen meniň bellenen wagtda ýerine ýetjek sözlerime ynanmadyň » .
42001021	Şol wagt halk Zekerýa garaşýardy , onuň ybadathanada eglenenine geňirgenýärdiler .
42001022	Zekerýa daşary çykanda , olar bilen gepleşip bilmedi . Halk onuň ybadathanada görnüş görenini bildi . Çünki Zekerýa olara üm bilen yşarat edip , lal galdy .
42001023	Ol hyzmat günleri dolanda , öýüne gaýtdy .
42001024	Şu günlerden soň , onuň aýaly Elizabet göwreli boldy . Ol bäş aýlap gözden-ilden çekilip : « Adamlar arasyndaky utanjymy aýyrjak bolup , Reb şu günler maňa nazaryny saldy , meni şeýle etdi » diýýärdi .
42001025	
42001026	Elizabetiň göwreliliginiň altynjy aýynda Jebraýyl perişde Hudaý tarapyndan Jeliläniň Nasyra atly şäherine ,
42001027	Dawudyň neslinden Ýusup atly adamyň adaglysy bolan bir çykmadyk gyzyň ýanyna iberildi . Bu gyzyň ady Meremdi .
42001028	Perişde onuň ýanyna gelip : « Salam , eý , merhemete sezewar bolan ! Reb seniň bilendir , sen aýallar arasynda mübäreksiň ! » diýdi .
42001029	Merem bu sözlere gaty aljyrap , « Bu nähili salam ? » diýip içini gepletdi .
42001030	Perişde oňa şeýle diýdi : « Gorkma , Merem , sen Hudaýdan merhemet tapdyň .
42001031	Ine , sen göwreli bolup , bir ogul dograrsyň . Onuň adyna Isa dakarsyň .
42001032	Ol uly bolar , Oňa hemmelerden beýik Hudaýyň Ogly diýler . Reb Hudaý Oňa atasy Dawudyň tagtyny berer .
42001033	Ol Ýakubyň öýüne ebedi patyşalyk eder , patyşalygynyň soňy bolmaz » .
42001034	Merem perişdä : « Bu nähili bolar ? Men heniz durmuşa çykamok » diýdi .
42001035	Perişde oňa şeýle jogap berdi : « Mukaddes Ruh seniň üstüňe iner , hemmelerden Beýigiň gudraty seniň üstüňe kölege salar . Şonuň üçin hem doguljaga Mukaddese Hudaýyň Ogly diýler .
42001036	Ine , seniň garyndaşyň Elizabetiň hem garrylygynda göwresinde oglany bar . Önelgesiz diýilýäniň eýýäm altynjy aýy .
42001037	Çünki Hudaýyň ýanynda bolmajak zat ýokdur » .
42001038	Merem : « Ine , men Rebbiň gyrnagy . Maňa seniň aýdyşyň ýaly bolsun » diýdi . Perişde onuň ýanyndan gitdi .
42001039	Merem şol günlerde turup , gyssanmaç daglyga , Ýahuda ülkesiniň bir şäherine gitdi .
42001040	Ol Zekerýanyň öýüne baryp , Elizabete salam berdi .
42001041	Elizabet Meremiň salamyny eşidende , göwresindäki çaga gymyldap , Elizabet Mukaddes Ruh bilen doldy .
42001042	Ol batly gygyryp , şeýle diýdi : « Sen aýallar içinde bagtlysyň , seniň göwräňiň miwesi-de bagtlydyr !
42001043	Bu nähili boldy-da , Rebbimiň enesi meniň ýanyma geldi .
42001044	Ine , salamyň gulagyma gelip ýeten badyna , göwrämdäki çaga begençden gymyldady .
42001045	Iman getiren aýal bagtlydyr ! Çünki Reb tarapyndan oňa aýdylanlar ýerine ýeter » .
42001046	Merem şeýle diýdi : « Janym Rebbi öwgi bilen beýgeldýär ,
42001047	Halasgärim Hudaýa ruhum şatlanýar .
42001048	Çünki Ol Öz gyrnagynyň ejizligini gördi . Mundan beýläk bütin nesiller maňa bagtly diýer .
42001049	Çünki Gudratygüýçli maňa uly işler etdi . Onuň ady mukaddesdir .
42001050	Onuň rehimi nesilden-nesle Özünden gorkýanlaryň üstündedir .
42001051	Ol goly bilen güýçli işler etdi , öz ýürek pikirleri bilen magtanýanlary dargatdy .
42001052	Güýçlüleri tagtlaryndan düşürip , ejizleri galdyrdy .
42001053	Açlary nygmatlar bilen doýrup , baýlary boş gaýtardy .
42001054	Atalarymyza beren sözi boýunça , Ybraýym bilen onuň nesline mydamalyk rehim etmegi unutman , guly Ysraýyla ýardam etdi » .
42001055	
42001056	Merem Elizabetiň öýünde üç aýa golaý bolup , soň öýüne gaýtdy .
42001057	Elizabetiň güni-sagady dolup , bir ogul dogurdy .
42001058	Goňşulary hem-de dogan-garyndaşlary Rebbiň oňa uly rehimdarlyk edenini eşidip , onuň bilen bile şatlandylar .
42001059	Sekizinji güni oglany sünnetlemäge gelenlerinde , onuň adyna kakasynyň ady ýaly Zekerýa dakjak boldular .
42001060	Ýöne ejesi garşy bolup : « Ýok , onuň ady Ýahýa bolmalydyr » diýdi .
42001061	Oňa : « Seniň garyndaşlaryňyň arasynda Ýahýa atly adam ýok » diýdiler .
42001062	Olar oglanyň kakasyna üm bilen düşündirip , onuň näme at dakmakçydygyny soradylar .
42001063	Ol hem bir kiçiräk tagta isläp , « Ady Ýahýadyr » diýip ýazdy . Hemmeler haýran galdylar .
42001064	Şol bada Zekerýanyň dili açylyp , Hudaýa öwgi aýdyp , geplemäge başlady .
42001065	Bütin goňşular gorkdular . Ýahuda daglygynyň ähli ýerinde bütin bu wakalaryň gürrüňi edildi .
42001066	Muny eşidenleriň bary bu zatlary ýüreklerinde saklap : « Bu çaga näme bolarka ? » diýişýärdiler . Çünki Rebbiň eli onuň bilendi .
42001067	Oglanyň kakasy Zekerýa Mukaddes Ruh bilen dolup , welilik edip diýdi :
42001068	Ysraýylyň Hudaýy Reb mübärek bolsun ! Ol Öz halkyny idemäge geldi , oňa gutulyş gazandyrdy .
42001069	Ol gadymdan Öz mukaddes pygamberleriniň agzy bilen aýdyşy ýaly , bize bendesi Dawudyň neslinden bir güýçli Halasgär çykaryp , duşmanlarymyzdan , bizi ýigrenýänleriň ählisiniň elinden gutular ýaly etdi .
42001070	
42001071	
42001072	Ol muny atalarymyza rehim etjek , Öz mukaddes ähtini ,
42001073	biziň atamyz Ybraýyma eden kasamyny ýatlajak bolup etdi .
42001074	Ol bizi duşmanlarymyzyň elinden halas edip ,
42001075	takwalyk hem dogrulyk bilen , öňünde ömürboýy Özüne ybadat etmäge bize mümkinçilik berjekdigini aýdypdy .
42001076	Eý çaga , sen hem hemmelerden beýik Hudaýyň pygamberi diýen ady alarsyň !
42001077	Çünki sen Onuň ýollaryny taýýarlamak , Onuň halkyna günäleriniň ötülmegi bilen gutuljakdyklaryny bildirmek üçin , Rebbiň öňünden ýörärsiň .
42001078	Sebäbi Hudaýymyz ýüreginiň rehimliligine görä , garaňkyda , ölüm kölegesinde oturanlara yşyk bermek üçin ,
42001079	aýaklarymyzy parahatlyk ýoluna gönükdirmek üçin , dogan Gün kimin ýokarlardan bizi idemäge geler » .
42001080	Oglan bolsa ulalyp , ruhy güýçlenýärdi . Ol Ysraýyla görünmeli günlerine çenli çöllerde boldy .
42002001	Şol günlerde kaýsar Awgust bütin dünýäde ilat ýazuwyny geçirmeli diýen buýrugy çykardy .
42002002	Bu Kiriniusyň Siriýa häkimlik edýän wagtynda geçirilen ilkinji ýazuwdy .
42002003	Hemmeler ýazylmak üçin öz şäherlerine gitdiler .
42002004	Ýusup-da Dawudyň öýünden we neslinden bolansoň , ol ýerde adyny ýazdyrmak üçin , Jeliledäki Nasyra şäherinden ýola düşüp , Dawudyň Ýahudadaky Beýtullaham diýen şäherine gitdi .
42002005	Göwreli adaglysy Merem hem ýanyndady .
42002006	Olar Beýtullahamdakalar , Meremiň dogurmaly güni-sagady geldi .
42002007	Ol ilkinji ogluny dogrup , gundaga dolady-da , Ony bir ahyrda ýatyrdy . Çünki olara myhmanhanada ýer ýokdy .
42002008	Şol töwereklerde çopanlar bardy . Olar gijelerine düzde galyp , sürülerini bakardylar .
42002009	Ine , Rebbiň perişdesi olara göründi , Rebbiň ýalkymy daş-töweregi ýagtyltdy . Çopanlar gaty gorkdular .
42002010	Perişde olara şeýle diýdi : « Gorkmaň , ine , men size bütin halky begendirjek şatlygy buşlaýaryn :
42002011	Şu gün Dawudyň şäherinde size Halasgär doguldy . Ol Reb Mesihdir .
42002012	Size alamat şeýle : siz ahyrda ýatan , gundaga dolangy bir çagany taparsyňyz » .
42002013	Birdenkä perişde bilen birlikde Gökdäki goşundan bir uly mähelle göründi . Olar Hudaýy öwüp diýýärdiler :
42002014	« Iň ýokarlarda Hudaýa şöhrat , ýer ýüzünde parahatlyk , ynsanlar arasynda hoşniýetlilik bolsun ! »
42002015	Perişdeler çopanlaryň ýanyndan aýrylyp , Göge çykanlarynda , çopanlar biri-birlerine : « Beýtullahama gidip , bu bolan wakany , Rebbiň bize bildiren zadyny göreliň » diýişdiler .
42002016	Şeýlelikde , ylgap baryp , Meremi , Ýusuby we ahyrda ýatan çagany tapdylar .
42002017	Muny görenlerinde , bu çaga hakda özlerine aýdylan sözi olara gürrüň berdiler .
42002018	Muny eşidenleriň bary çopanlaryň aýdanlaryna haýran galdylar .
42002019	Merem bolsa bu zatlar hakda ýagşy oýlanyp , bularyň baryny ýüreginde saklaýardy .
42002020	Çopanlar hemme görüp-eşidenleriniň özlerine aýdylyşy ýaly bolanlygy üçin , Hudaýy şöhratlandyryp , öwüp , yzlaryna öwrüldiler .
42002021	Sekizinji gün dolup , çagany sünnetleme wagty ýetende , enesiniň göwresine düşmezden öň , perişdäniň aýdyşy ýaly , Onuň adyna Isa dakdylar .
42002022	Musanyň kanunynda beýan edilen çile döwri tamam bolanda , Rebbe bagyşlamak üçin , Isany Iýerusalime getirdiler . Çünki Rebbiň kanunynda : « Ilkinji doglan her bir erkek çaga Rebbe bagyşlanmalydyr » diýip ýazylypdyr .
42002023	Ýene Rebbiň kanunynda aýdylyşyna görä , olar
42002024	bir jübüt gumry ýa-da iki kepderi çagasyny gurban etmek üçin gitdiler .
42002025	Iýerusalimde Simun atly bir adam bardy . Ol dogry hem dindar bolup , Ysraýylyň teselli tapjak wagtyna garaşýardy we Mukaddes Ruh onuň üstündedi .
42002026	Oňa Rebbiň Mesihini görmezden öň ölüm garasyny görmejekdigi Mukaddes Ruh tarapyndan aýdylypdy .
42002027	Ol Ruhuň ýol görkezmesi bilen ybadathana geldi . Isanyň ene-atasy kanunda ýazylan adaty berjaý etmek üçin , çagany içerik getirenlerinde ,
42002028	Simun Ony gujagyna alyp , Hudaýa alkyş okap , şeýle diýdi :
42002029	Ýa Reb , beren sözüňe görä , indi hyzmatkäriňi sag-aman goýber .
42002030	Çünki Seniň bütin halklaryň gözüniň alnynda taýýarlap goýan ,
42002031	milletleri ýagtyltjak yşygyňy ,
42002032	halkyň Ysraýylyň şöhraty bolan gutaryşyňy gözüm gördi » .
42002033	Ýusup bilen çaganyň enesi Ol hakda aýdylýan sözlere haýran galdylar .
42002034	Simun olara ak pata berip , ejesi Mereme şeýle diýdi : « Ine , bu çaga Ysraýylda köpleriň ýykylmagy we galmagy üçin , çekişmeler turuzjak alamat bolmak üçin bellenendir .
42002035	Ençeme ýürekleriň pikirleri äşgär bolar ýaly , seniň hem janyňa bir gylyç sokular » .
42002036	Aşer taýpasyndan bolan Fanuiliň welilik edýän gyzy Anna-da şol ýerdedi . Onuň ýaşy garrylyga ýetipdi . Gyzlygyndan soňra äri bilen ýedi ýyl ýaşap ,
42002037	indi bolsa ýaşy segsen dörde ýeten bu dul hatyn ybadathanadan çykman , gije-gündiz oraza tutup , doga edip , ybadat bilen meşguldy .
42002038	Ol hem edil şol wagt gelip , Rebbe öwgi aýdyp , Iýerusalimiň gutulmagyna garaşýanlaryň baryna bu çaga hakda gürrüň berdi .
42002039	Ýusup bilen Merem Rebbiň kanuny boýunça ähli zady berjaý edenlerinden soň , Jeliledäki şäherleri Nasyra dolandylar .
42002040	Çaga ulalýardy , güýçlenip akyldarlykda ösýärdi . Hudaýyň merhemeti Onuň üstündedi .
42002041	Isanyň ene-atasy her ýyl Pesah baýramynda Iýerusalime giderdiler .
42002042	Ol on iki ýaşyndaka , baýram adaty boýunça Iýerusalime gitdiler .
42002043	Olar baýram günlerini ötürip , yzlaryna dolananlarynda , ýetginjek Isa Iýerusalimde galdy . Ýusup bilen çaganyň ejesi muny bilmeýärdiler .
42002044	Olar Ony ýolagçylaryň arasyndadyr öýdüp , bir günlük ýoly ýörediler . Onsoň , Ony dogan-garyndaşlaryň , dost-ýarlaryň arasyndan gözläp başladylar .
42002045	Tapmansoňlar , Ony gözläp , yzlaryna Iýerusalime dolandylar .
42002046	Üç günden soň , Ony ybadathanadan tapdylar . Ol mugallymlaryň arasynda oturyp , olara gulak asyp , soraglar berýärdi .
42002047	Isany diňleýänleriň bary Onuň paýhasyna , berýän jogaplaryna haýran galýardylar .
42002048	Ene-atasy Ony görenlerinde geň galdylar , ejesi Oňa : « Oglum ! Näme beýtdiň ? Ine , kakaň ikimiz Seni gaty gaýgy edip gözledik » diýdi .
42002049	Isa olara : « Meni nämä gözlediňiz ? Siz Meniň Atamyň öýünde bolmalydygymy bilmeýärmidiňiz ? » diýdi .
42002050	Emma olar Onuň aýdan bu sözüne düşünmediler .
42002051	Onsoň Isa ene-atasy bilen bile Nasyra gaýtdy , olaryň tabynlygynda galdy . Onuň ejesi bütin bu zatlary ýüreginde saklaýardy .
42002052	Isa akyldarlykda , boýda ösüp , Hudaýyň hem adamlaryň mährini gazanýardy .
42003001	Kaýsar Tiberiusyň häkimliginiň on bäşinji ýylynda , Pontius Pilatus Ýahudanyň häkimikä , Hirodes Jelile tetrarhy , onuň dogany Filipus Iturea we Trahonitis welaýatynyň tetrarhy , Lisaniýas Abiliniň tetrarhydy .
42003002	Hanna bilen Kaýafa hem baş ruhanydy . Şonda çölde Zekerýanyň ogly Ýahýa Hudaýyň sözi geldi .
42003003	Ol Iordanyň töweregindäki bütin ýurtlara aýlanyp , günäleriň ötülmegi üçin toba edip çokundyrylmagy wagyz edýärdi .
42003004	Şonuň ýaly-da , Işaýa pygamberiň kitabynda ýazylgydyr : « Çölde gygyrýanyň sesi : Rebbiň ýoluny taýýarlaň , Onuň ýodalaryny dogrulaň .
42003005	Her dere doldurylar , her dag , depe peseldiler , egri ýollar dograldylar , çarkandakly ýollar tekizlener .
42003006	Bütin adamzat Hudaýyň gutaryşyny görer » .
42003007	Ýahýa çokundyryljak bolup ýanyna gelýän halaýyga şeýle diýýärdi : « Eý , alahöwrenler nesli ! Geljek gazapdan gaçmagy size kim salgy berdi ?
42003008	Indi , toba mynasyp miweler öndüriň . Içiňizden : „ Biziň atamyz Ybraýymdyr " diýip başlamaň . Çünki men size aýdýaryn : Hudaý Ybraýyma şu daşlardan-da perzent ýaratmagy başarýandyr .
42003009	Palta eýýäm agaçlaryň düýbünde ýatyr : oňat miwe bermeýän agaç kesilip , oda taşlanar » .
42003010	Halaýyk ondan : « Onda , biz näme etmeli ? » diýip sorady .
42003011	Ol : « Iki köýnekli birini köýneksize bersin . Azykly hem şonuň ýaly etsin » diýdi .
42003012	Salgytçylar-da çokundyrylmak üçin onuň ýanyna gelip : « Mugallym , biz näme etmeli ! » diýdiler .
42003013	Ýahýa olara : « Özüňize bellenenden artyk almaň » diýdi .
42003014	Esgerler-de : « Onda , biz näme etmeli ? » diýip , ondan soradylar . Olara : « Hiç kimi talamaň , hiç kime töhmet atmaň , öz hakyňyza kaýyl boluň » diýdi .
42003015	Halk garaşyp durka , hemmesi Ýahýa hakda öz içlerinden : « Bu Mesihmikä ? » diýip oýlanýardylar .
42003016	Ýahýa hemmesine şeýle diýdi : « Men sizi suw bilen çokundyrýaryn , ýöne menden güýçli Biri geler . Men Onuň çarygynyň bagyny çözmäge-de mynasyp däldirin . Ol sizi Mukaddes Ruh hem ot bilen çokundyrar .
42003017	Onuň küregi elindedir . Ol harman ýerini süpürip , bugdaýy ammaryna üýşürip , samany sönmez otda ýakar » .
42003018	Ol başga-da köp öwüt-ündew edip , halka Hoş Habary wagyz edýärdi .
42003019	Emma Hirodes tetrarh doganynyň aýaly Hirodiýa üçin we öz eden ähli erbet işleri üçin , Ýahýanyň käýinjine sezewar bolany zerarly ,
42003020	bu ähli erbetlikleriň üstüne Ýahýany zyndana salmaklygy hem goşdy .
42003021	Bütin halk çokundyrylyp ýörkä , Isa-da çokundyryldy . Ol doga edip otyrka , Gök açylyp ,
42003022	Mukaddes Ruh jan-ten bolup , kepderi kimin Onuň üstüne indi . Gökden : « Sen Meniň söýgüli Oglumsyň . Men senden köp razydyryn » diýen owaz geldi .
42003023	Isa Öz hyzmatyna başlan wagty otuz ýaşlaryndady , çak edilişine görä , Ýusup ogly , Eli ogly ,
42003024	Mattat ogly , Lewi ogly , Melki ogly , Ýannaý ogly , Ýusup ogly ,
42003025	Mattatýa ogly , Amos ogly , Nahum ogly , Esli ogly , Naggaý ogly ,
42003026	Maat ogly , Mattatýa ogly , Semeýn ogly , Ýoseh ogly , Ýoda ogly ,
42003027	Ýoanan ogly , Risa ogly , Zerubabel ogly , Şealtiýel ogly , Neri ogly ,
42003028	Melki ogly , Addi ogly , Kosam ogly , Elmadam ogly , Er ogly ,
42003029	Ýeşu ogly , Elizer ogly , Ýorim ogly , Mattat ogly , Lewi ogly ,
42003030	Simun ogly , Iuda ogly , Ýusup ogly , Ýonam ogly , Elýakim ogly ,
42003031	Melea ogly , Menna ogly , Mattata ogly , Natan ogly , Dawut ogly ,
42003032	Ýesse ogly , Obed ogly , Boaz ogly , Salmon ogly , Nahşon ogly ,
42003033	Aminadap ogly , Ram ogly , Hesron ogly , Peres ogly , Iuda ogly ,
42003034	Ýakup ogly , Yshak ogly , Ybraýym ogly , Teraz ogly , Nahor ogly ,
42003035	Seruh ogly , Reu ogly , Peleg ogly , Eber ogly , Şela ogly ,
42003036	Kainan ogly , Arfakşad ogly , Sam ogly , Nuh ogly , Lamek ogly ,
42003037	Metuşelah ogly , Hanok ogly , Ýared ogly , Mahalaleýel ogly , Kainan ogly ,
42003038	Enoş ogly , Şit ogly , Adam ogly , Hudaý ogludy .
42004001	Isa Mukaddes Ruh bilen dolup , Iordandan yzyna öwrüldi . Ruh ony çöle äkitdi .
42004002	Iblis Isany kyrk günläp synady . Ol bu günleriň dowamynda hiç bir zat iýmän , olar ötende bolsa ajykdy .
42004003	Iblis Oňa : « Sen Hudaýyň Ogly bolsaň , şu daşa çörek bol diýip buýur » diýdi .
42004004	Isa oňa şeýle jogap berdi : « „ Adam diňe çörek bilen däl , eýsem , Hudaýyň her sözi bilen hem ýaşaýandyr " diýip ýazylgydyr » diýdi .
42004005	Iblis Ony bir belent ýere çykaryp , bir salymyň içinde dünýäniň bütin patyşalyklaryny görkezip ,
42004006	şeýle diýdi : « Men Saňa şularyň hemmesiniň ygtyýaryny hem şöhratyny bereýin , çünki bular maňa tabşyryldy . Men olary islänime berip bilýärin .
42004007	Sen maňa sežde etseň , bularyň bary Seniňki bolar » .
42004008	Isa oňa şeýle jogap berdi : « Meniň ýanymdan güm bol , şeýtan ! Öz Hudaýyň Rebbe sežde et , diňe Oňa gulluk et diýip ýazylgydyr » .
42004009	Iblis Ony Iýerusalime eltdi , ybadathananyň küňresinde oturdyp , Oňa şeýle diýdi : « Sen Hudaýyň Ogly bolsaň , Özüňi şu ýerden aşak zyň .
42004010	Sebäbi : „ Ol Sen hakda Öz perişdelerine Seni gorasynlar diýip buýruk berer " .
42004011	„ Olar aýagyň daşa degäýmesin diýip , Seni ellerinde götererler " diýip ýazylgydyr » .
42004012	Isa oňa : « „ Öz Hudaýyň Rebbi synama " diýlendir » diýdi .
42004013	Iblis bütin synaglary gutarandan soň , birnäçe wagtlap Onuň ýanyndan aýrylyp gitdi .
42004014	Isa Ruhuň güýji bilen Jelilä öwrüldi . Ol hakdaky gürrüňler bütin şol töwereklere ýaýrady .
42004015	Ol hemmeler tarapyndan hormatlanyp , olaryň sinagogalarynda sapak berýärdi .
42004016	Isa Öz önüp-ösen ýeri bolan Nasyra geldi . Endigi boýunça Sabat güni sinagoga bardy we Mukaddes Ýazgylardan okamak üçin , ýokary turdy .
42004017	Oňa Işaýa pygamberiň kitaby berildi . Ol hem kitaby açyp , şu sözleriň ýazylan ýerini tapdy :
42004018	« Rebbiň Ruhy üstümdedir . Çünki garyplara Hoş Habary bildirmegim üçin Meni mesh etdi ; Meni tussaglara azatlygy , körlere gözleriniň açylmagyny yglan etmäge , zulum astyndakylary azatlyga çykarmaga ,
42004019	Rebbiň merhemet ýylyny yglan etmäge iberdi » .
42004020	Onsoň kitaby ýapyp , yzyna ― hyzmatkäre berdi-de oturdy . Sinagogadakylaryň hemmesiniň gözi Oňa dikildi .
42004021	Ol bolsa olara gürrüň bermäge durdy : « Siziň eşiden bu ýazgyňyz şu gün berjaý boldy » .
42004022	Hemmeler Ony taryplap , Onuň agzyndan çykýan mähirli sözlere täsin galyp : « Bu Ýusubyň Ogly dälmi ? » diýişýärdiler .
42004023	Isa olara şeýle diýdi : « Siz , hökman , Maňa „ Tebip , özüňe em et ! " diýen nakyly aýdarsyňyz , „ Kapernaumda bolanyny eşiden zatlarymyzy şu ýerde , Öz ýurduňda-da et " diýersiňiz » .
42004024	Ol ýene şeýle diýdi : « Size dogrusyny aýdýaryn : hiç bir pygamber öz ýurdunda kabul edilýän däldir .
42004025	Size dogrusyny aýdýaryn : Ylýasyň zamanynda Ysraýylda birtopar dul hatyn bardy . Gök üç ýyl alty aýlap baglanyp , bütin ýurda açlyk düşende ,
42004026	Ylýas olaryň hiç biriniň ýanyna iberilmän , diňe Saýdadaky Sarepta şäherinde bolan bir dul hatynyň ýanyna iberildi .
42004027	Elişa pygamberiň zamanynda-da Ysraýylda birtopar heýwere keselli adam bardy . Ýöne siriýaly Naamandan başga olaryň hiç biri tämiz bolmady » .
42004028	Bu sözleri eşidenlerinde , sinagogadakylaryň hemmesi gahar-gazaba mündüler .
42004029	Turup , Ony şäherden kowdular , şäherleriniň ýerleşen dagynyň başyna eltip , şol ýerden aşak zyňjak boldular .
42004030	Emma Isa olaryň arasyndan geçip , ýola rowana boldy .
42004031	Isa Jeliläniň bir şäheri bolan Kapernauma geldi . Sabat günlerinde halka sapak bererdi .
42004032	Halk Onuň taglymatyna haýran galdy . Çünki Onuň sözi erk-ygtyýarlydy .
42004033	Sinagogada arwah-jynly bir adam bardy . Ol batly ses bilen gygyryp , şeýle diýdi :
42004034	« Goý , biziň bilen näme işiň bar , eý , Nasyraly Isa ? Bizi heläk etmäge geldiňmi ? Men Seniň kimdigiňi bilýärin , Sen Hudaýyň Mukaddesisiň » .
42004035	Isa oňa käýäp : « Sesiňi çykarma-da , çyk ! » diýdi . Jyn hem ol adamy sinagoganyň ortasynda ýere ýykdy-da , hiç bir zyýan ýetirmän , ondan çykdy .
42004036	Hemmeler haýran galyşyp , biri-birlerine : « Bu nähili söz ? Ol ygtyýar hem gudrat bilen al-arwahlara buýruk berýär . Olar hem çykýarlar » diýişdiler .
42004037	Ol hakdaky gürrüň şol töwerekleriň hemme ýerine ýaýrady .
42004038	Isa sinagogadan çykyp , Simunyň öýüne bardy . Simunyň gaýynenesini agyr gyzzyrma tutup ýatyrdy . Ol hakda Isa haýyş etdiler .
42004039	Isa onuň başujunda durup , gyzzyrma käýedi . Gyzzyrma ondan aýrylyp , ol derrew ör turdy-da , olara hyzmat etmäge durdy .
42004040	Gün ýaşanda , dürli syrkawçylyklary bar adamlary Onuň ýanyna getirdiler . Isa hem ellerini her biriniň üstüne goýup , olary sagaltdy .
42004041	Köpüsinden jynlar : « Sen Hudaýyň Ogly Mesihsiň ! » diýip , gygyryşyp çykýardy . Isa hem käýäp , olary gepletmeýärdi . Çünki Onuň Mesihdigini bilýärdiler .
42004042	Daň atanda , Isa çykyp bir ýere gitdi . Ýöne halaýyk Ony gözläp , ýanyna geldi , ol ýerden gitmez ýaly , olar Isany alyp galjak boldular .
42004043	Isa olara şeýle diýdi : « Hudaýyň Patyşalygynyň Hoş Habaryny Men beýleki şäherlere-de bildirmeli . Çünki Men munuň üçin wagyz etdim » .
42004044	Şeýdip , Ol Jeliläniň sinagogalarynda wagyz edýärdi .
42005001	Bir gün halaýyk Hudaýyň Sözüni diňlejek bolup , Isanyň daşyny alyp durka , Ol Jenesaret kölüniň kenarynda durdy .
42005002	Şonda Isanyň gözi kölüň ýakasynda duran iki gaýyga düşdi . Balykçylar gaýyklardan düşüp , torlaryny ýuwup durdular .
42005003	Isa gaýyklaryň birine münüp , gaýygyň eýesi Simundan kenardan biraz uzaklaşmagy haýyş etdi . Onsoň gaýykda oturan ýerinden halka sapak bermäge durdy .
42005004	Sözüni gutaranda Simuna : « Çuň ýere gidiň-de , aw üçin torlaryňyzy suwa zyňyň » diýdi .
42005005	Simun Oňa şeýle diýdi : « Ussat ! Bütin gije zähmet çekip , hiç bir zat tutup bilmedik , ýöne Seniň sözüň hatyrasyna torlary zyňaýyn » .
42005006	Muny edenlerinde , şeýle köp balyk tutdular welin , torlary ýyrtylyp ugrady .
42005007	Beýleki gaýykdaky ýoldaşlaryna gelip kömekleşmekleri üçin ellerini bulap yşarat etdiler . Olar hem gelip , iki gaýygy-da balykdan doldurdylar . Gaýyklar tas suwa batypdy .
42005008	Simun Petrus muny görende : « Ýa Reb , meniň ýanymdan aýryl , çünki men bir günäkär adam ! » diýip , Isanyň dyzyna ýykyldy .
42005009	Sebäbi tutan balyklarynyň köpdügine ol we ýanyndakylaryň hemmesi ―
42005010	Simunyň ýoldaşlary bolan Zebedeýiň ogullary , Ýakup bilen Ýahýa hem haýran galdylar . Isa Simuna : « Gorkma , sen mundan beýläk ynsanlary tutarsyň » diýdi .
42005011	Şeýlelikde , olar gaýyklaryny kenara çykaryp , bar zady taşlap , Onuň yzyna düşdüler .
42005012	Isa şäherleriň birindekä , tutuş endamy heýwere keselli bir adam geldi . Ol Isany görende , ýüzüni ýere berip , Oňa : « Ýa Reb , isleseň , meni tämiz edip bilersiň » diýip ýalbardy .
42005013	Isa hem elini uzadyp : « Isleýärin , tämiz bol ! » diýdi-de , oňa elini degirdi . Heýwere keseli derrew ol adamdan aýryldy .
42005014	Isa oňa : « Muny hiç kime aýtma » diýip tabşyrdy-da : « Ýöne bar-da , özüňi ruhana görkez , hemmelere güwälik bolar ýaly , tämizligiň üçin Musanyň tabşyrygy boýunça gurban bagyş et » diýdi .
42005015	Isa hakdaky gürrüňler barha ýaýraýardy . Isany diňlejek , syrkawlyklaryndan açyljak bolup , Onuň ýanyna uly märekeler ýygnanýardy .
42005016	Emma Ol çöllere çykyp doga edýärdi .
42005017	Bir gün Isa sapak berip otyrdy . Jeliläniň ähli obalaryndan , Ýahudadyr Iýerusalimden gelen fariseýler bilen kanunçylar-da şol ýerde otyrdylar . Rebbiň gudraty Onuň syrkawlara şypa berşinde özüni görkezýärdi .
42005018	Şol wagt birnäçe adam bir ysmazy düşegi bilen göterip getirdiler . Ony içerik salyp , Isanyň öňünde ýatyrjak boldular .
42005019	Emma märeke zerarly içerik salmak üçin ýol tapman , öýüň üstüne çykyp , üçegiň arasyndan ony düşegi bilen orta ― Isanyň öňüne düşürdiler .
42005020	Ol hem olaryň imanyny görüp : « Eý adam , seniň günäleriň ötüldi » diýdi .
42005021	Kanunçylar bilen fariseýler : « Hudaýa dil ýetirýän bu adam kim ? Günäleri Hudaýdan başga kim ötüp biljek ? » diýip , içlerini gepletmäge başladylar .
42005022	Emma Isa olaryň nämä oýlanýanyny bilip , olara şeýle diýdi : « Näme içiňizi gepledýärsiňiz ?
42005023	Haýsy aňsat , „ Günäleriň ötüldi " diýmekmi ýa-da „ Tur , ýöre " diýmek ?
42005024	Emma siz Ynsan Oglunyň ýer ýüzünde günäleri ötmäge ygtyýarynyň bardygyny biler ýaly . . . » diýdi-de , ysmaz bolan adama : « Saňa diýýärin , tur , düşegiňi al-da , öýüňe git » diýdi .
42005025	Ol hem derrew olaryň gözleriniň alnynda ör turup , düşegini aldy-da , Hudaýy şöhratlandyryp , öýüne gitdi .
42005026	Hemmeler haýran galyşyp , Hudaýy şöhratlandyrdylar , gorky bilen dolup : « Bu gün geň zatlar gördük » diýişdiler .
42005027	Isa daşaryk çykanda , gümrükhanada oturan Lewi atly salgytçyny gördi . Ol oňa : « Meniň yzyma düş ! » diýdi .
42005028	Ol hem bar zady taşlap , turdy-da , Onuň yzyna düşdi .
42005029	Lewi öz öýünde Isa üçin bir uly zyýapat berdi . Saçagyň başynda olar bilen oturan birtopar salgytçy we başga köp adam bardy .
42005030	Fariseýler bilen olaryň kanunçylary Onuň şägirtlerine : « Näme üçin salgytçylardyr günäkärler bilen bile iýip-içýärsiňiz ? » diýip hüňürdeşdiler .
42005031	Isa olara : « Tebip saglara däl-de , syrkawlara gerekdir .
42005032	Men dogry adamlary däl-de , günäkärleri toba çagyrmaga geldim » diýip jogap berdi .
42005033	Olar hem Oňa şeýle diýdiler : « Näme üçin Ýahýanyň şägirtleri ýygy-ýygydan oraza tutup , doga edýärler , fariseýleriňki hem şeýle , ýöne Seniň şägirtleriň iýip-içip ýörler ? »
42005034	Isa şeýle jogap berdi : « Giýew ýanlaryndaka , siz toýdakylara oraza tutduryp bilersiňizmi ?
42005035	Emma giýewiň olaryň ýanyndan alynjak günleri geler , olar şonda , şol günlerde oraza tutarlar » .
42005036	Isa olara bir tymsal aýtdy : « Hiç kim täze eşikden bir bölek ýyrtyp alyp , köne eşige ýamalyk etmez . Ýogsa , ol täzäni ýyrtar hem-de täzeden alnan ýamalyk köne eşige gelişmez .
42005037	Hiç kim-de täze şeraby köne meşiklere guýmaz . Ýogsa , täze şerap meşikleri ýaryp , daşary döküler , meşikler zaýalanar .
42005038	Täze şerap täze meşiklere guýulmalydyr . Şeýlelikde , ikisi-de aman galar .
42005039	Hiç kim-de köne şeraby içensoň täzäni küýsemez , çünki „ Könesi oňat " diýer » .
42006001	Pesahyň ikinji gününden soňky ilkinji sabat güni Isa bugdaýlygyň arasyndan geçip barýarka , şägirtleri bugdaý başlaryny ýolup , aýalarynda owup iýýärdiler .
42006002	Fariseýleriň käbirleri olara : « Näme üçin Sabat güni etmesiz zady edýärsiňiz ? » diýdiler .
42006003	Isa olara şeýle diýdi : « Siz özi we ýanyndakylar aç galanlarynda , Dawudyň näme edenini okamadyňyzmy ?
42006004	Ol Hudaýyň öýüne bardy-da , Hudaýa hödürlenen , ruhanylardan başga hiç kimiň iýmeli däl çöreklerini alyp iýdi we ýanyndakylara hem berdi » .
42006005	Olara : « Ynsan Ogly sabat gününiň hem Rebbidir » diýdi .
42006006	Ýene bir sabat güni Isa sinagoga baryp , sapak bermäge durdy . Ol ýerde sag eli gurap , inçelen bir adam bardy .
42006007	Kanunçylar bilen fariseýler Ony aýyplajak bolup , « Sabat güni şypa edermikä ? » diýip , Ony aňtadylar .
42006008	Isa olaryň pikirlerini bilip , eli gurap , inçelen adama : « Ýokary gal-da , ortada dur » diýdi . Ol hem ýokary galyp durdy .
42006009	Onsoň Isa olara şeýle diýdi : « Sizden soraýaryn : Sabat güni näme etmek dogry , ýagşylyk etmekmi ýa ýamanlyk etmek ? Jan halas etmekmi ýa öldürmek ? »
42006010	Onsoň töweregindäkileriň hemmesine seretdi-de , ýaňky adama : « Eliňi uzat ! » diýdi . Ol hem şeýle etdi we eli beýlekisi ýaly sagaldy .
42006011	Olar bolsa gahar-gazaba münüp , Isa näme etmelidigi barada öz aralarynda gürrüňe başladylar .
42006012	Şol günleriň birinde Isa doga etmäge daga çykyp , uzyn gijäni Hudaýa doga etmek bilen geçirdi .
42006013	Gündiz bolanda şägirtlerini ýanyna çagyrdy . Olardan on ikisini saýlap , resullar adyny dakdy . Saýlanlary şulardyr :
42006014	Petrus adyny bereni Simun we onuň dogany Andreas , Ýakup we Ýahýa , Filipus we Bartolomeus ,
42006015	Matta we Tomas , Alfeusyň ogly Ýakup we Watançy diýilýän Simun .
42006016	Ýakubyň ogly Iuda we soňra Oňa haýynlyk eden Iuda Iskariot .
42006017	Isa olar bilen aşak inip , bir tekiz ýerde durdy . Ol ýerde şägirtlerinden ybarat bir uly märeke we bütin Ýahudadan , Iýerusalimden , Saýdanyň we Suruň kenar ýakalaryndan Ony diňlemäge , syrkawlygyndan açylmaga gelen uly halk köpçüligi bardy .
42006018	Al-arwahlardan yza çekýänler-de şypa tapýardylar .
42006019	Bütin märeke Oňa el degirjek bolup dyrjaşýardy . Çünki Ondan güýç çykyp , hemmesine şypa berýärdi .
42006020	Isa şägirtlerine garap , şeýle diýdi : « Eý garyplar , siz bagtlysyňyz , çünki Hudaýyň Patyşalygy siziňkidir .
42006021	Häzirki açlar , siz bagtlysyňyz , çünki doýarsyňyz . Häzirki aglaýanlar , siz bagtlysyňyz , çünki gülersiňiz .
42006022	Ynsan Ogly sebäpli adamlar sizi ýigrenip , aralaryndan kowan wagtlary , size sögüp , adyňyzy ýamana çykaran wagtlary siz bagtlysyňyz !
42006023	Şol gün şatlanyň , begençden böküň , çünki Gökde aljak sylagyňyz uludyr . Olaryň atalary-da pygamberlere şeýle edendirler .
42006024	Emma waý size , eý baýlar ! Çünki siz öz teselliňizi alansyňyz .
42006025	Waý size , eý , häzirki doklar ! Çünki siz aç galarsyňyz . Waý size , eý , häzirki gülýänler ! Çünki siz ýas tutup aglarsyňyz .
42006026	Ähli adamlar sizi taryplan mahaly waý halyňyza ! Çünki olaryň atalary ýalan pygamberlere-de şeýle edendirler » .
42006027	Emma , eý , Meni diňleýänler , size diýýärin , duşmanlaryňyzy söýüň , özüňizi ýigrenýänlere ýagşylyk ediň .
42006028	Özüňize gargaýanlar barada ýagşy dilegde boluň , özüňizi ynjydýanlara doga ediň .
42006029	Bir ýaňagyňa urana ol ýaňagyňy-da tut . Donuňy alandan köýnegiňi hem gaýgyrma .
42006030	Saňa dileg salana ber , özüňden bir zat alandan yzyna dileme .
42006031	Adamlaryň özüňize näme etmegini isleýän bolsaňyz , siz-de olara şeýle ediň .
42006032	Siz özüňizi söýýänleri söýýän bolsaňyz , munuň bilen näme abraý gazanýarsyňyz ? Çünki günäkärlär-de özlerini söýýänleri söýýärler .
42006033	Siz özüňize ýagşylyk edýänlere ýagşylyk edýän bolsaňyz , munuň bilen näme abraý gazanýarsyňyz ? Çünki günäkärler-de muny edýärler .
42006034	Yzyna almak tamasy bilen karz berýän bolsaňyz , munuň bilen näme abraý gazanýarsyňyz ? Çünki günäkärler-de doly yzyna almak niýeti bilen günäkärlere karz berýärler .
42006035	Duşmanlaryňyzy söýüň , ýagşylyk ediň , yzyna almagy umyt etmän karz beriň . Şeýlelikde , baýragyňyz uly bolup , Hemmelerden Beýik Bolanyň ogullary bolarsyňyz . Çünki Ol gadyr bilmezlere-de , ýamanlara-da mähribandyr .
42006036	Ataňyzyň rehimdar bolşy ýaly , siz-de rehimdar boluň » .
42006037	Başgalaryň üstünden höküm çykarmaň , siziň-de üstüňizden höküm çykarylmaz . Iş kesmäň , size-de iş kesilmez . Bagyşlaň , siz-de bagyşlanarsyňyz .
42006038	Beriň , size-de berler . Gujagyňyza basylyp silkelenip , pürepür , oňat ölçeg bilen berler . Çünki haýsy ölçeg bilen ölçeseňiz , size-de şol ölçeg bilen ölçeler » .
42006039	Isa olara bir tymsal hem aýtdy : « Kör köri idip bilermi ? Ikisi hem guýa gaçaýmazmy .
42006040	Şägirt öz mugallymyndan ýokary däldir , ýöne kämilleşensoň , her kes öz mugallymy ýaly bolar .
42006041	Näme üçin sen doganyňyň gözündäki çöpi görýärsiň-de , öz gözüňdäki agajy saýgarmaýarsyň ?
42006042	Ýa-da öz gözüňdäki agajy görmän , doganyňa nädip : „ Dogan ! Gel , seniň gözüňdäki çöpi çykaraýyn " diýjek ? Eý ikiýüzli ! Ilki öz gözüňden agajy çykar . Şonda doganyňyň gözündäki çöpi çykarmak üçin oňat saýgararsyň » .
42006043	Oňat agajyň erbet miwe bermeýşi ýaly , erbet agaç-da oňat miwe bermez .
42006044	Agaç öz miwesinden tanalýandyr . Sebäbi ne tikenden injir alynýandyr , ne-de çalydan üzüm ýygylýandyr .
42006045	Oňat adam ýüreginiň oňat hazynasyndan oňat zat çykarýandyr . Erbet adam-da ýüreginiň erbet hazynasyndan erbet zat çykarýandyr . Çünki onuň agzy ýüreginden joşanyny sözleýändir .
42006046	Näme üçin Maňa „ Ýa Reb ! Ýa Reb ! " diýip-de , aýdanlarymy etmeýärsiňiz ?
42006047	Meniň ýanyma gelýän , Meniň sözlerimi eşidip , olary berjaý edýän adamyň kim ýalydygyny Men size aýdaýyn .
42006048	Ol bir öý salan adam ýalydyr . Bu adam ýeri çuň gazyp , binany bir gaýanyň üstünde tutdy . Sil gelende bolsa derýa ol öýe urup , ony gymyldadyp bilmedi . Çünki onuň binasy gaýanyň üstünde tutulypdy .
42006049	Ýöne Meniň sözlerimi eşidip-de , berjaý etmedik topragyň üstünde binýatsyz öý salan adam ýalydyr . Derýa ol öýe uran badyna , öý ýykylyp , onuň dargaýşy gorkunç boldy » .
42007001	Isa bu sözleri halka eşitdirip bolandan soň , Kapernauma bardy .
42007002	Bir ýüzbaşynyň eziz görýän hyzmatkäri syrkawlap , ölüm ýassygynda ýatyrdy .
42007003	Ýüzbaşy Isa baradaky gürrüňleri eşidende , baryp , hyzmatkärini sagaltmagy Ondan haýyş etsinler diýip , ýehudylaryň birnäçe ýaşulusyny Onuň ýanyna iberdi .
42007004	Olar hem Isanyň ýanyna gelenlerinde , Oňa çyny bilen ýalbaryp , şeýle diýdiler : « Ol muny etmegiňe mynasypdyr .
42007005	Çünki ol biziň milletimizi söýýär , sinagogany-da bize şol salyp berdi » .
42007006	Isa olar bilen bile gitdi . Ol onuň öýüne golaýlanda , ýüzbaşy dostlaryny iberip , Oňa şeýle diýdi : « Ýa Reb , zähmet çekme . Seniň öýüme gelmegiňe men mynasyp däl .
42007007	Şonuň üçin hem men özümi Seniň ýanyňa gelmäge mynasyp görmedim , ýöne bir söz aýt , meniň hyzmatkärim sagalar .
42007008	Çünki men bir gol astyndaky adam , meniň gol astymda hem esgerler bar , birine : „ Git " diýýärin , gidýär , ýene birine : „ Gel " diýýärin , gelýär , hyzmatkärime : „ Şuny et " diýýärin , edýär » .
42007009	Isa muny eşidende , oňa haýran galdy , yzyna düşüp gelýän halaýyga ýüzlenip , şeýle diýdi : « Size diýýärin : Men hatda Ysraýylda-da beýle imany göremok » .
42007010	Iberilenler öýe gaýdyp gelenlerinde , syrkaw hyzmatkär sagalan eken .
42007011	Ertesi Isa Nain diýen şähere gitdi . Şägirtleriniň köpüsi we uly märeke hem Onuň bilen bile gitdi .
42007012	Isa şäheriň derwezesine golaýlanda , ine , bir ölini ugradyp barýardylar . Ol dul galan ejesiniň ýalňyz ogludy . Şäher halkynyň birtopary hem aýalyň ýanyndadylar .
42007013	Reb enäni görende , oňa haýpy gelip : « Aglama ! » diýdi .
42007014	Baryp tabyda elini degirdi , gölegçiler hem durdular . Ol diýdi : « Eý , ýaş ýigit ! Saňa diýýärin , tur ! »
42007015	Öli ýerinden galyp oturdy-da , geplemäge başlady . Isa ony enesine gowşurdy .
42007016	Hemmelere gorky aralaşdy . Olar : « Aramyzda bir uly pygamber peýda bolupdyr , Hudaý Öz halkyny idemäge gelipdir » diýip , Hudaýy şöhratlandyrdylar .
42007017	Isa hakdaky bu gürrüň bütin Ýahuda , dumly-duşa ýaýrady .
42007018	Ýahýanyň şägirtleri bularyň ählisini oňa habar berdiler .
42007019	Ýahýa-da öz şägirtlerinden ikisini ýanyna çagyryp , Rebden : « Sen şol geljek Mesihmi ýa biz başga birine garaşmalymy ! » diýip soramaga Onuň ýanyna iberdi .
42007020	Olar Onuň ýanyna gelip , şeýle diýdiler : « Çokundyryjy Ýahýa bizi Seniň ýanyňa : „ Sen şol geljek Mesihmi ýa biz başga birine garaşmalymy ? " diýip soramaga iberdi » .
42007021	Edil şol wagt Isa birtopar adamlary syrkawlyklardan , dertlerden we erbet ruhlardan sagaltdy . Köp körleriň gözüni açdy .
42007022	Şeýlelikde , Ol olara şeýle diýdi : « Gidiň-de , görüp-eşidenleriňizi Ýahýa habar beriň : körler görýär , agsaklar ýöreýär , heýwere keselliler tämizlenýär , kerler eşidýär , ölüler direlýär , garyplara Hoş Habar wagyz edilýär .
42007023	Men sebäpli büdremedik bagtlydyr ! »
42007024	Ýahýanyň iberen adamlary gidenden soň , Isa halaýyga Ýahýa hakda gürrüň bermäge durdy : « Çöle näme görmäge gitdiňiz ? Ýeliň yraýan gamşynymy ?
42007025	Eýsem , näme görmäge gitdiňiz ? Nepis eşikler geýnen bir adamymy ? Nepis eşikler geýnip , zowky-sapada ýaşaýanlar patyşalaryň köşklerindedir .
42007026	Eýsem , näme görmäge gitdiňiz ? Bir pygamberimi ? Hawa , size aýdýaryn : ol pygamberden hem artykdyr .
42007027	„ Ine , Men Öz habarçymy Seniň öňüňden iberýärin . Ol öňden gidip , Seniň ýoluňy taýýarlar " diýip ýazylan şudur .
42007028	Size diýýärin : aýaldan doglanlaryň arasynda Çokundyryjy Ýahýadan uly pygamber ýok , ýöne Hudaýyň Patyşalygynda iň kiçi hem ondan uludyr » .
42007029	Ony diňlän bütin halaýyk hem salgytçylar Hudaýyň ýoluny oňladylar . Sebäbi Ýahýa tarapyndan çokundyryldylar .
42007030	Ýöne fariseýler bilen kanunçylar onuň tarapyndan çokundyrylman , Hudaýyň özleri hakdaky niýetinden boýun gaçyrdylar .
42007031	Şonda Isa olara şeýle diýdi : « Bu nesliň adamlaryny Men kime meňzedeýin ? Olar kime meňzeýär !
42007032	Olar bazar ýerinde oturyp , öz ýoldaşlaryna : „ Size tüýdük çaldyk , tans etmediňiz , agy etdik , aglamadyňyz " diýip gygyrýan çagalara meňzeýärler .
42007033	Çünki Çokundyryjy Ýahýa geldi , ol ne çörek iýýär , ne-de şerap içýär , siz bolsa oňa „ jynly " diýýärsiňiz .
42007034	Ynsan Ogly geldi , iýýär hem içýär , siz : „ Ine , horan , arakhor , salgytçy , günäkärleriň dosty " diýýärsiňiz .
42007035	Ýöne akyldarlyk özüniň ähli çagalary tarapyndan tassyklandy » .
42007036	Fariseýlerden biri Isadan özi bilen bile nahar iýmegini haýyş etdi . Ol hem ýaňky fariseýiň öýüne baryp , saçak başynda oturdy .
42007037	Ol şäherde bir günäkär aýal bardy . Ol Isanyň fariseýiň öýünde saçak başynda oturandygyny eşidende , bir ak mermer gapda atyr ysly ýag getirdi .
42007038	Ol aýal yzda , Isanyň aýagyna ýakyn durup , aglap , gözýaşlary bilen Onuň aýagyny ýuwmaga durdy . Onsoň öz saçy bilen süpürip , aýaklaryndan öpüp , ysly ýag bilen ýaglady .
42007039	Isany öýüne çagyran fariseý muny görende : « Bu Adam pygamber bolsa , onda Özüne elini degirýän aýalyň kimdigini , nähilidigini bilerdi . Bu aýal bir günäkär ahyryn » diýip , içini gepletdi .
42007040	Isa oňa : « Simun ! Saňa bir aýtjak zadym bar » diýdi . Ol hem : « Aýdyber , Mugallym » diýdi .
42007041	Isa şeýle diýdi : « Iki adam bir karz berijä bergilidi . Biriniň bäş ýüz dinar , biriniň hem elli dinar bergisi bardy .
42007042	Olaryň bermäge zatlary bolmansoň , karz beriji ikisiniň hem bergisini geçdi . Indi Maňa aýt , olaryň haýsysy ony köp söýer ? »
42007043	Simun : « Meniň pikirimçe , köpräk karzy geçilen bolsa gerek » diýdi . Isa : « Dogry pikir etdiň » diýdi .
42007044	Onsoň aýala tarap öwrülip , Simuna şeýle diýdi : « Bu aýaly görýäňmi ? Men seniň öýüňe geldim , sen Maňa aýagym üçin suw-da bermediň . Emma ol Meniň aýagymy gözýaşlary bilen ýuwup , saçy bilen süpürdi .
42007045	Sen meni öpmediň , emma bu aýal gelelim bäri , yzyny üzmän aýaklarymdan öpüp otyr .
42007046	Sen Meniň başymy zeýtun ýagy bilen-de ýaglamadyň , emma bu aýal aýaklarymy ysly ýag bilen ýaglady .
42007047	Şonuň üçin saňa aýdýaryn : onuň köp bolan günäleri geçildi . Onuň köp söýýändiginiň sebäbi , ine , şunda . Emma kimiň az günäsi geçilse , ol az söýer » .
42007048	Aýala bolsa : « Seniň günäleriň geçildi » diýdi .
42007049	Onuň bilen bile saçak başynda oturanlar : « Günäleri-de geçýän bu kimkä ? » diýşip , içlerini gepletmäge başladylar .
42007050	Isa bolsa aýala : « Imanyň seni halas etdi . Sag-aman git » diýdi .
42008001	Şundan soň , Isa şäherme-şäher , obama-oba aýlanyp , wagyz edip , Hudaýyň Patyşalygynyň hoş habaryny bildirýärdi .
42008002	On iki şägirt we erbet ruhlardan hem syrkawlyklardan gutulan käbir aýallar , içinden ýedi jyn çykan Magdalaly diýilýän Merem ,
42008003	Hirodesiň öýüni dolandyrýan Huzanyň aýaly Ýuhanna , Suzanna we başga-da birtopar aýallar Onuň ýanyndady . Olar öz emläkleri bilen Oňa gulluk edýärdiler .
42008004	Köp halaýyk üýşüp , her şäherden Isanyň ýanyna ýygnananlarynda , Ol tymsal bilen gürrüň berdi :
42008005	Bir daýhan ekin ekmäge gidýär . Ekip ýörkä , tohumlaryň birnäçesi ýoluň ýakasyna düşýär , olar depelenýär we guşlar gelip , olary çokalaýarlar .
42008006	Birnäçesi hem daşlyga düşüp , gögeren badyna guraýar , çünki yzgar ýok eken .
42008007	Birnäçesi tikenleriň arasyna düşýär , tikenler olar bilen ösüp , olary basýar .
42008008	Birnäçesi-de gowy ýere düşensoň , gögerip , ýüz esse hasyl berýär » . Bulary aýdansoň : « Gulagy barlar eşitsin ! » diýip gygyrdy .
42008009	Şägirtleri Ondan : « Bu tymsalyň manysy näme ? » diýip soradylar .
42008010	Ol şeýle diýdi : « Hudaýyň Patyşalygynyň syrlaryna düşünmek ukyby size berildi , ýöne başgalaryna gözläp görmesinler , eşidip düşünmesinler diýip , tymsallar bilen aýdylýar .
42008011	Tymsalyň manysy şeýle : Tohum Hudaýyň sözüdir .
42008012	Ýoluň ýakasyna düşen däneler sözi eşidýän adamlary aňladýar . Ýöne soň gutulmazlyklary üçin şeýtan olaryň kalbyndan sözi sogrup alar .
42008013	Daşlyk ýere düşenler bolsa sözi eşidenlerinde şatlyk bilen kabul edýän adamlary aňladýar . Ýöne olar kökleriniň ýoklugy üçin , az wagtlaýyn iman edip , synag wagty imandan dänýärler .
42008014	Tikenler arasyna düşenler bolsa sözi eşidýänleri aňladýar , ýöne bu ýaşaýşyň gaýgylary , baýlyklary , keýpi-sapasy olary barha bogýar , olar hasyl bermeýärler .
42008015	Gowy topraga düşenler bolsa , Sözi eşidip , ony ýagşy hem ak ýürekde saklap , sabyr bilen miwe berýänleri aňladýar .
42008016	Hiç kim çyrany ýakyp , onuň üstüni bir gap bilen örtýän däldir ýa-da ony çarpaýanyň aşagynda goýýan däldir . Gaýtam , içerik girenler yşygy görer ýaly , ony çyradanyň üstünde goýýandyr .
42008017	Çünki belli bolmajak gizlin zat ýokdur , bilnip üsti açylmajak ýaşyryn zat ýokdur .
42008018	Şonuň üçin , eşidişiňize üns beriň , çünki kimde bar bolsa , oňa berler , ýöne kimde ýok bolsa , özünde bardyr diýip güman edýäni hem ondan alnar » .
42008019	Isanyň ejesi bilen doganlary Ony görmäge geldi , ýöne märeke zerarly , olar Onuň ýanyna baryp bilmediler .
42008020	Oňa : « Ejeň bilen doganlaryň daşarda durlar , Seni görmek isleýärler » diýip habar berildi .
42008021	Emma Isa : « Meniň ejem , doganlarym ― Hudaýyň Sözüni diňläp , ony berjaý edýänlerdir » diýdi .
42008022	Bir gün Isa şägirtleri bilen bir gaýyga münüp , olara : « Kölüň aňyrsyna geçeliň » diýdi . Şeýlelikde , ugradylar .
42008023	Barýarkalar , Ol uka gitdi . Kölde birden güýçli ýel turup , gaýyga suw dolup başlady , olar howply ýagdaýa düşdüler .
42008024	Şägirtler baryp , Ony oýaryp : « Ussat , Ussat , heläklenip barýarys ! » diýdiler . Isa turup , ýele hem çaýkanýan suwa käýedi , olar-da ýatdy , şeýle imi-salalyk boldy .
42008025	Ol şägirtlerine : « Siziň imanyňyz hany ? » diýdi . Olar bolsa geňirgenişip , gorkuşyp , biri-birlerine : « Bu kim ? Bu ýele hem suwa buýruk berýär , olar-da gulak asýar » diýişdiler .
42008026	Olar Jeliläniň garşysynda ýerleşen gadaralylaryň ýurduna geldiler .
42008027	Isa kenarda gaýykdan düşende , Oňa şol şäherden bolan we kän wagt bäri jyny bar bir adam gabat geldi . Bu eginbaş geýmän , öýde ýaşaman , mazarlaryň içinde ýaşardy .
42008028	Ol Isany görende gygyryp , Onuň öňünde ýere ýüzin ýykylyp , batly ses bilen şeýle diýdi : « Eý Isa ! hemmelerden beýik Hudaýyň Ogly , meniň bilen näme işiň bar ? Saňa ýalbarýaryn , meni gynama » .
42008029	Çünki Isa arwaha ol adamdan çykmagy buýrupdy , sebäbi arwah ony ýygy-ýygydan tutýardy . Munuň üçin ol adamy zynjyrlap , kündeläp saklardylar . Emma ol baglary gyrardy , jyn ony çöllere çekerdi .
42008030	Isa ondan : « Adyň näme ? » diýip sorady . Ol hem : « Legion » diýip jogap berdi . Çünki oňa köp jyn giripdi .
42008031	Jynlar özlerine dowzah çukuryna gitmegi buýurmasyn diýip , Isa ýalbardylar .
42008032	Şol ýerde dagyň üstünde bir uly doňuz sürüsi otlap ýördi . Jynlar doňuzlaryň içine girmäge rugsat bermegi üçin , Oňa ýalbardylar . Ol hem rugsat berdi .
42008033	Olar ýaňky adamdan çykyp , doňuzlara girdiler . Süri bolsa uçutdan kölüň içine paýyrdaşyp gark boldy .
42008034	Çopanlar bolan zady görenlerinde gaçyp , şäherdir obalara muny habar berdiler .
42008035	Halaýyk-da bolan zady görmek üçin çykyp , Isanyň ýanyna geldi . Olar içinden jynlaryň çykan adamynyň geýnip , Isanyň aýaklarynyň düýbünde oturanyny , akylynyň hem ýerindedigini görüp gorkdular .
42008036	Bu wakany görenler bolsa jyn uran adamyň nähili sagalanyny olara gürrüň berdiler .
42008037	Onsoň gadaralylar ýurdunyň bütin ilaty Isadan ýanlaryndan gitmegini haýyş etdiler , sebäbi olara uly gorky aralaşypdy . Isa-da gaýyga münüp , yzyna gaýtdy .
42008038	Emma içinden jynlar çykan adam Onuň ýanynda bolmak üçin , Isa ýalbardy .
42008039	Isa-da : « Bar , öýüňe gaýt , Hudaýyň saňa edenlerini gürrüň ber » diýip , ony ugratdy . Ol hem gidip , Isanyň özüne edenlerini bütin şähere jar etdi .
42008040	Isa yzyna öwrülip gelende , halk Ony garşylady , çünki hemmeler Oňa garaşýardy .
42008041	Ine , sinagoganyň başlygy bolan Ýaýrus atly bir adam gelip , Isanyň aýagyna ýykylyp , Ondan öýüne barmagy haýyş etdi .
42008042	Çünki onuň on iki ýaşlaryndaky ýekeje gyzy ölüm ýassygynda ýatyrdy . Isa ol ýere barýarka , halaýyk her ýandan Ony gysýardy .
42008043	Ol ýerde on iki ýyldan bäri gan akmasy tutup , bar-ýoguny tebiplere harç etse-de , hiç birisinden şypa tapmadyk bir aýal bardy .
42008044	Ol Isanyň ýeňsesinden baryp , Onuň geýiminiň syýyna elini degirdi welin , şol bada onuň gan akmasy kesildi .
42008045	Isa : « Maňa kim el degirdi ! » diýdi . Hemmeler inkär edende , Petrus bilen ýanyndakylar : « Ussat ! Halk daşyňy alyp , Seni gysyp-gowrup barýar , Sen bolsaň : „ Maňa kim el degirdi ? " diýýärsiň » diýdiler .
42008046	Emma Isa : « Maňa biri elini degirdi , çünki Men Özümden bir güýjüň çykanyny aňdym » diýdi .
42008047	Aýal gizlin galyp bilmänini görüp , titräp , Onuň öňünde ýere ýykyldy . Bütin halkyň öňünde näme üçin Oňa elini degrenini , şol bada hem şypa tapanyny aýtdy .
42008048	Isa oňa : « Gyzym ! Imanyň saňa şypa berdi . Sag-aman git » diýdi .
42008049	Isa bu sözleri aýdyp durka , sinagoga başlygynyň öýünden biri gelip : « Gyzyň aýryldy , Mugallymy azara goýma » diýdi .
42008050	Emma Isa muny eşidende , oňa : « Gorkma , diňe iman et , ol gutular » diýdi .
42008051	Öýe gelip ýetenlerinde bolsa , Petrus , Ýahýa , Ýakup we gyzyň ene-atasyndan başga hiç kime Özi bilen içerik girmäge rugsat etmedi .
42008052	Hemmeler aglaşyp , ýas tutup otyrdylar . Isa : « Aglamaň , ol ölenok , ol uklap ýatyr » diýdi .
42008053	Gyzyň ölüdigini bilýändikleri üçin , Oňa gülüşdiler .
42008054	Emma Isa hemmeleri daşaryk kowup , gyzyň elinden tutdy-da , gygyryp : « Gyzym , gal ! » diýdi .
42008055	Onuň ruhy yzyna gelip , gyz şolbada ýokary galdy . Isa oňa nahar berilmegini buýurdy .
42008056	Gyzyň ene-atasy geň galdy . Isa bolsa näme bolanyny hiç kime aýtmazlygy tabşyrdy .
42009001	Isa on iki şägirdini bir ýere çagyryp , olara bütin jynlary kowmaga , syrkawlyklara em etmäge , güýç hem ygtyýar berip ,
42009002	olary Hudaýyň Patyşalygyny wagyz etmäge , syrkawlara şypa bermäge ýollady .
42009003	Olara şeýle diýdi : « Ýol üçin hiç zat almaň : ne taýak , ne torba , ne çörek , ne pul , ne-de iki köýnek .
42009004	Haýsy öýe barsaňyz , şol ýerde galyp , şol ýerden hem ýola çykyň .
42009005	Sizi nirede kabul etmeseler , şol şäherden çykyp barýarkaňyz , olara güwälik bolar ýaly , aýagyňyzyň tozuny kakyň » .
42009006	Olar-da ýola düşüp , obama-oba aýlandylar , Hoş Habary yglan edip , hemme ýerde şypa berdiler .
42009007	Tetrarh Hirodes bolan wakalaryň baryny eşidip , gaty aljyrady . Çünki käbirleri : « Ýahýa ölümden direlipdir » ,
42009008	käbirleri : « Ylýas peýda bolupdyr » , başgalary hem : « Gadym pygamberleriň biri direlipdir » diýişýärdiler .
42009009	Hirodes bolsa : « Men Ýahýanyň başyny kesdim , ýöne bu habarlaryny eşidýän Adamym kimkä ? » diýip , Ony görjek bolýardy .
42009010	Resullar yzlaryna öwrülip gelenlerinde , öz eden işlerini Isa habar berdiler . Ol hem olary ýanyna alyp , Betsaýda diýen şäheriň golaýynda bir çola ýere çekildi .
42009011	Halaýyk muny bilip , Onuň yzyndan bardy . Ol hem olary oňat garşylap , Hudaýyň Patyşalygy hakda gürrüň berip , şypa mätäçleri sagaltdy .
42009012	Gün ýaşyp barýarka , Onkiler Isanyň ýanyna gelip , şeýle diýdiler : « Halky goýber , töwerekdäki obalara , meýdanlara gidip , ýatara ýer we azyk tapsynlar . Çünki biz bir çola ýerde » .
42009013	Emma Ol : « Olara siz iýere zat beriň » diýdi . Olar hem : « Gidip , bütin bu halaýyga iýmit satyn almasak , biziň bäş çörek bilen iki balykdan başga zadymyz ýok » diýdiler .
42009014	Sebäbi olar bäş müňe golaý adamdy . Emma Isa şägirtlerine : « Olary elli-elliden topar-topar bölüň-de oturdyň » diýip tabşyrdy .
42009015	Olar hem şeýle edip , hemmeleri oturtdylar .
42009016	Isa bolsa bäş çörek bilen iki balygy alyp , Göge bakyp , olar üçin şükür etdi-de , halka paýlar ýaly , bölüşdirip , şägirtlerine berdi .
42009017	Hemmeler iýip doýdy , artyp galan çöregiň döwümlerini bolsa ýygnap , on iki sebedi doldurdylar .
42009018	Bir gün Isa ýekelikde doga edýärdi , şägirtleri hem Onuň ýanyndady . Isa olardan : « Halk Maňa kim diýýär ? » diýip sorady .
42009019	Olar şeýle jogap berdiler : « Çokundyryjy Ýahýa diýýärler . Käbirleri-de Ylýas , käbirleri hem gadym pygamberleriň biri direlipdir diýýär » .
42009020	Olara : « Siz Maňa kim diýýärsiňiz ? » diýdi . Petrus : « Sen Hudaýyň Mesihisiň » diýdi .
42009021	Isa bolsa muny hiç kime aýtmaň diýip , olara berk tabşyrdy .
42009022	Ol ýene şeýle diýdi : « Ynsan Ogly köp görgi görmeli , ýaşulular , baş ruhanylar we kanunçylar tarapyndan ret edilmeli , öldürilmeli we ölenden üç günden soň direlmelidir » .
42009023	Hemmelere şeýle diýdi : « Kim Meniň yzyma eýermek isleýän bolsa , özüni inkär etsin-de , her gün haçyny alyp , yzyma düşsün .
42009024	Çünki kim janyny halas etmek islese , ony ýitirer , ýöne kim janyny Meniň ugrumda ýitirse , ony halas eder .
42009025	Sebäbi bir adam bütin dünýäni gazanyp-da , özüni ýogaltsa ýa özüne zyýan ýetirse , oňa näme peýdasy bar ?
42009026	Kim Menden we Meniň sözlerimden utansa , Ynsan Ogly-da Özüniň , Atasynyň we mukaddes perişdeleriň şöhraty bilen gelen mahaly ondan utanar .
42009027	Emma size dogrusyny aýdýaryn : bu ýerde duranlaryň arasynda Hudaýyň Patyşalygyny görmezden öň ölümi datmajak käbir adamlar bar » .
42009028	Bu sözleri aýdanyndan sekiz güne golaý wagt geçensoň , Isa Petrusy , Ýahýany we Ýakuby ýanyna alyp , doga etmäge daga çykdy .
42009029	Doga edip otyrka , Onuň ýüz keşbi üýtgäp , eginbaşy ýaldyrap agardy .
42009030	Ine , iki adam Onuň bilen gürrüň edip durdular . Bu Musa bilen Ylýasdy .
42009031	Olar şöhrat bilen peýda bolup , Onuň Iýerusalimde amala aşjak aýrylyşy hakda gürrüň edýärdiler .
42009032	Petrus bilen onuň ýanyndakylary uky basmarlaýardy , ýöne ukudan açylanlarynda , Isanyň şöhratyny hem Onuň ýanynda duran iki adamy gördüler .
42009033	Musa bilen Ylýas Isanyň ýanyndan aýrylyp barýarkalar , Petrus näme diýýänini bilmän Oňa : « Ussat , Bize bu ýerde bolmak gowy , üç çadyr guraly : biri ― Saňa , biri ― Musa , biri ― Ylýasa » diýdi .
42009034	Petrus bulary aýdyp durka , bir bulut gelip , olara kölege saldy . Olar buluda girenlerinde gorkdular .
42009035	Bulutdan : « Meniň söýgüli Oglum Bu ! Ony diňläň » diýen owaz geldi .
42009036	Bu owaz gelen wagty , Isa ýeke galdy . Şägirtler bolsa dymyp , gören zatlary barada şol günlerde hiç kime gürrüň bermediler .
42009037	Şol günüň ertesi dagdan inenlerinde , bir uly märeke Isany garşylady .
42009038	Märekäniň içinden bir adam gygyryp , şeýle diýdi : « Mugallym ! Saňa ýalbarýaryn , meniň ogluma bir seret , çünki ol meniň ýalňyz çagam .
42009039	Ine , ony bir ruh tutýar-da , çaga birden çygyrýar . Ruh silterläp , onuň agzyndan ak köpük getirip , pagyş-para edenden soň , ondan zordan aýrylýar .
42009040	Ony çykarmaklary üçin , Seniň şägirtleriňe ýalbardym , ýöne olar başarmadylar » .
42009041	Isa oňa : « Eý , ýoldan çykan imansyz nesil ! Men haçana çenli siz bilen bile bolup , size çydaýyn ? Ogluňy bärik getir » diýdi .
42009042	Çaga Isanyň ýanyna gelýärkä , jyn ony ýere urup , köp silterledi . Emma Isa arwaha käýäp , çagany sagaldyp , atasyna gowşurdy .
42009043	Hemmeler Hudaýyň beýikdigine geň galdylar . Hemmeler Isanyň bütin işlerine geň galyşyp durkalar , Ol Öz şägirtlerine :
42009044	« Bu sözler gulagyňyzda galsyn : Ynsan Ogly ynsan eline berler » diýdi .
42009045	Emma olar bu söze düşünmediler . Söz olar akyl ýetirmez ýaly ýaşyryndy , olar hem bu barada Isadan soramaga çekindiler .
42009046	Şägirtleriň arasynda olaryň haýsynyň uludygy barada jedel ýüze çykdy .
42009047	Isa olaryň ýüregindäki pikiri aňyp , bir çagany aldy-da , ýanynda duruzdy .
42009048	Onsoň olara şeýle diýdi : « Kim bu çagany Meniň adymdan kabul etse , Meni kabul etdigidir . Kim-de Meni kabul etse , Meni Ýollany kabul etdigidir . Siziň araňyzda kim hemmeden kiçi bolsa , ol uly bolar » .
42009049	Ýahýa şeýle diýdi : « Mugallym ! Biz Seniň adyň bilen jynlary çykarýan bir adamy görüp , ony bökdedik , çünki ol biziň bilen birlikde Seniň yzyňa eýerenok » .
42009050	Isa oňa : « Ony bökdemäň ! Çünki kim size garşy bolmasa , siziň tarapdaryňyzdyr » diýdi .
42009051	Göge alynmaly mahaly golaýlanda , Isa Iýerusalime tarap aýgytly ýola düşdi .
42009052	Ol Özünden öň birnäçe çapary ýollady . Olar hem Oňa taýýarlyk görmek üçin baryp , samariýalylaryň bir obasyna girdiler .
42009053	Emma Ony ol ýerde kabul etmediler , çünki ugry Iýerusalime tarapdy .
42009054	Şägirtleri Ýakup bilen Ýahýa muny görüp : « Ýa Reb ! Olary heläk etsin diýip , Ylýasyň edişi ýaly , Gökden ot ýagdyrmagymyzy isleýärsiňmi ? » diýdiler .
42009055	Isa öwrülip , olara käýedi : « Siz haýsy ruhdandygyňyzy bilmeýärsiňiz .
42009056	Ynsan ogly adamlary heläk etmäge däl-de , halas etmäge geldi » . Onsoň başga oba gitdiler .
42009057	Ýol bilen barýarkalar , bir adam Oňa : « Ýa Reb ! Sen nirä gitseň , men-de yzyňa düşerin » diýdi .
42009058	Isa oňa : « Tilkileriň süreni , guşlaryň höwürtgesi bardyr , ýöne Ynsan Oglunyň başyny goýara-da ýeri ýokdur » diýdi .
42009059	Başga birine : « Meniň yzyma düş » diýdi . Emma ol : « Ýa Reb ! Rugsat et , öňürti gidip , kakamy jaýlaýyn » diýdi .
42009060	Emma Isa oňa : « Goý , ölüler öz ölülerini jaýlasynlar , ýöne sen git-de , Hudaýyň Patyşalygyny wagyz et » diýdi .
42009061	Ýene birisi : « Ýa Reb ! Seniň yzyňa düşeýin , ýöne rugsat ber , öňürti öz maşgalam bilen hoşlaşaýyn » diýdi .
42009062	Isa oňa : « Eline azaly alansoň , yzyna seredýän adam Hudaýyň Patyşalygyna ýaraşmaz » diýdi .
42010001	Şundan soň Reb başga ýetmiş adamy belläp , olary Öz gitjek bolup ýören ähli şäherlerine , ýerlerine iki-ikiden öňünden ýollady .
42010002	Olara şeýle diýdi : « Hasyl bol , ýöne işgär az . Hasylyny ýygmaga işgär iberer ýaly , hasyl eýesi Rebbe ýalbaryň .
42010003	Gidiň ! Ine , Men sizi möjekler arasyna guzular ýaly ýollaýaryn .
42010004	Ýanyňyza ne halta , ne torba , ne-de çaryk alyň . Ýolda hiç kime salam bermäň .
42010005	Haýsy öýe barsaňyz , öňürti : „ Bu öýe parahatlyk ! " diýiň .
42010006	Ol öýde parahatlygy söýýän adam bar bolsa , salamyňyz onuň üstüne gonar , ýok-da bolsa , ýene özüňize öwrüler .
42010007	Ol öýde galyp , olaryň berenlerini iýip-içiň , çünki işgär öz muzduna mynasypdyr . Öýden-öýe gitmäň .
42010008	Bir şähere baryp , kabul edileniňizde , öňüňizde näme goýulsa , şony iýiň .
42010009	Ol ýerdäki syrkawlara şypa beriň-de : „ Hudaýyň Patyşalygy size golaýlady " diýiň .
42010010	Emma bir şähere baryp , kabul edilmäniňizde , onuň köçelerine çykyň-da , şeýle diýiň :
42010011	„ Şäheriňizde aýagymyza ýapyşan tozany-da size garşy kakýarys . Ýöne Hudaýyň Patyşalygynyň özüňize golaýlaşanyny biliň " .
42010012	Men size şol günde Sodomyň ýagdaýynyň ol şäheriň ýagdaýyndan has ýeňil boljagyny aýdýaryn .
42010013	Waý saňa , eý Horazin ! Waý saňa , eý Betsaýda ! Sizde ýüze çykan mugjyzalar Surda we Saýdada ýüze çykan bolsady , onda olar eýýäm jul hem külüň içinde oturyp toba ederdiler .
42010014	Emma magşar güni Suruň we Saýdanyň ýagdaýy siziň ýagdaýyňyzdan has ýeňil bolar .
42010015	Sen , eý Kapernaum , arşa göterilersiňmi ? Ýok , dowzaha çenli aşak taşlanarsyň .
42010016	Sizi diňlän Meni diňlär , sizi ret eden Meni ret eder . Meni ret eden bolsa , Meni Ýollany ret eder » .
42010017	Ol ýetmiş şägirt şatlyk bilen öwrülip : « Ýa Reb ! Seniň adyňy agzanymyzda , jynlar hem bize boýun bolýarlar » diýdiler .
42010018	Isa olara şeýle diýdi : « Men şeýtanyň Gökden ýyldyrym ýaly bolup aşak inenini gördüm .
42010019	Ine , size ýylanlary , içýanlary we duşmanyň bütin güýjüni depelemäge ygtyýar berdim , hiç zat size zyýan ýetirmez .
42010020	Ýöne ruhlaryň size boýun bolmagyna däl-de , atlaryňyzyň Gökde ýazylmagyna begeniň » .
42010021	Şol sagatda Isa Mukaddes Ruh arkaly şatlanyp , şeýle diýdi : « Eý , Ýeriň-gögüň Rebbi Atam , Seniň bu zatlary akyldarlardan , düşünjelilerden ýaşyryp , kiçijik çagalara aýan edeniňe şükür edýärin ! Hawa , Ata ! Çünki Seniň halaýşyň şeýledi » .
42010022	Onsoň şägirtlerine şeýle ýüzlendi : « Hemme zady Maňa Atam tabşyrdy , Ogluň kimdigini Atadan başga hiç kim bilmez . Atanyň hem kimdigini Oguldan we Ogluň äşgär etmek isleýän adamlaryndan başga hiç kim bilmez » .
42010023	Ýörite şägirtlere ýüzlenip , şeýle diýdi : « Siziň görýän zatlaryňyzy görýän gözler ne bagtly !
42010024	Size aýdýaryn : köp pygamberler , patyşalar siziň görýänleriňizi görmek islediler , ýöne görmediler , siziň eşidýänleriňizi eşitmek islediler , ýöne eşitmediler » .
42010025	Ine , bir kanunçy turup , Isany synamak üçin : « Mugallym ! Ebedi ýaşaýşy miras almak üçin , meniň näme etmegim gerek ? » diýip . Ondan sorady .
42010026	Isa oňa sorag bilen ýüzlendi : « Kanunda näme ýazylypdyr ? Sen nähili okaýarsyň ? »
42010027	Ol : « Hudaýyň Rebbi bütin kalbyň , bütin janyň , bütin güýjüň we bütin düşünjäň bilen söý , goňşyňy özüň ýaly söý » diýdi .
42010028	Isa oňa : « Dogry jogap berdiň , şuny et , ýaşarsyň » diýdi .
42010029	Emma ol özüni aklajak bolup : « Meniň goňşym kim ? » diýip , Isadan sorady .
42010030	Isa oňa şeýle jogap berdi : « Bir adam Iýerusalimden Eriha barýarka , garakçylaryň eline düşýär . Olar onuň eşiklerini egninden sypyryp alýarlar-da , ony ýenjip , çalajan taşlap gidýärler .
42010031	Tötänlikde bir ruhany şol ýoldan barýarka , ol adamy görende , ýoluň ol tarapy bilen geçip gidýär .
42010032	Onsoň bir lewili-de şol ýere gelip , ony görende , ýoluň ol tarapy bilen geçip gidýär .
42010033	Ýöne şol ýoldan geçip barýan bir samariýaly onuň üstünden gelýär , ony görüp ýüregi awaýar .
42010034	Onuň ýanyna baryp , zeýtun ýagy bilen şerap guýup , ýaralaryny saraýar . Onsoň ol adamy öz eşegine mündürip , bir myhmanhana getirip , oňa garaşyk edýär .
42010035	Şol günüň ertesi çykaryp myhmanhanaça iki dinar berip : „ Muňa garaşyk et , artykmaç harajadyňy öwrülip gelýärkäm bererin " diýýär .
42010036	Seniň pikiriňçe , bu üç adamyň haýsysy garakçylaryň eline düşen adamyň goňşusy bolýar ? »
42010037	Kanunçy : « Oňa rehim eden adam » diýip jogap berdi . Isa hem oňa : « Bar , sen-de şonuň ýaly et » diýdi .
42010038	Isa bilen şägirtleri ýollaryna dowam edip barýarkalar , Ol bir oba girdi . Ol obada Marta atly bir aýal Ony öýüne myhman aldy .
42010039	Bu aýalyň Merem atly bir gyz dogany bardy . Ol Isanyň aýagyna ýakyn oturyp , Onuň sözlerine gulak asýardy .
42010040	Marta hyzmat bilen başagaý bolup ýörşüne , Isanyň ýanyna gelip , şeýle diýdi : « Ýa Reb ! Gyz doganymyň meniň ýeke özüme hyzmat etdirip ýörmegi seniň perwaýyňa dälmi ? Oňa aýt , maňa kömekleşsin » .
42010041	Isa oňa şeýle diýdi : « Marta , Marta ! Sen köp zatlara aladalanyp , biynjalyk bolýarsyň .
42010042	Ýöne diňe bir zat gerek . Merem özünden alynmajak oňat paýy saýlady » .
42011001	Günleriň birinde Isa bir ýerde doga edýärdi . Dogasyny gutaranda , şägirtleriniň biri Oňa : « Ýa Reb ! Ýahýanyň öz şägirtlerine öwredişi ýaly , Sen hem bize doga etmegi öwret » diýdi .
42011002	Olara şeýle diýdi : « Doga edeniňizde şeýle diýiň : Eý , Gökdäki Atamyz ! Adyň mukaddes bolsun . Patyşalygyň gelsin , Gökde bolşy ýaly , Ýerde-de Seniň islegiň amala aşsyn .
42011003	Gündelik çöregimizi bize günde ber .
42011004	Günälerimizi geç . Çünki biz hem özümize garşy günä edenleriň barynyň günäsini geçýäris . Bizi synaga salma , bizi iblisden halas et » .
42011005	Onsoň Isa olara şeýle diýdi : « Aýdaly , siziň biriňiziň bir dostuňyz bar . Ol ýarygije oňa baryp , şeýle diýýär : „ Dost ! Maňa üç çörek karz ber .
42011006	Çünki bir dostum ýoldan meniňkä geldi . Onuň öňünde goýara zadym ýok " .
42011007	Ol hem içerden şeýle diýýär : „ Maňa zähmet berme , gapy eýýäm ýapyldy , çagalarym meniň bilen bile düşekde ýatyr , men turup , saňa zat berip biljek däl " .
42011008	Size diýýärin , ýaňky dostluk hatyrasyna turup , oňa çörek bermese-de , onuň höçjetligi üçin näçe islese berer .
42011009	Size diýýärin , diläň , size berler . Agtaryň , taparsyňyz . Gapyny kakyň , size açylar .
42011010	Çünki her dilän alar , agtaran tapar , gapy kakana gapy açylar .
42011011	Sizden haýsy ata ogly çörek dilände , oňa daş berer ? Ýa-da balyk dilände , balyk ýerine oňa ýylan berer ?
42011012	Ýa-da ýumurtga dilände , oňa içýan berer ?
42011013	Şeýlelikde , erbet bolan siz öz oglanlaryňyza oňat sylaglar bermegi bilýän bolsaňyz , Gökdäki Ataňyz Özünden dilänlere has-da köp Mukaddes Ruhy berer ! »
42011014	Bir gezek Isa bir lal jyny kowýardy . Jyn çykan badyna , lal adam geplemäge başlady , halaýyk muňa geňirgendi .
42011015	Ýöne olaryň käbiri : « Ol jynlaryň hany Beýelzebul arkaly jynlary kowýar » diýdiler .
42011016	Beýlekiler hem Gökden bir alamat görkezmegini talap edip , Ony synamakçy boldular .
42011017	Emma Isa olaryň pikirlerini bilip , şeýle diýdi : « Içinde bölünişik bolan patyşalyk dargar , öz içinden bölnen öý ýykylar .
42011018	Şeýtan öz içinden bölünse , onuň patyşalygy nähili durar ? Muny siziň „ Jynlary Beýelzebul arkaly kowýar " diýýäniňiz üçin aýdýaryn .
42011019	Men jynlary Beýelzebul arkaly kowýan bolsam , onda siziň adamlaryňyz olary kim arkaly kowýar ? Munuň üçin , olar size kazylyk ederler .
42011020	Men jynlary Hudaýyň barmagy arkaly kowýan bolsam , onda Hudaýyň Patyşalygy size gelendir .
42011021	Doly ýaraglanan bir güýçli adam öz öýüni goraýan bolsa , onuň mal-mülki howpsuzlykdadyr .
42011022	Emma özünden güýçli adam hüjüm edip , ony ýeňse , onda onuň buýsanýan hemme ýaraglaryny alyp , oljasyny paýlar .
42011023	Meniň bilen bile bolmadyk Maňa garşydyr , Meniň bilen bile ýygmadyk dagadar .
42011024	Al-arwah adamdan çykanda , gurak ýerlere aýlanyp , dynçlyk gözleýär , ýöne ony tapmanda : „ Çykan öýüme öwrüleýin " diýýär .
42011025	Dolanyp gelende , öýüň süpürilgi , ýerbe-ýerdigini görýär .
42011026	Onsoň gidip , özünden hem erbet ýedi ruhy ýanyna alýar-da , şol ýere baryp , mesgen tutýar . Şeýlelikde , ol adamyň soňky ýagdaýy ozalkysyndan hem erbet bolýar » .
42011027	Isa bu zatlary aýdyp durka , halaýygyň arasyndan bir aýal sesini gataldyp : « Seni dogran , Seni emdiren ene ne bagtly ! » diýdi .
42011028	Ol bolsa şeýle jogap berdi : « Hawa , Hudaýyň sözüni eşidip , ony ýerine ýetirýänler has hem bagtlydyr ! »
42011029	Halaýyk ýygnanyberende , Isa şeýle diýdi : « Bu nesil erbet nesil , ol alamat talap edýär , ýöne oňa Ýunus pygamberiňkiden başga alamat berilmez .
42011030	Ýunus Ninewiýa halkyna nähili alamat bolan bolsa , şonuň ýaly-da , Ynsan Ogly bu nesle alamat bolar .
42011031	Günortanyň aýal patyşasy höküm gününde bu nesliň adamlary bilen bilelikde galyp , olary höküm eder . Çünki ol Süleýmanyň pähimini diňlemek üçin , Ýeriň ol ujundan geldi , ine , bu ýerde Süleýmandan-da uly Biri bar .
42011032	Ninewiýa halky höküm gününde bu nesil bilen bilelikde galyp , ony höküm eder , çünki olar Ýunusyň wagzy bilen toba etdiler , ine , bu ýerde Ýunusdan-da uly Biri bar » .
42011033	Hiç kim çyrany ýakyp , gizlin ýerde ýa-da galla ölçeginiň aşagynda goýýan däldir , tersine , içeri girenler yşygy görer ýaly , ony çyradanyň üstünde goýýandyr .
42011034	Seniň bedeniň çyrasy gözüňdir . Gözüň sag bolsa , bütin bedeniň hem ýagty bolar , gözüň şikesli bolsa , bütin bedeniň hem garaňky bolar .
42011035	Şeýlelikde , ägä bol , sendäki yşyk garaňky bolaýmasyn .
42011036	Seniň bütin bedeniň ýagty bolup , hiç bir garaňky ýeri ýok bolsa , çyra seni öz şöhlesi bilen ýagtyldýan ýaly , bedeniň bütinleý ýagty bolar » .
42011037	Isa bu zatlary aýdyp durka , bir fariseý Ony öýüne nahara çagyrdy . Ol baryp , saçak başynda oturdy .
42011038	Fariseý Onuň nahardan öň ýuwunmanlygyny görende geňirgendi .
42011039	Emma Reb oňa şeýle diýdi : « Ine , siz fariseýler käsedir gap-çanagyň daşyny arassalaýarsyňyz , ýöne içiňiz ogrulyk hem ýamanlykdan doly .
42011040	Akmaklar ! Daşaryny ýaradan içerini-de ýaratmadymy ?
42011041	Bar zadyňyzdan sadaka beriň , ine , hemmesi siziň üçin arassa bolar .
42011042	Waý günüňize , eý fariseýler ! Çünki siz narpyzdan , sadap otundan , her hili gök önümden zekat berýärsiňiz , ýöne adyllyk we Hudaýyň söýgüsini äsgermezlik edýärsiňiz . Siz bulary etmeli , beýlekileri-de äsgermezlik etmeli däldiňiz .
42011043	Waý günüňize , eý fariseýler ! Çünki siz sinagogalarda baş kürsüleri , bazar ýerlerinde salam almagy söýýärsiňiz .
42011044	Waý günüňize ! Çünki siz belgisiz gabyrlar ýalysyňyz . Bu gabyrlaryň üstünde gezýän adamlar olaryň barlygyny bilýän däldir » .
42011045	Kanunçylaryň biri Oňa : « Eý Mugallym ! Sen bu zatlary aýtmak bilen , biziň hem göwnümize degýärsiň » diýdi .
42011046	Isa hem şeýle diýdi : « Waý siziň hem günüňize , eý kanunçylar ! Çünki siz götermegi kyn ýükleri adamlara ýükleýärsiňiz , özüňiz bolsa ol ýüklere bir barmagyňyzy hem degirmeýärsiňiz .
42011047	Waý günüňize ! Çünki siz pygamberleriň guburlaryny salýarsyňyz , olary öldürenler bolsa siziň atalaryňyz .
42011048	Şeýdip hem , atalaryňyzyň eden işlerine güwälik berip , olar bilen ylalaşýarsyňyz . Olar pygamberleri öldürdiler , siz hem olaryň guburlaryny salýarsyňyz .
42011049	Şu sebäpden hem Hudaýyň hikmeti aýdypdyr : „ Men olara pygamberler , resullar ibererin , olaryň käbirini öldürerler , käbirini hem yzarlarlar " .
42011050	Şonuň üçin , dünýä gurlaly dökülen bütin pygamberleriň gany şu nesilden soralar .
42011051	Hawa , Men size aýdýaryn : Habylyň ganyndan başlap , tä gurbanlyk edilýän ýer bilen ybadathana arasynda öldürilen Zekerýanyň ganyna çenli dökülen ganlar şu nesilden soralar .
42011052	Waý günüňize , eý kanunçylar ! Çünki siz bilimiň açaryny alyp gitdiňiz , ne özüňiz girdiňiz , ne-de girjeklere ýol berdiňiz » .
42011053	Isa ol ýerden gidensoň , kanunçylar bilen fariseýler Ony gaty gyssap , birentek zatlara jogap bermegini islediler .
42011054	Şeýlelikde , Onuň agzyndan bir zat gapjak bolup , duzak gurdular .
42012001	Bu aralykda halkdan müňlerçe adam üýşüşip , biri-birlerine gysylyşyp durkalar , Isa öňürti Öz şägirtlerine gürrüň bermäge başlady : « Özüňizi fariseýleriň hamyrmaýasyndan , ýagny ikiýüzlülikden goraň .
42012002	Üsti açylmajak ýapyk zat , bilinmejek gizlin zat ýokdur .
42012003	Garaňkylykda näme aýtsaňyz , ýagtylykda eşidiler , içki otaglarda çakan çawuşyňyz tamlaryň üstünden yglan ediler .
42012004	Emma Men , eý dostlarym , size aýdýaryn , teni öldürip-de , başga zat etmegi başarmaýanlardan gorkmaň .
42012005	Kimden gorkmalydygyňyzy Men size aýdaýyn : öldürenden soň dowzaha zyňmaga gudraty güýçli Hudaýdan gorkuň . Hawa , size aýdýaryn , Ondan gorkuň .
42012006	Bäş serçe iki köpüge satylmaýarmy ? Muňa garamazdan , Hudaý olaryň hiç birini unutmaýar .
42012007	Siziň başyňyzyň saçlary hem bütinleý sanalgydyr . Gorkmaň , siz köp serçelerden gymmatlysyňyz .
42012008	Size diýýärin , kim Meni adamlaryň öňünde ykrar etse , Ynsan Ogly hem ony Hudaýyň perişdeleriniň öňünde ykrar eder .
42012009	Kim Meni adamlaryň öňünde inkär etse , ol Hudaýyň perişdeleriniň öňünde inkär ediler .
42012010	Kim Ynsan Ogluna garşy bir söz aýtsa , bagyşlanar , ýöne kim Mukaddes Ruha dil ýetirse , bagyşlanmaz .
42012011	Sizi sinagogalara , başlyklaryň , hökümdarlaryň öňüne getirenlerinde , nähili , näme jogap berjegiňizi , näme diýjegiňizi gaýgy etmäň .
42012012	Çünki Mukaddes Ruh näme diýmelidigiňizi şol sagadyň özünde size öwreder » .
42012013	Halaýygyň arasyndan biri Oňa : « Mugallym ! Doganyma aýt , goý , ol mirasy meniň bilen bölüşsin » diýdi .
42012014	Isa oňa : « Eý adam , kim Meni siziň kazyňyz ýa miras bölüjiňiz edip belledi ? » diýdi .
42012015	Onsoň olara : « Habardar boluň ! Özüňizi her hili betnebislikden goraň , çünki biriniň ýaşaýşy onuň mal-mülküniň bollugyna bagly däldir » diýdi .
42012016	Olara bir tymsal aýtdy : « Bir baý adamyň ýeri bol hasyl berýär .
42012017	Ol adam : „ Näme etsemkäm ? Hasylymy goýmaga jaýym ýok " diýip içini gepledýär .
42012018	Onsoň şeýle diýýär : „ Şeýle ederin : ammarlarymy söküp , ulurak ammarlar salaryn-da , bütin gallamy , bar zadymy şol ýere ýygnap ,
42012019	özüme : Eý janym , köp ýyl üçin ýygnalan birtopar zadym bar , dynjyňy al , iý , iç , keýp çek " diýerin .
42012020	Emma Hudaý oňa : „ Eý akmak ! Edil şu gijäniň özünde janyň senden alnar . Onsoň taýýarlan zatlaryň kime galar ? " diýýär .
42012021	Hudaýyň nazarynda baý bolman , özi üçin döwlet ýygnaýan adamyň ýagdaýy şeýledir » .
42012022	Onsoň Isa şägirtlerine şeýle nesihat berdi : « Şonuň üçin size diýýärin : näme iýerkäm diýip janyňyzy , näme geýerkäm diýip teniňizi gaýgy etmäň .
42012023	Jan ― iýmitden , ten egin-eşikden ýokarydyr .
42012024	Gargalara serediň , olar ne ekýär , ne-de orýar . Olaryň ne ammarlary , ne-de azyk saklanýan jaýlary bar . Muňa garamazdan , Hudaý olary iýmitlendirýär . Siz guşlardan näçe gymmatlysyňyz !
42012025	Siziň haýsy biriňiz alada edip , öz boýuňyzy tirsek boýy artdyryp bilýärsiňiz ?
42012026	Bu kiçijik zady edip bilmeýän bolsaňyz , onda nämä galan zatlaryň gaýgysyny edýärsiňiz ?
42012027	Liliýalaryň ösüşine serediň , olar ne zähmet çekýär , ne-de ýüp egirýär . Emma size diýýärin : Süleýman özüniň bütin şan-şöhratynda hem bularyň biri ýaly-da geýinmändi .
42012028	Bu gün meýdanda bolup , ertir ojaga taşlanýan oty Hudaý şeýle geýindirýän bolsa , sizi nähili artyk geýindirer , eý , imany azlar !
42012029	Siz-de näme iýjegiňizi , näme içjegiňizi agtarmaň , gaýgy etmäň .
42012030	Çünki dünýäniň milletleri bularyň hemmesini agtarýarlar , Ataňyz hem bularyň size gerekdigini bilýär .
42012031	Hudaýyň patyşalygyny agtaryň , bu zatlaryň hem bary size onuň üstüne goşulyp berler .
42012032	Gorkma , eý kiçijik süri ! Çünki Ataňyz Patyşalygy size bermäge razy boldy .
42012033	Nämäňiz bar bolsa satyň , sadaka beriň . Özüňize Gökde könelmeýän kiseler , tükenmeýän hazyna taýýarlaň . Ol ýere ogry golaýlaşýan däldir , güýe degýän däldir .
42012034	Hazynaňyz nirede bolsa , ýüregiňiz hem şol ýerde bolar » .
42012035	Billeriňiz guşalgy , çyralaryňyz ýakylgy bolsun .
42012036	Agalary toýdan gelip , gapyny kakanda , tiz oňa açmak üçin garaşýan adamlar ýaly boluň .
42012037	Agasy gelende , oýadygyny görjek hyzmatkärleri nähili bagtly ! Size dogrusyny aýdýaryn , ol bilini guşap , olary saçak başynda oturdyp , geler-de , olara hyzmat eder .
42012038	Ikinji nobatda ýa-da üçünji nobatda gelip-de , olaryň oýadygyny görse , ol hyzmatkärler bagtlydyr .
42012039	Emma muny biliň : öý eýesi ogrynyň haýsy sagatda geljegini bilsedi , oýa galardy we öýüni ýardyrmazdy .
42012040	Siz hem taýýar boluň . Çünki Ynsan Ogly oslamaýan sagadyňyzda geler » .
42012041	Şonda Petrus : « Ýa Reb ! Bu tymsaly diňe bize aýdýarsyňmy ýa-da hemmelere ? » diýdi .
42012042	Reb şeýle diýdi : « Onda , wagtly-wagtynda hyzmatkärlere nahar paýlaryny bermek üçin , agasynyň olaryň üstünden goýan sadyk hem akylly iş dolandyryjysy kim ?
42012043	Agasy gelende , onuň şeýle edip ýörenini görjek hyzmatkäri ne bagtly !
42012044	Size dogrusyny aýdýaryn : agasy bütin mal-mülküni şoňa ynanar .
42012045	Bu hyzmatkär öz içinden : „ Agam giç geler " diýip , hyzmatkärleri , kenizleri urmaga , iýip-içip serhoş bolmaga başlasa ,
42012046	Ol hyzmatkäriň agasy onuň oslamaýan gününde , bilmeýän sagadynda gelip , ony iki böler-de , paýyny imansyzlaryňky bilen deň eder .
42012047	Agasynyň islegini bilip , taýynlanmadyk , onuň islegini ýerine ýetirmedik hyzmatkär köp ýenjiler .
42012048	Ýöne bilmän , taýaga mynasyp iş eden az ýenjiler . Kime köp berlen bolsa , ondan has köp talap ediler , kime köp zat ynanylan bolsa , ondan köp hem islener .
42012049	Men dünýä ot ýagdyrmaga geldim , artykmaç tutaşyp ýanmagyny nähili arzuw edýärin !
42012050	Meniň ýerine ýetirmeli bir çokunmam bar , bu bolýança nähili darygýaryn !
42012051	Men ýer ýüzüne parahatlyk getirmäge gelendir öýdýärsiňizmi ? Ýok , size aýdýaryn : tersine , bölünişik getirmäge geldim .
42012052	Mundan beýläk bir öýde ýaşaýan bäş adam bölünişip , üçüsi ikisine garşy , ikisi hem üçüsine garşy bolar .
42012053	Ata ogla garşy , ogul ata garşy , ene gyza garşy , gyz hem enä garşy , gaýynene gelne garşy , gelin hem gaýynenä garşy bolar » .
42012054	Isa halaýyga hem şeýle diýdi : « Siz bir buludyň günbatardan galanyny gören badyňyza : „ Ýagyş gelýär " diýýärsiňiz , şeýle hem bolýar .
42012055	Ýel ilerden öwsende : „ Yssy boljak " diýýärsiňiz , şeýle hem bolýar .
42012056	Eý ikiýüzlüler ! Ýeriň , Gögüň ýüzüni tanap bilýän siz , nähili bolýar-da , häzirki wagty tanap bilmeýärsiňiz ?
42012057	Näme üçin öz ýanyňyzdan dogryny saýgaryp bilmeýärsiňiz ?
42012058	Dawagäriň bilen häkime barýarkaň , ýolda onuň bilen ýaraşjak bol , ol seni kazynyň öňüne sürmesin , kazy hem seni nobatçynyň eline bermesin , nobatçy hem seni zyndana salmasyn .
42012059	Saňa aýdýaryn , soňkuja köpügiňi berýänçäň , ol ýerden çykmarsyň » .
42013001	Şol wagt birnäçe adam gelip , Pilatusyň gurbanlaryny öz ganlaryna garan jelilelileri hakda Oňa gürrüň berdiler .
42013002	Isa şeýle jogap berdi : « Bu görgüleri görendikleri üçin , siz ol jelilelileri beýleki bütin jelilelilerden günäkärdir öýdýärsiňizmi ?
42013003	Men size diýýärin : ýok ! Ýöne toba etmeseňiz , siziň hemmäňiz şeýle heläk bolarsyňyz .
42013004	Ýa-da üstlerine Siloam minarasy ýykylyp ölen ol on sekiz adamy Iýerusalimde ýaşaýan ähli adamlardan ýazyklydyr öýdýärsiňizmi ?
42013005	Men size diýýärin : ýok ! Ýöne toba etmeseňiz , siziň hemmäňiz şolar ýaly heläk bolarsyňyz » .
42013006	Onsoň Isa olara şu tymsaly aýtdy : « Bir adamyň bagynda bitip oturan bir injir agajy bar eken . Ol gelip , ondan miwe agtarýar , ýöne tapmaýar .
42013007	Bagbana : „ Ine , üç ýyldyr , men gelip , bu agaçdan miwe agtarýaryn , emma tapmaýaryn . Ony kes , nämä ýeri biderek tutup otyr ? " diýýär .
42013008	Emma bagban oňa şeýle diýýär : „ Aga , oňa bu ýyl hem degme , men onuň töweregini gazyp , dökünläýin .
42013009	Miwe bersä oňat , bermese-de , geljek ýyl kesäýersiň " » .
42013010	Isa Sabat güni sinagogalaryň birinde sapak berip otyrdy .
42013011	Ol ýerde on sekiz ýyl bäri içinde ejizlik ruhy bolan bir aýal bardy . Ol iki eplenip , asla gönelip bilmeýärdi .
42013012	Isa ony görende , ýanyna çagyryp , oňa : « Naçar ! Sen öz ejizligiňden halas edildiň » diýdi .
42013013	Onsoň elini onuň üstünde goýdy welin , aýal derrew göneldi-de , Hudaýy şöhratlandyrmaga başlady .
42013014	Sinagoganyň başlygy Isanyň Sabat güni şypa berenine gahary geldi , halaýyga ýüzlenip : « Iş etmek üçin alty gün bardyr , şypa tapmaga Sabat güni däl-de , şol günlerde geliň » diýdi .
42013015	Reb hem oňa şeýle diýdi : « Ikiýüzlüler ! Siziň haýsy biriňiz Sabat güni öküz ýa eşegini ahyryň başyndan çözüp , suwa ýakmaga äkitmeýär ?
42013016	Bu bolsa Ybraýymyň on sekiz ýyllap şeýtan tarapyndan baglanan gyzy . Ol Sabat güni bu daňydan halas edilmeli dälmi ? »
42013017	Isa bu sözleri aýdanda , Oňa garşy çykýanlaryň hemmesi utandylar , Onuň edýän dabaraly işlerine bütin halaýyk begendi .
42013018	Onsoň Isa şeýle diýdi : « Hudaýyň Patyşalygy nämä meňzeýär ? Men ony nämä meňzedeýin ?
42013019	Ol bir adamyň alyp , öz bagynda eken gorçisa tohumy ýalydyr . Ol ösüp , bir uly agaç boldy , gögüň guşlary şahalarynda höwürtgelediler » .
42013020	Ýene-de şeýle diýdi : « Hudaýyň Patyşalygyny nämä meňzedeýin ?
42013021	Ol bir aýalyň alyp , bütin hamyr turşaýança üç çanak una goşan hamyrmaýasy ýalydyr » .
42013022	Isa Iýerusalime tarap barşyna , şäherleriň , obalaryň içinden geçip , sapak berýärdi .
42013023	Bir adam Oňa : « Ýa Reb ! Halas boljaklar azmy ? » diýdi . Isa olara şeýle diýdi :
42013024	Dar gapydan girmäge çalşyň , çünki size diýýärin : birentekler girjek bolar , ýöne başarmaz .
42013025	Öý eýesi turup , gapyny ýapanda , siz daşarda galyp : „ Ýa Reb , gapyny bize aç " diýip , gapyny kakmaga durarsyňyz . Emma Ol size : „ Men sizi tanamaýaryn , nireden gelendigiňizi bilmeýärin " diýip jogap berer .
42013026	Şonda siz şeýle diýersiňiz : „ Biz Seniň öňüňde iýip-içdik , Sen biziň köçelerimizde sapak berdiň " .
42013027	Emma Ol : „ Men sizi tanamaýaryn , niredendigiňizi bilmeýärin diýip aýdýaryn ahyryn . Baryňyz ýanymdan aýrylyň , eý , nähak iş edenler " diýer .
42013028	Ybraýymy , Yshagy , Ýakuby we ähli pygamberleri Hudaýyň Patyşalygynda , özüňiziň bolsa daşaryk kowulanyňyzy göreniňizde , ol ýerde aglama we diş gyjama bolar .
42013029	Gündogardan , günbatardan , demirgazykdan , günortadan adamlar gelip , Hudaýyň Patyşalygynda saçak başynda oturarlar .
42013030	Ine , ilkinjiler boljak ahyrkylar bar we ahyrkylar boljak ilkinjiler bar » .
42013031	Şol wagt käbir fariseýler gelip , Oňa : « Bu ýerden aýryl , git , Hirodes Seni öldürmek isleýär » diýdiler .
42013032	Isa olara şeýle diýdi : « Gidiň-de , ol tilkä aýdyň , ine , Men bu gün we ertir jynlary kowup , şypa bererin , üçünji güni işimi bitirerin .
42013033	Ýöne Men bu gün , ertir we birigün ýol ýöremeli . Çünki bir pygamberiň Iýerusalimden daşarda ölmegi bolup biljek zat däldir .
42013034	Eý Iýerusalim ! Pygamberleri öldürýän , özüne iberilenleri daşlaýan Iýerusalim ! Bir towugyň jüýjelerini ganatlarynyň aşagyna ýygnaýşy ýaly , Men hem näçe gezek seniň çagalaryňy üýşürjek boldum , emma siz islemediňiz !
42013035	Ine , öýüňiz size haraba bolup galýar . Men size aýdýaryn : siz : „ Rebbiň adyndan gelen gutly bolsun " diýene deňeç Meni görmersiňiz » .
42014001	Bir Sabat güni Isa fariseýleriň başlyklaryndan biriniň öýüne nahara geldi . Olar hem Ony göz astyna alýardylar .
42014002	Ine , suw ýygnanma keselli bir adam Onuň garşysyna geldi .
42014003	Isa kanunçylara , fariseýlere ýüzlenip : « Sabat güni şypa bermek dogrumy ýa dogry dälmi ? » diýdi .
42014004	Olar seslerini çykarmadylar . Isa hem ýaňky adamy ýanyna çekip , ony sagaldyp goýberdi .
42014005	Onsoň olardan : « Sabat güni sizden biriniň eşegi ýa-da öküzi guýa gaçsa , ony derrew çykarmazmy ? » diýip sorady .
42014006	Olar bu soraglara jogap berip bilmediler .
42014007	Isa çagyrylanlaryň töri saýlaýandyklaryny görüp , olara bir tymsal aýtdy :
42014008	Biri seni toýa çagyranda , baryp , töre geçme , ol senden has gadyrly birini hem çagyran bolaýmasyn .
42014009	Seni çagyran gelip , saňa : „ Ýeriňi muňa ber " diýäýmesin . Onsoň sen utanyp , iň pes ýerde oturmaly bolarsyň .
42014010	Çagyrylanyňda , seni çagyran ýanyňa gelip : „ Eý dost ! Töre geç " diýer ýaly , baryp , iň pes ýerde otur . Onsoň saçak başynda özüň bilen oturanlaryň ýanynda hormatyň bolar .
42014011	Çünki kim özüni beýgeltse , peseler , özüni peseltse , beýgeler » .
42014012	Onsoň Isa Özüni çagyrana şeýle diýdi : « Öýlänlik ýa-da agşamlyk naharyny bereňde dostlaryňy , doganlaryňy ýa garyndaşlaryňy , ýa-da baý goňşularyňy çagyrma . Çagyrsaň , olar hem seni çagyryp , öwezini dolar .
42014013	Zyýapat bereňde garyplary , maýyplary , agsaklary , körleri çagyr .
42014014	Olar saňa öwezini dolup bilmedikleri üçin , sen bagtly bolarsyň , çünki dogrularyň direlen wagty , saňa onuň öwezi berler » .
42014015	Isa bilen bile saçak başynda oturanlaryň biri muny eşidende Oňa : « Hudaýyň patyşalygynda çörek iýjek ne bagtly ! » diýdi .
42014016	Ol hem oňa şeýle diýdi : « Bir adam uly zyýapat berip , birtopar adamy çagyrýar .
42014017	Nahar wagty bolanda çagyrylanlara : „ Geliň , ähli zat taýýar " diýip , hyzmatkärini iberýär .
42014018	Emma olaryň bary , dilleşen ýaly , ötünç soramaga başlaýarlar . Ilkinjisi oňa : „ Men bir bölek ýer satyn aldym , gidip şony görmeli . Haýyş edýärin , meni bagyşla " diýýär .
42014019	Beýlekisi : „ Men bäş jübüt öküz satyn aldym , şolary barlamaga barýaryn . Haýyş edýärin , meni bagyşla " diýýär .
42014020	Ýene biri : „ Men ýaňy öýlendim , şonuň üçin gelip bilmeýärin " diýýär .
42014021	Hyzmatkär gelip , bulary agasyna habar berýär . Onsoň öý eýesi gaharlanyp , hyzmatkärine : „ Tiz şäheriň köçelerine , ýollaryna git-de , garyplary , maýyplary , körleri , agsaklary , şu ýere getir " diýýär .
42014022	Hyzmatkär : „ Aga ! Seniň aýdanyň ýerine ýetirildi , ýöne entek hem ýer bar " diýýär .
42014023	Onsoň aga hyzmatkärine : „ Ýollara , haýatlara bar-da , adamlary güýç bilen getir , öýüm dolsun " diýýär .
42014024	Size aýdýaryn , çagyrylan adamlaryň ýekejesi hem Meniň zyýapat naharymdan datmaz » .
42014025	Uly märeke Isa bilen bile barýardy . Isa yzyna öwrülip , olara şeýle diýdi :
42014026	Kim Meniň ýanyma gelip , atasyny , enesini , aýalyny , oglan-uşagyny , doganyny , uýasyny hatda öz janyny hem ýigrenmese , Meniň şägirdim bolup bilmez .
42014027	Kim öz haçyny göterip , Meniň yzyma düşmese , Meniň şägirdim bolup bilmez .
42014028	Sizden biri bir minara saljak bolýar diýeli . Ol : „ Muny tamamlamaga pulum ýetermikä ? " diýip , ilki oturyp , harjyny hasaplamazmy ?
42014029	Çünki binany tutup , soň işi tamamlap bilmese , muny görenleriň hemmesi oňa gülüp :
42014030	„ Bu adam salmaga başlady welin , ýöne tamamlap bilmedi " diýer .
42014031	Ýa-da bir patyşa başga bir patyşa bilen uruş etmäge barýar diýeli . On müň esger bilen üstüme gelýän ýigrimi müňe garşylyk görkezmegi başararynmy diýip , ilki oturyp maslahatlaşmazmy ?
42014032	Başarmajak bolsa , ol duşman entek uzakdaka , ilçi iberip , ýaraşyk şertlerini sorar .
42014033	Şeýlelikde , siziň her biriňiz bar zadyňyzdan el çekmeseňiz , Meniň şägirdim bolup bilmersiňiz .
42014034	Duz gowy zatdyr , ýöne ol öz tagamyny ýitirse , onda oňa näme bilen tagam berler ?
42014035	Ol ne ýere , ne-de döküne ýarar , ony daşaryk zyňarlar . Gulagy barlar eşitsin ! »
42015001	Bütin salgytçylardyr günäkärler Isanyň aýdýanlaryny diňlejek bolup , Onuň daşyna üýşüşýärdiler .
42015002	Fariseýler bilen kanunçylar bolsa : « Bu adam günäkärleri kabul edýär , olar bilen bile nahar iýýär » diýip hüňürdeşýärdiler .
42015003	Onsoň Isa olara şu tymsaly aýtdy :
42015004	Sizden biriniň ýüz goýny bar we olaryň birini ýitirýär diýeli . Ol togsan dokuzysyny düzde goýup , tapýança , ýiteniň yzyndan gitmezmi ?
42015005	Tapanda bolsa ony begenç bilen gerşine alyp ,
42015006	öýüne geler . Onsoň dostlaryny , goňşularyny çagyryp : „ Meniň bilen bile şatlanyň . Men ýiten goýnumy tapdym " diýer .
42015007	Size aýdýaryn : şunuň ýaly , toba eden ýeke günäkär üçin , Gökde boljak şatlyk toba mätäç däl togsan dokuz dogry adam üçin bolan şatlykdan uly bolar » .
42015008	Ýa-da bir aýalyň on sany kümüş puly bar we olaryň birini ýitirýär diýeli . Ol çyrany ýakyp , öýi süpürip , tapýança , dykgat bilen ony gözlemezmi ?
42015009	Tapanda bolsa öz joralaryny , goňşularyny çagyryp : „ Meniň bilen bile şatlanyň . Men ýitiren pulumy tapdym " diýer .
42015010	Şonuň ýaly , Men hem size aýdýaryn : toba eden ýeke günäkär üçin Hudaýyň perişdeleriniň arasynda şatlyk bolar » .
42015011	Isa ýene-de şeýle diýdi : « Bir adamyň iki ogly bar eken .
42015012	Kiçi ogly kakasyna : „ Kaka , mal-mülkden maňa ýetenini ber " diýýär . Kakasy hem baýlygyny ogullarynyň arasynda bölýär .
42015013	Birnäçe günden soň kiçi ogly bar-ýoguny toplap , bir daş ýurda gidýär , ol ýerde aýşy-eşretde ýaşap , mal-mülküni sowurýar .
42015014	Baryny sowandan soň , ýaňky ýurda gaty açlyk düşüp , ol mätäçlik çekmäge başlaýar .
42015015	Şeýlelikde , baryp , şol ýurtlularyň birine günlükçi bolýar . Ol hem ony öz örülerine doňuz bakmaga ýollaýar .
42015016	Oglanyň doňuzlaryň iýýän kösükleri bilen garnyny doýrasy gelýär , ýöne oňa hiç kim bermeýär .
42015017	Ol ahyrsoňy aýňalyp , öz-özüne şeýle diýýär : „ Kakamyň günlükçilerinden birenteginiň artykmaç çörekleri bar , men bolsam bu ýerde açlykdan öljek bolup ýörün !
42015018	Kakamyň ýanyna baryp oňa : kaka , Men Hudaýa hem saňa garşy günä etdim .
42015019	Men indi seniň ogluň diýilmäge mynasyp däl , meni öz günlükçileriňden biri ýaly et " diýeýin .
42015020	Turup , kakasynyň ýanyna gidýär . Entek daşdaka , kakasy ony görüp , oňa ýüregi awaýar , ylgap baryp oglunyň boýnundan gujaklap , ony ogşaýar .
42015021	Ogly oňa : „ Kaka , men Hudaýa hem saňa garşy günä etdim . Men indi seniň ogluň diýilmäge mynasyp däl " diýýär .
42015022	Emma kakasy hyzmatkärlerine şeýle tabşyryk berýär : „ Derrew iň gowy dony getiriň-de , oňa geýdiriň . Ellerine ýüzük , aýaklaryna çaryk beriň .
42015023	Baga bakylan göläni getiriň-de , damagyny çalyň , iýip şatlanalyň !
42015024	Çünki meniň bu oglum ölüdi , direldi , ýitipdi , tapyldy " . Şeýdip , olar toý etmäge başlaýarlar .
42015025	Onuň uly ogly ekin meýdanynda eken . Gelip , öýe golaýlanda , aýdym-saz hem tans sesi gulagyna ilýär .
42015026	Hyzmatkärleriň birini ýanyna çagyryp , munuň nämedigini soraýar .
42015027	Ol hem oňa : „ Doganyň geldi . Kakaň ony sag-aman yzyna alany üçin , baga bakylan göläniň damagyny çaldy " diýýär .
42015028	Ol gaharlanyp , içerik girmejek bolýar . Kakasy daşaryk çykyp , oňa ýalbarýar .
42015029	Emma ol kakasyna jogap berip diýýär : „ Ine , näçe ýyldyr men saňa hyzmat edýärin , seniň buýruklaryňa hiç haçan garşy çykamok . Muňa garamazdan , öz dostlarym bilen şatlyk eder ýaly , sen maňa hiç haçan bir çebiş hem bermediň .
42015030	Emma bütin baýlygyňy ahlaksyz aýallara ýoklan bu ogluň gelende , sen onuň üçin baga bakylan göläniň damagyny çalýarsyň " .
42015031	Kakasy oňa : „ Oglum , sen hemişe meniň ýanymda , meniň bar zadym seniňki .
42015032	Ýöne şatlyk edip , begenişmek gerek , çünki doganyň ölüdi , direldi , ýitipdi , tapyldy " » diýýär .
42016001	Isa şägirtlerine ýüzlenip şeýle diýdi : « Bir baý adamyň iş dolandyryjysy bar eken . Oňa : „ Iş dolandyryjyň seniň mal-mülküňi dargadýar " diýip şikaýat edýärler .
42016002	Baý ony ýanyna çagyryp : „ Sen barada meniň bu eşidýänlerim näme ! Iş dolandyryşyň babatda hasabat ber , çünki sen indi iş dolandyryjy bolup bilmeýärsiň " diýýär .
42016003	Iş dolandyryjy öz-özüne şeýle diýýär : „ Näme ederkäm ? Agam meniň işimi elimden alýar . Gazy gazmagy başarmaýaryn , dilenmäge utanýaryn .
42016004	Işimi elden beremde , halk meni öýüne kabul eder ýaly , näme etjegimi bilýärin " .
42016005	Şeýlelikde , agasyna bergili adamlary ýekän-ýekän çagyryp , birinjisine : „ Meniň agama näçe bergiň bar ? " diýýär .
42016006	Ol : „ Ýüz çanak zeýtun ýagy " diýýär . Oňa : „ Borçnamaňy al , derrew otur-da , şony elli edip ýaz " diýýär .
42016007	Onsoň başga birine : „ Seniň näçe bergiň bar ? " diýýär . Ol hem : „ Ýüz çanak bugdaý " diýip jogap berýär . Oňa-da : „ Borçnamaňy al-da , şony segsen edip ýaz " diýýär .
42016008	Agasy bu hilegär iş dolandyryjyny paýhasly hereket edeni üçin öwýär . Çünki bu döwrüň ogullary öz nesline garşy hereket etmekde nur ogullaryndan paýhaslydyr .
42016009	Size aýdýaryn : mal-mülküňiz tükenende , olar sizi ebedi mesgenlere kabul eder ýaly , dünýäniň hileli baýlygy bilen dost gazanyň » .
42016010	Az zatda ynamly bolan köp zatda hem ynamlydyr , az zatda hilegär bolan köp zatda hem hilegärdir .
42016011	Şeýlelikde , dünýäniň hileli baýlygynda ynamly bolmadyk bolsaňyz , çyn baýlygy size kim ynanar ?
42016012	Kesekiniň maly barada ynamly bolmadyk bolsaňyz , özüňiziňkini size kim berer ?
42016013	Hiç bir hyzmatkär iki hojaýyna hyzmat edip bilmez . Çünki ol ýa birini ýigrenip , ol birini söýer , ýa-da birine wepaly bolup , ol birini äsgermezlik eder . Siz hem Hudaýa , hem mammona hyzmat edip bilmersiňiz » .
42016014	Puly söýýän fariseýler bu sözleri eşidip , Isa güldüler .
42016015	Isa olara şeýle diýdi : « Siz özüňizi adamlaryň ýanynda aklaýarsyňyz , ýöne Hudaý ýüregiňizi bilýändir . Adamlar arasynda ýokary saýylýan zat Hudaý ýanynda ýigrenjidir .
42016016	Kanun we Pygamberler ýazgylary Ýahýanyň zamanyna çenli bildirildi . Hudaýyň Patyşalygynyň hoş habary şondan bäri wagyz edilip gelinýär , her kim zor bilen oňa girýär .
42016017	Emma Gök bilen Ýeriň geçip gitmegi Mukaddes Kanundan ýekeje nokadyň gaçyp galmagyndan aňsatdyr .
42016018	Aýalyny aýryp , başga aýala öýlenen her kes zyna edýändir , ärinden aýrylan aýala öýlenen-de zyna edýändir » .
42016019	Bir baý adam bar eken . Ol gyrmyzy we nepis keteniden tikilen eşikler geýnip , her gününi toý-meýlisde geçirer eken .
42016020	Onuň gapysynyň agzynda tutuş bedenini baş tutan Lazar atly bir gedaý ýatar eken .
42016021	Ol baýyň saçagyndan dökülen owuntyklary iýmegiň arzuwynda eken . Itler hem gelip , onuň başyny ýalar eken .
42016022	Gedaý ölende , perişdeler ony Ybraýymyň gujagyna äkidýärler . Soň baý hem ölüp , jaýlanýar .
42016023	Ol dowzahda gynalyp ýörkä , gabagyny galdyryp , uzakdan Ybraýymy , onuň gujagyndaky Lazary görýär .
42016024	Şonda gygyryp : „ Eý , Ybraýym ata ! Maňa rehim et , Lazary iber , barmagynyň başyny suw bilen ölläp , meniň dilimi sowatsyn . Çünki bu ýalynda azap çekýärin " diýýär .
42016025	Emma Ybraýym şeýle diýýär : „ Eý ogul ! Sen öz ýaşaýşyňda oňat zatlar alanyňy , Lazaryň bolsa erbet zatlar alanyny ýadyňa sal , indi ol bu ýerde rahatlyk görýär , sen azap çekýärsiň .
42016026	Mundan başga hem , bu ýerden siz tarapa geçjek bolýanlar , ol ýerden hem biz tarapa geçjek bolýanlar geçip bilmez ýaly , biz bilen siziň araňyzda uly uçut goýlupdyr " .
42016027	Ol-da şeýle diýýär : „ Eý ata ! Haýyş edýärin , ony meniň atamyň öýüne iber .
42016028	Çünki meniň bäş doganym bar . Olar bu gynalýan ýere gelmez ýaly , Lazar baryp habar etsin " .
42016029	Emma Ybraýym : „ Olarda Musanyň , pygamberleriň ýazgylary bar , şolara gulak assynlar " diýýär .
42016030	Ol hem : „ Ýok , eý Ybraýym ata ! Olar diňe ölülerden biri ýanlaryna barsa , toba ederler " diýýär .
42016031	Ybraýym oňa şeýle diýýär : „ Olar Musa hem pygamberlere gulak asmaýan bolsalar , onda ölülerden biri direlse-de , ynanmazlar " » .
42017001	Isa şägirtlerine şeýle diýdi : « Adamlaryň günä etmegine sebäp bolýan zatlaryň gelmezligi mümkin däl , ýöne olary getiren adamyň gününe waý !
42017002	Bu çagalaryň biriniň günä etmegine sebäp bolmakdan boýnundan bir degirmen daşy asylyp , deňze taşlanmak onuň üçin oňat bolardy .
42017003	Habardar boluň ! Doganyň günä etse , oňa käýe , toba etse , ony bagyşla .
42017004	Ol saňa garşy günde ýedi gezek günä etse , ýedi gezek-de ýanyňa gelip : „ Toba edýärin ! " diýse , ony bagyşla » .
42017005	Resullar Rebbe : « Biziň imanymyzy köpelt ! » diýdiler .
42017006	Reb şeýle diýdi : « Eger siziň bir gorçisa dänesi ýaly imanyňyz bolup , şu tut agajyna : „ Şu ýerden goparyl-da , deňizde göger ! " diýsediňiz , ol size gulak asar .
42017007	Emma sizden kim ýer sürýän ýa-da çopançylyk edýän hyzmatkäri bolup , ol düzden öýe gelende : „ Tiz gel-de , saçak başyna geç " diýer ?
42017008	Gaýtam , oňa : „ Meniň agşamlygymy taýýarla , biliňi guşa-da , iýip-içýänçäm , maňa gulluk et , sen onsoň iýip-içersiň " diýmezmi ?
42017009	Buýruklaryny berjaý edeni üçin , ol hyzmatkäre minnetdarlyk bildirermi ? Güman etmeýärin .
42017010	Siz hem özüňize buýrulan ähli zady berjaý edeniňizden soň : „ Biz dereksiz hyzmatkärlerdiris , biz diňe öz wezipämizi berjaý etdik " diýiň » .
42017011	Isa Iýerusalime tarap barýarka , Samariýa bilen Jelile arasyndaky serhediň boýy bilen gitdi .
42017012	Baryp bir oba girende , Oňa endamy pis açan on adam sataşdy . Olar daşda durup ,
42017013	gaty ses bilen : « Isa Ussat , bize rehim et ! » diýdiler .
42017014	Isa olary görüp : « Baryň , ruhanylara görnüň » diýdi . Olar ýoldakalar keselden gutuldylar .
42017015	Olaryň biri sagalanyny görende , gaty ses bilen Hudaýy şöhratlandyryp yzyna öwrüldi .
42017016	Ol Isanyň aýagyna ýüzin ýykylyp , Oňa minnetdarlyk bildirdi . Bu adam samariýalydy .
42017017	Isa şeýle diýdi : « Keselden gutulanlar on dälmidi ? Galan dokuzy hany ?
42017018	Bu ýat adamdan başga yzyna öwrülip , Hudaýy şöhratlandyran bolmadymy ? »
42017019	Onsoň oňa : « Tur , git , imanyň seni halas etdi » diýdi .
42017020	Fariseýler Hudaýyň Patyşalygynyň haçan geljegini ondan soranlarynda , Isa olara şeýle jogap berdi : « Hudaýyň Patyşalygy ne göze görnüp geler ,
42017021	ne-de „ Ine , bu ýerde ! " ýa-da „ Ine , ol ýerde ! " diýerler . Çünki Hudaýyň Patyşalygy siziň içiňizdedir » .
42017022	Onsoň şägirtlerine şeýle diýdi : « Ynsan Oglunyň günlerinden birini görmegi küýsejek wagtyňyz gelýär , ýöne ony görmersiňiz .
42017023	Size : „ Ine , şu ýerde " ýa-da „ Ine , ol ýerde " diýerler . Gitmäň , olaryň yzyna düşmäň !
42017024	Çünki ýyldyrym Gögüň bir ujundan çakyp , ol ujuny-da nähili ýagtyldýan bolsa , Ynsan Ogly hem Öz gününde şeýle bolar .
42017025	Ýöne Ol öňürti köp görgi görmeli , bu nesil tarapyndan ret edilmelidir .
42017026	Nuhuň günlerinde nähili bolan bolsa , Ynsan Oglunyň günlerinde-de şeýle bolar .
42017027	Adamlar Nuhuň gämä münen gününe deňeç iýýär , içýär , öýlenýär we äre çykýardylar . Soň tupan turup , hemmesini dargatdy .
42017028	Lutuň günlerinde hem şonuň ýaly boldy : adamlar iýýär , içýär , alýar , satýar , ekýär we dikýärdiler .
42017029	Emma Lutuň Sodomdan çykan güni Gökden ot bilen kükürt ýagyp , hemmesini dargatdy .
42017030	Ynsan Oglunyň görünjek gününde hem şeýle bolar .
42017031	Şol gün özi öýüň üçeginde bolup , zatlary öýüň içinde bolan adam olary aljak bolup , aşak inmesin . Şonuň ýaly , ekin meýdanyndaky hem yzyna öwrülmesin .
42017032	Lutuň aýalyny ýada salyň !
42017033	Kim janyny saklamaga çalyşsa , ony ýitirer , kim janyny ýitirse , ony diri saklar .
42017034	Size aýdýaryn : ol gije bir düşekde iki adam bolar , biri alnar , biri goýlar .
42017035	Bilelikde galla üweýän iki aýal bolar , biri alnar , ol biri goýlar .
42017036	Ekin meýdanynda iki adam bolar , biri alnar , biri goýlar » .
42017037	Oňa ýüzlenip : « Ýa Reb , nirede ? » diýdiler . Ol hem : « Maslyk nirede bolsa , garaguşlar hem şol ýere üýşüşýändir » diýip jogap berdi .
42018001	Hemişe doga edip , asla ruhdan düşmezligiň zerurlygy hakda hem Isa Öz şägirtlerine bir tymsal aýtdy :
42018002	Bir şäherde Hudaýdan gorkmaýan , adamlary äsgermeýän bir kazy bar eken .
42018003	Şol şäherde bir dul hatyn hem bar eken . Ol gelip : „ Dawagärimden meniň hakymy alyp ber " diýýär .
42018004	Kazy birnäçe wagtlap etmeýär . Soň bolsa öz-özüne şeýle diýýär : „ Men Hudaýdan gorkmasam-da , adamlary äsgermesem-de ,
42018005	üznüksiz gelip , meni bizar etmez ýaly , bu dul hatynyň hakyny alyp bereýin . Çünki maňa köp ezet berýär " » .
42018006	Reb şeýle diýdi : « Adalatsyz kazynyň aýdýanyna gulak asyň .
42018007	Hudaý gije-gündiz Özüne ýüz tutup , perýat edýän saýlananlarynyň hakyny almazmy ? Olaryň hakyny almagy gijikdirermi ?
42018008	Size diýýärin : haklaryny tiz alar . Emma Ynsan Ogly gelende ýeriň ýüzünden iman taparmy ? »
42018009	Öz dogrulygyna bil baglap , beýlekileri kemsidýän käbir adamlara Isa şu tymsaly aýtdy :
42018010	Iki adam doga etjek bolup , ybadathana gidýär . Olaryň biri fariseý , biri-de salgytçy eken .
42018011	Fariseý durup , öz içinden şeýle doga edýär : „ Eý Hudaý ! Men başga adamlar kimin talaňçy , egri , zynagär we bu salgytçy ýaly-da däldigime şükür edýärin .
42018012	Men hepdede iki gezek oraza tutýaryn , bütin girdejimden zekat berýärin " .
42018013	Salgytçy bolsa daşda durýar . Ol gabagyny Göge galdyrmaga hem ýürek etmeýär , ýöne gursagyna urup : „ Eý Hudaý ! Men günäkäre rehim et ! " diýýär .
42018014	Size aýdýaryn , fariseý däl , şu adam aklanyp , öýüne gidýär , çünki her kim özüni beýgeltse , peseler , özüni peseltse , beýgeler » .
42018015	Kiçijik çagalara elini degirsin diýip , olary Isanyň ýanyna getirýärdiler . Şägirtleri muny görenlerinde olara käýediler .
42018016	Emma Isa olary ýanyna çagyryp , şeýle diýdi : « Degmäň , çagalar Meniň ýanyma gelsin , olary bökdemäň . Çünki Hudaýyň Patyşalygy şular ýalylaryňkydyr .
42018017	Size dogrusyny aýdýaryn : kim Hudaýyň Patyşalygyny bir çaga ýaly kabul etmese , ol ýere asla girip bilmez » .
42018018	Bir başlyk Ondan : « Ýagşy Mugallym ! Men ebedi ýaşaýşy miras almak üçin näme etmeli ? » diýip sorady .
42018019	Isa oňa şeýle jogap berdi : « Näme üçin Maňa ýagşy diýýärsiň ? Bir Hudaýdan başga hiç kim ýagşy däldir .
42018020	Sen tabşyryklary bilýänsiň : zyna etme , adam öldürme , ogrulyk etme , ýalan güwälik berme , ataňy , eneňi syla » .
42018021	Ol : « Men bularyň hemmesini ýaşlygymdan bäri berjaý edip gelýärin » diýdi .
42018022	Isa muny eşidende oňa : « Seniň ýene bir zadyň kem . Nämäň bar bolsa , baryny sat-da , garyplara paýla , Gökde hazynaň bolar . Onsoň gel , Meniň yzyma düş » diýdi .
42018023	Ol bu sözleri eşidende , gaty tukat boldy , çünki çakdanaşa baýdy .
42018024	Isa onuň tukatlygyny görüp , şeýle diýdi : « Barlylara Hudaýyň Patyşalygyna girmek nähili çetin !
42018025	Bir düýäniň iňňäniň gözünden geçmegi , barly adamyň Hudaýyň Patyşalygyna girmeginden aňsatdyr » .
42018026	Muny eşidenler : « Onda kim gutulyp biler ? » diýdiler .
42018027	Ol : « Ynsan üçin mümkin däl zatlar , Hudaý üçin mümkindir » diýdi .
42018028	Petrus Oňa : « Ine , biz ähli zadymyzy taşlap , Seniň yzyňa düşdük » diýdi .
42018029	Isa olara şeýle diýdi : « Size dogrusyny aýdýaryn : Hudaýyň Patyşalygynyň hatyrasy üçin öýüni , aýalyny , doganlaryny , ene-atasyny ýa-da oglan-uşagyny taşlap ,
42018030	bu zamanda köp essesini we geljek döwürde ebedi ýaşaýşy almajak ýokdur » .
42018031	Isa on iki şägirdi çete çekip , şeýle diýdi : « Ine , biz Iýerusalime barýarys . Ynsan Ogly hakda pygamberler arkaly ýazylanlaryň hemmesi berjaý bolar !
42018032	Çünki Ol milletlere tabşyrylar . Olar Oňa gülerler , masgaralarlar , Onuň üstüne tüýkürerler we Ony gamçylap öldürerler .
42018033	Ýöne ölenden üç günden soň Ol direler » .
42018034	Şägirtler bu zatlaryň hiç birine düşünmediler . Bu sözleriň manysy olardan gizlenipdi . Olar Onuň näme hakda gürrüň edýänini bilmediler .
42018035	Isa Eriha golaýlanda , ýoluň kenarynda bir kör adam dilegçilik edip otyrdy .
42018036	Ol halaýygyň gapdalyndan geçip barýanyny eşidip : « Bu näme ? » diýip sorady .
42018037	Oňa : « Nasyraly Isa geçip barýar » diýip habar berdiler .
42018038	Ol hem : « Eý , Dawut Ogly Isa ! Maňa rehim et ! » diýip gygyrdy .
42018039	Öňden barýanlar sesini çykarmasyn diýip , oňa käýediler , ýöne ol öňküden hem gaty : « Dawut Ogly ! Maňa rehim et ! » diýip gygyrdy .
42018040	Isa durdy-da , ol adamy getirsinler diýip , buýruk berdi . Ol golaý gelende , Isa ondan :
42018041	« Seniň üçin näme etmegimi isleýärsiň ? » diýip sorady . Ol : « Ýa Reb ! Gözüm görsün » diýdi .
42018042	Isa oňa : « Gözüň görsün ! Imanyň saňa şypa berdi » diýdi .
42018043	Onuň gözleri derrew görensoň , Hudaýy şöhratlandyrdy-da , Isanyň yzyna düşüp gidiberdi . Bütin halaýyk muny görüp , Hudaýa alkyş okady .
42019001	Isa Eriha girip , onuň içinden geçip barýardy .
42019002	Ine , ol ýerde baş salgytçy bolan Zakkaý atly bir baý adam bardy .
42019003	Zakkaý Isanyň kimdigini görjek boldy , ýöne märeke zerarly görüp bilmedi , çünki boýy gysgady .
42019004	Şeýlelikde , Ony görmek üçin ylgap , öňe geçdi-de , bir ýabany injir agajynyň üstüne çykdy , çünki Isa şol ýoldan gelýärdi .
42019005	Isa ol ýere gelende , ýokary seredip , Oňa : « Zakkaý ! Tiz aşak düş , çünki Men bu gün seniň öýüňde galmaly » diýdi .
42019006	Ol hem tiz aşak düşüp , Ony şatlyk bilen kabul etdi .
42019007	Halaýyk muny görüp : « Bir günäkäriň öýüne myhman boldy » diýşip , hüňürdemäge başladylar .
42019008	Zakkaý bolsa galyp , Rebbe : « Ine , ýa Reb ! Men baýlygymyň ýarysyny garyplara berýärin . Kimiň-de zadyny aldaw bilen alan bolsam , dört esse edip gaýtaryp bereýin » diýdi .
42019009	Isa oňa şeýle diýdi : « Bu gün bu öýe gutulyş geldi , çünki bu adam hem Ybraýymyň ogullarynyň biri .
42019010	Ynsan Ogly ýitenleri agtaryp , halas etmäge gelendir » .
42019011	Bu zatlary diňläp durkalar , Isa bir tymsal bilen sözüniň üstüni ýetirdi . Çünki Ol Iýerusalimiň golaýyndady , halaýyk hem Hudaýyň Patyşalygy tiz görner diýip güman edýärdi .
42019012	Isa şonuň üçin şeýle diýdi : « Bir asylzada özüne patyşalyk alyp geljek bolup , bir uzak ýurda ýola düşýär .
42019013	Ol hyzmatkärlerinden onusyny çagyryp , olara : „ Men gelýänçäm , şu puly işlediň " diýip , on mina pul berýär .
42019014	Emma ildeşleri ony ýigrenýän eken . Onuň yzyndan ilçiler iberip : „ Bu adamyň biziň üstümizden patyşalyk etmegini islemeýäris " diýýärler .
42019015	Ol patyşalygy alyp , yzyna gelende , kimiň näme gazananyny biljek bolup , pul beren hyzmatkärlerini ýanyna çagyrýar .
42019016	Birinjisi gelip , şeýle diýýär : „ Aga ! Seniň bir minaň ýene on mina gazandy " .
42019017	Oňa : „ Berekella , ýagşy hyzmatkär ! Az zatda sadyk bolanyň üçin , on şähere häkim bol " diýýär .
42019018	Ikinjisi gelip : „ Aga ! Seniň bir minaň ýene bäş mina gazandy " diýýär .
42019019	Muňa hem : „ Sen-de bäş şähere häkim bol " diýýär .
42019020	Onsoň beýlekisi gelip , şeýle diýýär : „ Aga ! Ine , seniň bir minaň , men ony elýaglyga düwüp sakladym .
42019021	Çünki hyrsyz adamdygyň üçin senden gorkdum . Sen goýmadygyňy alýarsyň , ekmedigiňi orýarsyň " .
42019022	Agasy oňa şeýle diýýär : „ Eý , erbet hyzmatkär , seni öz agzyň bilen höküm ederin ! Sen meniň hyrsyz adamdygymy , goýmadygymy alýanymy , ekmedigimi orýanymy bilýärmidiň ?
42019023	Onda öwrülip gelenimde , peýdasy bilen alar ýaly , pulumy näme üçin pul işledýänlere bermediň ? "
42019024	Onsoň ol ýerde duranlara diýýär : „ Minany ondan alyň-da , on minala beriň " .
42019025	Oňa : „ Aga , onuň özünde on mina bar ! " diýýärler .
42019026	Ol jogap berýär : „ Men size diýýärin , kimde bar bolsa , oňa berler , kimde ýok bolsa , onuň elindäki hem alnar .
42019027	Üstlerinden patyşalyk etmegimi islemeýän duşmanlarymy bolsa şu ýere getiriň-de , gözümiň alnynda öldüriň " » .
42019028	Isa bulary aýdyp bolansoň , öňe düşüp , Iýerusalime tarap ugrady .
42019029	Zeýtun diýen dagyň etegindäki Beýtfajy bilen Beýtaniýa golaýlanda , şägirtlerinden ikisini ýollap , şeýle diýdi :
42019030	Öňüňizdäki oba baryň . Oba gireniňizde daňylgy duran bir taýhar taparsyňyz , üstüne şu wagta çenli hiç kim münen däldir . Şony çözüň-de , alyp geliň .
42019031	Eger biri sizden : „ Näme üçin ony çözýärsiňiz ? " diýip sorasa : „ Bu taýhar Rebbe gerek " diýiň » .
42019032	Ýollananlar gidip , baryny Onuň aýdyşy ýaly tapdylar .
42019033	Taýhary çözüp durkalar , onuň eýeleri : « Taýhary näme üçin çözýärsiňiz ? » diýip soradylar .
42019034	Olar hem : « Bu taýhar Rebbe gerek » diýdiler .
42019035	Taýhary Isanyň ýanyna getirip , öz egin-eşiklerini onuň üstüne atdylar-da , Isany oňa mündürdiler .
42019036	Ol gidip barýarka , halk öz eginbaşlaryny ýola düşeýärdi .
42019037	Isa Zeýtun dagynyň eňňidine golaýlanda , şägirtleriň bary gören bütin mugjyzalaryna begenip , Hudaýy şöhratlandyrmaga başladylar .
42019038	Olar : « Rebbiň adyndan gelýän Patyşa gutly bolsun ! Gökde parahatlyk , iň ýokarlarda şöhrat ! » diýýärdiler .
42019039	Halaýygyň arasyndan käbir fariseýler Isa : « Mugallym ! Şägirtleriňe käýe ! » diýdiler .
42019040	Emma Ol : « Size aýdýaryn : olar dymsa , daşlar gygyryşar » diýdi .
42019041	Isa Iýerusalim şäherine golaýlanda , ony görüp aglady .
42019042	Diýdi : « Wah , sen , hawa , sen nämäniň özüňe parahatlyk getirjegini şu günüňde bir bilseňdiň ! Ýöne ol entek seniň gözleriňden gizlin .
42019043	Seniň başyňa şeýle günler geler : duşmanlaryň daşyňa garymlar gazyp , seni gurşar , her ýandan gysyp-gowrar .
42019044	Seni , içiňdäki çagalary ýere ýegsan eder , içiňde daş üstünde daş goýmaz , çünki sen Hudaýyň özüňe gelen wagtyny bilmediň » .
42019045	Onsoň Isa ybadathana girip , ol ýerdäki satyjylary kowmaga başlady .
42019046	Olara : « „ Meniň öýüm doga öýüdir " diýip ýazylgydyr , siz muny garakçylaryň sürenine öwürdiňiz » diýdi .
42019047	Ol her gün ybadathanada sapak berýärdi . Baş ruhanylar , kanunçylar we halkyň baştutanlary bolsa Ony heläk etmegiň küýündediler .
42019048	Ýöne munuň ýoluny tapyp bilmeýärdiler , çünki bütin halk Onuň agzyna garaýardy .
42020001	Günleriň birinde Isa ybadathanada halka sapak berip , Hoş Habary wagyz edip otyrka , baş ruhanylar , kanunçylar we ýaşulular Onuň üstüne gelip ,
42020002	Oňa : « Bize aýt , göreli , Sen haýsy ygtyýar bilen bu zatlary edýärsiň ? Bu ygtyýary Saňa kim berdi ? » diýdiler .
42020003	Ol şeýle diýdi : « Men-de sizden bir zat sorajak . Maňa aýdyň , göreýin ,
42020004	Ýahýanyň çokundyrmasy Gökdenmidi ýa-da ynsandan ? »
42020005	Olar hem özara pikir alşyp , şeýle diýişdiler : « Eger : „ Gökden " diýsek , Ol bize : „ Onda , näme üçin oňa iman getirmediňiz ? " diýer .
42020006	Eger-de : „ Ynsandan " diýsek , bütin halaýyk bizi daşlar , çünki Ýahýanyň pygamberdigine halkyň ynamy bar » .
42020007	Şeýlelikde : « Biz onuň niredendigini bilmeýäris » diýip jogap berdiler .
42020008	Isa hem : « Men-de size bu zatlary haýsy ygtyýar bilen edýänimi aýtmaryn » diýdi .
42020009	Soňra halka şu tymsaly aýtmaga durdy : « Bir adam üzümlik gurap , ony bagbanlara ekerine berip , uzak wagtlaýyn ýola gidýär .
42020010	Möwsümi gelende , üzümligiň miwesinden bersinler diýip , bagbanlara bir hyzmatkärini iberýär . Emma bagbanlar ony ýenjip , boş kowup goýberýärler .
42020011	Ol başga bir hyzmatkärini iberýär , bagbanlar ony-da ýenjip , biabraý edip , boş kowup goýberýärler .
42020012	Ol üçünjini-de iberýär . Olar ony hem ýaralap , daşaryk taşlaýarlar .
42020013	Onsoň üzümligiň eýesi : „ Men näme etmeli ? Gel , öz söýgüli oglumy ibereýin , belki , ony sylarlar " diýýär .
42020014	Bagbanlar bolsa ony görenlerinden , özara pikir alşyp : „ Mirasdar şu , şuny öldüreliň , miras bize galar " diýişýärler .
42020015	Şeýlelikde , ony-da üzümlikden daşaryk taşlaýarlar we öldürýärler . Indi üzümligiň eýesi bulara näme eder ?
42020016	Ol gelip bu bagbanlary heläk eder-de , üzümligi başgalaryna berer » . Halk muny eşidip : « Hernä , beýle bolmasyn ! » diýdi .
42020017	Isa olara bakyp , şeýle diýdi : « Onda , „ Ussalaryň ret eden daşy , burçuň başy boldy " diýen ýazgynyň manysy näme ?
42020018	Kim bu daşyň üstüne ýykylsa , bölek-bölek bolar , ol biriniň üstüne gaçsa , ony mynjyradar » .
42020019	Kanunçylar bilen baş ruhanylar Ony şol sagatda tutmagyň ýoluny agtardylar , çünki bu tymsaly özlerine kakdyryp aýdanyny aňdylar . Ýöne halkdan gorkýardylar .
42020020	Ony göz astyna aldylar we gepde tutup , häkimiň höküm hem ygtyýaryna bersinler diýip , dogrusyraýan birnäçe içalyny Onuň yzyna saldylar .
42020021	Şeýlelikde , içalylar Oňa sorag berip , şeýle diýdiler : « Mugallym ! Biz Seniň dogry zady aýdyp öwredýäniňi , adamlaryň derejesine bakman , Hudaýyň ýoluny hakykat ýüzünden öwredýäniňi bilýäris .
42020022	Biziň kaýsara salgyt tölemegimiz dogrumy ýa dälmi ? »
42020023	Isa olaryň hilesine düşünip :
42020024	« Maňa bir dinary görkeziň . Onuň ýüzündäki surat bilen ýazgy kimiňki ? » diýdi . Olar : « Kaýsaryňky » diýip jogap berdiler .
42020025	Ol : « Onda , kaýsaryňkyny kaýsara , Hudaýyňkyny Hudaýa beriň » diýdi .
42020026	Olar halkyň ýanynda Ony sözünde tutup bilmän , beren jogabyna geňirgenişip , seslerini çykarmadylar .
42020027	Ölümden direlme ýokdur diýýän saddukeýleriň käbiri Isanyň ýanyna gelip , Oňa şeýle sorag berdiler :
42020028	Mugallym ! Musa bize bir adamyň dogany zürýatsyz ölüp , yzynda aýaly galsa , dogany onuň aýalyny alyp , doganyna nesil ýetişdirmelidir diýip ýazypdyr .
42020029	Ýedi dogan bardy . Birinjisi bir aýal alyp , zürýatsyz öldi .
42020030	Ikinjisi we üçünjisi hem şol aýaly aldy .
42020031	Şeýdip , ýedisi hem yzlarynda zürýat galdyrman öldüler .
42020032	Ahyrsoňy aýal hem öldi .
42020033	Indi ölüler direlende , bu aýal olaryň haýsysynyň aýaly bolar ? Çünki ýedisi hem ony aýal edinipdiler » .
42020034	Isa olara şeýle diýdi : « Bu döwrüň adamlary öýlenýändir , äre çykýandyr .
42020035	Ýöne ol döwre , ölülerden direlişe ýetmäge mynasyp görlenler ne öýlener , ne-de äre çykar .
42020036	Artykmaç , ölüp hem bilmez , çünki olar perişdeler ýalydyr . Direlişiň ogludyklary üçin Hudaýyň ogludyrlar .
42020037	Musa-da ölüleriň direlýändigini ýanan çaly baradaky bapda görkezýär . Ol şol ýerde Rebbi „ Ybraýymyň Hudaýy , Yshagyň Hudaýy we Ýakubyň Hudaýy " diýip atlandyrýar .
42020038	Ol ölüleriň däl-de , dirileriň Hudaýydyr , çünki Onuň ýanynda hemmeler diridir » .
42020039	Kanunçylaryň käbirleri : « Mugallym , gowy aýtdyň ! » diýdiler .
42020040	Oňa gaýtadan sorag bermäge ýürek etmediler .
42020041	Onsoň Isa olara diýdi : « Nämüçin Mesih Dawudyň Ogludyr diýýärler ?
42020042	Dawudyň özi Zebur kitabynda şeýle diýýär : „ Reb meniň Rebbime diýdi : Duşmanlaryňy aýaklaryňa basgançak edýänçäm ,
42020043	Meniň sagymda otur " .
42020044	Dawut Oňa Reb diýýär . Ol nähili onuň ogly bolýar ? »
42020045	Bütin halk Oňa gulak asyp otyrka , Isa şägirtlerine şeýle diýdi :
42020046	Kanunçylardan ägä boluň ! Olar uzyn geýimler geýnip gezmegi halaýandyr , bazar ýerinde salam almagy , sinagogalarda baş kürsüleri , zyýapatlarda töri halaýandyr .
42020047	Olar dul hatynlaryň öýlerini talap , göz üçin uzyn-uzyn dogalar okan bolýandyr . Bular has agyr jeza sezewar bolar » .
42021001	Isa gabagyny galdyranda , baý adamlaryň öz peşgeşlerini ybadathananyň hazynasyna atyp duranyny gördi .
42021002	Ol bir garyp dul hatynyň hem pul atanyny görüp ,
42021003	şeýle diýdi : « Size dogrusyny aýdýaryn , bu garyp dul hatyn hemmeden kän atdy .
42021004	Çünki olaryň hemmesi Hudaýyň sandygyna özlerinden artany atdylar , bu hatyn bolsa garyplygyna garamazdan , bütin çörek puluny atdy » .
42021005	Şägirtleriniň käbiri ybadathananyň gymmatbaha daşlar hem peşgeşler bilen bezelgidigini aýdanlarynda , Isa :
42021006	« Şeýlelikde , günler geler welin , şonda bu ýerde görýän zatlaryňyzdan daş üstünde daş galmaz , hemmesi dargar » diýdi .
42021007	Ondan : « Mugallym ! Bu zatlar haçan bolar ? Bularyň boljak mahalynda näme alamat peýda bolar ? » diýip soradylar .
42021008	Ol şeýle jogap berdi : « Habardar boluň , sizi aldaýmasynlar ! Çünki köpler Meniň adym bilen gelip , „ Men ― Ol " we „ Wagt golaýlady " diýerler . Olaryň yzyna düşmäň .
42021009	Uruşlar hem gozgalaňlar barada habar eşideniňizde gorkmaň . Bu zatlar öňürti bolmalydyr , ýöne dünýäniň soňy tiz gelmez » .
42021010	Onsoň Isa olara şeýle diýdi : « Millet-millete , patyşalyk-patyşalyga garşy çykar .
42021011	Aýry-aýry ýerlerde güýçli ýer titremeler , açlyk hem gyrgynçylyk , gorkunç wakalar , Gökden uly alamatlar bolar .
42021012	Ýöne bulardan öň , Meniň adym üçin size el urarlar , yzarlarlar , eltip sinagogalara , zyndanlara tabşyrarlar , patyşalaryň , hökümdarlaryň alnyna getirerler .
42021013	Bu bolsa güwälik etmek üçin size bir pursat bolar .
42021014	Munuň üçin berjek jogabyňyzy öňünden gaýgy etmezligi ýüregiňize düwüň .
42021015	Çünki Men size dil hem akyldarlyk bererin . Size garşy çykýanlaryň hiç biri muňa ne garşy durup biler , ne-de bir zat aýdyp biler .
42021016	Size ene-ataňyz , doganlaryňyz , garyndaşlaryňyz , dostlaryňyz hem haýynlyk ederler , käbiriňizi öldürerler .
42021017	Meniň adym üçin hemmeler sizi ýigrener .
42021018	Ýöne kelläňizden bir gyl hem kemelmez .
42021019	Siz çydamak bilen , janyňyzy halas edersiňiz .
42021020	Iýerusalimi goşunlaryň gurşanyny göreniňizde , onuň weýran ediljek wagtynyň golaýdygyny biliň .
42021021	Şonda Ýahudadakylar daglara gaçsyn , şäheriň içindäkiler çyksyn , töweregindäkiler şähere girmesin .
42021022	Çünki şol günler ähli ýazylanlaryň berjaý bolmagy üçin jeza günleridir .
42021023	Şol günlerde göwreli we çaga emdirýän aýallaryň gününe waý ! Çünki ýurtda uly horluk bolup , bu halk gazaba sezewar bolar .
42021024	Olar gylyçdan geçiriler , ýesir alnyp , bütin milletleriň arasyna sürgün ediler . Olar möwritleri dolanýança , Iýerusalimi basgylar .
42021025	Günde , Aýda we ýyldyzlarda alamatlar bolar . Ýer ýüzünde bolsa deňiz hem tolkunlaryň gürrüldisi zerarly , aljyraňňy ýagdaýdaky milletler galagopluga düşdüler .
42021026	Adamlar gorkudan , dünýäniň başyna gelýän belalara garaşmakdan ýaňa huşlaryny gaçyrar , çünki gögüň gudratlary titrär .
42021027	Şonda olar Ynsan Oglunyň bulut içinde gudrat hem uly şöhrat bilen gelýänini görerler .
42021028	Bu zatlar bolmaga duranda , ýokaryk galyp başyňyzy galdyryň , çünki gutulyşyňyz golaýlap gelýändir » .
42021029	Isa olara bir tymsal aýtdy : « Injire , ähli agaçlara serediň .
42021030	Olaryň ýapraklandyklaryny görüp , tomsuň golaýdygyny öz-özüňizden bilýärsiňiz .
42021031	Şonuň ýaly hem bu zatlaryň bolanyny göreniňizde , Hudaýyň Patyşalygynyň golaýdygyny biliň .
42021032	Size dogrusyny aýdýaryn : bu zatlar bolýança , bu nesil dünýäden ötmez .
42021033	Gök hem ýer öter , ýöne Meniň sözlerim asla ötmez .
42021034	Habardar boluň ! Horanlyk , serhoşluk , ýaşaýşyň gaýgylary ýüregiňize ýük bolup , ol gün duýdansyzlykda üstüňize abanaýmasyn .
42021035	Çünki ol gün bütin ýer ýüzünde ýaşaýanlaryň ählisiniň üstüne duzak kimin geler .
42021036	Bu boljak zatlaryň baryndan gaçyp biler ýaly , Ynsan Oglunyň huzurynda durup biler ýaly , hemişe oýa bolup , doga ediň » .
42021037	Isa gündizleri ybadathanada sapak berip , gijelerini bolsa daşaryk çykyp , Zeýtun dagynda geçirerdi .
42021038	Bütin halk Onuň aýdýanlaryny diňlejek bolup , ertir ir bilen ybadathana gelerdiler .
42022001	Pesah , ýagny Petir baýramy golaýlapdy .
42022002	Baş ruhanylar bilen kanunçylar Isany öldürmegiň ýoluny agtarýardylar , ýöne halkdan gorkýardylar .
42022003	Şeýtan Onkileriň biri bolan Iskariot diýilýän Iudanyň ýüregine girdi .
42022004	Iuda baş ruhanylar we serkerdeleriň ýanyna baryp , Isany nähili tabşyrjagy barada olar bilen gürrüň etdi .
42022005	Olar hem begenişip , oňa pul bermäge razy boldular .
42022006	Iuda ylalaşdy . Halk ýokka , Isany olara tabşyrmak maksady bilen , pursat peýläp gezdi .
42022007	Pesah gurbanynyň kesilmeli güni bolan Petir güni geldi .
42022008	Isa : « Gidiň-de , Pesah baýramyny geçirer ýaly , taýýarlyk görüň » diýip , Petrus bilen Ýahýany iberdi .
42022009	Olar : « Ony nirede taýýarlamagymyzy isleýärsiň ? » diýip soradylar .
42022010	Olara şeýle diýdi : « Ine , şähere gireniňizde , küýze bilen suw alyp barýan bir adama sataşarsyňyz . Girjek öýüne barýança onuň yzyna düşüp gidiň-de ,
42022011	öý eýesine baryp : „ Mugallym senden şägirtlerim bilen Pesah naharyny iýer ýaly , myhman otagy nirede diýip soraýar " diýiň .
42022012	Ol hem size ýokarky mertebede düşek düşelgi giň bir otagy görkezer . Şol ýerde taýýarlyk görüň » .
42022013	Olar gitdiler , ähli zady Isanyň aýdyşy ýaly tapyp , Pesah naharyny taýýarladylar .
42022014	Sagady gelende , Isa resullary bilen birlikde saçak başynda oturdy .
42022015	Olara şeýle diýdi : « Men bu Pesahy görgi görmezimden öň , siziň bilen birlikde iýmegi gaty arzuw edipdim .
42022016	Çünki size diýýärin : Pesahyň maksady Hudaýyň Patyşalygynda amala aşýança , Men ony gaýdyp iýmerin » .
42022017	Bir käse alyp , şükür etdi-de , şeýle diýdi : « Muny alyň-da , özara paýlaşyň .
42022018	Çünki size diýýärin : Hudaýyň Patyşalygy gelýänçä , men gaýtadan üzüm şiresini içmerin » .
42022019	Onsoň çöregi aldy-da , şükür etdi , ony döwüp , şägirtlere berip : « Bu Meniň siziň üçin berlen bedenimdir , muny Meni ýada salmak üçin berjaý ediň » diýdi .
42022020	Şonuň ýaly , agşamlyk naharyndan soň hem , bir käsäni alyp , şeýle diýdi : « Bu käse Meniň siziň üçin dökülen ganym bilen berkidilen Täze ähtdir .
42022021	Ýöne , ine , Maňa haýynlyk etjegiň eli Meniň elim bilen birlikde saçak başynda dur .
42022022	Ynsan Ogly öňünden bellenişi ýaly gidýär , ýöne Oňa haýynlyk edeniň gününe waý ! »
42022023	Olar bu işi etjegiň öz aralaryndan kim bolup biljegini biri-birlerinden sorap başladylar .
42022024	Şunluk bilen , aralarynda haýsysynyň uly saýylmalydygy barada jedel turdy .
42022025	Isa olara şeýle diýdi : « Milletleriň patyşalary olara agalyk edýär , hökümdarlary özlerine haýyr ediji diýýär .
42022026	Emma siz beýle bolmaň . Araňyzda iň uly iň kiçi kimin bolsun , ýolbaşçylyk edýän hyzmat edýän kimin bolsun .
42022027	Haýsysy has uly , saçak başynda oturanmy ýa-da hyzmat edýän ? Saçak başynda oturan dälmi ? Ýöne Men siziň araňyzda bir hyzmat edýän kimindirin .
42022028	Synaglarymda Meniň bilen birlikde durnuklylyk görkezenler sizsiňiz .
42022029	Siz Meniň Patyşalygymda saçagymyň başynda oturyp , iýip-içer ýaly , tagtlarda oturyp , Ysraýylyň on iki taýpasynyň üstünden höküm çykarar ýaly ,
42022030	Atamyň Maňa belleýşi kimin , Men-de size bir patyşalyk belleýärin .
42022031	Simun , Simun ! Bugdaý kimin galbir bilen elejek bolup , şeýtan sizi diledi .
42022032	Emma Men imanyň kemelmesin diýip , seniň üçin doga etdim . Sen hem bir wagt öwrülip geleňde , doganlara goltgy ber » .
42022033	Ol : « Ýa Reb ! Men Seniň bilen hem zyndana düşmäge , hem-de ölüme gitmäge taýýar » diýdi .
42022034	Isa : « Petrus , saňa diýýärin , sen bu gün horaz gygyrmazdan öň Meni tanaýanlygyňy üç gezek inkär edersiň » diýdi .
42022035	Onsoň Isa olardan : « Men sizi haltasyz , torbasyz we çaryksyz ýollanymda , kem zadyňyz barmydy ? » diýip sorady . Olar : « Ýokdy » diýip jogap berdiler .
42022036	Olara şeýle diýdi : « Indi haltaňyz bar bolsa , ýanyňyza alyň , bir torba hem alyň . Gylyjyňyz ýok bolsa , egin-eşigiňizi satyň-da , bir gylyç ediniň .
42022037	„ Ol şer iş edýänlerden saýyldy " diýip ýazylgydyr . Men size diýýärin : bu Men barada berjaý bolmalydyr . Dogrudan-da , Men hakda ýazylanlar berjaý bolup barýar » .
42022038	Şägirtler : « Ýa Reb ! Ine , bu ýerde iki gylyç bar » diýdiler . Ol hem olara : « Şol ýeterlik » diýdi .
42022039	Isa çykyp , hemişekisi ýaly , Zeýtun dagyna gitdi , şägirtleri hem Onuň yzyna düşdüler .
42022040	Ol ýere baranlarynda , Isa olara : « Synaga düşmez ýaly , doga ediň ! » diýdi .
42022041	Özi bolsa olardan bir daş atyma golaý aňryk çekildi-de , dyza çöküp :
42022042	« Eý Ata ! Isleýän bolsaň , bu käsäni Menden geçir , ýöne Meniň islegim däl , Seniň islegiň bolsun » diýip , doga etmäge durdy .
42022043	Gökden bir perişde Isa görnüp , Ony güýçlendirdi .
42022044	Ol agyr ynja düşüp , gaty yhlas bilen doga etdi . Isanyň deri ýere daman gan damjalary ýalydy .
42022045	Dogadan soň turup , şägirtleriň ýanyna gelse , olar tukatlykdan ýaňa uklap ýatan eken .
42022046	Isa olara : « Näme üçin uklap ýatyrsyňyz ? Synaga düşmez ýaly , turuň-da , doga ediň ! » diýdi .
42022047	Ol entek gepläp durka , ine , bir märeke göründi . Iuda atly Onkileriň biri märekäniň öňüne düşüp gelýärdi . Iuda Isany ogşajak bolup , Onuň golaýyna geldi .
42022048	Isa oňa : « Iuda ! Sen Ynsan Ogluna ogşuk bilen haýynlyk edýärsiňmi ? » diýdi .
42022049	Onuň ýanyndakylar näme boljagyny görüp : « Ýa Reb ! Gylyç bilen uralymy ? » diýdiler .
42022050	Olaryň biri baş ruhanynyň hyzmatkärini urup , onuň sag gulagyny kesdi .
42022051	Emma Isa jogap berip : « Bolýar , bes ediň ! » diýdi . Onsoň hyzmatkäriň gulagyna elini degrip , ony sagaltdy .
42022052	Onsoň Isa Özüni ele salmaga gelen baş ruhanylara , ybadathananyň serkerdelerine , ýaşululara ýüzlenip , şeýle diýdi : « Bir talaňçynyň garşysyna çykýan ýaly , gylyç hem taýak bilen geldiňizmi ?
42022053	Men her gün siziň bilen birlikde ybadathanadakam , maňa el uzatmandyňyz , ýöne indi siziň sagadyňyz , garaňkylygyň höküm sürýän sagadydyr » .
42022054	Isany tutup , baş ruhanynyň öýüne alyp gitdiler . Petrus hem gara görnümden olaryň yzyna düşüp gitdi .
42022055	Olar howlynyň ortasynda ot ýakyp , bile otyrkalar , Petrus-da olaryň arasynda oturdy .
42022056	Petrusyň oduň ýagtysynda oturanyny görüp , bir keniz oňa siňe seretdi-de : « Bu adam hem Onuň bilen biledi » diýdi .
42022057	Emma Petrus : « Men ony tanamaýaryn , aýal » diýip inkär etdi .
42022058	Az salymdan soň başga biri ony görüp : « Sen-de şolardan » diýdi . Emma Petrus : « Olardan däl , aga » diýdi .
42022059	Aradan bir sagada golaý wagt geçende , başga bir adam hötjetlik bilen : « Dogrudan-da , bu adam Onuň bilen bile bolandyr , çünki bu jelileli » diýdi .
42022060	Emma Petrus : « Eý aga , men seniň näme aýdýanyňy bilmeýärin » diýdi . Edil şol wagt ― Petrus gepläp durka , horaz gygyrdy .
42022061	Reb öwrülip , Petrusa seretdi . Petrus Rebbiň : « Horaz gygyrmazdan öň , sen Meni üç gezek inkär edersiň » diýen sözüni ýatlady .
42022062	Daşaryk çykyp , möňňürip aglady .
42022063	Isany saklap duran adamlar Ony masgaralap , urmaga başladylar .
42022064	Gözüni daňyp : « Welilik et ! Seni uran kim ? » diýip soradylar .
42022065	Ýene-de Oňa ençeme hapa sözler aýtdylar .
42022066	Daň atanda , halkyň ýaşululary , baş ruhanylar we kanunçylar ýygnanyşyp , Ony öz mejlislerine getirdiler .
42022067	Oňa : « Sen Mesih bolsaň , bize aýt » diýdiler . Isa olara şeýle diýdi : « Aýtsam , ynanmarsyňyz .
42022068	Sorasam , jogap bermersiňiz , Meni goýbermersiňiz .
42022069	Emma mundan beýläk Ynsan Ogly gudratly Hudaýyň sagynda oturar » .
42022070	Hemmeler : « Onda , Sen Hudaýyň Oglumy ? » diýdiler . Ol hem olara jogap berdi : « Hudaýyň Ogludygymy siz aýdyp otyrsyňyz » .
42022071	Olar bolsa : « Bize artykmaç güwälik nämä gerek ? Biz muny Onuň Öz agzyndan eşitdik » diýdiler .
42023001	Olaryň mejlisindäkileriň ählisi turup , Isany Pilatusyň huzuryna eltdiler-de :
42023002	« Biz bu Adamy milletimizi azdyrmakda ýazykly tapdyk . Ol kaýsara salgyt bermäge garşy çykyp , Özüne Mesih , ýagny bir patyşa diýýär » diýip , Ony aýyplamaga durdular .
42023003	Pilatus Ondan sorady : « Sen ýehudylaryň patyşasymy ? » Isa jogap berdi : « Seniň aýdyşyň ýalydyr » .
42023004	Onsoň Pilatus baş ruhanylar bilen halka : « Men bu Adamdan hiç bir ýazyk tapmadym » diýdi .
42023005	Emma olar hötjetlik edip : « Bu Adam Öz taglymaty bilen bütin Ýahudadaky halky öjükdirýär . Ol Jelileden başlap , şu ýere çenli geldi » diýdiler .
42023006	Pilatus muny eşidende : « Bu Adam jelilelimi ? » diýip sorady .
42023007	Isanyň Hirodesiň welaýatyndandygyny bilende , Ony Hirodesiň ýanyna iberdi , çünki şol günlerde onuň özi hem Iýerusalimde bolýardy .
42023008	Hirodes Isany görüp , gaty begendi , çünki köp wagt bäri Ony görmek isleýärdi . Sebäbi Ol barada köp zatlar eşidipdi , Ondan bir alamat görerin diýen umydy bardy .
42023009	Hirodes Ondan köp soraglar etdi , emma Isa oňa hiç bir jogap bermedi .
42023010	Baş ruhanylar bilen kanunçylar bolsa ol ýerde durup , Ony gaty aýyplaýardylar .
42023011	Onsoň Hirodes esgerleri bilen birlikde Ony kemsidip , masgaralap , egnine bir nepis geýim geýdirip , yzyna , Pilatusyň ýanyna iberdi .
42023012	Şol gün Pilatus bilen Hirodes dost boldy ; ozal aralarynda duşmançylyk bardy .
42023013	Pilatus baş ruhanylary , başlyklary hem halky üýşürip ,
42023014	olara şeýle diýdi : « Siz maňa bu Adamy halky azdyrýar diýip getirdiňiz . Ine , men siziň gözüňiziň alnynda barlag geçirip , Ondan hiç bir ýazyk tapmadym .
42023015	Hirodes hem tapmandyr , çünki men Ony Hirodesiň ýanyna iberipdim . Siziň görşüňiz ýaly , Onuň ölüme laýyk eden hiç bir zady ýok .
42023016	Munuň üçin , men Ony jezalandyryp boşatjak » .
42023017	Pilatus baýram mynasybetli halka bir adamy boşatmalydy .
42023018	Emma bütin halk : « Bu Adamy ýok et ! Bize Barabbasy boşat ! » diýip gygyryşdylar .
42023019	Barabbas şäherde ýüze çykan bir gozgalaňa gatnaşany we adam öldüreni üçin zyndana salnypdy .
42023020	Pilatus Isany boşatmak niýeti bilen ýene-de halka ýüzlendi .
42023021	Emma olar : « Ony haça çüýle , haça çüýle ! » diýip gygyryşdylar .
42023022	Pilatus üçünji gezek olara : « Bu Adam näme ýaman iş etdi ? Men Ondan ölüme laýyk hiç bir zat tapmadym . Munuň üçin , Ony jezalandyryp boşatjak » diýdi .
42023023	Emma olar seslerini gataldyp , hötjetlik bilen Onuň haça çüýlenmegini talap etdiler . Şeýlelikde , olaryň we baş ruhanylaryň sesi üstün çykdy .
42023024	Şunluk bilen , Pilatus olaryň islegini ýerine ýetirme kararyna geldi .
42023025	Olaryň islän adamyny , gozgalaň turzup , adam öldüreni üçin zyndana salnan adamy boşadyp , Isany olaryň erkine berdi .
42023026	Olar Isany alyp barýarkalar , düzden öwrülip gelýän kireneli Simuny tutup , Isanyň yzyndan göterip äkitsin diýip , arkasyna haç ýüklediler .
42023027	Halkdan uly märeke , Onuň üçin zarynlap aglaýan aýallar hem yzyna düşüp gitdiler .
42023028	Isa öwrülip , olara diýdi : « Eý Iýerusalim gyzlary ! Meniň üçin aglaman , özüňiz , çagalaryňyz üçin aglaň .
42023029	Çünki , ine , „ Önelgesiz aýallar , çaga dogurmadyk göwreler , çaga emdirmedik göwüsler ne bagtly ! " diýiljek günler geler .
42023030	Şonda daglara : „ Biziň üstümize ýykylyň ! " Depelere : „ Biziň üstümizi örtüň ! " diýerler .
42023031	Çünki gök agaja bu zatlar edilse , onda gury agaja näme ediler ? »
42023032	Iki jenaýatçyny hem dardan asjak bolup , Isa bilen bile alyp barýardylar .
42023033	Kelleçanak diýen ýere gelenlerinde Isany ýaňky jenaýatçylar bilen birlikde haça çüýlediler . Jenaýatçylaryň biri Onuň sag tarapynda , biri-de çep tarapyndady .
42023034	Isa : « Ata ! Olary bagyşla , çünki näme edýänlerini bilmeýärler » diýdi . Onuň egin-eşigini bolsa bije atyşyp paýlaşdylar .
42023035	Halk Oňa bakyşyp durdy . Başlyklar hem gülüp : « Ol özgeleri halas etdi . Hudaýyň saýlan Mesihi bolsa , Özüni halas etsin » diýişýärdiler .
42023036	Esgerler hem ýanyna gelip , Ony masgaralaýardylar . Oňa sirke hödür edip :
42023037	« Ýehudylaryň patyşasy bolsaň , Özüňi halas et » diýişýärdiler .
42023038	Onuň depesinde bolsa grekçe , latynça we ýewreýçe « BU ADAM ÝeHUDYLARYŇ PATYŞASY » diýen ýazgy bardy .
42023039	Asylan jenaýatçylaryň biri Oňa sögüp : « Sen Mesih dälmi ? Özüňi hem-de bizi halas et ! » diýdi .
42023040	Beýlekisi bolsa oňa käýäp , şeýle diýdi : « Onuňky bilen bir höküme sezewar bolanyň üçin Hudaýdan gorkmaýarsyňmy ?
42023041	Biz adalatlylyk bilen , öz etmişimize laýyk jeza aldyk . Bu Adamyň bolsa hiç bir eden etmişi ýok » .
42023042	Onsoň : « Isa , Patyşalygyňa baryp gireniňde , meni ýatla ! » diýdi .
42023043	Isa hem oňa : « Saňa dogrusyny aýdýaryn , sen şu gün Meniň bilen bile behiştde bolarsyň » diýdi .
42023044	Wagt günortana golaýdy , şondan soň üç sagatlap ýurda garaňky düşdi .
42023045	Gün garaldy , ybadathananyň tutusy ortarasyndan ýyrtylyp , ikä bölündi .
42023046	Isa gaty ses bilen gygyryp : « Eý Ata ! Ruhumy Seniň eliňe berýärin ! » diýdi , muny aýdandan soň jan berdi .
42023047	Ýüzbaşy bolan wakany görende , Hudaýy şöhratlandyryp : « Bu , hakykatdan-da , dogry Adam eken ! » diýdi .
42023048	Bu tomaşa üçin üýşüşen halaýygyň bary bolan wakalary görüp , gursaklaryna ura-ura yzlaryna gaýtdylar .
42023049	Isany tanaýan adamlaryň bary , Jelileden Onuň yzyna düşüp gelen aýallar daşrakda durup , bu wakalara syn etdiler .
42023050	Ine , mejlis agzalaryndan Ýusup atly biri bardy . Ol gowy hem dogry adamdy .
42023051	Özi-de mejlisiň kararyna we işine razyçylyk bermändi . Ýahudanyň Arimatiýa şäherinden bolan bu Ýusup Hudaýyň Patyşalygyna garaşýardy .
42023052	Bu adam Pilatusyň ýanyna baryp , Isanyň jesedini diledi .
42023053	Onsoň Ony aşak düşürip , kepene dolap , gaýada oýulan we şol wagta çenli hiç kimiň jaýlanmadyk mazarynda jaýlady .
42023054	Ol güni taýýarlyk güni bolup , sabat güni başlanmaga golaýdy .
42023055	Isa bilen bile Jelileden gelen aýallar hem Ýusubyň yzyna düşüp , baryp , mazary we Onuň jesediniň nähili jaýlananyny gördüler .
42023056	Onsoň öýlerine gaýdyp , ýakymly ysly ýag , atyrlar taýýarlap , sabat güni Hudaýyň buýrugy boýunça dynç aldylar .
42024001	Hepdäniň ilkinji güni ertir ir bilen aýallar taýýarlan ýakymly ysly ýaglaryny alyp , mazara bardylar ; ýanlarynda başga aýallar hem bardy .
42024002	Ine , mazaryň agzyndaky daş bir çete togalanan eken .
42024003	Olar içerik girenlerinde , Reb Isanyň jesedini tapmadylar .
42024004	Muňa geňirgenişip durkalar , birdenkä , garşylarynda ýalkym salýan eşikli iki sany adam peýda boldy .
42024005	Aýallar gorkup , ýüzlerini ýere egenlerinde , ýaňky adamlar olara şeýle diýdiler : « Siz näme üçin dirini ölüleriň arasyndan gözleýärsiňiz ?
42024006	Ol bu ýerde däl , direldi ! Onuň entek Jeliledekä size aýdanlaryny ýatlaň .
42024007	Ol : „ Ynsan Ogly günäkär adamlara tabşyrylmaly , haça çüýlenmeli , ölenden üç günden soň direlmelidir " diýipdi » .
42024008	Onsoň Isanyň bu sözleri olaryň ýatlaryna düşdi .
42024009	Aýallar mazardan öwrülip gelip , bularyň baryny Onbirlere we beýlekileriň hemmesine habar berdiler .
42024010	Resullara bu habary ýetirenler Magdalaly Merem , Ýuhanna , Ýakubyň ejesi Merem we olaryň ýanyndaky beýleki aýallardy .
42024011	Bu sözler resullaryň göwnüne manysyz geldi , olar aýallaryň gepine ynanmadylar .
42024012	Onsoň Petrus turup , mazara ylgady-da , egilip , kepen matalaryň boş ýatanyny görende , bolan waka geňirgenip , yzyna gaýtdy .
42024013	Ine , şol gün olaryň ikisi Emmaus diýen oba barýardy . Bu obanyň Iýerusalimden on bir kilometre golaý aralygy bardy .
42024014	Olar bolan bu wakalar hakda özara gürleşýärdiler .
42024015	Şeýlelikde , gürleşip , pikir alşyp barýarkalar , Isanyň Özi ýakyna gelip , olar bilen bile ýöräberdi .
42024016	Ýöne Ony tanamaz ýaly , olaryň gözleri baglanypdy .
42024017	Isa olardan sorady : « Bu barşyňyza näme hakda gürrüň edişýärsiňiz ? » Olar gaýgyly ýagdaýda aýak çekdiler .
42024018	Olaryň Kleopas atlysy : « Iýerusalimde bolup-da , şu günler ol ýerde bolan wakalary bilmeýän keseki ýeke Senmi ? » diýdi .
42024019	Isa olardan : « Haýsy wakalary ? » diýip sorady . Olar şeýle jogap berdiler : « Nasyraly Isa hakdaky wakalary . Ol Hudaýyň we bütin halkyň ýanynda sözde hem işde güýçli pygamberdi .
42024020	Baş ruhanylar bilen başlyklarymyz ölüm jezasy berilsin diýip , Ony häkime tabşyrdylar , haça çüýlediler .
42024021	Biz Ysraýyly halas etjek Şoldur diýip umyt ederdik . Mundan başga hem , bu zatlaryň bolanyna üç gün boldy .
42024022	Üstesine-de , aýallarymyzyň käbiri hem bizi geňirgendirdi . Olar şu gün ir bilen mazara baryp ,
42024023	Onuň jesedini tapmandyrlar . Gelip , gözlerine perişdeleriň görnenini aýtdylar . Perişdeler Oňa diri diýýärmiş .
42024024	Onsoň biziňkileriň käbiri mazara baryp , ýagdaýyň edil aýallaryň aýdyşy ýalydygyny görüpdirler , ýöne Isany görmändiler » .
42024025	Isa olara şeýle diýdi : « Eý akmak adamlar , pygamberleriň ähli aýdanlaryna giç ynanýanlar !
42024026	Mesih bu görgüleri görüp , şöhratyna girmeli dälmidi ? »
42024027	Onsoň Musa bilen ähli pygamberlerden başlap , hemme Mukaddes Ýazgylarda Özi hakda aýdylanlary olara düşündirdi .
42024028	Olar barýan obalaryna golaýlanlarynda , Isa uzagrak giderli göründi .
42024029	Emma olar Ony saklap : « Biziň ýanymyzda galaý , çünki agşam golaýlap , Gün ýaşyp barýar » diýdiler . Şeýlelikde , Isa olaryň ýanynda galdy .
42024030	Isa olar bilen saçak başynda otyrka , çörek alyp , şükür etdi-de , bölüp olara berdi .
42024031	Şonda olaryň gözleri açylyp , Ony tanadylar , emma Ol gözlerinden gaýyp boldy .
42024032	Olar biri-birlerine : « Ýolda biziň bilen gepleşip gelýärkä , bize Ýazgylary düşündirýärkä , içimizde ýüregimiz ýanmaýarmydy ? » diýişdiler .
42024033	Turup , şol sagadyň özünde Iýerusalime öwrüldiler . Görseler , on bir resul bilen olaryň ýanyndakylar üýşüşip oturan eken .
42024034	Bular : « Çyn ! Reb direlipdir , Simuna görnüpdir » diýişýärdiler .
42024035	Onsoň olar-da ýolda bolan wakalary , Isa çöregi bölende , Ony tanandyklaryny aýtdylar .
42024036	Olar heniz bu barada gürrüň berip durkalar , Isanyň Özi ortalarynda durup : « Size parahatlyk ! » diýdi .
42024037	Olar ruh görýändiris öýdüp , tisginip gorka düşdüler .
42024038	Isa olara şeýle diýdi : « Näme üçin aljyraşýarsyňyz ? Näme sebäpden göwnüňize beýle pikirler gelýär ?
42024039	Meniň ellerime , aýaklaryma serediň . Bu Meniň Özüm ! Maňa elleriňizi degrip görüň . Ruhuň et bilen süňki bolmaz , ýöne siziň görşüňiz ýaly , Meniňki bar » .
42024040	Muny aýdyp , ellerini , aýaklaryny olara görkezdi .
42024041	Olar şatlykdan ýaňa entek ynanman , geňirgenişip durkalar , Isa olara : « Bu ýerde iýmäge bir zadyňyz barmy ? » diýdi .
42024042	Oňa bişirilen balygyň bir bölegi bilen biraz bal berdiler .
42024043	Isa alyp , olaryň gözleriniň alnynda ony iýdi .
42024044	Olara şeýle diýdi : « Men hakda Musanyň Kanunynda , pygamberleriň ýazgylarynda , Zeburda ýazylanlaryň bary berjaý bolmalydyr diýip , entek siziň ýanyňyzdakam aýdan sözlerim şulardyr » .
42024045	Onsoň Ýazgylara düşünmekleri üçin , olaryň aňlaryny açdy .
42024046	Isa olara şeýle diýdi : « Şeýle ýazylgydyr : Mesih görgi görüp , ölenden üç günden soň direljekdir .
42024047	Iýerusalimden başlap , bütin milletler günäleriň geçilmegi üçin , Onuň adyndan toba çagyryljakdyr .
42024048	Siz bu zatlara şaýat bolarsyňyz .
42024049	Ine , Men Atamyň wada edenini size ýollaryn . Siz özüňize ýokardan güýç geýdirilýänçä , Iýerusalim şäherinde boluň » .
42024050	Onsoň olary daşaryk çykaryp , Beýtaniýanyň golaýyna getirdi , ellerini galdyryp , olara ak pata berdi .
42024051	Ak pata berip durşuna olardan aýrylyp , Göge göterildi .
42024052	Olar hem Oňa sežde edip , uly şatlyk bilen Iýerusalime tarap öwrüldiler .
42024053	Elmydama ybadathanada bolup , Hudaýa öwgi aýdyp , alkyş okaýardylar . Omyn .
43001001	Ozal-başda Söz bardy , Söz Hudaýdady , Söz Hudaýyň Özüdi .
43001002	Ol ozal-başda Hudaýdady .
43001003	Hemme zady Ol ýaratdy , ýaradylan zatlaryň hiç biri Onsuz ýaradylmady .
43001004	Onda ýaşaýyş bardy , ýaşaýyş bolsa ynsanlaryň nurudy .
43001005	Bu nur garaňkylykda parlaýandyr , garaňkylyk ony öçürip bilen däldir .
43001006	Hudaý tarapyndan iberilen bir adam bardy , onuň ady Ýahýady .
43001007	Ol güwälik etmäge , hemmeleriň özi arkaly iman etmegi üçin Nur hakda güwälik etmäge gelipdi .
43001008	Onuň özi nur däldi , ol diňe nur hakda güwälik etmelidi .
43001009	Ähli ynsanlary ýagtylandyrýan hakyky nur dünýä geldi .
43001010	Ol dünýädedi , dünýä Ol arkaly ýaradylypdy , emma dünýä Ony tanamady .
43001011	Ol özüniňkilere geldi , özüniňkiler Ony kabul etmediler .
43001012	Emma Ol Özüni kabul edenlere , adyna iman edenlere Hudaýyň oglanlary bolma hukugyny berdi .
43001013	Olar gandan , bedeniň islegi bilen ýa-da adamyň islegi bilen dogulman , eýsem , Hudaýdan doguldylar .
43001014	Söz jan-ten bolup aramyzda ýaşady ; biz Onuň şöhratyny , Atasynyň ýalňyz Oglunyň merhemetden , hakykatdan doly şöhratyny gördük .
43001015	Ýahýa Ol hakda güwä geçip gygyrdy : « Meniň yzymdan bir adam geler , Ol menden üstündir , çünki Ol menden owal bardy diýenim , ine , Şudur » .
43001016	Onuň dolulygyndan biziň hemmämiz merhemet üstüne merhemet aldyk .
43001017	Çünki Musa arkaly Mukaddes Kanun berildi , Isa Mesih arkaly bolsa merhemet we hakykat peýda boldy .
43001018	Hudaýy hiç kim hiç haçan gören däldir . Ony bize Atasynyň gujagynda bolan ýalňyz Ogly tanatdy .
43001019	Ýehudylar Iýerusalimden ruhanylary , lewileri iberip , Ýahýadan : « Sen kim ? » diýip soranlarynda , onuň güwäligi şeýle boldy .
43001020	Ol ykrar etdi , inkär etmedi . « Men Mesih däl » diýip ykrar etdi .
43001021	Onsoň olar : « Onda , sen Ylýasmy ? » diýip soradylar . Ol : « Ýok » diýdi . « Şol geljek pygambermi ? » diýdiler . Ol : « Ýok » diýip jogap berdi .
43001022	« Onda sen kim ? Biz özümizi bu ýere ýollanlara näme jogap bereli , sen özüň hakda näme diýýärsiň ? » diýip soradylar .
43001023	Ýahýa : « Men , Işaýa pygamberiň aýdyşy ýaly , Rebbiň ýoluny dogrulaň diýip , çölde gygyrýanyň sesi » diýdi .
43001024	Iberilen adamlar fariseýlerdendiler .
43001025	Olar ondan : « Eger sen Mesih , Ylýas ýa-da şol pygamber däl bolsaň , onda näme üçin çokundyrýarsyň ? » diýip soradylar .
43001026	Ýahýa olara şeýle jogap berdi : « Men suw bilen çokundyrýaryn , ýöne siziň araňyzda biri bar , siz Ony tanamaýarsyňyz .
43001027	Menden soňra geljek Şoldur . Men Onuň çarygynyň bagyny çözmäge-de mynasyp däldirin » .
43001028	Bu Iordan derýasynyň aňyrsynda , Beýtaniýada , Ýahýanyň çokundyrýan ýerinde boldy .
43001029	Ertesi gün Ýahýa özüne tarap gelýän Isany görüp : « Ine , Şu dünýäniň günäsini Öz üstüne alan Hudaýyň Guzusydyr » diýdi .
43001030	Meniň yzymdan bir adam geler , Ol menden üstündir , çünki Ol menden owal bardy diýip aýdanym , ine , Şudur .
43001031	Men Ony tanamaýardym , ýöne Ol Ysraýylda aýan bolsun diýip , suw bilen çokundyrmaga geldim » .
43001032	Ýahýa güwä geçip , şeýle diýdi : « Men Ruhuň Gökden kepderi ýaly inip , Onuň üstünde duranyny gördüm .
43001033	Men Ony tanamaýardym , ýöne meni suw bilen çokundyrmaga ýollan Hudaý maňa Ruhuň inip , kimiň üstünde duranyny görseň , Mukaddes Ruh bilen çokundyrjak Şoldur diýdi .
43001034	Men görüp , Onuň Hudaýyň Ogludygyna şaýat boldum » .
43001035	Ertesi gün Ýahýa ýene öz şägirtleriniň ikisi bilen durdy .
43001036	Ol gezip ýören Isany görüp : « Ine , Hudaýyň Guzusy ! » diýdi .
43001037	Onuň aýdanlaryny eşiden iki şägirt Isanyň yzyna eýerdi .
43001038	Isa yzyna garap , arkasyndan gelýänleri gördi we olara : « Näme gözleýärsiňiz ? » diýdi . Olar Ondan : « Mugallym , Sen nirede ýaşaýarsyň ? » diýip soradylar .
43001039	Isa olara : « Geliň , görüň » diýdi . Olar baryp , Isanyň nirede ýaşaýanyny gördüler we şol gün Onuň ýanynda galdylar . Gündiz sagat dördüň töweregidi .
43001040	Ýahýanyň aýdanlaryny eşidip , Isanyň yzyndan giden iki adamyň biri Simun Petrusyň dogany Andreasdy .
43001041	Ol ilki öz dogany Simuny tapyp , oňa : « Biz Mesihi ( ýagny Hristosy ) tapdyk » diýdi .
43001042	Ony Isanyň ýanyna alyp bardy . Isa oňa garap : « Sen ― Ionanyň ogly Simun . Seniň adyň Kefas ( terjime edilende Petrus , ýagny Gaýa diýmekdir ) bolar » diýdi .
43001043	Ertesi gün Isa Jelilä gitjek bolup , Filipusy tapdy , oňa : « Meniň yzyma düş ! » diýdi .
43001044	Filipus hem Andreas we Petrus ýaly Betsaýda şäherindendi .
43001045	Filipus Natanaýeli tapyp , oňa : « Biz Musanyň kanunynda , pygamberleriň ýazgysynda ýazylan Ýusubyň ogly nasyraly Isany tapdyk » diýdi .
43001046	Natanaýel oňa : « Nasyradan oňly zat çykarmyka ? » diýdi . Filipus hem oňa : « Gel-de , gör » diýdi .
43001047	Isa Natanaýeliň Özüne tarap gelýänini görüp , ol hakda : « Ine , hilesiz , hakyky ysraýylly » diýdi .
43001048	Natanaýel Oňa : « Sen meni nireden tanaýarsyň ? » diýdi . Isa oňa : « Filipus seni çagyrmazyndan öň , men seni injir agajynyň aşagyndakaň gördüm » diýip jogap berdi .
43001049	Natanaýel Oňa : « Mugallym , Sen Hudaýyň Oglusyň , Sen Ysraýylyň Patyşasysyň » diýdi .
43001050	Isa oňa : « Seni injir agajynyň aşagyndakaň gördüm diýip aýdanym üçin Maňa iman edýärsiňmi ? Sen mundan uly zatlary görersiň » diýdi .
43001051	Onsoň oňa şeýle diýdi : « Men size , hakykatdan-da , dogrusyny aýdýaryn , mundan beýläk siz Gögüň açylyp , Hudaýyň perişdeleriniň Ynsan Oglunyň üstüne inip-çykyşyny görersiňiz » .
43002001	Şondan iki gün soň , Jeliläniň Kana şäherinde nika toýy boldy . Isanyň ejesi-de şol ýerdedi .
43002002	Isa we Onuň şägirtleri-de toýa çagyrylypdylar .
43002003	Şerap ýetmezlik edende , Isanyň ejesi Oňa : « Şeraplary ýok » diýdi .
43002004	Isa oňa : « Eý hatyn , Meniň işimiň saňa näme dahyly bar ? Meniň wagtym entek gelip ýetenok » diýdi .
43002005	Ejesi hyzmatkärlere : « Size näme diýse , şony ediň » diýdi .
43002006	Şol ýerde ýehudylaryň täret kylmak üçin ulanylýan , her biri iki ýa üç ölçeg tutýan alty sany daşdan ýasalan suw küýzesi bardy .
43002007	Isa hyzmatkärlere : « Küýzeleri suw bilen dolduryň » diýdi . Olary agyzlaryna çenli doldurdylar .
43002008	Onsoň hyzmatkärlere : « Indi şulardan guýup , toýuň guramaçysyna äkidiň » diýdi . Olar hem äkitdiler .
43002009	Toýuň guramaçysy şeraba öwrülen suwy dadyp görende , onuň nireden gelenini bilmän , ( muny diňe suw guýan hyzmatkärler bilýärdi ) öýlenýän ýigidi çagyryp , oňa şeýle diýdi :
43002010	« Her kes öňi bilen gowy şeraby , köp içenlerinden soň bolsa erbedini berýändir , emma sen gowy şeraby henize çenli saklap goýupsyň » .
43002011	Şeýlelikde , Isa ilkinji alamatyny Jeliläniň Kana şäherinde ýüze çykaryp , Öz şöhratyny görkezdi . Şägirtleri Oňa iman etdiler .
43002012	Şondan soň Isa ejesi , doganlary we şägirtleri bilen Kapernauma gitdi . Ol ýerde birki gün galdylar .
43002013	Ýehudylaryň Pesahy ýakynlaşanda , Isa Iýerusalime gitdi .
43002014	Ol ybadathanada sygyr , goýun , kepderi satýanlary , pul çalşyp oturanlary gördi .
43002015	Ýüpden bir dürre örüp , goýunlardyr sygyrlary bilen birlikde baryny ybadathanadan kowdy , pul çalyşýanlaryň pullaryny dökdi , öňlerindäki tekjelerini ýykdy .
43002016	Kepderi satýanlara : « Bulary bu ýerden äkidiň , Atamyň öýüni dükana öwürmäň » diýdi .
43002017	Şonda şägirtleriň ýadyna Mukaddes Ýazgydaky « Seniň öýüňe bolan yhlasym Meni iýer » diýlen sözler düşdi .
43002018	Ýehudylar garşy çykyp , Ondan : « Sen şeýle etmäge ygtyýaryň barlygyna bize näme alamat görkezersiň » diýip soradylar .
43002019	Isa olara : « Siz şu ybadathanany ýykyň , Men ony üç günüň içinde dikelderin » diýip jogap berdi .
43002020	Ýehudylar Oňa : « Bu ybadathana kyrk alty ýylda salyndy , Sen ony üç günde dikeldersiňmi ? » diýdiler .
43002021	Ýöne Isa ybadathana diýip , Öz bedenine aýdýardy .
43002022	Isa direlenden soň , şägirtleri Onuň aýdanyny ýatlap , Ýazga , Isanyň sözlerine iman etdiler .
43002023	Pesah baýramynda Iýerusalimdekä Isanyň görkezen alamatlaryny görenleriň köpüsi Onuň adyna iman etdiler .
43002024	Emma Isa ähli adamlary tanaýanlygy üçin , olara Özüni ynanmaýardy .
43002025	Ol adam babatda hiç kimiň güwäligine mätäç däldi , çünki ynsanda näme bardygyny Özi bilýärdi .
43003001	Fariseýleriň arasynda Nikodimos atly bir adam bardy , ol ýehudylaryň başlyklaryndandy .
43003002	Bu adam gijäniň içinde Isanyň ýanyna gelip , şeýle diýdi : « Mugallym , biz Seniň Hudaýdan gelen bir mugallymdygyňy bilýäris , çünki Hudaý Özi bilen bolmasa , hiç kim Seniň görkezen alamatlaryňy görkezip bilmez » .
43003003	Isa oňa : « Hakykatdan-da , saňa dogrusyny aýdýaryn , gaýtadan dogulmadyk adam Hudaýyň Patyşalygyny görüp bilmez » diýip jogap berdi .
43003004	Nikodimos Oňa : « Garran adam gaýtadan nähili doglup biler ? Ol ýene-de enesiniň göwresine girip doglup bilermi ? » diýdi .
43003005	Isa şeýle jogap berdi : « Hakykatdan-da , Men saňa dogrusyny aýdýaryn , suwdan we ruhdan dogulmadyk adam Hudaýyň Patyşalygyna girip bilmez .
43003006	Bedenden doglan bedendir , ruhdan doglan ruhdur .
43003007	Saňa gaýtadan dogulmalysyňyz diýýänime geň galma .
43003008	Ýel islän ýerinde öwüsýär , sen onuň şuwwuldysyny eşidýärsiň-de , nireden gelip , nirä barýanyny bilmeýärsiň . Ruhdan doglanlaryň ählisi hem şeýledir » .
43003009	Nikodimos Ondan : « Bu nähili bolup biler ? » diýip sorady .
43003010	Isa oňa şeýle jogap berdi : « Sen Ysraýylyň mugallymy bolup-da , bulary bilmeýärsiňmi ?
43003011	Hakykatdan-da , Men saňa dogrusyny diýýärin , biz bilenimizi aýdýarys , görenimize güwä geçýäris , ýöne siz biziň güwäligimizi kabul etmeýärsiňiz .
43003012	Meniň ýerdäki zatlar barada aýdýanlaryma ynanmasaňyz , onda Gökdäki zatlar barada aýtsam , nähili ynanarsyňyz ?
43003013	Hiç kim Göge çykan däldir ; oňa diňe Gökden inen we Gökde bolan Ynsan Ogly çykandyr .
43003014	Musanyň çölde ýylany ýokaryk galdyryşy ýaly , Ynsan Ogly-da ýokaryk galdyrylmalydyr .
43003015	Şeýlelikde , Oňa ynanýanlaryň hiç biri heläk bolman , ebedi ýaşaýşa gowşar .
43003016	Çünki Hudaý dünýäni köp söýýänligi üçin , Ogluna iman edenleriň hiç biri heläk bolman , ebedi ýaşaýşa gowuşsyn diýip , Özüniň ýekeje Ogluny berdi .
43003017	Hudaý Ogluny dünýäni höküm etsin diýip däl-de , eýsem , dünýä Ol arkaly halas bolsun diýip iberdi .
43003018	Oňa ynanýan höküm edilmez , ynanmaýan bolsa , Hudaýyň ýekeje Oglunyň adyna iman etmeýänligi üçin eýýäm höküm edilendir .
43003019	Höküm şundan ybarat : dünýä nur indi , ýöne adamlar garaňkylygy nurdan gowy gördüler , çünki olaryň işleri ýamanlykdy .
43003020	Şer iş edýän nury ýigrenýändir , ol işleriniň äşgär bolmazlygy üçin nura gelýän däldir .
43003021	Emma hak iş edýän işleriniň Hudaý arkaly edilýändigi äşgär bolsun diýip nura gelýändir » .
43003022	Şundan soň Isa şägirtleri bilen Ýahuda ülkesine gidip , birnäçe wagtlap olar bilen şol ýerde galyp çokundyrdy .
43003023	Ýahýa hem Salymyň golaýyndaky Enonda çokundyrýardy , çünki ol ýerde suw boldy , adamlar hem baryp çokundyrylýardylar .
43003024	Çünki Ýahýa entek zyndana atylmandy .
43003025	Ýahýanyň şägirtleri bilen käbir ýehudylar arasynda täret meselesinde jedel çykdy .
43003026	Olar Ýahýanyň ýanyna gelip : « Mugallym , Iordanyň aňyrsynda seniň ýanyňda bolan , seniň güwälik eden adamyň , ine , çokundyrýar , hemmeler Oňa barýarlar » diýdiler .
43003027	Ýahýa olara jogap berip , şeýle diýdi : « Adam Gökden berilmedik hiç bir zady alyp bilmez .
43003028	„ Men Mesih däl , ýöne Ondan öň iberildim " diýenime siziň özüňiz şaýatsyňyz .
43003029	Kimiň gelinligi bar bolsa , ol giýewdir . Emma giýewiň dosty onuň ýanynda durup , sesini eşidip , onuň owazyna gaty şatlanýandyr . Meniň bu şatlygym-da häzir ýerine ýetdi .
43003030	Ol beýgelmelidir , men peselmelidirin .
43003031	Ýokardan gelen hemmeden ýokarydyr . Ýerden bolan ýeriňkidir , ýerdäkiler ýaly gepleýändir . Gökden gelen hemmeden ýokarydyr .
43003032	Ol görenine , eşidenine güwälik edýär , ýöne Onuň güwäligini hiç kim kabul etmeýär .
43003033	Emma Onuň güwäligini kabul eden Hudaýyň hakykatdygyny tassyklaýandyr .
43003034	Çünki Hudaý tarapyn Ýollanan Hudaýyň sözlerini sözleýändir , sebäbi Hudaý Ruhy ölçeg bilen bermeýär .
43003035	Ata Ogly söýýär we Ol ähli zady Onuň eline berendir .
43003036	Ogla iman eden ebedi ýaşar . Ogla iman etmedik ýaşaýyş görmez , Ol Hudaýyň gazabyna sezewar bolar » .
43004001	Ýahýa garanda , Özüniň köp şägirt edinenligi we çokundyrýanlygy barada fariseýlere habar ýetendigini Isa bildi .
43004002	( Hakykatda , Onuň Özi däl-de , şägirtleri çokundyrýardy . )
43004003	Ýahudany terk edip , Ol ýene Jelilä gitdi .
43004004	Onuň Samariýadan geçmegi gerekdi .
43004005	Şeýlelikde , Ol Ýakubyň öz ogly Ýusuba beren ýeriniň golaýyndaky Samariýanyň Sihar diýen şäherine geldi .
43004006	Bu ýerde Ýakubyň guýusy bardy . Ýol ýöräp ýadan Isa guýynyň başynda oturdy ; günortana golaýdy .
43004007	Samariýaly bir aýal suw çekmäge geldi . Isa oňa : « Maňa içmäge suw bersene » diýdi .
43004008	Isanyň şägirtleri iýmit satyn almak üçin şähere gidipdiler .
43004009	Samariýaly aýal Oňa : « Sen ýehudy bolup , men samariýaly aýaldan içmäge suwy nähili dileýärsiň ? » diýdi . Çünki ýehudylar samariýalylar bilen gatnaşyk etmeýärdiler .
43004010	Isa oňa şeýle jogap berdi : « Sen Hudaýyň peşgeşiniň nämedigini , özüňe „ Maňa içmäge suw ber " diýýäniň kimdigini bilsediň , onda suwy seniň özüň Ondan dilärdiň , Ol-da saňa dirilik suwuny bererdi » .
43004011	Aýal Oňa şeýle diýdi : « Eý Aga , Seniň suw çeker ýaly gowaň ýok , guýy-da çuň , dirilik suwuny nireden aljak ?
43004012	Bu guýyny bize beren , mundan özi-de , çagalary we dowarlary-da suw içen atamyz Ýakupdan Sen ulumy ? »
43004013	Isa oňa şeýle jogap berdi : « Bu suwdan içen ýene-de suwsar .
43004014	Ýöne Meniň berjek suwumdan içen asla suwsamaz , tersine , Meniň oňa berjek suwumyň içinde ebedilik ýaşaýyş çeşmesi bolar » .
43004015	Aýal Oňa : « Eý Aga , maňa şol suwdan bersene , suwsamaýyn , suw çekmäge bu ýere gelmäýin » diýdi .
43004016	Isa oňa : « Onda , git-de , äriňi çagyryp gel » diýdi .
43004017	Aýal Oňa : « Meniň ärim ýok » diýdi . Isa-da oňa : « Ärim ýok diýip , dogry aýtdyň .
43004018	Seniň bäş äriň bardy , ýöne häzirkiň öz äriň däl , muny dogry aýtdyň » diýdi .
43004019	Aýal Oňa şeýle diýdi : « Eý Aga , görýärin welin , Sen pygamber öýdýän .
43004020	Biziň atalarymyz şu dagda sežde etdiler , ýöne siz ýehudylar , sežde edilmeli ýer Iýerusalimdedir diýýärsiňiz » .
43004021	Isa oňa şeýle diýdi : « Naçar , Maňa ynan , wagt geler , Ata ne şu dagda , ne-de Iýerusalimde sežde edersiňiz .
43004022	Siz tanamaýanyňyza sežde edýärsiňiz , biz tanaýanymyza sežde edýäris , çünki gutulyş ýehudylardan gelýär .
43004023	Emma hakyky sežde edijileriň Ata ruhda , hakykatda sežde etjek wagtlary geler , eýýäm geldi hem , çünki Ata Özüne şeýle sežde edýänleri agtarýar .
43004024	Hudaý Ruhdur , Oňa sežde edýänler ruhda , hakykatda sežde etmelidir » .
43004025	Aýal Oňa : « Hristos diýilýän Mesihiň geljegini bilýärin , Ol gelende bize ähli zady bildirer » diýdi .
43004026	Isa oňa : « Seniň bilen gepleşip duran Şol » diýdi .
43004027	Şu pursatda Isanyň şägirtleri geldiler , Onuň bir aýal bilen gepleşip duranyna olar haýran galdylar . Ýöne olaryň hiç biri « Näme isleýärsiň ? » ýa-da « Bu aýal bilen näme üçin gepleşýärsiň ? » diýmedi .
43004028	Onsoň ýaňky aýal küýzesini goýdy-da , şähere baryp , halka :
43004029	« Ýörüň , meniň ähli eden işlerimi aýdyp beren Adamy görüň . Ol Mesih bolaýmasyn » diýdi .
43004030	Olar şäherden çykyp , Isanyň ýanyna bardylar .
43004031	Şu aralykda şägirtleri Ondan : « Mugallym , iý ! » diýip haýyş etdiler .
43004032	Ýöne Isa olara : « Mende iýere zat bar , ýöne siz ony bilmeýärsiňiz » diýdi .
43004033	Onsoň şägirtleri : « Oňa biri iýere zat getiren däldir-ä ? » diýişdiler .
43004034	Isa olara : « Iýmitim ― Meni Ýollanyň islegini berjaý etmek , Onuň işini ýerine ýetirmekdir diýdi .
43004035	Siz oraga ýene dört aý bar diýmeýärsiňizmi ? Emma Men size gözüňizi galdyryň-da , ekin meýdanlaryna serediň , olar eýýäm oraga taýýar diýýärin .
43004036	Eken-de , oran-da bilelikde şatlanar ýaly , oran hakyny alýar , ebedi ýaşaýyş üçin hasyl toplaýar .
43004037	Çünki bu ýerde „ Biri eker , biri orar " diýilýän söz dogrudyr .
43004038	Men sizi zähmet çekmedik hasylyňyzy ormaga iberdim ; başgalar zähmet çekdiler , siz bolsa olaryň zähmetiniň hasylyna girdiňiz » .
43004039	« Meniň ähli eden işlerimi aýdyp berdi » diýip , güwälik eden aýalyň sözi sebäpli , ol şäherdäki samariýalylaryň köpüsi Isa iman etdiler .
43004040	Şonuň üçin-de samariýalylar Isanyň ýanyna gelenlerinde , Ondan öz ýanlarynda galmagyny haýyş etdiler . Ol şol ýerde iki gün galdy .
43004041	Onuň sözüni diňlän ýene-de köp adamlar Oňa iman etdi .
43004042	Ol aýala bolsa olar : « Biz indi seniň aýdanlaryň sebäpli iman etmeýäris ; özümiz eşitdik , Onuň dünýäniň çyn Halasgäri , Mesihdigini bilýäris » diýdiler .
43004043	Iki günden soň Isa ol ýerden Jelilä gitdi .
43004044	Çünki Ol pygamberiň öz ýurdunda gadyrynyň ýoklugyna güwälik edipdi .
43004045	Jelilä baranda , Isanyň Iýerusalimdäki baýramda eden ähli işlerini gören jelileliler Ony kabul etdiler , çünki olaryň özleri-de şol baýrama gidipdiler .
43004046	Şeýlelikde , Isa ýene-de Özüniň suwdan şerap ýasan ýeri bolan Jeliläniň Kana şäherine gaýdyp geldi . Kapernaumda patyşanyň bir gullukçysynyň ogly syrkaw ýatyrdy .
43004047	Bu adam Isanyň Ýahudadan Jelilä gelenini eşidende , Onuň ýanyna baryp , ölüm ýassygynda ýatan ogluny sagaltmagy Ondan haýyş etdi .
43004048	Isa oňa : « Siz alamatlar , mugjyzalar görmeseňiz , asla ynanmarsyňyz » diýdi .
43004049	Patyşanyň gullukçysy Oňa : « Eý Aga , oglum ölmänkä barsana ! » diýdi .
43004050	Isa oňa : « Gidiber , ogluň sagaldy » diýdi . Ol hem Isanyň sözüne ynanyp gitdi .
43004051	Ol entek ýoldaka , hyzmatkärleri öňünden çykyp : « Ogluň sagaldy » diýdiler .
43004052	Ol hyzmatkärlerinden oglunyň gowulanyp başlan sagadyny anyklamak isledi . Olar oňa : « Düýn gündiz sagat birde gyzgyny gaýtdy » diýdiler .
43004053	Şeýlelikde , munuň Isanyň « Ogluň sagaldy » diýen sagadynda bolandygyny bilip , ol bütin içersi bilen birlikde Oňa iman etdi .
43004054	Bu Isanyň Ýahudadan Jelilä gelenden soň görkezen ikinji alamatydy .
43005001	Şundan soň ýehudylaryň bir baýramy bardy . Isa hem Iýerusalime gitdi .
43005002	Iýerusalimde Goýun derwezesiniň ýanynda iwritçe Beýtesta diýilýän bäş eýwanly bir howuz bardy .
43005003	Şol ýerde gaty köp syrkawlar , körler , agsaklar , oturalar suwuň çaýkanmagyna garaşyp ýatyrdylar .
43005004	Çünki wagtal-wagtal Rebbiň bir perişdesi şol howza girip , suwy çaýkaýardy , suwuň çaýkanmagynyň yzysüre ilkinji bolup suwa giren öz keselinden saplanýardy .
43005005	Şol ýerde otuz sekiz ýyl bäri dert çekip ýatan bir adam bardy .
43005006	Isa onuň ýatanyny görende , uzak wagtdan bäri keseldigini bilip oňa : « Sagalmak isleýärsiňmi ? » diýdi .
43005007	Syrkaw Oňa şeýle jogap berdi : « Eý Aga , suw çaýkanan wagty meni howza saljak adam ýok , men barýançam , başga biri menden öň howza giräýýär » .
43005008	Isa oňa : « Tur , düşegiňi al-da , ýöre ! » diýdi .
43005009	Ýaňky adam derrew sagalyp , düşegini aldy-da , ýöräp başlady . Bu waka ýehudylaryň ybadat edýän güni ― Sabat güni boldy .
43005010	Munuň üçin ýehudylar sagalan adama : « Bu gün Sabat güni , saňa düşegiňi götermek bolmaz » diýdiler .
43005011	Sagalan : « Meni sagaldan Adam maňa „ Düşegiňi al-da , git " diýdi » diýip , olara jogap berdi .
43005012	« Saňa „ Düşegiňi al-da , git " diýen Adam kim ? » diýip , ondan soradylar .
43005013	Ýöne sagalan adam Onuň kimdigini bilmeýärdi , çünki Isa şol ýerdäki märekäniň arasyna girip gidipdi .
43005014	Soňra Isa ybadathanada oňa gabat gelip : « Ine , sagaldyň , mundan beýläk günä etme , saňa has ýaman zat bolaýmasyn » diýdi .
43005015	Şeýlelikde , ýaňky adam baryp , özüni sagaldanyň Isadygyny ýehudylara aýtdy .
43005016	Bu işi Sabat güni edenligi üçin ýehudylar Isany yzarladylar , Ony öldürjek boldular .
43005017	Emma Isa olara : « Meniň Atam henize çenli işläp ýör , Men hem işleýärin » diýip jogap berdi .
43005018	Şu sebäpden ýehudylar öňküden-de beter Ony öldürmegiň küýüne düşdüler , çünki Ol diňe Sabat gününi bozmak bilen çäklenmän , eýsem , Hudaýa Atam diýip , Özüni Hudaýa deňeýärdi .
43005019	Isa olara şeýle jogap berdi : « Hakykatdan-da , Men size dogrusyny aýdýaryn , Atasynyň eden zatlaryny görmese , Ogul Özünden hiç zat edip bilmez , çünki Ata näme etse , Ogul-da şony edýändir .
43005020	Çünki Ata Ogly söýýär , ähli edýän zatlaryny Oňa görkezýär . Sizi haýran galdyrjak has beýik zatlary-da Ol Oňa görkezer .
43005021	Atanyň ölüleri direldişi ýaly , Ogul-da islän adamlaryny direlder .
43005022	Ata hiç kimiň üstünden höküm çykarýan däldir , Ol ähli hökümi Ogla tabşyrandyr .
43005023	Ata hormat goýýanlar Ogla-da hormat goýmalydyrlar . Ogla hormat goýmaýan adam Ony ýollan Ata-da hormat goýýan däldir .
43005024	Men size hakykatyny aýdýaryn , Meniň sözümi diňläp , Meni Ýollana iman edene ebedi ýaşaýyş bardyr , onuň üstünden höküm çykarylmaz . Ol ölümden ýaşaýşa göçendir .
43005025	Men size hakykatyny aýdýaryn , Hudaýyň Oglunyň sesini ölüleriň eşitjek wagty geler , bu wagt eýýäm geldi . Onuň sesini eşidenler ýaşar .
43005026	Çünki Ata Özünde ýaşaýyş bolşy ýaly , Ogla-da ýaşaýyş ojagy bolmaklygy berendir .
43005027	Ol höküm çykarmak ygtyýaryny-da Oňa berdi , çünki Ol Ynsan Ogludyr .
43005028	Muňa geň galmaň , çünki gabyrdakylaryň hemmesiniň Onuň sesini eşitjek wagtlary geler .
43005029	Haýyr iş edenler ýaşamak üçin , şer iş edenler bolsa höküm üçin direler .
43005030	Men Öz-Özümden hiç bir zat edip bilmeýärin ; eşidişime görä höküm çykarýaryn . Meniň hökümim hakdyr , çünki Men Öz islegimi däl-de , Meni ýollan Atanyň islegini amala aşyrmaga dyrjaşýaryn .
43005031	Eger Men Özüm hakda güwälik bersem , onda bu güwäligim hak däldir .
43005032	Men hakda güwälik berýän başga biri bar , onuň Özüm hakdaky güwäliginiň dogrudygyny Men bilýärin .
43005033	Siz Ýahýanyň ýanyna adamlar ýolladyňyz , ol-da hakykata güwälik etdi .
43005034	Emma Men ynsan güwäligini kabul etmeýärin , Men diňe siziň halas bolmagyňyz üçin bulary aýdýaryn .
43005035	Ol ýanyp duran , nur saçýan çyradyr . Siz az salym onuň yşygyna guwanmak islediňiz .
43005036	Emma Mendäki güwälik Ýahýadakydan has uludyr , çünki ýerine ýetirmegim üçin Atanyň Özüme tabşyran işleri , ýagny Meniň edýän işlerim Meni Atanyň iberenligine güwä geçýär .
43005037	Men hakda Meni iberen Atanyň Özi güwälik etdi . Ýöne siz Onuň ne sesini eşitdiňiz , ne-de ýüzüni gördüňiz .
43005038	Onuň sözi sizde galmaýar , çünki siz Onuň Iberenine iman etmeýärsiňiz .
43005039	Siz Mukaddes Ýazgylary agtaryşdyrýarsyňyz , çünki ebedi ýaşaýyş şolardadyr öýdýärsiňiz . Olar bolsa Men hakda güwälik edýärler .
43005040	Ýöne siz ömrüňiz bolar ýaly , Maňa gelmek islemeýärsiňiz .
43005041	Men ynsanlardan öwgi kabul etmeýärin .
43005042	Sizi-de tanaýaryn . Sizde Hudaýyň söýgüsi ýok .
43005043	Men Atamyň adyndan geldim , siz bolsa Meni kabul etmeýärsiňiz . Ýöne başga biri öz adyndan geläýse , siz ony kabul edersiňiz .
43005044	Ýeke-täk Hudaýdan öwgi gözlemän , biri-biriňizden öwgi kabul edýärkäňiz , siz nähili iman edip bilersiňiz ?
43005045	Atanyň öňünde Men sizi aýyplar öýtmäň . Sizi aýyplajak öz umyt baglaýanyňyz Musadyr .
43005046	Siz Musa iman eden bolsadyňyz , onda Maňa-da iman ederdiňiz , çünki ol Men hakda ýazdy .
43005047	Onuň ýazanlaryna ynanmaýan bolsaňyz , onda Meniň aýdýanlaryma nähili iman edersiňiz ? »
43006001	Şundan soň Isa Jelilä , ýagny Tiberiýa kölüniň aňyrsyna gitdi .
43006002	Onuň syrkawlar barada eden alamatlaryny gören halaýyk Onuň yzyna düşdi .
43006003	Isa daga çykyp , şägirtleri bilen oturdy .
43006004	Ýehudylaryň Pesah baýramy ýakyndy .
43006005	Isa töweregine gözüni aýlady we Öz ýanyna köp halaýygyň gelýänini görüp , Filipusa : « Bular iýer ýaly çöregi nireden satyn alarys ? » diýdi .
43006006	Ol muny Filipusy synamak üçin sorapdy , çünki näme etjegini Özi bilýärdi .
43006007	Filipus Oňa : « Iki ýüz dinarlyk çörek olaryň her biriniň bir döwüm almagyna-da ýetmez » diýdi .
43006008	Şägirtleriň biri , Simun Petrusyň dogany Andreas Oňa şeýle diýdi :
43006009	« Bu ýerde bir oglanda bäş arpa çöregi bilen iki balyk bar , ýöne şeýle köp märekä bu näme bolar ? »
43006010	Isa : « Halaýygy oturdyň » diýdi . Ol ýerde ot köpdi , bäş müňe golaý adam oturdy .
43006011	Isa çörekleri alyp , şükür edeninden soň , olary oturanlara paýlady . Balyklardan-da näçe isleseler , olara berdi .
43006012	Olar doýanlaryndan soň , Isa şägirtlerine : « Artan döwümleri ýygnaşdyryň , hiç zat zaýalanmasyn » diýdi .
43006013	Şeýlelikde , bäş sany arpa çöreginden iýen adamlardan artyp galan döwümleri ýygnap , on iki sebedi doldurdylar .
43006014	Isanyň bu alamatyny gören halaýyk : « Hakykatdan-da , dünýä geljek pygamber Şudur » diýişdiler .
43006015	Isa olaryň gelip , patyşa etmek üçin Özüni zor bilen tutjak bolýandyklaryny aňansoň , ýene-de ýeke Özi daga çykyp gitdi .
43006016	Agşamara Onuň şägirtleri köle geldiler .
43006017	Bir gaýyga münüp , kölüň aňyrsyndaky Kapernauma ugradylar . Garaňky düşse-de , Isa entek olaryň ýanyna gelmändi .
43006018	Güýçli ýel turup , köl tolkun atyp başlady .
43006019	Gaýyk bilen , takmynan , bäş-alty kilometr ýüzenlerinden soň , Isanyň suwuň ýüzünden ýöräp , gaýyga ýakynlaşyp gelýänini görüp , olar gorkdular .
43006020	Emma Isa olara : « Bu ― Men , gorkmaň » diýdi .
43006021	Olar Ony gaýyga mündürjek boldular , ýöne gaýyk şol pursatda kenara gelip ýetdi .
43006022	Ertesi gün kölüň beýleki kenarynda galan halaýyk Isanyň şägirtleriniň münen gaýygyndan başga hiç bir gaýygyň ýokdugyna we Isanyň Öz şägirtleri bilen şol gaýyga münmändigine , şägirtleriň ýeke gidendiklerine göz ýetirdiler .
43006023	Şu aralykda , Rebbiň şükürinden soň çörek iýen ýerleriniň golaýyna Tiberiýadan gaýyklar geldi .
43006024	Isanyň-da , şägirtleriň-de ol ýerde ýokdugyny gören halaýyk gaýyklara münüp , Isany gözlemäge Kapernauma bardy .
43006025	Ony kölüň aňyrsyndan tapyp : « Mugallym , bu ýere haçan geldiň ? » diýip soradylar .
43006026	Isa olara şeýle jogap berdi : « Men size hakykatyny aýdýaryn , siz Meni alamat göreniňiz üçin däl , çörek iýip doýanyňyz üçin agtarýarsyňyz .
43006027	Zaýalanýan iýmit üçin däl-de , ebedi ýaşaýşa çenli galýan iýmit üçin çalşyň . Ony size Ynsan Ogly berer , çünki Oňa Ata Hudaý Öz möhürini basandyr » .
43006028	« Biz Hudaýyň işlerini berjaý etmek üçin näme etmeli ? » diýip , Ondan soradylar .
43006029	Isa olara : « Hudaýyň işi şu : Onuň Iberenine iman ediň » diýip jogap berdi .
43006030	Olar şeýle diýdiler : « Biz görüp , Saňa iman eder ýaly , Sen nähili alamat görkezersiň ? Sen näme edersiň ?
43006031	„ Ol Gökden iýer ýaly çörek berdi " diýip , Ýazgyda ýazylyşy ýaly , biziň atalarymyz manna iýdiler » .
43006032	Isa olara şeýle diýdi : « Men size hakykatyny aýdýaryn , size Gökden çörek beren Musa däl , hakyky çöregi Gökden size Atam berýär .
43006033	Çünki Gökden inip , dünýä ýaşaýyş berýän Hudaýyň çöregidir » .
43006034	Olar Oňa : « Ýa Reb , şol çöregi bize hemişe ber » diýdiler .
43006035	Isa olara şeýle diýdi : « Ýaşaýyş çöregi Mendirin , Maňa gelen asla aç bolmaz , Maňa iman eden asla suwsamaz .
43006036	Aýdyşym ýaly , siz Meni gördüňiz , ýöne Maňa iman etmeýärsiňiz .
43006037	Atamyň Maňa berenleriniň bary Maňa geler , Men Özüme gelenleri asla kowmaryn .
43006038	Çünki Men Öz islegimi däl-de , Meni Ibereniň islegini berjaý etmek üçin Gökden indim .
43006039	Meni Ibereniň islegi bolsa Maňa tabşyranlarynyň hiç birini ýitirmän , olary ahyretde gaýtadan direltmegimdir .
43006040	Atanyň islegi Ogly görüp , Oňa iman eden her kesiň ebedi ýaşaýşynyň bolmagydyr . Men ahyret güni ony gaýtadan direlderin » .
43006041	Onuň « Gökden inen çörek ― Men » diýeni üçin , ýehudylar garşy çykyp , hüňürdeşdiler .
43006042	« Bu Ýusubyň ogly Isa dälmi ? Biz Onuň kakasyny-da , ejesini-de tanaýarys . Ol nähili „ Men Gökden indim " diýýär ? » diýişdiler .
43006043	Isa olara şeýle diýdi : « Özara hüňürdeşmäň .
43006044	Meni iberen Atam Maňa tarap çekmese , hiç kim Meniň ýanyma gelip bilmez . Men ony ahyret güni direlderin .
43006045	Pygamberleriň ýazgylarynda : „ Olaryň hemmesine Hudaý tarapyndan tälim berler " diýilýändir . Atamdan eşidip , Ondan tälim alan her kes Maňa geler .
43006046	Bu ― biri Atany görendir diýildigi däldir . Atany diňe Hudaýdan Gelen görendir .
43006047	Hakykatdan-da , Men size dogrusyny aýdýaryn , Maňa iman edeniň ebedi ýaşaýşy bardyr .
43006048	Ýaşaýyş çöregi Mendirin .
43006049	Siziň atalaryňyz çölde manna iýip öldüler .
43006050	Bu çörek bolsa ondan iýen ölmez ýaly , Gökden inendir .
43006051	Gökden inen diri çörek Mendirin . Bu çörekden iýen adam ebedi ýaşar . Dünýäniň ýaşaýşy üçin Meniň berjek çöregim Öz tenimdir » .
43006052	Onsoň ýehudylar : « Bu Adam Öz tenini bize iýmäge nähili berip biler ? » diýşip , özara jedelleşdiler .
43006053	Isa olara şeýle diýdi : « Hakykatdan-da , Men size dogrusyny aýdýaryn , Ynsan Oglunyň tenini iýip , ganyny içmeseňiz , sizde ýaşaýyş bolmaz .
43006054	Meniň tenimi iýip , ganymy içeniň ebedi ömri bolar . Ahyret güni Men ony direlderin .
43006055	Çünki Meniň tenim hakyky iýmit , ganym hakyky içgidir .
43006056	Meniň tenimi iýip , ganymy içen Mende galar , Men hem onda .
43006057	Diri Atanyň Meni iberişi , Meniň hem Ata arkaly ýaşaýşym ýaly , Meni iýen-de Men arkaly ýaşar .
43006058	Gökden inen çörek budur . Ol atalaryňyzyň iýen mannalary ýaly däldir , olar öldüler , bu çöregi iýen bolsa ebedi ýaşar » .
43006059	Ol bu sözleri Kapernaumda sinagogada sapak berýärkä aýtdy .
43006060	Şägirtleriň köpüsi muny eşidip : « Bu sözler agyr . Muny kim diňläp biler ? » diýişdiler .
43006061	Isa şägirtleriň muňa hüňürdeşýänini Öz içinden bilip , olara şeýle diýdi : « Bu sizi aljyradýarmy ?
43006062	Onda siz Ynsan Oglunyň owal bolan ýerine gaýtadan çykanyny göräýseňiz näme diýerkäňiz ?
43006063	Ýaşaýyş berýän ruhdur , bedeniň peýdasy ýokdur . Meniň size aýdýan sözlerim ruh hem ýaşaýyşdyr .
43006064	Ýöne siziň araňyzda käbir iman etmeýänler bar » . Çünki Isa iman etmeýänleriň kimdigini , Özüni kimiň tutup berjekdigini öňünden bilýärdi .
43006065	Ol : « Atanyň gönükdirmedik adamy Maňa gelip bilmez diýip , Men size şonuň üçin aýdypdym » diýdi .
43006066	Şol wagtdan başlap , şägirtleriniň köpüsi Ondan ýüz öwürdiler , Onuň bilen tirkeşmegi goýdular .
43006067	Şondan soň Isa Onkilerden : « Siz hem Meni terk edersiňizmi ? » diýip sorady .
43006068	Simun Petrus Oňa şeýle jogap berdi : « Ýa Reb , biz Seni terk edip , kime baraly ? Ebedi ýaşaýyş sözleri Sende ahyryn .
43006069	Biz Seniň Mesihdigiňe , diri Hudaýyň Ogludygyňa iman etdik , muny açyk bilýäris » .
43006070	Isa olara : « Siz Onkileri Özüm saýlap almadymmy ? Muňa garamazdan , siziň biriňiz şeýtan » diýip jogap berdi .
43006071	Ol muny Simunyň ogly Iuda Iskariota kakdyryp aýdýardy , çünki Ol Onkileriň biridi . Soňra ol Isa haýynlyk etdi .
43007001	Şondan soň Isa ondan-oňa gatnap , Jelilede gezdi . Ýehudylar Ony öldürmegiň kastynda bolansoňlar , Ol Ýahudada gezmek islemeýärdi .
43007002	Ýehudylaryň Çatma baýramy ýakynlapdy .
43007003	Doganlary Oňa şeýle diýdiler : « Bu ýerden aýrylyp , Ýahuda git , edýän işleriňi şägirtleriň görsün .
43007004	Özüni açyk tanatmak isleýän adam gizlin iş edýän däldir . Sen bu zatlary edýän bolsaň , Özüňi dünýä görkez » .
43007005	Çünki doganlary-da Oňa iman etmeýärdiler .
43007006	Isa olara jogap berdi : « Meniň wagtym entek gelenok , ýöne siziň üçin elmydama wagtdyr .
43007007	Sizi dünýä ýigrenip bilmez , emma Meni ýigrenýär , çünki Men onuň işleriniň erbetdigine güwä geçýärin .
43007008	Siz baýrama gidiň , Men bu baýrama gitjek däl , çünki Meniň wagtym entek dolanok » .
43007009	Ol bu zatlary olara aýdyp , Jelilede galdy .
43007010	Emma doganlary baýrama gidenlerinden soň , Ol-da gitdi , ýöne aç-açan däl-de , gizlin gitdi .
43007011	Ýehudylar baýramda Ony agtaryp : « Ol nirede ? » diýişýärdiler .
43007012	Halaýygyň arasynda Ol hakda köp gürrüň boldy . Käbirleri « Ol gowy adamdyr » diýse , başgalary « Ol halky azdyrýar » diýýärdi .
43007013	Ýöne ýehudylardan gorkup , hiç kim Ol hakda açyk gürrüň edip bilmeýärdi .
43007014	Baýramyň ýarysy geçende , Isa ybadathana baryp , sapak bermäge durdy .
43007015	Ýehudylar haýran galyp : « Bu adam hiç ýerde okamazdan , Mukaddes Ýazgylary nireden bilýärkä ? » diýişýärdiler .
43007016	Isa olara şeýle jogap berdi : « Meniň öwredýänlerim Özümiňki däl , Meni Ibereniňki .
43007017	Biri Hudaýyň islegini berjaý etmek isleýän bolsa , onda Meniň öwredýänlerimiň Hudaýdandygyny ýa-da Özümden sözleýändigimi ol biler .
43007018	Özünden sözleýän özi üçin şöhrat agtarýandyr . Özüni Iberen üçin şöhrat agtarýan bolsa dogruçyldyr , onda nädogrulyk ýokdur .
43007019	Mukaddes Kanuny size Musa bermedimi ? Muňa garamazdan , siziň hiç biriňiz kanuny berjaý etmeýärsiňiz . Näme üçin Meni öldürjek bolýarsyňyz ? »
43007020	Halaýyk Oňa : « Sen jynly , kim Seni öldürjek bolýar ? » diýdi .
43007021	Isa olara şeýle jogap berdi : « Men bir iş etdim , oňa hemmäňiz haýran galdyňyz .
43007022	Musa size sünneti berdi , ýöne bu Musadan däl-de , ata-babalardandyr ― siz Sabat güni adam sünnetleýärsiňiz .
43007023	Musanyň kanuny bozulmasyn diýip , Sabat güni sünnet edilýän bolsa , onda Sabat güni bir adamy büs-bütin sagaldandygym üçin Meni ýazgarmaňyz näme ?
43007024	Daş görnüşe görä höküm çykarman , adyllyk bilen höküm çykaryň » .
43007025	Bu ýerde iýerusalimlileriň käbiri : « Öldürjek bolýanlary bu Adam dälmi ?
43007026	Bu , ine , açyk gürrüň berip dur , Oňa hiç zat diýmeýärler , biziň başlyklarymyz Munuň Mesihdigini , hakykatdan hem bilýän bolaýmasynlar ? !
43007027	Ýöne biz bu Adamyň nirelidigini bilýäris . Mesih gelende bolsa Onuň nirelidigini hiç kim bilmez » diýişdiler .
43007028	Onsoň Isa ybadathanada sapak berip durka , şeýle diýip gygyrdy : « Siz Meni hem tanaýarsyňyz , hem nirelidigimi bilýärsiňiz . Ýöne Men Öz-Özümden gelemok , Meni Iberen hakdyr , siz Ony tanamaýarsyňyz .
43007029	Men Ony tanaýaryn , çünki Men Ondandyryn . Meni iberen Oldur » .
43007030	Şondan soň Ony tutjak boldular , ýöne hiç kim Oňa el uzatmady , çünki Onuň wagty entek gelmändi .
43007031	Halaýygyň köpüsi Oňa iman edip , şeýle diýdi : « Mesih gelende , Şunuňkydan köp alamat görkezermi ? »
43007032	Fariseýler Isa hakda halk arasyndaky bu pyşyrdylary eşitdiler . Onsoň baş ruhanylar , fariseýler Ony tutmak üçin serkerdeleri ýolladylar .
43007033	Isa şeýle diýdi : « Men ýene az salym siziň ýanyňyzda galyp , soňra Özümi Iberene giderin .
43007034	Siz Meni gözlärsiňiz , ýöne tapmarsyňyz . Meniň barjak ýerime siz baryp bilmersiňiz » .
43007035	Onsoň ýehudylar biri-birine : « Bu Adam , biz tapyp bilmez ýaly , nirä gitjekkä ? Grekleriň arasyna dagap gidenleriň ýanyna baryp , greklere sapak berjekmikä ?
43007036	Munuň „ Meni gözlärsiňiz , ýöne tapmarsyňyz , Meniň barjak ýerime baryp bilmersiňiz " diýýäni nämekä ? » diýişdiler .
43007037	Baýramyň soňky uly gününde Isa ör turup gygyrdy : « Suwsaýanlar Meniň ýanyma gelsin , içip gansyn .
43007038	Kim Maňa iman etse , Ýazgyda aýdylyşy ýaly , onuň içinden dirilik suwunyň bulaklary akar » .
43007039	Ol muny Özüne iman edenleriň soňra aljak Ruhy barada aýdýardy . Olara entek Mukaddes Ruh inmändi , çünki Isa entek şöhratlandyrylmandy .
43007040	Halaýykdan käbirleri bu sözi eşidip : « Bu , hakykatdan hem , şol geljek pygamberdir » diýdiler .
43007041	Başgalary : « Bu Mesihdir » diýdiler , emma käbirleri : « Mesih Jelileden gelmelimidi ?
43007042	Ýazgyda „ Mesih Dawudyň neslinden , Dawudyň obasy Beýtullahamdan geler " diýip ýazylmanmy näme ? » diýdiler .
43007043	Şeýlelikde , halaýygyň arasynda Isa barada agzalalyk döredi .
43007044	Olardan käbirleri Ony tutmak islediler , ýöne hiç kim Oňa el degirmedi .
43007045	Serkerdeler gaýdyp gelenlerinde , baş ruhanylar , fariseýler olardan : « Näme üçin Ony getirmediňiz ? » diýip soradylar .
43007046	Serkerdeler : « Hiç kim hiç haçan bu Adamyňky ýaly geplemändi » diýip jogap berdiler .
43007047	Fariseýler olara şeýle diýdiler : « Siz-de aldandyňyzmy ?
43007048	Başlyklardan ýa fariseýlerden Oňa iman eden barmy ?
43007049	Mukaddes Kanuny bilmeýän bu halka nälet ! »
43007050	Içlerinden biri , ozal Isanyň ýanyna baran Nikodimos olara :
43007051	« Kanunymyz bir adamy öňürti diňlemän , onuň näme edenini bilmän , höküm edýärmi ? » diýdi .
43007052	Oňa : « Sen-de jelilelimi ? Mukaddes Kitaba seret : Jelileden hiç wagt pygamber çykmaz » diýdiler .
43007053	Soňra hemmesi öýli-öýüne gitdi .
43008001	Isa Zeýtun dagyna gitdi .
43008002	Daňdan ýene ybadathana bardy . Ähli halk Onuň ýanyna geldi ; Isa olara sapak bermäge başlady .
43008003	Kanunçylar bilen fariseýler zyna üstünde tutulan bir aýaly alyp geldiler . Olar ony ortada duruzdylar we Isa ýüzlenip , şeýle diýdiler : « Mugallym , bu aýal zyna üstünde tutuldy .
43008004	
43008005	Musa kanunda bular ýalylary daşlap öldürmegi buýrupdyr . Sen näme diýýärsiň ? »
43008006	Olar muny Isany synap , aýyplamak üçin bir tutaryk tapjak bolup aýtdylar . Emma Ol eglip , barmagy bilen ýere bir zatlar ýazýardy .
43008007	Ondan soramagy dowam etdirenlerinde , Isa dikelip : « Siziň araňyzda kimiň günäsi ýok bolsa , bu aýala daşy ilki şol atsyn » diýdi .
43008008	Ol ýene-de eglip ýere ýazmaga durdy .
43008009	Muny eşidenlerinde , wyždanlary ynjalyksyzlandy , ýaşulusyndan başlap soňkusyna çenli ýeke-ýekeden gitdiler . Isa ýeke galdy , aýal hem şol ýerdedi .
43008010	Isa dikelende , aýaldan başga hiç kimi görmänsoň oňa : « Naçar , ýaňkylar hany ? Saňa hiç kim jeza bermedimi ? » diýdi .
43008011	Aýal : « Eý Aga , hiç kim » diýdi . Isa : « Onda , saňa Men hem jeza bermeýärin , gidiber , ýöne indi günä iş etme » diýdi .
43008012	Isa ýene-de halka ýüzlenip şeýle diýdi : « Men dünýäniň nurudyryn . Meniň yzyma eýeren garaňkylykda gezmez , onda ýaşaýyş nury bolar » .
43008013	Fariseýler Oňa : « Sen Özüň hakda güwälik edýärsiň , Seniň güwäligiň hak däl » diýdiler .
43008014	Isa olara şeýle jogap berdi : « Özüm hakda güwälik edýän hem bolsam , Meniň güwäligim hakdyr , çünki Men nireden gelip , nirä barýanymy bilýärin , ýöne Meniň nireden gelenimi ýa nirä barýanymy siz bilmeýärsiňiz .
43008015	Siz tene ― bedene garap höküm çykarýarsyňyz , Men hiç kimiň üstünden höküm çykarmaýaryn .
43008016	Men höküm çykaraýsam-da , hökümim hakdyr , çünki Men ýeke däl-de , Özümi iberen Ata bilendirin .
43008017	Iki adamyň güwäliginiň hakdygy bolsa siziň kanunyňyzda ýazylgydyr .
43008018	Men Özüm hakda güwälik edýärin , Meni iberen Ata-da Men hakda güwälik edýär » .
43008019	Onsoň Oňa : « Seniň Ataň nirede ? » diýdiler . Isa olara jogap berip : « Siz ne Meni , ne-de Meniň Atamy tanaýarsyňyz . Meni tanaýan bolsaňyz , Meniň Atamy-da tanardyňyz » diýdi .
43008020	Ol bu sözleri ybadathanada sapak berip durka , sadaka sandygynyň ýanynda aýtdy , ýöne hiç kim Oňa ýapyşmady , çünki Onuň wagty entek gelmändi .
43008021	Isa olara ýene : « Men barýaryn , siz Meni agtararsyňyz , günäňiziň içinde ölersiňiz , ýöne Meniň barýan ýerime baryp bilmersiňiz » diýdi .
43008022	Ýehudylar : « Ol Özüni öldürjekmikä ? Çünki Meniň barýan ýerime baryp bilmersiňiz diýýär » diýişdiler .
43008023	Isa olara şeýle diýdi : « Siz aşakdansyňyz , Men ýokardandyryn ; siz bu dünýädensiňiz , Men bu dünýäden däldirin .
43008024	Munuň üçin Men size „ günäli ölersiňiz " diýdim , çünki Meniň Biribardygyma iman etmeseňiz , günäli ölersiňiz » .
43008025	« Sen kimsiň ? » diýip , Ondan soradylar . Isa olara şeýle jogap berdi : « Ozal-başdan size näme aýdan bolsam , Şolduryn .
43008026	Siz hakda aýtjak , höküm etjek zatlarym köp . Meni Iberen hakdyr , Men Ondan eşidenlerimi dünýä aýdýaryn » .
43008027	Olar Onuň Ata barada aýdýandygyna düşünmediler .
43008028	Soňra Isa olara şeýle diýdi : « Ynsan Ogluny ýokaryk galdyran mahalyňyz , şonda Onuň Mendigimi we Meniň Öz-Özümden hiç zat etmän , diňe Atanyň Maňa öwredenlerini aýdandygymy bilersiňiz .
43008029	Meni Iberen Meniň bilendir ; Ol Meni ýalňyz goýmady , çünki Men hemişe Oňa ýaraýan zatlary edýärin » .
43008030	Bulary aýdanda köp adamlar Oňa iman etdiler .
43008031	Onsoň , Isa Özüne iman eden ýehudylara şeýle diýdi : « Meniň sözümi tutsaňyz , hakykatdan hem Meniň şägirtlerim bolarsyňyz ;
43008032	Siz hakykaty bilersiňiz , hakykat-da sizi azat eder » .
43008033	« Biz Ybraýymyň perzentleridiris , hiç haçan hiç kime gul bolan däldiris . Seniň „ Azat bolarsyňyz " diýýäniň näme ? » diýip , olar Onuň Özünden soradylar .
43008034	Isa olara şeýle jogap berdi : « Men size hakykatyny aýdýaryn , günä edýän kişi günäniň guludyr .
43008035	Gul öýde hemişelik galmaz , ýöne Ogul hemişelik galar .
43008036	Şonuň üçin hem Ogul sizi azat etse , siz , hakykatdan hem azat bolarsyňyz .
43008037	Siziň Ybraýymyň perzentleridigiňizi bilýärin , ýöne siz Meni öldürmegiň kastynda , çünki Meniň sözüm siziň içiňizde ýer tutmaýar .
43008038	Men Atamyň ýanynda görenlerimi aýdýaryn , siz hem öz ataňyzdan görenleriňizi edýärsiňiz » .
43008039	Olar Oňa : « Biziň atamyz Ybraýymdyr » diýdiler . Isa olara şeýle diýdi : « Siz Ybraýymyň perzentleri bolýan bolsaňyz , Ybraýymyň işlerini ederdiňiz .
43008040	Emma siz Meni , Hudaýdan eşiden hakykatyny aýdýan Adamy öldürmäge synanyşýarsyňyz . Ybraýym beýle zady etmändi .
43008041	Siz öz ataňyzyň işlerini edýärsiňiz » . Olar Oňa : « Biz zynadan doglan däl , biziň diňe bir Atamyz bar , Ol hem Hudaý » diýdiler .
43008042	Isa olara şeýle diýdi : « Hudaý siziň ataňyz bolsady , onda , siz Meni söýerdiňiz , çünki Men Hudaýdan çykyp geldim , Öz-Özümden gelemok , Meni Ol iberdi .
43008043	Näme üçin Meniň aýdýanlaryma düşünmeýärsiňiz ? Çünki siz Meniň sözümi diňläp bilmeýärsiňiz .
43008044	Siziň ataňyz iblis , siz ataňyzyň dilegini berjaý etmek isleýärsiňiz . Ol owaldan ganhordy , hiç wagt hakykatyň tarapdary bolmady , çünki onda hakykat ýok . Ol ýalan sözlän mahaly öz-özünden sözleýär , çünki ol ýalançy , ýalanyň atasy .
43008045	Maňa bolsa hakykaty aýdýanlygym üçin iman etmeýärsiňiz .
43008046	Siziň haýsyňyz maňa günä ýöňkäp bilersiňiz ? Eger Men hakykaty aýdýan bolsam , onda näme üçin siz Maňa iman etmeýärsiňiz ?
43008047	Hudaýdan gelen Hudaýyň sözlerini diňleýändir . Siz diňlemeýärsiňiz , çünki siz Hudaýdan däl » .
43008048	Ýehudylar Oňa : « Sen samariýalysyň , Sen jynly diýýänimiz dogry dälmi ? » diýdiler .
43008049	Isa olara şeýle jogap berdi : « Men jynly däl , Men diňe Atamy hormatlaýaryn , emma siz Meni hormatlamaýarsyňyz .
43008050	Men Özüme şöhrat agtarmaýaryn , muny agtarýan we höküm çykarýan Biri bar .
43008051	Men size hakykatyny aýdýaryn , Meniň sözümi tutan adam asla ölüm görmez » .
43008052	Ýehudylar Oňa şeýle diýdiler : « Seniň jynlydygyňy indi bildik . Ybraýym-da öldi , pygamberler-de ; ýöne Sen : „ Meniň sözümi tutan adam asla ölümden datmaz " diýýärsiň .
43008053	Sen atamyz Ybraýymdan ulumy ? Ol öldi , pygamberler-de öldi . Sen Özüňi kimdirin öýdýärsiň ? »
43008054	Isa olara şeýle jogap berdi : « Men Özümi şöhratlandyrsam , onda bu şöhrat puç bolar . Meni şöhratlandyrýan Meniň Atamdyr ; siz Oňa Hudaýymyz diýýärsiňiz .
43008055	Ýöne Ony tanamaýarsyňyz , Men Ony tanaýaryn . Eger Ony tanamaýaryn diýsem , onda Men hem siziň ýaly ýalançy bolaryn . Men Ony tanaýaryn , Onuň sözüni tutýaryn .
43008056	Siziň ataňyz Ybraýym Meniň günlerimi görjekdigine şatlanýardy ; ol gördi we şatlandy » .
43008057	« Heniz elli ýaşa-da barmadyk halyňa Sen Ybraýymy gördüňmi ? » diýip , ýehudylar Ondan soradylar .
43008058	Isa olara : « Men size hakykatyny aýdýaryn , Ybraýym dogulmazyndan öň hem Men bardyryn » diýdi .
43008059	Şonda Oňa zyňmak üçin daş aldylar , emma Isa gizlendi we ybadathanadan çykyp gitdi .
43009001	Geçip barýarka , Isa bir doga kör adamy gördi .
43009002	Şägirtleri Ondan : « Mugallym , bu adamyň kör bolup dogulmagyna kim günäkär , munuň özümi ýa ene-atasy ? » diýip soradylar .
43009003	Isa olara şeýle jogap berdi : « Ne munuň özi günä etdi , ne-de ene-atasy ; bu onda Hudaýyň işleriniň görkezilmegi üçin boldy .
43009004	Özümi Ibereniň işlerini Men gündiz etmeli . Gije ýetip gelýär , şonda hiç kim işläp bilmez .
43009005	Men dünýädekäm , dünýäniň nurudyryn » .
43009006	Ol şeýle diýip , ýere tüýkürdi-de , tüýküliginden palçyk ýasady , palçygy bolsa körüň gözüne sürtdi .
43009007	Onsoň oňa : « Git-de , Siloam howzunda ýuwun » diýdi . Ol gidip ýuwundy , yzyna gaýdyp gelende , onuň gözi açykdy .
43009008	Goňşulary we onuň dilegçilik edip ýörenini ozal görenler : « Şu ýerde oturyp , dilegçilik edýän şu dälmidi ? » diýdiler .
43009009	Käbirleri : « Şol » diýdiler ; käbirleri : « Ýok , bu diňe şoňa meňzeş » diýdiler . Ýöne onuň özi : « Men » diýdi .
43009010	Oňa : « Onda gözleriň nähili açyldy ? » diýdiler .
43009011	Ol : « Isa diýilýän adam palçyk ýasap , gözüme sürtdi-de : „ Siloama git-de , ýuwun " diýdi . Men hem gidip ýuwundym , gözlerim açyldy » diýip jogap berdi .
43009012	Oňa : « Ol nirede ? » diýdiler . Ol : « Bilmeýärin » diýdi .
43009013	Ozal kör bolan bu adamy fariseýleriň ýanyna getirdiler .
43009014	Isanyň palçyk ýasap , onuň gözüni açan güni Sabatdy .
43009015	Fariseýler-de onuň gözüniň nähili açylanyny soradylar . Ol olara : « Ol meniň gözüme palçyk sürtdi , onsoň ýuwundym . Indi men görýärin » diýip jogap berdi .
43009016	Fariseýleriň käbirleri : « Ol adam Hudaýdan däl , çünki Sabat gününi tutmaýar » diýdiler . Başgalary bolsa : « Bir günäkär adam beýle alamatlary nähili görkezip biler ? » diýdiler . Olaryň arasyna agzalaçylyk düşdi .
43009017	Olar ýene-de körden : « Gözüňi açan şol Adam barada näme diýýärsiň ? » diýip soradylar . Ol hem : « Ol bir pygamber » diýdi .
43009018	Ýehudylar gözleri açylan adamyň ejesi bilen kakasyny çagyryp soraýançalar , onuň ozal kör bolup , indi gözleriniň açylandygyna ynanmadylar .
43009019	Olardan : « Kör doguldy diýýän ogluňyz şumy ? Indi bu nädip görýär ? » diýip soradylar .
43009020	Onuň ejesi bilen kakasy olara şeýle jogap berdi : « Munuň öz oglumyzdygyny , kör doglandygyny bilýäris .
43009021	Ýöne onuň indi nädip görýändigini ýa-da onuň gözüni kimiň açandygyny biz bilmeýäris . Ol indi bir ýetişen ýigit , özünden soraň , özi aýdyp bersin » .
43009022	Onuň ejesi bilen kakasy ýehudylardan gorkularyna şeýle diýdiler , çünki ýehudylar Onuň Mesihdigini ykrar eden adamy sinagogadan kowmak barada dil birikdiripdiler .
43009023	Şonuň üçin onuň ejesi bilen kakasy : « Ol bir ýetişen ýigit , özünden soraň » diýdiler .
43009024	Şeýlelik bilen , fariseýler ozalky köri ikinji gezek çagyryp , oňa : « Hudaýy şöhratlandyr , biz ol adamyň günäkärdigini bilýäris » diýdiler .
43009025	Ol : « Onuň günäkärdigini ýa däldigini bilmeýärin . Men bir zady bilýärin : ozal kördüm , indi görýärin » diýip jogap berdi .
43009026	« Ol saňa näme etdi ? Gözüňi nädip açdy ? » diýip , ondan ýene soradylar .
43009027	Ol bulara şeýle jogap berdi : « Men ýaňy aýtdym , diňlemediňiz ; näme üçin ýene eşitmek isleýärsiňiz ? Ýa siz-de Onuň şägirtleri bolmakçymy ? »
43009028	Oňa sögüp , şeýle diýdiler : « Onuň şägirdi ― sen , biz Musanyň şägirtleridiris .
43009029	Biz Hudaýyň Musa bilen gepleşendigini bilýäris ; bu Adamyň bolsa nirelidigini-de bilmeýäris » .
43009030	Ýaňky adam olara şeýle jogap berdi : « Haýran galaýmaly ! Siz Onuň nirelidigini-de bilmeýärsiňiz , Ol bolsa meniň gözümi açdy .
43009031	Hudaýyň günäkärleri diňlemeýändigini bilýäris , ýöne biri hudaýhon bolsa , Onuň islegini berjaý etse , Hudaý ony diňleýär .
43009032	Doga körüň gözüniň açylmagy henize çenli eşidilen zat däl .
43009033	Bu Adam Hudaýdan bolmadyk bolsa , onda hiç bir zat edip bilmezdi » .
43009034	Oňa : « Sen bütinleý günä içinde doglup , indi bize sapak berjek bolýarsyňmy ? » diýdiler . Şeýlelikde , ony kowup goýberdiler .
43009035	Ony kowup goýberenlerini eşiden Isa ýaňky adamy tapyp : « Sen Hudaýyň Ogluna iman edýärmisiň ? » diýdi .
43009036	Ol hem Oňa jogap berip : « Eý aga , Oňa iman eder ýaly , Ol kim ? » diýdi .
43009037	Isa oňa : « Sen Ony gördüň , Ol seniň bilen gepleşip dur » diýdi .
43009038	Ol hem : « Ýa Reb , iman edýärin » diýip , Oňa sežde etdi .
43009039	Isa oňa : « Men bu dünýä görmeýänler görsün , görýänler kör bolsun diýip , höküm etmäge geldim » diýdi .
43009040	Muny diňläp duran fariseýleriň käbiri Oňa : « Onda biz-de körmi ? » diýdiler .
43009041	Isa olara : « Kör bolan bolsaňyz , günäňiz bolmazdy , ýöne görýäris diýýäniňiz üçin günäňiz aýrylmaýar » diýdi .
43010001	« Hakykatdan-da , Men size dogrusyny aýdýaryn , goýun agylyna gapysyndan girmän , başga ýerinden aşyp girýän ogrudyr , garakçydyr .
43010002	Gapydan girýän goýunlaryň çopanydyr .
43010003	Sakçy oňa gapyny açyp berýändir . Goýunlar çopanyň sesini eşidýändir . Çopan hem goýunlaryny atma-at çagyryp , olary daşaryk çykarýandyr .
43010004	Goýunlaryny daşaryk çykarandan soň , olaryň öňünden ýöreýändir , onuň sesini tanaýan goýunlar bolsa onuň yzyna düşýändir .
43010005	Olar kesekiniň yzyna düşýän däldir , ondan gaçýandyr , sebäbi kesekiniň sesini tanaýan däldirler » .
43010006	Isa olara tymsal aýtdy , ýöne olar onuň manysyna düşünmediler .
43010007	Isa ýene-de olara şeýle diýdi : « Men size hakykatyny aýdýaryn , Men goýunlaryň agylyna gapydyryn .
43010008	Menden öň gelenleriň ählisi ogrudyr , garakçydyr ; ýöne goýunlar olary diňlemediler .
43010009	Men gapydyryn . Menden giren halas bolar . Ol girer , çykar , öri tapar .
43010010	Ogry diňe ogurlap öldürmek , heläk etmek üçin gelýändir . Emma Men olarda ýaşaýyş bolsun , gurply ýaşaýyş bolsun diýip geldim .
43010011	Men gowy çopandyryn . Gowy çopan goýunlary üçin janyny pida edýändir .
43010012	Çopan däl-de , diňe hakyna tutulan adam bolsa möjegiň gelýänini görüp , goýunlar özüniňki bolmansoň , olary taşlap gaçýandyr . Möjek-de olary gapyp dargadýandyr .
43010013	Çünki ol hakyna tutulandyr . Ol goýunlaryň gamyny iýmez .
43010014	Men gowy çopandyryn ; Özümiňkileri tanaýandyryn , olar-da Meni tanaýandyr .
43010015	Atamyň Meni , Meniň-de Atany tanaýşym ýaly tanaýandyrlar . Men goýunlar üçin janymy pida edýärin .
43010016	Meniň bu agyldakylardan başga-da goýunlarym bar . Men olary hem ýygnamalydyryn . Olar hem Meniň sesimi eşider . Onsoň bir süri , bir çopan bolar .
43010017	Janymy gaýtadan almak üçin pida edýänligim sebäpli Ata Meni söýýär .
43010018	Janymy Menden hiç kim almaýar , Özüm pida edýärin . Meniň ony pida etmäge-de , ony gaýtadan almaga-da ygtyýarym bar . Men bu buýrugy Atamdan aldym » .
43010019	Bu sözler sebäpli , ýehudylaryň arasyna ýene-de agzalalyk aralaşdy .
43010020	Olaryň köpüsi : « Ol jynly , Ol däliräpdir . Näme üçin siz Ony diňleýärsiňiz ? » diýdiler .
43010021	Başgalary bolsa : « Bular jynly adamyň aýtjak sözleri däl . Jyn körleriň gözüni açyp bilermi ? » diýdiler .
43010022	Iýerusalimde ybadathananyň açylyşynyň ýyllyk baýramy boldy . Gyşdy .
43010023	Isa ybadathanada Süleýmanyň eýwanynda gezmeläp ýördi .
43010024	Ýehudylar Onuň daşyna üýşüp : « Sen haçana çenli bizi alasarmyk edip ýörjek ? Mesih bolsaň , açygyny aýt » diýdiler .
43010025	Isa olara şeýle jogap berdi : « Men size aýtdym , ýöne siz iman etmeýärsiňiz . Atamyň ady bilen eden işlerim Maňa güwälik edýär .
43010026	Ýöne siz iman etmeýärsiňiz , çünki size aýdyşym ýaly , siz Meniň goýunlarymdan däl .
43010027	Meniň goýunlarym sesime gulak asýar , Men hem olary tanaýaryn , olar Meniň yzyma düşýärler .
43010028	Men olara ebedi ýaşaýyş bererin . Olar asla heläk bolmaz , hiç kim olary Meniň elimden kakyp almaz .
43010029	Olary Maňa beren Atam hemmeden uludyr . Atamyň elinden olary hiç kim alyp bilmez .
43010030	Atam Ikimiz birdiris » .
43010031	Ýehudylar Ony daşlajak bolup , ýene ýerden daş aldylar .
43010032	Isa olara : « Men Atam tarapyndan size köp ýagşylyklar etdim . Bularyň haýsysy üçin siz Meni daşlajak bolýarsyňyz ? » diýdi .
43010033	Ýehudylar Oňa : « Biz Seni ýagşy iş edýänligiň üçin däl , Hudaýa dil ýetirýänligiň üçin , ýagny ynsan halyňa Özüňi Hudaý saýýanlygyň üçin daşlajak bolýarys » diýdiler .
43010034	Isa olara şeýle diýdi : « „ Men aýtdym , siz taňrylarsyňyz " diýip , siziň kanunyňyzda ýazylgy dälmi näme ?
43010035	Mukaddes kanun özlerine Hudaýyň sözleri gelenleri taňrylar diýip atlandyran bolsa , şonuň bilen Ýazgy bozulmaýar ahyryn .
43010036	Şeýle bolsa , Men Hudaýyň Ogly diýýänim üçin siz Atanyň saýlap , dünýä iberen Adamyna näme üçin Hudaýa dil ýetirýär diýýärsiňiz ?
43010037	Men Atamyň işlerini etmeýän bolsam , onda Maňa iman etmäň .
43010038	Eger-de ol işleri edýän bolsam , onda Maňa ynanmasaňyz-da , Atamyň Mendedigini we Meniň Atadadygymy bilip , oňa göz ýetirer ýaly , edýän işlerime ynanyň » .
43010039	Şonda Ony ýene tutmaga synanyşdylar , ýöne Isa olaryň ellerinden sypyp gitdi .
43010040	Isa ýene-de Iordanyň aňyrsyna , Ýahýanyň ozallar çokundyrýan ýerine baryp , şol ýerde galdy .
43010041	Köp adamlar Onuň ýanyna gelip : « Ýahýa hiç hili alamat görkezmedi , ýöne onuň bu Adam hakda aýdanlarynyň bary çyn eken » diýişdiler .
43010042	Şeýlelikde , köp adamlar ol ýerde Oňa iman etdi .
43011001	Merem bilen onuň uýasy Martanyň obasy bolan Beýtaniýadan Lazar atly bir adam syrkawdy .
43011002	Merem Rebbiň üstüne atyr ysly ýag çalyp , Onuň aýagyny öz saçy bilen süpürip guradan aýaldy . Onuň dogany Lazar syrkawdy .
43011003	Şeýlelikde , uýalar : « Ýa Reb , Seniň söýýän adamyň syrkaw ýatyr » diýip , Isa habar ýolladylar .
43011004	Isa muny eşidende : « Bu syrkawlyk ölüm üçin däl-de , Hudaýyň Ogly ol arkaly şöhratlanar ýaly , Hudaýyň şöhraty üçindir » diýdi .
43011005	Isa Martany , onuň uýasyny we Lazary gowy görýärdi .
43011006	Onuň syrkawdygyny eşidende , Isa şol bolýan ýerinde iki gün galdy .
43011007	Onsoň şägirtlerine : « Ýene Ýahuda gideliň » diýdi .
43011008	Şägirtleri Oňa : « Mugallym , ýehudylar Seni ýaňy daşlamaga synanyşdylar , Sen ýene-de şol ýere gitjek bolýarsyňmy ? » diýdiler .
43011009	Isa olara şeýle jogap berdi : « Gündizde on iki sagat bar dälmi ? Gündiz gezýän adam büdremez , çünki ol bu dünýäniň nuruny görýändir .
43011010	Ýöne adam gije gezse , büdrär , çünki onda nur ýokdur » .
43011011	Soňra Isa olara : « Dostumyz Lazar uklap ýatyr , diňe şony oýarmak üçin barýaryn » diýdi .
43011012	Şägirtleri Oňa : « Ýa Reb , uklan bolsa sagalar » diýdiler .
43011013	Isa onuň ölendigi hakda gürrüň edýärdi , ýöne olar adaty ukudyr öýdýärdiler .
43011014	Şeýlelikde , Isa olara açygyny aýtdy : « Lazar ölüpdir .
43011015	Men siz iman edersiňiz diýip , şol ýerde bolmanlygyma siziň üçin şat , ýöne indi onuň ýanyna gideliň » .
43011016	Didimos ( Ekiz ) diýilýän şägirt Tomas ýoldaşlaryna : « Onuň bilen öler ýaly , biz-de gideliň » diýdi .
43011017	Isa gelende , Lazaryň gabyrda ýatanyna dört gün bolan eken .
43011018	Beýtaniýa Iýerusalimden üç kilometre golaý uzakdady .
43011019	Doganlarynyň ölümi zerarly , Marta bilen Mereme göwünlik berjek bolup , bu ýere köp ýehudy gelipdi .
43011020	Marta Isanyň gelýänini eşidip , Ony garşylamaga gitdi , Merem bolsa öýde galdy .
43011021	Marta Isa : « Ýa Reb , Sen şu ýerde bolan bolsaň , doganym ölmezdi .
43011022	Häzir hem Hudaýdan näme dileseň , Onuň dilegiňi bitirjegini bilýärin » diýdi .
43011023	Isa oňa : « Doganyň direler » diýdi .
43011024	Marta bolsa : « Men ahyret güni boljak kyýamatda onuň direljegini bilýärin » diýdi .
43011025	Isa oňa şeýle diýdi : « Direliş-de , ýaşaýyş-da Mendirin , Maňa iman eden ölse-de , ýaşar .
43011026	Her bir ýaşaýan we Maňa iman edýän asla ölmez . Sen muňa ynanýarsyňmy ? »
43011027	Ol Oňa : « Hawa , ýa Reb , men Seniň Hudaýyň dünýä inen Ogly Mesihdigiňe iman etdim » diýdi .
43011028	Ol muny aýdyp , gitdi-de , uýasy Meremi ýaşyrynlyk bilen çagyryp : « Mugallym şu ýerde , seni çagyrýar » diýdi .
43011029	Merem muny eşiden badyna tiz ýerinden turup , Isanyň ýanyna gitdi .
43011030	Isa entek oba barmandy , Ol heniz hem Martanyň garşylan ýerindedi .
43011031	Öýde Meremiň ýanynda bolup , oňa göwünlik berýän ýehudylar onuň howul-halat ýerinden turup , çykyp gidenini görenlerinde , aglamak üçin gabra tarap barýandyr öýdüp , onuň yzyndan gitdiler .
43011032	Merem Isanyň duran ýerine gelende , Ony gördi , Onuň aýagyna ýykylyp : « Ýa Reb , Sen şu ýerde bolan bolsaň , doganym ölmezdi » diýdi .
43011033	Isa onuň we onuň bilen bile gelen ýehudylaryň aglaýanyny görende , çuňňur gynanyp , ýüregi gyýyldy .
43011034	Ol : « Ony nirede jaýladyňyz ? » diýip sorady . Oňa : « Ýa Reb , bar-da , Özüň göräý » diýdiler .
43011035	Isa aglady .
43011036	Ýehudylar : « Ol ony , gör , nähili söýýän eken ! » diýişdiler .
43011037	Käbirleri bolsa : « Körüň gözüni açan bu Adam munuň-da ölmezligi üçin bir zat edip bilmezmidi ? » diýişdiler .
43011038	Şol wagt Isa ýene-de gynanyp , gabryň ýanyna bardy . Gabyr bir gowakdy , onuň agzyna bolsa daş goýupdylar .
43011039	Isa : « Daşy aýryň » diýdi . Merhumyň uýasy Marta Oňa : « Ýa Reb , ol indi porsandyr , onuň gabyrda ýatanyna dört gün boldy » diýdi .
43011040	Isa oňa : « Men saňa „ Iman etseň , Hudaýyň şöhratyny görersiň " diýmedimmi ? » diýdi .
43011041	Şeýlelikde , daşy aýyrdylar . Isa gözüni Göge dikip , şeýle diýdi : « Eý Ata , dilegimi eşideniň üçin Saňa şükür edýärin .
43011042	Meni hemişe eşidýändigiňi bilýärin , ýöne Men muny töwerekdäki halaýyk sebäpli , Meni Seniň iberendigiňe ynansynlar diýip aýtdym » .
43011043	Şu sözlerden soň Ol gaty ses bilen : « Lazar , daşaryk çyk ! » diýip gygyrdy .
43011044	Elleri , aýaklary kepene dolanan , ýüzi ýaglyk bilen saralan öli gabyrdan çykdy . Isa olara : « Onuň daňylaryny çözüň-de , goýberiň , gitsin » diýdi .
43011045	Şeýlelikde , Meremiň ýanyna gelen , Isanyň eden işini gören ýehudylaryň köpüsi Oňa iman etdiler .
43011046	Birnäçesi bolsa baryp , Isanyň edenlerini fariseýlere aýtdylar .
43011047	Onsoň baş ruhanylardyr fariseýler mejlis çagyryp , şeýle diýdiler : « Näme etmeli ? Bu Adam köp alamat görkezýär .
43011048	Oňa ýol bersek , onda hemmeler Oňa iman eder , rimliler hem gelip , ýurdumyzy-da , halkymyzy-da eýelär » .
43011049	Olaryň biri , şol ýyl baş ruhany bolan Kaýafa olara : « Siz hiç zady bilmeýärsiňiz .
43011050	Ähli halkyň heläk bolmagynyň deregine bir adamyň halk üçin ölmeginiň bize peýdalydygyna düşünmeýärsiňiz » diýdi .
43011051	Ol muny öz-özünden aýtman , eýsem , şol ýyl baş ruhany bolanlygyndan , Isanyň halk üçin öljegini pygamberlik edip aýtdy .
43011052	Ol diňe halk üçin hem däl-de , Hudaýyň dagynyk perzentlerini birleşdirmek üçin hem ölmelidi .
43011053	Şeýlelikde , şol günden başlap , Ony öldürmegi ýüreklerine düwdüler .
43011054	Şondan soň Isa ýehudylaryň arasynda aç-açan gezmän , ol ýerden çöllügiň gyrasyndaky Efraim diýen şähere gidip , şägirtleri bilen bile şol ýerde galdy .
43011055	Ýehudylaryň Pesah baýramy ýakynlapdy . Ýurduň ähli künjeklerinden gelen köp adamlar Pesahdan öň özlerini tämizlemek üçin Iýerusalime gelipdiler .
43011056	Olar Isany agtarýardylar , ybadathanada durkalar biri-birlerine : « Näme diýýärsiňiz , Ol baýrama gelmezmikä ? » diýişýärdiler .
43011057	Baş ruhanylar bilen fariseýler Ony tutmak üçin Onuň nirededigini kim bilýän bolsa , görkezsin diýip buýruk beripdiler .
43012001	Isa Pesahdan alty gün öň Beýtaniýa bardy . Ölen we Isa tarapyndan direldilen Lazar şol ýerde ýaşaýardy .
43012002	Ol ýerde Isanyň hatyrasyna nahar berildi . Marta hyzmat edýärdi , Lazar bolsa Isa bilen saçak başynda oturanlaryň biridi .
43012003	Onsoň Merem bir gadak gymmat bahaly nardyň sap-arassa ýagyny alyp , Isanyň aýagyna çaldy , saçy bilen süpürip guratdy . Öýüň içi ýagyň ýakymly ysyndan doldy .
43012004	Şol wagt Onuň şägirtleriniň biri , Oňa haýynlyk etmegi ýüregine düwen Simunyň ogly Iuda Iskariot :
43012005	« Näme üçin bu ýag üç ýüz dinara satylyp , garyplara berilmedi ? » diýdi .
43012006	Ol muny garyplaryň gamyny iýýänligi üçin däl-de , öz ogrulygy üçin aýdýardy . Çünki olaryň pul torbasyny göteren bolup , näme berilse , özi alyp ýördi .
43012007	Emma Isa şeýle diýdi : « Naçara degmäň , ol muny Meniň jaýlanjak günüm üçin saklady .
43012008	Çünki garyplar hemişe siziň ýanyňyzda bolar , ýöne Men hemişe siziň ýanyňyzda bolmaryn » .
43012009	Ýehudylardan bir uly märeke Isanyň ol ýerdedigini eşidip , diňe bir Isany däl , eýsem , Onuň ölümden direlden Lazaryny-da görmäge geldiler .
43012010	Baş ruhanylar Lazary-da öldürmegi maslahatlaşypdylar .
43012011	Çünki ol sebäpli köp ýehudylar Isa iman edýärdiler .
43012012	Ertesi gün baýrama gelen köp halaýyk Isanyň Iýerusalime gelýänini eşidende ,
43012013	hurma şahalaryny alyp , Ony garşylamaga çykdy . Adamlar : « Hosanna ! Rebbiň adyndan gelýän Ysraýyl patyşasy gutly bolsun ! » diýip gygyryşdylar .
43012014	« Gorkma , eý Sion gyzy ! Ine , seniň patyşaň taýhara münüp gelýär » diýip , Ýazgyda ýazylyşy ýaly , Isa bir taýhar tapyp , oňa mündi .
43012015	
43012016	Şägirtleri ilki bu zatlara düşünmediler , ýöne bularyň Ol hakda ýazylandygy we bu zatlary Oňa özleriniň edendigi Isa şöhratlandyrylandan soň ýatlaryna düşdi .
43012017	Indi Isanyň Lazary gabyrdan çagyryp , ony ölümden direlden mahaly ýanynda bolan halaýyk güwä geçýärdi .
43012018	Onuň bu alamaty görkezenini eşiden halaýyk-da , bu sebäpden Ony garşylamaga çykdy .
43012019	Şeýlelikde , fariseýler : « Görüň , hiç zada peýdaňyz degmeýär , ine , ähli dünýä Onuň yzyna eýerdi ! » diýişýärdiler .
43012020	Baýramda ybadat etmäge Iýerusalime gelenleriň arasynda birnäçe grek-de bardy .
43012021	Olar Jeliläniň Betsaýda şäherinden bolan Filipusyň ýanyna gelip : « Eý aga , biz Isany görmek isleýäris » diýip , ondan haýyş etdiler .
43012022	Filipus hem muny Andreasa aýtdy . Onsoň Andreas bilen Filipus ikisi baryp , Isa aýtdylar .
43012023	Isa olara şeýle jogap berdi : « Ynsan Oglunyň şöhratlanmaly wagty geldi .
43012024	Men size hakykatyny aýdýaryn , bugdaý dänesi ýere gaçyp ölmese , ýalňyz galar , ýöne öläýse , köp hasyl berer .
43012025	Janyny söýýän ony ýitirýändir , bu dünýäde janyny ýigrenýän bolsa ony ebedi ýaşaýyş üçin saklaýandyr .
43012026	Maňa hyzmat etjek adam yzyma eýersin . Men nirede bolsam , Meniň hyzmatkärim-de şol ýerde bolar . Maňa hyzmat edeni Atam hormatlar .
43012027	Häzir Meniň ýüregim gysýar . Men näme diýeýin ? „ Eý Ata , Meni şu pursatdan halas et " diýeýinmi ? Men bu pursata şonuň üçin geldim ahyryn .
43012028	Eý Ata , adyňy şöhratlandyr » . Şonda Gökden : « Men adymy şöhratlandyrdym we ýene-de şöhratlandyraryn » diýen ses geldi .
43012029	Muny eşiden ol ýerdäki halaýyk : « Gök gürledi » diýdi ; başgalary bolsa : « Onuň bilen bir perişde gepleşdi » diýdiler .
43012030	Isa olara şeýle jogap berdi : « Bu ses Meniň üçin däl-de , siziň üçin geldi .
43012031	Indi bu dünýäniň höküm wagty boldy . Bu dünýäniň Hökümdary indi kowlup çykarylar .
43012032	Ýerden ýokary göterilenimde , Men ähli ynsanlary Özüme çekerin » .
43012033	Isa muny nähili ölüm bilen öljegine yşarat edip aýtdy .
43012034	Indi : « Biz Mesihiň ebedi galjagyny Mukaddes Kanundan eşitdik , Sen nähili „ Ynsan Ogly ýokary göterilmelidir " diýýärsiň ? Bu Ynsan Ogly diýýäniň kim ? » diýip , halaýyk Ondan sorady .
43012035	Isa olara şeýle jogap berdi : « Ýene bir az wagtlap nur siziň araňyzda bolar . Nur barka , geziň , üstüňizi tümlük basaýmasyn , çünki tümlükde gezýän özüniň nirä barýanyny bilýän däldir .
43012036	Nuruň ogullary bolmak üçin nuruňyz barka nura iman ediň » . Isa bulary aýdansoň , olaryň ýanyndan gidip gizlendi .
43012037	Ýöne Isa olaryň gözleriniň alnynda şunça alamat görkezen hem bolsa , olar Oňa iman etmediler .
43012038	Çünki Işaýa pygamberiň : « Ýa Reb , biziň beren habarymyza kim ynandy ? Rebbiň gudratly goly kime göründi ? » diýen sözleri berjaý bolmalydy .
43012039	Olar şu sebäpden iman edip bilmeýärdiler , çünki Işaýa ýene-de şeýle diýipdi :
43012040	« Hudaý olaryň gözlerini kör etdi , ýüreklerini gatatdy . Beýle bolmadyk bolsa , olar görerdiler , ýürekleri bilen syzardylar we Maňa tarap öwrülerdiler . Men bolsa olara şypa bererdim » .
43012041	Işaýa Isanyň şöhratyny görüp , bulary Ol hakda aýdypdyr .
43012042	Muňa garamazdan , başlyklaryň köpüsi Oňa iman etdiler , ýöne welin sinagogadan kowulmazlyk üçin , fariseýler zerarly , Ony ykrar etmediler .
43012043	Çünki olar ynsanlaryň öwgüsini Hudaýyň öwgüsinden gowy gördüler .
43012044	Isa bolsa gygyryp şeýle diýdi : « Maňa iman edýän Maňa däl-de , Meni Iberene iman edýändir .
43012045	Meni görýän , Meni Ibereni-de görýändir .
43012046	Maňa iman edýänleriň garaňkylykda galmazlary ýaly , Men dünýä nur bolup geldim .
43012047	Sözlerimi eşidip , olary tutmadyk adamyň üstünden hem Men höküm çykarmaryn . Çünki Men dünýäniň üstünden höküm çykarmaga däl-de , ony halas etmäge geldim .
43012048	Meni ret edip , sözlerimi kabul etmeýäniň üstünden höküm çykarjak bardyr ; Meniň aýdan sözüm ahyret güni ony höküm eder .
43012049	Çünki Men Öz-Özümden geplemedim . Näme aýtmalydygymy , näme sözlemelidigimi Özümi iberen Ata Maňa buýurdy .
43012050	Onuň buýrugynyň ebedi ýaşaýyşdygyny Men bilýärin . Şoňa görä , Ata Maňa näme buýuran bolsa , Men diňe şony aýdýaryn » .
43013001	Pesah baýramynyň öň ýanyndaky gündi . Özüniň bu düne bilen hoşlaşmaly we Atanyň ýanyna gitmeli sagadynyň gelendigini Isa bilýärdi . Özüniňkileri bu dünede nähili söýen bolsa , Ol olary iň soňky deme çenli hem hut şonuň ýaly söýdi .
43013002	Agşam nahary çagydy . Isa haýynlyk etmegi Simunyň ogly Iuda Iskariotyň ýüregine iblis eýýäm guýupdy .
43013003	Atanyň ähli zady Öz eline berendigini , Özüniň Hudaýdan gelip , Hudaýa gaýtjakdygyny Isa bildi .
43013004	Nahar başyndan turup , donuny çykardy-da , bir ýaglyk bilen Ol bilini guşady .
43013005	Onsoň bir legene suw guýdy-da , şägirtleriň aýaklaryny ýuwup , guşanan ýaglygy bilen olary süpürmäge durdy .
43013006	Ol Simun Petrusyň ýanyna gelende , Petrus Isa garap : « Ýa Reb , meniň aýagymy Sen ýuwmaly bolduňmy ? » diýdi .
43013007	Isa oňa : « Meniň edýän işimi sen entek bilmersiň , oňa sen soň düşünersiň » diýdi .
43013008	Petrus Oňa : « Men aýagymy Saňa asla ýuwdurmaryn » diýdi . Emma Isa oňa : « Men seni ýuwmasam , onda Meniň bilen üleşigiň bolmaz » diýip jogap berdi .
43013009	Simun Petrus Oňa : « Ýa Reb , onda diňe aýagymy däl , elimi-de , başymy-da ýuw » diýdi .
43013010	Isa oňa : « Ýuwnan adamyň diňe aýagyny ýuwmakdan başga hajaty ýokdur , ol bütinleý tämizdir . Siz hem tämizsiňiz , ýöne hemmäňiz däl » diýdi .
43013011	Çünki Ol Özüne haýynlyk etjegiň kimdigini bilýärdi . Şonuň üçin-de « Hemmäňiz tämiz däl » diýipdi .
43013012	Olaryň aýaklaryny ýuwup bolanyndan soň , donuny geýdi-de , Ol ýene saçak başynda oturdy we olara şeýle diýdi : « Size näme edenime düşünýärsiňizmi ?
43013013	Siz Maňa „ Mugallym " we „ Reb " diýip , dogry edýärsiňiz , sebäbi Men şolduryn .
43013014	Men Reb we Mugallym bolup , siziň aýagyňyzy ýuwan bolsam , onda siz-de biri-biriňiziň aýagyny ýuwmalysyňyz .
43013015	Çünki siz-de Meniň size edişim ýaly edersiňiz diýip , Men size görelde görkezdim .
43013016	Hakykatdan-da , Men size dogrusyny aýdýaryn , gul agasyndan uly däldir , iberilen-de ony iberenden uly däldir .
43013017	Bu zatlary bilýändigiňize görä , olary berjaý etseňiz , bagtly bolarsyňyz .
43013018	Siziň hemmäňiz hakda aýtmaýaryn , Men Öz saýlap-seçenlerimi bilýärin , ýöne „ Meniň bilen çörek iýen maňa el galdyrdy " diýen Ýazgy berjaý bolmalydyr .
43013019	Men muny size boljak wakadan öňinçä , şol waka ýüze çykan wagtynda Meniň şol aýdýanymdygyma iman etmegiňiz üçin aýdýaryn .
43013020	Hakykatdan-da , Men size dogrusyny aýdýaryn . Meniň iberen adamymy kabul eden Meni kabul edýändir , Meni kabul eden bolsa , Meni Ibereni kabul edýändir » .
43013021	Isa bu zatlary aýdandan soň , ýüregi gyýlyp , güwälik edip : « Hakykatdan-da , Men size dogrusyny aýdýaryn , siziň içiňizden biri Maňa haýynlyk eder » diýdi .
43013022	Şägirtleri Onuň muny kime kakdyryp aýdýanyny bilmän , aljyraňňylyk bilen biri-birlerine seredişdiler .
43013023	Şägirtlerden biri saçak başynda Isanyň döşüne ýaplanyp ýatyrdy . Isa ony gowy görýärdi .
43013024	Simun Petrus Onuň kime kakdyryp aýdýanyny soramagy ýaňky şägirde ümledi .
43013025	Isanyň döşüne ýaplanyp ýatan Oňa : « Ýa Reb , ol kim ? » diýdi .
43013026	« Şu çöregi tabaga batyryp kime bersem , şoldur » diýip , Isa jogap berdi . Onsoň Ol çöregi tabaga batyrdy-da , ony Simunyň ogly Iuda Iskariota berdi .
43013027	Çöregi alan badyna , Iudanyň içine iblis girdi . Isa oňa : « Näme etjek bolsaň , tiz et » diýdi .
43013028	Muny Isanyň oňa näme üçin aýdanyna oturanlaryň hiç biri düşünmedi .
43013029	Pul torba Iudada bolansoň käbirleri Isa oňa « Baýram üçin bize gerek zatlary satyn al » ýa « Garyplara biraz paýla » diýýändir öýtdüler .
43013030	Iuda çöregi aldy-da , derrew daşaryk çykdy . Gijelikdi .
43013031	Ol çykanda , Isa şeýle diýdi : « Ine , indi Ynsan Ogly şöhratlandyryldy , Ol arkaly Hudaý-da şöhratlandyryldy .
43013032	Hudaý Onda şöhratlansa , Hudaý-da Ony Özünde şöhratlandyrar , hawa , Ony derrew şöhratlandyrar .
43013033	Çagalar , Men indi siziň bilen uzak wagt bolmaryn . Siz Meni agtararsyňyz , ýöne ýehudylara : „ Meniň gitjek ýerime siz baryp bilmersiňiz " diýenimi indi size-de aýdýaryn .
43013034	Size bir täze tabşyryk berýärin : biri-biriňizi söýüň , Meniň sizi söýşüm ýaly , siz-de biri-biriňizi söýüň .
43013035	Biri-biriňize söýgiňiz bolsa , siziň Meniň şägirdimdigiňizi hemmeler biler » .
43013036	Simun Petrus Oňa : « Ýa Reb , Sen nirä barýarsyň ? » diýdi . Isa oňa : « Sen Meniň bilen häzir gidip bilmersiň , ýöne soň baryp bilersiň » diýip jogap berdi .
43013037	Petrus Oňa : « Ýa Reb , näme üçin men Seniň bilen häzir gidip bilmerin ? Men Seniň üçin janymy-da pida ederin » diýdi .
43013038	Isa oňa şeýle jogap berdi : « Meniň üçin janyňy pida edersiňmi ? Hakykatdan-da , Men saňa dogrusyny aýdýaryn , horaz gygyrmazdan öň , sen Meni üç gezek inkär edersiň .
43014001	Ýüregiňiz gysmasyn . Hudaýa iman ediň , Maňa iman ediň .
43014002	Atamyň öýünde mesgenler köpdür ; şeýle bolmasa , Men size „ Ýer taýýarlamaga barýaryn " diýermidim ?
43014003	Gidip ýer taýýarlanymdan soň , siziň hem Öz ýanymda bolmagyňyz üçin ýene gelip , sizi Özüm bilen alyp giderin .
43014004	Siz Meniň nirä barýanymy , ýoly bilýänsiňiz » .
43014005	Tomas Oňa : « Ýa Reb , biz Seniň nirä barýanyňy bilmeýäris , ýoly nädip bileli ? » diýdi .
43014006	Isa oňa şeýle diýdi : « Men ― ýol , hakykat we ýaşaýyşdyryn , Mensiz hiç kim Ata baryp bilmez .
43014007	Meni tanasaňyz , Atamy-da tanarsyňyz . Siz mundan beýläk Ony tanaýarsyňyz , Ony gördüňiz » .
43014008	Filipus Oňa : « Ýa Reb , Atany bize görkez , bize şol bolýar » diýdi .
43014009	Isa oňa şeýle diýdi : « Eý Filipus , Men siziň bilen şeýle köp wagt bolsam-da , Meni tanamadyňmy ? Meni gören Atany-da görendir . Seniň „ Atany bize görkez " diýmäň näme ?
43014010	Meniň Atadadygyma , Atanyň hem Mendedigine sen iman etmeýärsiňmi ? Men size aýdýan sözlerimi Öz-Özümden aýtmaýaryn , Mende ýaşaýan Ata Öz işlerini edýär .
43014011	Meniň Atadadygyma , Atanyň-da Mendedigine iman ediň ; hiç bolmanda , eden işlerim üçin Maňa iman ediň .
43014012	Men size hakykatyny aýdýaryn , Maňa iman eden Meniň bitiren işlerimi-de bitirer , bulardan has ulularyny-da eder , çünki Men Atama barýaryn .
43014013	Atam Ogulda şöhratlanar ýaly , Meniň adym bilen näme dileseňiz , dilegiňizi bitirerin .
43014014	Meniň adym bilen bir zat dileseňiz , berjaý ederin .
43014015	Meni söýýän bolsaňyz , buýruklarymy berjaý ediň .
43014016	Men-de Atama ýalbararyn , Ol size , hemişe siziň bilen bolar ýaly , başga bir Göwünlik Beriji , ýagny Hakykat Ruhuny berer .
43014017	Hakykat Ruhuny dünýä kabul edip bilmez , çünki dünýä Ony ne görýär , ne-de tanaýar . Ýöne siz Ony tanaýarsyňyz , çünki Ol siziň araňyzda ýaşaýar we siziň içiňizde bolar .
43014018	Men sizi ýetim goýmaryn , ýanyňyza gaýdyp gelerin .
43014019	Az salymdan soň dünýä Meni görmez , ýöne siz görersiňiz , çünki Men ýaşaýaryn , siz-de ýaşarsyňyz .
43014020	Şol gün Meniň Atamdadygymy , siziň hem Mendedigiňizi , Meniň-de sizdedigimi bilersiňiz .
43014021	Meniň buýruklarymy tutup , olary berjaý edýän Meni söýýändir . Meni söýýäni Atam-da söýer . Men-de ony söýerin we oňa görnerin » .
43014022	« Ýa Reb , Sen Özüňi dünýä däl-de , bize görkezmek isleýärsiň welin , bu nähili bolýar ? » diýip , Iuda ( Iskariot däl ) Ondan sorady .
43014023	Isa oňa şeýle jogap berdi : « Kim Meni söýýän bolsa , sözümi tutar . Atam-da ony söýer , biz oňa baryp , ýanynda mesgen tutarys .
43014024	Meni söýmeýän Meniň sözümi tutmaz . Siziň bu eşidýän sözleriňiz Meniňki däl-de , Meni iberen Atanyňkydyr .
43014025	Men bu zatlary size Özüm ýanyňyzdakam aýdýaryn .
43014026	Meniň adymdan Atanyň iberjek Göwünlik Berijisi ― Mukaddes Ruh size ähli zady öwreder , Meniň aýdan ähli zatlarymy ýadyňyza salar .
43014027	Men size parahatlyk goýup barýaryn , Öz parahatlygymy size berýärin . Men muny , dünýäniň berşi ýaly bermeýärin . Ýüregiňiz gysmasyn , gorkmaň .
43014028	„ Men barýaryn , ýöne ýanyňyza öwrülip gelerin " diýenimi eşitdiňiz . Meni söýýän bolsaňyz , Meniň Atanyň ýanyna gidýänligime şatlanardyňyz , çünki Ata Menden beýikdir .
43014029	Men muny size bolan wagty iman edersiňiz diýip , bolmazyndan öň aýtdym .
43014030	Maňa indi siziň bilen gepleşere köp wagt galmady , çünki bu dünýäniň hökümdary gelýär . Onuň Men barada erk-ygtyýary ýokdur .
43014031	Ýöne Meniň Atany söýýänligimi , Ata Maňa nähili tabşyryk beren bolsa , şony berjaý edýänligimi dünýä bilmelidir . Turuň , bu ýerden gideliň .
43015001	Men hakyky üzüm agajydyryn , Atam bagbandyr .
43015002	Mendäki miwe bermeýän her bir şahany Ol keser , miwe berýänini bolsa has-da köp miwe bersin diýip timarlar , tämizlär .
43015003	Meniň size aýdan sözüm arkaly siz indi tämizsiňiz .
43015004	Siz Mende galyň , Men hem sizde galaýyn . Üzüm agajyndan aýrylan şahanyň öz-özünden miwe berip bilmeýşi ýaly , Menden aýrylsaňyz , siz hem miwe berip bilmersiňiz .
43015005	Men üzüm agajydyryn , siz şahalarsyňyz . Kim Mende galýan bolsa we Men kimde galýan bolsam , ol bol miwe berer . Siz Menden üzňe hiç zat edip bilmersiňiz .
43015006	Kim Mende galmasa , şaha kimin kesilip taşlanar , gurar . Olary ýygnaşdyryp , oda atarlar , olar hem ýanar .
43015007	Siz Mende galsaňyz , Meniň sözlerim sizde galsa , islän dilegiňiz biter .
43015008	Siziň köp miwe bermegiňiz bilen Atam şöhratlanar . Şeýlelikde , siz Meniň şägirtlerim bolarsyňyz .
43015009	Atamyň Özümi söýşi ýaly , Men-de sizi söýdüm . Meniň söýgimde galyň .
43015010	Meniň Atamyň buýruklaryny berjaý edip , Onuň söýgüsinde galyşym ýaly , siz hem buýruklarymy berjaý etseňiz , Meniň söýgimde galarsyňyz .
43015011	Size bu zatlary Meniň şatlygym sizde bolsun we şatlygyňyz doly bolsun diýip aýtdym .
43015012	Meniň buýrugym şu : biri-biriňizi Meniň sizi söýşüm ýaly söýüň .
43015013	Bir adamyň öz dostlary üçin janyny pida etmeginden uly söýgi hiç kimde ýokdur .
43015014	Meniň özüňize buýranymy berjaý etseňiz , Maňa dostsuňyz .
43015015	Mundan beýläk Men size gul diýmerin , çünki gul agasynyň näme edýänini bilýän däldir . Men size dost diýdim , çünki Atamdan eşiden ähli zatlarymy size aýtdym .
43015016	Siz Meni saýlamadyňyz , Men sizi saýladym , gidip , miwe öndüriň we miwäňiz uzak galsyn diýip , sizi wezipä belledim . Şeýlelikde , Meniň adym bilen Atadan näme dileseňiz , Ol size berer .
43015017	Meniň size buýrugym şu : biri-biriňizi söýüň .
43015018	Dünýä sizi ýigrense , onuň sizden öň Meni ýigrenendigini biliň .
43015019	Dünýäden bolan bolsaňyz , dünýä sizi özüniňkiler kimin söýerdi . Ýöne dünýäden däldigiňiz üçin , Meniň sizi dünýäden saýlap alanlygym üçin , ine , şunuň üçin dünýä sizi ýigrenýär .
43015020	Meniň size „ Gul öz agasyndan uly däldir " diýen sözümi ýada salyň . Olar Meni yzarlan bolsalar , onda sizi-de yzarlarlar . Meniň sözümi tutan bolsalar , siziňkini-de tutarlar .
43015021	Olar size bu zatlaryň ählisini Meniň adym sebäpli ederler , çünki olar Meni Ibereni tanamaýarlar .
43015022	Men gelip , olara aýtmadyk bolsadym , onda günäleri bolmazdy , ýöne indi günäleri üçin ötünçleri ýokdur .
43015023	Meni ýigrenýän Meniň Atamy-da ýigrenýändir .
43015024	Men başgasynyň etmedik işlerini olaryň arasynda etmedik bolsam , onda günäleri bolmazdy , ýöne indi görüp , hem Meni , hem-de Atamy ýigrendiler .
43015025	Kanunlarynda : „ Meni nähak ýigrendiler " diýip ýazylan söz berjaý bolmalydyr .
43015026	Atadan size iberiljek Göwünlik Berijim , ýagny Atadan çykan Hakykat Ruhy gelende , Men hakda güwälik eder .
43015027	Siz-de güwälik edersiňiz , çünki başdan Meniň bilen bilediňiz .
43016001	Bu zatlary size aldanyp , ýoldan çykmazlygyňyz üçin aýtdym .
43016002	Sizi sinagogalardan kowarlar . Hawa , sizi öldüren her kesiň şeýtmek bilen Hudaýa hyzmat edýändirin öýtjek wagty geler .
43016003	Bu işleri ederler , sebäbi olar ne Atany , ne-de Meni tanaýarlar .
43016004	Ýöne Men bulary özüňize aýdandygymy wagty gelende ýatlarsyňyz diýip aýtdym . Özüm ýanyňyzda bolanym üçin size bu zatlary başda aýtmandym .
43016005	Indi bolsa Men Özümi Iberene barýaryn . Sizden hiç kim „ Nirä barýarsyň ? " diýip soramaýar .
43016006	Ýöne bu zatlary aýdanym üçin siziň ýüregiňiz gaýgydan dolandyr .
43016007	Muňa garamazdan , Men size hakykaty sözleýärin : Meniň gitmegim size peýdadyr , Men gitmesem , Göwünlik Beriji size gelmez , gitsem welin , Ony size ibererin .
43016008	Ol gelende , günä , dogrulyk we höküm babatda dünýäniň ýalňyşandygyny aýan eder .
43016009	Günä babatda olaryňky nädogry , çünki Maňa iman etmeýärler .
43016010	Dogrulyk babatda-da olaryňky nädogry , çünki Men Atama barýaryn , mundan beýläk Meni görmersiňiz .
43016011	Höküm babatda-da olaryňky nädogry , çünki bu dünýäniň hökümdary höküm edilendir .
43016012	Size aýtjak ýene köp zatlarym bar , ýöne häzir siz olary göterip bilmersiňiz .
43016013	Emma Hakykat Ruhy gelende , Ol size bütin hakykata tarap ýol görkezer , çünki Ol Öz-Özünden aýtmaz , näme eşitse , şony aýan eder , geljek zatlary size bildirer .
43016014	Meni şöhratlandyrar , çünki Ol Meniňkiden alyp , size bildirer .
43016015	Atamyň nämesi bar bolsa Meniňkidir . Şuňa görä-de , Meniňkiden alyp , size bildirer diýýärin .
43016016	Az wagtdan soň Meni görmersiňiz , ýene az wagtdan soň Meni görersiňiz , çünki Men Atama barýaryn » .
43016017	Şonda Isanyň şägirtleriniň käbirleri biri-birine şeýle diýdiler : « Onuň „ Az wagtdan soň Meni görmersiňiz , ýene az wagtdan soň Meni görersiňiz " , „ Atama barýaryn " diýenine nähili düşünmelikä ?
43016018	Az wagtdan soň diýdigi nämekä ? Onuň aýdýanyna biz düşünmeýäris » .
43016019	Isa Özüne sorag bermek isleýändiklerini bilip şeýle diýdi : « Az wagtdan soň Meni görmersiňiz , ýene az wagtdan soň Meni görersiňiz diýýänim üçin biri-biriňize sorag berýärsiňizmi ?
43016020	Hakykatdan-da , Men size dogrusyny aýdýaryn , siz möňňürip aglarsyňyz , dünýä bolsa şatlanar . Siz gaýgylanarsyňyz , ýöne gaýgyňyz şatlyga öwrüler .
43016021	Aýal dogurjak wagty gam-gussa çekýändir , çünki sagady gelendir , ýöne dogranyndan soň , ol bir adamyň dünýä inendiginiň şatlygy bilen gaýgy-gussany unudar .
43016022	Siz barada hem şeýle , siziň-de häzir gaýgyňyz bar , emma Men sizi ýene görerin , göwnüňiz galkynar , hiç kim şatlygyňyzy sizden almaz .
43016023	Şol gün Menden hiç zat soramarsyňyz . Hakykatdan-da , Men size dogrusyny aýdýaryn , Atadan näme dileseňiz , Meniň adymyň hatyrasyna Ol ony size berer .
43016024	Şu wagta çenli siz Meniň adymdan hiç zat dilemediňiz . Diläň , alarsyňyz , şatlygyňyz dolup-daşar .
43016025	Men bu zatlary size tymsallar bilen aýtdym , ýöne wagt geler , Men tymsallar bilen geplemän , Ata barada aç-açan gürrüň bererin .
43016026	Şol gün Meniň adym bilen dilärsiňiz . Men siziň üçin Atadan dilärin diýmeýärin .
43016027	Çünki Atanyň Özi sizi söýýär , sebäbi , siz Meni söýýärsiňiz , Meniň Atadan gelendigime iman edýärsiňiz .
43016028	Men Atadan çykyp , dünýä geldim . Indi bolsa dünýäni terk edip , Ata barýaryn » .
43016029	Onuň şägirtleri şeýle diýdiler : « Ine , indi Sen hiç bir tymsalsyz , açyk sözleýärsiň .
43016030	Biz Seniň ähli zatlary bilýändigiňi indi bilýäris , hiç kimiň Senden soramagyna zerurlyk ýok . Şoňa görä-de , Seniň Hudaýdan gelendigiňe iman edýäris » .
43016031	Isa olara şeýle diýdi : « Indi iman edýärsiňizmi ?
43016032	Ine , wagt geler , hawa , geldi hem , ähliňiz öýüňize-iliňize dagap gidersiňiz , Meni ýeke galdyrarsyňyz . Ýöne Men ýeke däldirin , çünki Ata Meniň bilendir .
43016033	Bu zatlary Mende parahatlygyňyz bolsun diýip aýtdym . Dünýäde gaýgy-gussaňyz bolar , emma mert boluň . Men dünýäni ýeňendirin » .
43017001	Bu zatlary aýdansoň , Isa gözlerini Göge dikip , şeýle diýdi : « Eý Ata , pursat geldi , Ogluň-da Seni şöhratlandyrar ýaly , Ony şöhratlandyr .
43017002	Çünki Seniň Oňa berenleriňiň ählisine ebedi ýaşaýyş bersin diýip , Sen Ogla bütin adamzat üstünden häkimiýet berdiň .
43017003	Ebedi ýaşaýyş Seni , ýalňyz hak Hudaýy we Seniň ibereniň Isa Mesihi tanamakdyr .
43017004	Maňa tabşyran işiňi berjaý etmek bilen , Seni Ýer ýüzünde şöhratlandyrdym .
43017005	Eý Ata , dünýä döremezden öň huzuryňda Maňa bolan şöhrat bilen indi Meni huzuryňda şöhratlandyr .
43017006	Men dünýäden Maňa beren Öz adamlaryňa Seniň adyňy tanatdym . Olar Seniňkidir , olary Maňa Sen berdiň , olar Seniň sözüňi tutdular .
43017007	Indi olar Maňa beren ähli zatlaryňyň Sendendigini bilýärler .
43017008	Çünki Maňa tabşyran sözleriňi olara ýetirdim . Olar kabul etdiler , Meniň , hakykatdan-da , Senden gelendigimi bildiler . Meni Seniň iberendigiňe iman etdiler .
43017009	Olar üçin ýalbarýaryn . Dünýä üçin däl-de , Maňa beren adamlaryň üçin ýalbarýaryn , çünki olar Seniňkidir .
43017010	Meniň ähli zadym Seniňkidir , Seniňki-de Meniňkidir , Men olar arkaly şöhratlandym .
43017011	Indi Men bu dünýäde däl , ýöne olar entek dünýäde . Men Saňa gaýdyp barýaryn . Eý Mukaddes Ata , Maňa berenleriňi Öz adyň bilen gora , olar-da biziň ýaly bolsunlar .
43017012	Men olar bilen bile bolan wagtym Maňa berenleriňi Seniň adyň bilen gorap sakladym . Ýazgy berjaý bolar ýaly , heläkçilik oglundan başga olaryň hiç biri heläk bolmady .
43017013	Men indi Saňa barýaryn . Men bu zatlary dünýädekäm şatlygym olarda doly bolsun diýip aýdýaryn .
43017014	Men olara Seniň sözüňi berdim , dünýä olary ýigrendi , çünki Meniň dünýäden bolmaýşym ýaly , olar-da dünýäden däldirler .
43017015	Olary dünýäden almagyňy däl-de , ýamanlykdan goramagyňy dileýärin .
43017016	Meniň dünýäden bolmaýşym ýaly , olar-da dünýäden däldirler .
43017017	Olary hakykatyň bilen mukaddes et . Seniň sözüň hakykatdyr .
43017018	Seniň Meni dünýä iberişiň ýaly , Men-de olary dünýä iberdim .
43017019	Men Özümi olar üçin niýetleýärin , olar-da hakykat bilen mukaddes bolsun .
43017020	Men diňe olar üçin däl , eýsem , olaryň sözi bilen Maňa iman etjekler üçin-de dileg edýärin .
43017021	Olaryň hemmesi bir bolsun . Ata , Seniň Mende , Meniň-de Sende bolşum ýaly , olar-da bizde bolsun , şeýlelikde , Meni Seniň iberendigiňe dünýä iman eder .
43017022	Maňa beren şöhratyňy Men-de olara berdim , biziň bir bolşumyz ýaly , olar-da bir bolsun .
43017023	Men olarda we Sen Mendesiň . Meni Seniň iberendigiňi , Meni söýşüň kimin olary-da söýýändigiňi dünýä biler ýaly , olar bütinleý birlikde bolsun .
43017024	Eý adyl Ata , Seniň Maňa berenleriň-de , bolan ýerimde Meniň bilen bile bolup , Maňa beren şöhratyňy görmeklerini isleýärin , çünki Sen Meni dünýä döremezden öň söýüpdiň .
43017025	Eý dogry Ata , dünýä Seni tanamady , emma Men Seni tanadym , bular hem Meni Seniň iberendigiňi bildiler .
43017026	Seniň Maňa bolan söýgiň olarda bolsun , Men-de olarda bolaýyn diýip , adyňy olara bildirdim we bildirerin » .
43018001	Bu zatlary aýdansoň , Isa şägirtleri bilen bile Kidron çaýynyň aňyrsyna gitdi . Ol ýerde bir bag bardy . Isa şägirtleri bilen bile şol baga girdi .
43018002	Oňa haýynlyk eden Iuda-da ol ýeri bilýärdi , çünki Isa şägirtleri bilen , köplenç , şol ýerde duşuşardy .
43018003	Şonuň üçin-de Iuda bir topar esger bilen birlikde , baş ruhanylardan we fariseýlerden serkerdeler alyp , panusly , çyraly we ýaragly şol ýere bardy .
43018004	Isa Öz başyna düşjek ähli zady bilensoň , öňe çykyp , olara : « Kimi gözleýärsiňiz ? » diýdi .
43018005	Olar Oňa : « Nasyraly Isany » diýip jogap berdiler . Isa olara : « Ol ― Men » diýdi . Oňa haýynlyk eden Iuda-da olar bilen bile durdy .
43018006	Isa olara « Ol ― Men » diýende , olar yza çekilip , ýere ýykyldylar .
43018007	Isa olardan ýene : « Kimi gözleýärsiňiz ? » diýip sorady . Olar-da : « Nasyraly Isany » diýdiler .
43018008	Isa olara : « Men size „ Ol ― Men " diýdim ahyryn , Meni gözleýän bolsaňyz , bulary goýberiň , gitsinler » diýdi .
43018009	Isa muny « Maňa berenleriňiň hiç birini ýitirmedim » diýen sözi berjaý bolsun diýip aýtdy .
43018010	Şol wagt Simun Petrus ýanyndaky gylyjy syrdy-da , baş ruhanynyň hyzmatkärini urup , onuň sag gulagyny kesdi . Ol hyzmatkäriň ady Malhusdy .
43018011	Isa Petrusa : « Gylyjyňy gynyna sal . Atamyň Maňa beren käsesini içmäýinmi ? » diýdi .
43018012	Onsoň esgerler , olaryň baştutany we ýehudylaryň nökerleri Isany tutdular we daňdylar .
43018013	Ony ilki Hannanyň ýanyna alyp bardylar . Hanna şol ýylky baş ruhany Kaýafanyň gaýynatasydy .
43018014	Halk üçin bir adamyň ölmegi ýagşydyr diýip , ýehudylara maslahat beren hem Kaýafady .
43018015	Simun Petrus bilen ýene bir şägirt Isanyň yzyna düşüp gitdiler . Ýaňky şägirt baş ruhany bilen öňden tanyş bolansoň , ol Isa bilen bile baş ruhanynyň howlusyna girdi .
43018016	Ýöne Petrus daşarda gapynyň agzynda durdy . Onsoň baş ruhany bilen tanyş şägirt daşaryk çykdy-da , gapyny saklaýan aýala bir zatlar aýdyp , Petrusy içerik saldy .
43018017	Gapyny saklaýan aýal Petrusa : « Sen-de bu Adamyň şägirtlerinden-ä dälsiň ? » diýdi . Ol : « Ýok » diýip jogap berdi .
43018018	Howanyň sowuklygy üçin hyzmatkärler we nökerler ot ýakyp , çoýunyp durdular . Petrus hem olaryň ýanynda ýylnyp durdy .
43018019	Baş ruhany Isadan Onuň şägirtleri , taglymaty hakda sorag edýärdi .
43018020	Isa oňa şeýle jogap berdi : « Men dünýä aç-açan aýtdym . Hemişe ýehudylaryň ýygnanýan sinagogalarynda , ybadathanada sapak berdim , gizlin zat aýtmadym .
43018021	Näme üçin Menden soraýarsyň ? Näme aýdanymy eşidenlerden sora , ine , olar Meniň näme aýdanymy bilýändir » .
43018022	Bu zatlary aýdanda , şol ýerde duran nökerleriň biri : « Baş ruhana şeýle jogap berýärsiňmi ? » diýip , Isanyň dulugyna urdy .
43018023	Isa oňa : « Men nädogry aýdan bolsam , nädogrydygyny subut et , eger-de dogry aýdan bolsam , onda , näme üçin Meni urýarsyň ? » diýdi .
43018024	Onsoň Hanna Isanyň elini daňdyryp , Ony baş ruhany Kaýafanyň ýanyna iberdi .
43018025	Simun Petrus ol ýerde ýylynyp durdy . Oňa : « Sen hem Onuň şägirtlerinden-ä dälsiň ? » diýdiler . Emma ol : « Ýok » diýip inkär etdi .
43018026	Petrusyň gulagyny kesen adamynyň garyndaşy , baş ruhanynyň hyzmatkärlerinden biri : « Men seni bagda Onuň bilen görmedimmi ? » diýdi .
43018027	Petrus ýene inkär etdi , edil şol wagt horaz gygyrdy .
43018028	Onsoň Isany Kaýafanyň ýanyndan hökümet köşgüne alyp bardylar . Daňdandy . Arassaçylyk düzgünini berjaý etmek hem-de Pesah naharyny düzgün boýunça iýmek üçin , ýehudylar hökümet köşgüne girmediler .
43018029	Şeýlelikde , Pilatus olaryň ýanyna gelip : « Bu Adamy nämede aýyplaýarsyňyz ? » diýip sorady .
43018030	Olar : « Bu Adam jenaýatçy bolmadyk bolsa , Ony tutup , seniň ýanyňa getirmezdik » diýip jogap berdiler .
43018031	Pilatus olara : « Beýle bolsa , Ony alyň-da , öz kanunyňyz boýunça höküm çykaryň » diýdi . Ýehudylar Pilatusa : « Biziň kimdir birini ölüme höküm etmäge hakymyz ýok » diýdiler .
43018032	Şeýlelik bilen , Özüniň nähili ölüm bilen öljegi barada Isanyň yşarat edip aýdan sözleri berjaý bolmalydy .
43018033	Pilatus ýene hökümet köşgüne girdi-de , Isany çagyryp Oňa : « Sen ýehudylaryň patyşasymy ? » diýdi .
43018034	Isa oňa : « Muny özüňden aýdýarsyňmy ýa Men hakda başgalar saňa aýtdymy ? » diýdi .
43018035	Pilatus Isa şeýle diýdi : « Eýsem men ýehudymy ? Seni Öz halkyň bilen baş ruhanylar tutup getirdiler . Sen näme etdiň ? »
43018036	Isa şeýle jogap berdi : « Meniň patyşalygym bu dünýäden däl . Eger-de Meniň patyşalygym bu dünýäden bolan bolsa , onda hyzmatkärlerim Meni ýehudylaryň eline berdirmejek bolup göreşerdiler , ýöne Meniň patyşalygym bu ýerden däl » .
43018037	Pilatus Oňa : « Onda , Sen patyşamy ? » diýdi . Isa şeýle jogap berdi : « Meniň patyşadygymy özüň aýdýarsyň . Men hakykata güwälik etmek üçin doguldym , şonuň üçin hem dünýä geldim . Hakykatyň tarapdary bolan her bir kişi Meniň sesimi eşider » .
43018038	Pilatus Oňa : « Hakykat näme ? » diýeninden soň , ýene ýehudylaryň ýanyna baryp , olara : « Men Ondan hiç bir ýazyk tapmadym .
43018039	Ýöne adatyňyz boýunça , Pesahda men bir tussagy boşatmalydyryn . Siz ýehudylaryň patyşasyny boşatmagymy isleýärsiňizmi ? » diýdi .
43018040	Olar ýene gygyryşyp : « Ony däl , Barabbasy ! » diýişdiler . Barabbas bolsa bir garakçydy .
43019001	Soňra Pilatus Isany ýençmekligi buýurdy .
43019002	Esgerler tikenden täç örüp , Onuň başyna geýdirdiler , egnine gyrmyzy don geýdirdiler .
43019003	Ýanyna baryp : « Salam , eý , ýehudylaryň patyşasy ! » diýşip , Onuň dulugyna şarpyk çaldylar .
43019004	Pilatus ýene daşaryk çykyp , olara : « Onda hiç bir ýazyk tapmanlygymy bilmegiňiz üçin , ine , Ony siziň ýanyňyza getirýärin » diýdi .
43019005	Isa başy tikenden täçli , gyrmyzy donly daşaryk çykdy . Pilatus olara : « Ine , ol Adam ! » diýdi .
43019006	Baş ruhanylar we nökerler Isany görüp : « Haça çüýläň , haça çüýläň ! » diýip gygyryşdylar . Pilatus olara : « Ony äkidip , özüňiz haça çüýläň , çünki men Onda hiç bir ýazyk tapmadym » diýdi .
43019007	Ýehudylar oňa şeýle jogap berdiler : « Biziň bir kanunymyz bar , şol kanun boýunça Ol ölmeli , çünki Ol Özüne Hudaýyň Ogly diýýär » .
43019008	Bu sözleri eşiden Pilatus has-da gorkdy .
43019009	Ol ýene hökümet köşgüne girip , Isadan : « Sen nireli ? » diýip sorady . Emma Isa oňa jogap bermedi .
43019010	Pilatus Oňa : « Sen meniň bilen gepleşmeýärsiňmi ? Seni boşatmaga-da , haça çüýlemäge-de meniň ygtyýarymyň bardygyny bilýärsiňmi ? » diýdi .
43019011	Isa oňa şeýle jogap berdi : « Saňa ýokardan berilmedik bolsa , Maňa hiç hili ygtyýaryň bolmazdy . Şonuň üçin-de , Meni seniň eliňe bereniň günäsi has-da uludyr » .
43019012	Şondan beýläk Pilatus Isany boşatmaga synanyşdy , ýöne ýehudylar gygyryşyp : « Ony boşatsaň , sen kaýsaryň dosty dälsiň , kim-de kim özüni patyşa etse , ol kaýsara garşydyr » diýdiler .
43019013	Pilatus bu sözleri eşidende , Isany daşaryk çykaryp , Daşly Meýdançada , iwritçe Gabbata diýilýän ýerde höküm kürsüsinde oturdy .
43019014	Pesah baýramyna taýýarlyk güni günortana golaý Pilatus ýehudylara : « Ine , patyşaňyz ! » diýdi .
43019015	Olar : « Ýok et , ýok et , Ony haça çüýle ! » diýip gygyryşdylar . Pilatus olara : « Patyşaňyzy haça çüýläýinmi ? » diýdi . Baş ruhanylar : « Biziň kaýsardan başga patyşamyz ýokdur » diýip jogap berdiler .
43019016	Onsoň Pilatus haça çüýlemek üçin Isany olaryň ygtyýaryna berdi . Olar Isany alyp gitdiler .
43019017	Isa Öz haçyny göterip , Kelleçanak ― iwritçe Golgota diýilýän ýere çykdy .
43019018	Ol ýerde Ony we Onuň ýanynda ýene iki adamy haça çüýlediler : olaryň biri Onuň bu tarapynda , beýlekisi ol tarapyndady , Isa bolsa ortadady .
43019019	Pilatus bir tagtanyň ýüzüne : « NASYRALY ISA , ÝeHUDYLARYŇ PATYŞASY » diýip ýazdy-da , haçdan asdy .
43019020	Ýehudylaryň köpüsi bu ýazgyny okadylar , çünki Isanyň haça çüýlenen ýeri şähere ýakyndy . Bu ýazgy iwritçe , grekçe we latynça ýazylypdy .
43019021	Ýehudylaryň baş ruhanylary Pilatusa : « „ Ýehudylaryň patyşasy " diýip ýazma-da , „ Bu Adam : Men ýehudylaryň patyşasydyryn diýdi " diýip ýaz » diýdiler .
43019022	Pilatus olara : « Ýazjagymy eýýäm ýazdym » diýip jogap berdi .
43019023	Isany haça çüýlän esgerler Onuň egin-eşigini alyp , her esger üçin bir paý edip dört böldüler . Ýene bir köýnek bardy . Bu köýnek tikilgi däl-de , tutuşlygyna dokalgydy .
43019024	« Egin-eşigimi özara paýlaşdylar , eşigim üçin bije atdylar » diýen Ýazgy berjaý bolar ýaly , esgerler : « Muny ýyrtman , bije atyşalyň , kime düşse , şonuňky » diýişdiler . Şeýle hem etdiler .
43019025	Isanyň haçynyň ýanynda Onuň ejesi we ejesiniň aýal dogany , Kleopasyň aýaly Merem we magdalaly Merem durdy .
43019026	Isa ejesini , onuň ýanynda Özüniň gowy görýän şägirdiniň duranyny görüp , ejesine : « Eý hatyn , ine , seniň ogluň » diýdi .
43019027	Onsoň şägirde : « Ine , seniň ejeň » diýdi . Şondan soň ýaňky şägirt ony öz öýüne aldy .
43019028	Onsoň Isa ähli zadyň tamam bolup barýanyny bilip , Mukaddes Ýazgynyň berjaý bolmagy üçin , « Suwsadym » diýdi .
43019029	Şol ýerde sirkeden doly bir gap durdy . Esgerler bir gubkany sirkä batyrdylar-da , naýza dakyp , Onuň agzyna tutdular .
43019030	Isa sirkäni dadyp : « Hemmesi berjaý boldy ! » diýdi-de , başyny egip jan berdi .
43019031	Sabadyň öň ýanyndaky taýýarlyk güni bolansoň , jesetler Sabat güni haçda galmasyn diýip , ( çünki Sabat güni möhüm gündi ) ýehudylar Pilatusdan haça çüýlenenleriň injiklerini döwüp , jesetleri aşak düşürtmegi haýyş etdiler .
43019032	Şeýlelik bilen , esgerler baryp , birinjiniň we onuň bilen bile haça çüýlenen beýlekiniň injiklerini döwdüler .
43019033	Ýöne Isanyň ýanyna gelip , eýýäm ölendigini görenlerinde , olar Onuň injiklerini döwmediler .
43019034	Muňa garamazdan , esgerleriň biri naýza bilen Onuň böwrüni dildi , şol bada-da gan we suw çogduryldy .
43019035	Gören şaýat boldy , onuň şaýatlygy hakdyr . Ol siz iman eder ýaly , özüniň dogry aýdýanyny bilýändir .
43019036	Çünki bu iş « Onuň hiç bir süňki döwülmez » diýen Ýazgynyň berjaý bolmagy üçin boldy .
43019037	Başga bir Ýazgyda bolsa « Bedenini dilen Adamlaryna serederler » diýilýär .
43019038	Onsoň Isanyň şägirdi bolan , ýöne ýehudylardan gorkup , muny ýaşyrýan arimatiýaly Ýusup Onuň jesedini haçdan aýyrmaga Pilatusdan rugsat sorady . Pilatus muňa rugsat berdi . Ol baryp , Isanyň jesedini haçdan aýyrdy .
43019039	Ozal gijäniň içinde Isanyň ýanyna baran Nikodimos-da ýüz gadaga golaý garyşyk mür we sarysabyr ýagyny alyp geldi .
43019040	Olar Isanyň jesedini alyp , ýehudylaryň jaýlama adaty boýunça , Ony ýakymly ysly ýag sepilen kepene doladylar .
43019041	Isanyň haça çüýlenen ýerinde bir bag we bagda heniz hiç kim jaýlanmadyk bir täze mazar bardy .
43019042	Ýehudylaryň Sabada taýýarlyk güni bolany üçin Isany şol ýerde goýdular , çünki mazar ýakyndy .
43020001	Hepdäniň ilkinji güni , entek garaňkyka , Magdalaly Merem irden mazara baranda , daşyň mazardan aýrylandygyny gördi .
43020002	Ol derrew ylgap , Simun Petrusa we Isanyň gowy görýän beýleki şägirdiniň ýanyna bardy-da , olara : « Rebbi mazardan çykaryp äkidipdirler , Ony nirede goýandyklaryny bilmeýäris » diýdi .
43020003	Petrus bilen beýleki şägirt derrew çykyp , mazara tarap gitdiler .
43020004	Olaryň ikisi-de ylgaýardy , ýöne beýleki şägirt Petrusdan çalt ylgap , mazara ondan öň bardy .
43020005	Ol eglip seredende , mazaryň içinde kepen matalaryň ýatandygyny gördi , ýöne içerik girmedi .
43020006	Şol wagt onuň yzyndan Simun Petrus hem geldi . Ol mazara girip , kepeniň ýerde ýatanyny , ýöne Isanyň başyna oralan ýaglygyň kepen bilen bir ýerde bolman , aýry bir ýerde saralgy ýatanyny gördi .
43020007	
43020008	Soňra mazara ondan öň baran şägirt hem mazaryň içine girdi-de , ony görüp iman etdi .
43020009	Çünki olar Isanyň direljekdigi hakdaky Mukaddes Ýazga henize çenli düşünmändiler .
43020010	Soňra şägirtler öýlerine gaýtdylar .
43020011	Merem bolsa mazaryň ýanynda aglamaga durdy . Ol aglap durka , eglip mazaryň içine seredende , iki sany ak eşikli perişdä onuň gözi düşdi . Olaryň biri Isanyň jesediniň ýatan ýeriniň başujunda , beýlekisi-de aýagujunda otyrdy .
43020012	
43020013	Olar oňa : « Eý naçar , sen näme üçin aglaýarsyň ? » diýdiler . Ol-da olara : « Rebbimi mazardan çykaryp äkidipdirler , Ony nirede goýandyklaryny bilmeýärin » diýdi .
43020014	Muny aýdansoň , yzyna seredende , ol Isanyň durandygyny gördi , ýöne Ony tanamady .
43020015	Isa oňa : « Eý naçar , sen näme üçin aglaýarsyň ? Kimi gözleýärsiň ? » diýdi . Merem Oňa bagbandyr öýdüp : « Eý aga , mazardan Ony sen äkiden bolsaň , nirede goýanyňy maňa aýt , men Ony alyp gideýin » diýdi .
43020016	Isa oňa : « Merem ! » diýdi . Ol hem Oňa tarap gaňrylyp , iwritçe : « Rebbuni ! » diýdi . Bu « Mugallym » diýmekdir .
43020017	Isa oňa : « Maňa galtaşma , çünki Men entek Atamyň ýanyna çykamok , ýöne doganlarymyň ýanyna bar-da , olara Meniň Atamyň we siziň Ataňyzyň , Meniň Hudaýymyň we siziň Hudaýyňyzyň ýanyna çykyp barýanymy aýt » diýdi .
43020018	Magdalaly Merem baryp , Rebbi görendigini , Rebbiň özüne aýdanlaryny şägirtlere habar berdi .
43020019	Hepdäniň şol ilkinji güni agşamara Isanyň şägirtleri ýehudylardan gorkularyna gapylary gulplap , bir öýde üýşüşip otyrkalar , Isa geldi . Isa olaryň ortalarynda durup : « Size parahatlyk ! » diýip , olara ýüzlendi .
43020020	Muny aýdyp , olara Öz ellerini , böwrüni görkezdi . Şägirtleri Rebbi görüp şatlandylar .
43020021	Isa olara ýene : « Size parahatlyk ! Atamyň Meni iberişi ýaly , Men-de sizi iberýärin » diýdi .
43020022	Soňra bolsa olaryň üstüne üfläp goýberdi-de : « Mukaddes Ruhy alyň .
43020023	Siz kimiň günäsini bagyşlasaňyz , ol bagyşlanar , kimiň günäsini geçmeseňiz , ol geçilmez » diýdi .
43020024	Onkileriň biri bolan Ekiz diýilýän Tomas Isa gelen mahaly olaryň ýanynda däldi .
43020025	Beýleki şägirtler oňa : « Rebbi gördük » diýdiler . Ýöne ol : « Men Onuň ellerinde çüýleriň yzyny görüp , şol yzlara barmaklarymy degirmesem , böwrüne elimi degirmesem , asla ynanmaryn » diýdi .
43020026	Sekiz günden soň , şägirtler ýene öýdekäler , Tomas hem olaryň arasyndady . Gapylar gulply bolsa-da , Isa gelip , olaryň ortasynda durdy-da : « Size parahatlyk ! » diýdi .
43020027	Onsoň Isa Tomasyň ýanyna baryp , oňa : « Barmagyňy bu ýere degir , ellerimi gör , eliňi uzat-da , böwrüme degir , imansyz bolma , imanly bol » diýdi .
43020028	Tomas Oňa : « Rebbim , Hudaýym ! » diýdi .
43020029	Isa oňa : « Sen Meni göreniň üçin iman etdiň . Meni görmän iman edenler nähili bagtly ! » diýdi .
43020030	Isa şägirtleriniň ýanynda bu kitapda ýazylmadyk başga-da köp alamatlar görkezdi .
43020031	Ýöne bular siziň Isanyň Hudaýyň Ogly Mesihdigine iman etmegiňiz we iman edip , Onuň ady bilen ýaşaýşa gowuşmagyňyz üçin ýazyldy .
43021001	Bulardan soň , Isa Tiberiýa kölüniň kenarynda peýda bolup , ýene şägirtlerine göründi . Ol Özüni şeýle görkezdi :
43021002	Simun Petrus , Ekiz diýilýän Tomas , Jeliläniň Kana şäherinden bolan Natanaýel , Zebedeýiň ogullary we Isanyň şägirtlerinden ýene ikisi bilelikdediler .
43021003	Simun Petrus olara : « Men balyk tutmaga gidýärin » diýdi . Olar-da oňa : « Biz-de seniň bilen gitjek » diýdiler . Baryp , gaýyga mündüler , ýöne ol gije hiç zat tutup bilmediler .
43021004	Ertir ir bilen Isa kenarda durdy , ýöne şägirtleri Onuň Isadygyny bilmediler .
43021005	Isa olara : « Eý balalar , iýmäge bir zadyňyz barmy ? » diýdi . Olar : « Ýok » diýip jogap berdiler .
43021006	Isa olara : « Toruňyzy gaýygyň sag tarapyndan sallaň , tutarsyňyz » diýdi . Olar tory salladylar , balygyň köplüginden ýaňa tory çekip çykaryp bilmediler .
43021007	Şonda Isanyň gowy görýän şägirdi Petrusa : « Bu ― Reb ! » diýdi . Simun Petrus Onuň Rebdigini eşiden badyna geýimini biline orap , ( ol ýalaňaçdy ) özüni köle oklady .
43021008	Beýleki şägirtler bolsa balyk toruny çekip , gaýyk bilen ýüzüp geldiler , olar kenardan uzak bolman , onuň iki ýüz arçyn çemesi ýakynyndadylar .
43021009	Olar gury ýere çykanlarynda , kömür odunyň ýanyp durandygyny gördüler , közüň üstünde bolsa balyk bilen çörek bardy .
43021010	Isa olara : « Indi tutan balyklaryňyzdan getiriň » diýdi .
43021011	Simun Petrus gaýyga münüp , ýüz elli üç sany ullakan balykdan doly tory kenara çykardy . Balyk şeýle köp bolsa-da , tor ýyrtylmandy .
43021012	Isa olara : « Geliň , nahar ediniň » diýdi , ýöne şägirtleriň hiç biri Ondan « Sen kim ? » diýip soramaga ýürek edip bilmedi , çünki Onuň Rebdigini olar bilýärdiler .
43021013	Isa geldi-de , çöregi alyp , olara berdi , balygy-da şeýtdi .
43021014	Bu Isanyň direlenden soň , şägirtlerine üçünji gezek görnüşidi .
43021015	Olar nahar edinip bolanlaryndan soň , Isa Simun Petrusa : « Eý , Ýahýanyň ogly Simun , sen Meni bulardan artyk söýýärsiňmi ? » diýdi . Simun Oňa : « Hawa , ýa Reb , Seni söýýänligimi Özüň bilýänsiň » diýdi . Isa-da oňa : « Guzularymy otlat » diýdi .
43021016	Isa ikinji gezek ýene oňa : « Eý , Ýahýanyň ogly Simun , Meni söýýärsiňmi ? » diýdi . Ol-da Oňa : « Hawa , ýa Reb , Seni söýýänligimi Özüň bilýänsiň » diýdi . Isa-da oňa : « Goýunlarymy bak » diýdi .
43021017	Isa oňa üçünji gezek : « Eý , Ýahýanyň ogly Simun , Meni söýýärsiňmi ? » diýdi . Petrus Onuň üçünji gezek « Meni söýýärsiňmi ? » diýip soranyna gaýgylandy , Oňa : « Ýa Reb , Sen ähli zady bilýänsiň , Seni söýýänimi-de bilýänsiň » diýdi . Isa oňa şeýle diýdi : « Goýunlarymy otlat .
43021018	Hakykatdan-da , Men saňa dogrusyny aýdýaryn , ýaşkaň özüň biliňi guşap , halan ýeriňe gidýärdiň , emma garranyňda elleriňi uzadyp durarsyň , seni başga biri guşandyryp , halamaýan ýeriňe alyp gider » .
43021019	Ol muny Petrusa onuň nähili ölüm bilen Hudaýy hormatlajakdygyna yşarat edip aýtdy . Muny aýdandan soň , oňa : « Meniň yzyma düş » diýdi .
43021020	Petrus-da öwrülip , Isanyň gowy görýän şägirdiniň , ýagny agşam nahary wagtynda Isanyň döşüne ýaplanyp Oňa : « Ýa Reb , Saňa haýynlyk etjek kim ? » diýeniň-de , yzlaryna düşüp gelýänini gördi .
43021021	Petrus ony görüp , Isa : « Ýa Reb , bu näme bolar ? » diýdi .
43021022	Isa oňa : « Men Özüm gelýänçäm , onuň galmagyny isleýän bolsam , saňa näme ? Sen Meniň yzyma düş » diýdi .
43021023	Şeýlelikde , doganlar arasynda bu şägirt ölmez diýen gürrüň ýaýrady . Emma Isa oňa « Ölmez » diýmän , diňe « Men Özüm gelýänçäm , onuň galmagyny isleýän bolsam , saňa näme ? » diýipdi .
43021024	Bu zatlara şaýat bolup , şulary ýazan şägirt şoldur . Biz onuň şaýatlygynyň hakdygyny bilýäris .
43021025	Isanyň başga-da eden işleri gaty köpdür . Olar birin-birin ýazylsa , onda ýazylan kitaplar dünýä sygmaz diýip pikir edýärin . Omyn !
44001001	Eý Teofilus ! Men ilkinji kitabymy Isanyň Öz saýlan resullaryna Mukaddes Ruh arkaly buýruk bereninden soň , Onuň tä Göge alnan gününe çenli etmäge we öwretmäge başlan ähli zatlary hakda ýazdym .
44001002	
44001003	Ol görgüsinden soň hem kyrk günüň dowamynda resullara göründi , Hudaýyň Patyşalygy barada gürrüň berip , köp kesgitli alamatlar bilen Özüniň diridigini olara görkezdi .
44001004	Olar bilen bile bolan wagty olara buýruk berdi : « Iýerusalimden aýrylman , Atanyň wadasyna garaşyň . Siz ol wadany menden eşitdiňiz .
44001005	Çünki Ýahýa suw bilen çokundyrdy , ýöne siz ýene birnäçe günden Mukaddes Ruh bilen çokundyrylarsyňyz » .
44001006	Indi bular özara ýygnanyşanlarynda Ondan soradylar : « Ýa Reb , Ysraýyl üçin patyşalygy gaýtadan şu wagt berkarar etjekmi ? »
44001007	Isa olara şeýle diýdi : « Atanyň Öz ygtyýaryna tabyn eden wagt ýa möwsümlerini bilmek siziň işiňiz däl .
44001008	Ýöne Mukaddes Ruh üstüňize inende , güýç-kuwwat alyp , Iýerusalimde , bütin Ýahudada , Samariýada , Ýeriň tä soňuna çenli Meniň şaýatlarym bolarsyňyz » .
44001009	Isa bulary aýdandan soň , olaryň gözleriniň alnynda ýokary galdyryldy , bir bulut Ony olaryň nazaryndan gizledi .
44001010	Ol barýarka , olar hem Göge bakyşyp durkalar , ine , ýanlarynda egni ak eşikli iki adam durup , şeýle diýdiler :
44001011	« Eý , jelileli adamlar ! Nämä bu ýerde Göge bakyşyp dursuňyz ? Isa Göge alyndy . Ol gidişi ýaly , gaýdyp hem geler » .
44001012	Ine , şonda olar Zeýtun dagy diýen dagdan Iýerusalime öwrüldiler . Bu dag Iýerusalime ýakyn bolup , bir sabat günlük ýoldur .
44001013	Şähere girenlerinde Petrus , Ýahýa , Ýakup , Andreas , Filipus , Tomas , Bartolomeus , Matta , Alfeusyň ogly Ýakup , Watançy Simun we Ýakubuň ogly Iuda öz bolýan balahanalaryna çykdylar .
44001014	Bularyň bary aýallar , Isanyň ejesi Merem we Onuň doganlary bilen bile bir adam ýaly bolup , üznüksiz doga we dileg edýärdiler .
44001015	Şol günlerde Petrus sany ýüz ýigrimä golaý bolan doganlaryň ortasynda ýokary turup , şeýle diýdi :
44001016	« Eý doganlar ! Isany tutanlara ýolbaşçylyk eden Iuda hakda Mukaddes Ruhuň Dawudyň agzy bilen ozaldan bildiren ýazgysy berjaý bolmalydy .
44001017	Çünki ol bizden saýylyp , bu gullukdan paý aldy .
44001018	Bu adam ýamanlyk muzdy bilen bir ekin meýdanyny satyn aldy . Soň ýere ýüzin ýykylyp , ortadan iki ýaryldy , bütin içegeleri döküldi .
44001019	Bu ähli Iýerusalim ilatyna belli boldy ; şoňa görä-de ol ekin meýdanyna öz dillerinde „ Hakeldama " , ýagny „ Gan meýdany " diýdiler . )
44001020	Çünki Zebur kitabynda : „ Onuň mesgeni çolarsyn , içinde ýaşan bolmasyn , wezipesini başga biri alsyn " diýip ýazylgydyr .
44001021	Munuň üçin Reb Isanyň biziň aramyzda girip-çykan bütin zamanynyň dowamynda ,
44001022	Ýahýanyň çokundyrmasyndan başlap , tä Onuň bizden ýokary alnan gününe çenli bize hemra bolan adamlaryň biri Onuň direlişine biziň bilen birlikde güwä geçsin » .
44001023	Şeýlelikde , iki adamy , lakamy Ýustus bolup , Barsaba diýilýän Ýusup bilen Mattiýasy teklip etdiler .
44001024	Onsoň doga edip diýdiler : « Eý hemmäniň ýüregini bilýän Hudaý ! Bu ikisinden haýsysyny saýlan bolsaň , görkez ;
44001025	ol Iudanyň öz ýerine gitmek üçin terk eden bu gulluk we resullyk paýyny alsyn » .
44001026	Olar üçin bije atdylar ; bije Mattiýasa düşüp , ol on bir resuluň hataryna girdi .
44002001	Pentikost güni gelende , olaryň bary bir ýere ýygnanyşdylar .
44002002	Birden asmanda güýçli ýeliň sesine çalymdaş ses peýda bolup , ol olaryň oturan öýlerini bütinleý doldurdy .
44002003	Olara oduň ýalynlary kimin bölnen diller aýan bolup , olaryň her biriniň üstüne gondy .
44002004	Olaryň bary Mukaddes Ruhdan dolup , Ruhuň gepledişine görä , başga dillerde gepläp başladylar .
44002005	Iýerusalimde ýehudylar , Gök astyndaky her milletden bolan Hudaýdan gorkýan adamlar galýardy .
44002006	Bu ses gelende , halaýyk bir ýere ýygnandy . Olar haýran galdylar , çünki resullaryň aýdýan sözlerini olaryň hersi öz dilinde eşidýärdi .
44002007	Hemmeler haýran galdylar we geňirgenişip , biri-birlerine şeýle diýdiler : « Bu gepleýänleriň hemmesi jelileli dälmi näme ?
44002008	Onda biziň her birimiz nähili öz ene dilimizi eşidýäris ?
44002009	Biz ― parfiýalylar , midiýalylar , eýlamlylar , Mesopotamiýada , Ýahudada , Kappadokiýada , Pontusda we Aziýada ,
44002010	Firikiýada we Pamfiliýada ýaşaýanlar , şeýle hem Müsüriň , Libiýanyň we Kirinäniň töwereginde ýaşaýanlar , rimli myhmanlar , ýehudylar we ýehudy dinine geçenler ,
44002011	kiritliler , araplar bolup , olaryň öz dilimizde Hudaýyň uly işlerini gürrüň berişlerini eşidýäris » .
44002012	Olaryň bary haýran galdylar we aljyrap : « Bu näme boldugy ? » diýişdiler .
44002013	Käbirleri bolsa olary masgaralap : « Olar täze şerapdan julk bolupdyr » diýdi .
44002014	Ine , şonda Petrus Onbirler bilen birlikde ýokary turdy-da , sesini gataldyp , olara ýüzlendi : « Eý ýahudaly adamlar we bütin Iýerusalim ilaty ! Bu size belli bolsun , meniň sözlerime gulak asyň .
44002015	Bular siziň güman edişiňiz ýaly , serhoş däl , sebäbi heniz gün guşluk hem bolanok .
44002016	Ýöne bu Ioel pygamberiň aýdanydyr :
44002017	„ Hudaý diýýär : soňky günlerde şeýle bolar , Men Ruhumdan bütin adamzat üstüne dökerin . Siziň ogullaryňyz , gyzlaryňyz pygamberlik eder , ýaşlaryňyz görnüşler , garrylaryňyz düýşler görer .
44002018	Şol günlerde Ruhumdan gullarymyň , gyrnaklarymyň üstüne dökerin , olar hem pygamberlik eder .
44002019	Ýokarda ― Gökde gudratlar , aşakda ― ýer ýüzünde alamatlar , gan , ot we tüsse buguny görkezerin .
44002020	Rebbiň uly , dabaraly güni gelmezden ozal , Gün ― tümlüge , Aý gana döner .
44002021	Onsoň Rebbi çagyran adam gutular " .
44002022	Eý ysraýyllylar , bu sözleri diňläň ! Nasyraly Isa Özi arkaly Hudaýyň araňyzda döreden gudratlary , mugjyzalary we alamatlary bilen size Hudaý tarapyndan tassyklanan bir adamdy . Öz bilşiňiz ýaly ,
44002023	Hudaýyň berk islegi , öňünden bilmegi bilen eliňize berlen bu adamy siz kanunsyzlaryň eli bilen tutduňyz we haça çüýläp öldürdiňiz .
44002024	Emma Hudaý ölüm agyrylaryny çözüp , Ony direltdi , sebäbi ölümiň Ony saklamagy mümkin däldi .
44002025	Çünki Dawut Ol barada şeýle diýýär : „ Rebbi elmydama garşymda gördüm , çünki men endiremez ýaly , Ol sagymdadyr .
44002026	Şonuň üçin göwnüm galkyndy , dilim şatlandy ; tenim hem umytda ýaşar .
44002027	Çünki Sen janymy ölüler diýarynda goýmarsyň , Öz Mukaddesiň çüýremegine razy bolmarsyň .
44002028	Sen Maňa ýaşaýyş ýollaryny görkezdiň . Meni Öz huzuryňda şatlykdan doldurarsyň " .
44002029	Doganlar ! Men uly atamyz Dawut hakda size açygyny sözlesem , ol öldi , jaýlandy , mazary bolsa şu güne çenli aramyzda dur .
44002030	Ýöne ol pygamber bolanlygy üçin we Hudaýyň oňa beden boýunça öz zürýadyndan bolan Mesihi çykaryp , tagty üstünde oturtjakdygyna ant içip , wada edendigini bilenligi üçin ,
44002031	muny öňden görüp , Mesihiň direlişi barada şeýle diýdi : „ Ol ne ölüler diýarynda goýuldy , ne-de teni çüýredi " .
44002032	Isany Hudaý direltdi ; muňa biziň barymyz şaýatdyrys .
44002033	Isa Hudaýyň sagyna galdyrylandan we wada edilen Mukaddes Ruhy Atadan alandan soň , siziň bu görýän , eşidýän zatlaryňyzy dökdi .
44002034	Çünki Dawut Göge çykanok ; onuň özi şeýle diýýär : „ Reb Rebbime diýdi :
44002035	Duşmanlaryňy aýaklaryňa basgançak edýänçäm , Meniň sagymda otur " .
44002036	Şeýlelik bilen , bütin Ysraýyl öýi siziň haça çüýlän bu Isaňyzy Hudaýyň hem Reb , hem-de Mesih edenini äşgär bilsin » .
44002037	Muny eşidenlerinde , ýüreklerinde sanjy döräp , Petrus we beýleki resullara : « Doganlar , biz näme etmeli ? » diýdiler .
44002038	Petrus olara şeýle diýdi : « Toba ediň , günäleriňiziň ötülmegi üçin ähliňiz Isa Mesihiň adyna çokundyrylyň . Ine , şeýdip , siz Mukaddes Ruhuň sylagyny alarsyňyz .
44002039	Çünki wada siziň özüňiz , çagalaryňyz , uzakda bolanlaryň ählisi , şeýle hem Hudaýymyz Rebbiň çagyrjaklarynyň hemmesi üçindir » .
44002040	Ýene-de köp sözler bilen şaýatlyk etdi we : « Özüňizi bu azgyn nesilden halas ediň ! » diýip öwüt berdi .
44002041	Onuň sözüni begenç bilen unanlar çokundyrylyp , şol günde olara üç müňe golaý adam goşuldy .
44002042	Resullaryň nesihatlaryny diňlemek , çörek bölmek , ýakyn aragatnaşykda bolmak we doga okamak bilen olar wagtlaryny geçirýärdiler .
44002043	Hemmeleriň janyna gorky aralaşypdy . Resullar arkaly köp gudratlar , alamatlar görkezilýärdi .
44002044	Iman edenleriň bary bilediler , olaryň ähli zatlary ortadady .
44002045	Olar mal-mülklerini satyp , her kimiň mätäçligine görä , öz aralarynda bölüşerdiler .
44002046	Bir adam ýaly bolup , her gün ybadathana ýygnanardylar , öýden-öýe çörek bölüşip , guwanç , akýüreklilik bilen nahar edinerdiler .
44002047	Hudaýa alkyş okap , bütin il ýanynda eziz görlerdiler . Hudaý hem gutulanlaryň sanyny günsaýyn köpelderdi .
44003001	Bir gün günortandan üç sagat soň ― doga wagtynda Petrus bilen Ýahýa ikisi ybadathana gitdi .
44003002	Dogabitdi otura birini her gün göterip , ybadathananyň Owadan diýen gapysynyň agzynda oturdýardylar . Ol ybadathana girýänlerden sadaka dileýärdi .
44003003	Bu adam Petrus bilen Ýahýanyň ybadathana girip barýanyny görüp , olardan sadaka diledi .
44003004	Petrus bilen Ýahýanyň oňa gözleri düşdi . Petrus oňa garap : « Bize seret ! » diýdi .
44003005	Ýaňky adam olardan bir zat hantama bolup , olara çiňerilip seretdi .
44003006	Petrus oňa şeýle diýdi : « Meniň kümşüm , altynym ýok , ýöne öz barymy saňa berýärin : Nasyraly Isa Mesihiň adyndan : Ýöre ! »
44003007	Onsoň sag elinden tutup , ol ony galdyrdy . Şobada hem ýaňky adamyň aýaklaryna , topuklaryna ysgyn geldi .
44003008	Ol ýokary towusdy-da , dik durup , ýöräp başlady . Gezmeläp , towsup , Hudaýa alkyş okap , olar bilen birlikde ybadathana girdi .
44003009	Bütin halk onuň ýöräp , Hudaýa alkyş okap ýörenini gördi .
44003010	Onuň sadaka dilemek üçin ybadathananyň Owadan diýen gapysynyň agzynda oturýan adamdygyny tanadylar , onuň başyndan geçen işe haýran galdylar .
44003011	Ýaňky sagalan otura Petrus bilen Ýahýany goýbermän durka , bütin halk geňirgenişip , olara tarap , Süleýmanyň Eýwany diýen ýere ylgaşyp geldi .
44003012	Petrus muny görende , halka ýüzlenip , şeýle diýdi : « Eý , Ysraýyl adamlary ! Näme üçin muňa geňirgenişýärsiňiz ? Biz muny öz güýjümiz ýa takwalygymyz bilen ýöreden ýaly , näme üçin bize bakyşyp dursuňyz ?
44003013	Ybraýymyň , Yshagyň , Ýakubyň Hudaýy , biziň atalarymyzyň Hudaýy Öz guly Isany şöhratlandyrdy . Ony siz ölüme tabşyrdyňyz , Pilatus Ony boşatmagy ýüregine düwende , onuň öňünde siz Ony inkär etdiňiz .
44003014	Mukaddes we dogry Adamy inkär edip , bir adam öldürijiniň özüňize bagyşlanmagyny talap etdiňiz .
44003015	Ýaşaýyş Başlygyny öldürdiňiz ; ýöne Hudaý Ony direltdi , muňa biz güwä geçýäris .
44003016	Siziň görýän , tanaýan şu adamyňyz Isa bolan öz ynamy arkaly gözüňiziň alnynda bütinleý sagaldy . Bu adama kuwwat beren zat onuň Isa bolan ynamydyr .
44003017	Eý doganlar , men siziň-de öz başlyklaryňyz ýaly , muny bilmezlikden edendigiňizi bilýärin .
44003018	Ýöne Hudaý Öz Mesihiniň görgi görjekdigi baradaky ähli pygamberler arkaly öňünden aýdanlaryny şeýle ýerine ýetirdi .
44003019	Indi günäleriňiziň geçilmegi üçin toba ediň , dönüň .
44003020	Şeýlelikde , Rebbiň huzuryndan täzelenme pursatlary geler , Ol siziň üçin bellenen Mesih Isany ýollar .
44003021	Hudaýyň gadymdan mukaddes pygamberler arkaly aýdanlarynyň barynyň gaýtadan tertip-düzgüne salynjak wagtyna çenli Gök Ony kabul etmelidir .
44003022	Çünki Musa atalarymyza şeýle diýipdi : „ Reb Hudaý size öz doganlaryňyzyň arasyndan meniň ýaly bir pygamber döretjekdir . Onuň ähli diýjeklerine gulak asyň .
44003023	Şol Pygambere gulak asmadyk her jan halk arasyndan ýok ediler " .
44003024	Samuýelden başlap , ähli pygamberler , geplänleriň bary şu günleri habar berdiler .
44003025	Siz pygamberleriň ogullarysyňyz , Hudaýyň Ybraýyma : „ Ýer ýüzüniň ähli uruglary seniň nesliňden bereket tapar ! " diýip , ata-babalaryňyz bilen baglaşan ähtiniň ogullarysyňyz .
44003026	Hudaý Öz saýlan guly Isany siziň her biriňizi ýaman päliňizden gaýtarsyn , size bereket bersin diýip direltdi , Ony ilki bilen size ýollady » .
44004001	Olar halka gürrüň berip durkalar , ruhanylar , ybadathananyň serkerdesi we saddukeýler olaryň üstüne döküldiler .
44004002	Olar gaharlydylar , sebäbi resullar halka sapak berip , Isanyň ( mysalynda ) ölüleriň direlişini yglan edýärdiler .
44004003	Olara el urdular , ertire çenli tussaga saldylar ; çünki eýýäm agşam bolupdy .
44004004	Emma sözi eşidenleriň köpüsi iman etdi ; iman edenleriň sany bäş müňe golaýlady .
44004005	Şol günüň ertesi olaryň başlyklary , ýaşululary we kanunçylary Iýerusalime ýygnandylar .
44004006	Baş ruhany Hanna we Kaýafa , Ýahýa we Isgender hem-de baş ruhanynyň urugyndan bolanlaryň bary şol ýerdediler .
44004007	Olary ortada durzup : « Siz muny haýsy güýç , haýsy at bilen etdiňiz ? » diýip soradylar .
44004008	Şonda Petrus Mukaddes Ruh bilen dolup , olara şeýle diýdi : « Eý , halkyň başlyklary , Ysraýyl ýaşululary !
44004009	Biz bu gün bir maýyp adama edilen ýagşylyk üçin we onuň şypa tapanlygy üçin soraga çekilýän bolsak ,
44004010	onda siziň hemmäňiz we bütin Ysraýyl halky bilsin : bu adam siziň haça çüýläniňiz we Hudaýyň direldeni Nasyraly Isa Mesihiň ady arkaly sag-salamat öňüňizde dur .
44004011	Siz ussalar tarapyndan äsgerilmedik bu Daş burçbaşy bolup çykdy .
44004012	Başga hiç kimde gutulyş ýokdur . Çünki biziň halas bolmagymyz üçin adamzada berlen gaýry at asmanyň astynda ýokdur » .
44004013	Petrus bilen Ýahýanyň gaýratyny görenlerinde , olaryň okuwsyz , garamaýak adamlardygyny saýgaranlarynda , olar geňirgenişdiler , olaryň Isa bilen bile bolandyklaryna göz ýetirdiler .
44004014	Şypa tapan adamyň hem olar bilen duranyny görüp , munuň garşysyna hiç zat aýdyp bilmediler .
44004015	Şeýlelikde , olara mejlisden daşaryk çykmagy buýurdylar-da , özara geňeşip , şeýle diýdiler :
44004016	« Bu adamlara näme edeli ? Çünki bular arkaly göze ilginç alamatyň ýüze çykanyny bütin Iýerusalim ilaty bilýär , biz muny inkär edip bilmeris .
44004017	Ýöne munuň halk arasyna mundan artyk ýaýramazlygy üçin , mundan beýläk bu at bilen hiç kime hiç zat aýtmazlary ýaly , olara haýbat atalyň » .
44004018	Onsoň olary çagyryp , Isanyň adyndan geplemezligi we öwretmezligi tabşyrdylar .
44004019	Emma Petrus bilen Ýahýa olara şeýle gaýtargy berdiler : « Size Hudaýa gulak asandan hem artyk gulak asmak Hudaýyň ýanynda dogrumydyr ? Özüňiz oýlanyp görüň !
44004020	Çünki görenimizi , eşidenimizi sözlemezlik biziň üçin mümkin däl » .
44004021	Olar ýene-de haýbat atyp , ýöne halk zerarly temmi bermegiň çäresini tapman , olary boşatdylar , çünki hemmeler bolan iş üçin Hudaýy şöhratlandyrýardylar .
44004022	Sebäbi bu şypa keramaty ýaşy kyrkdan agan bir adamda ýüze çykypdy .
44004023	Olar boşadylandan soň , özleriniňkilere gelip , baş ruhanylaryň , ýaşulularyň özlerine aýdanlarynyň baryny habar berdiler .
44004024	Muny eşidenlerinde , olar agzybirlik bilen seslerini gataldyp , Hudaýa , ine , şeýle diýdiler : « Eý Baýar ! Gögi , Ýeri , deňzi we onuň içindäki ähli zady ýaradan Hudaý Sensiň ,
44004025	Sen Öz guluň Dawudyň agzy bilen şeýle diýdiň : „ Näme sebäpden milletler bulagaýçylyk turuzdy , halklar puç zatlaryň küýüne düşdi ?
44004026	Näme sebäpden ýer ýüzüniň patyşalary aýaga galdylar , hökümdarlar Rebbe garşy , Onuň Mesihine garşy ýygnanyşdylar ? "
44004027	Çünki , hakykatdan-da , şu şäherde Hirodes we Pontius Pilatus özge milletler we Ysraýyl halky bilen bilelikde Seniň wezipä bellän mukaddes Guluň Isa garşydyr .
44004028	Olar Seniň eliňiň , islegiňiň ýüze çykmagyny öňünden bellänleriniň baryny amala aşyrmak üçin ýygnanyşdylar .
44004029	Ýa Reb , indi olaryň howp salyşlaryna seret , gullaryňa batyrlyk bilen Öz sözüňi sözlemäge gaýrat ber .
44004030	Öz mukaddes Guluň Isanyň ady bilen şypalaryň , alamatlaryň we gudratlaryň döremegi üçin eliňi uzat ! »
44004031	Doga edip bolanlarynda , olaryň üýşüp duran ýerleri titredi , hemmeler Mukaddes Ruh bilen dolup , batyrgaýlyk bilen Hudaýyň sözüni gaýratly sözlemäge başladylar .
44004032	Iman eden halaýyk bir ýürek we bir jandy , biri-de öz malyndan bolan bir zada meniňki diýmeýärdi , bar zatlary ortakdy .
44004033	Resullar uly güýç bilen , Reb Isa Mesihiň direlişine güwä geçýärdiler . Barynyň üstünde uly merhemet bardy .
44004034	Aralarynda mätäç kişi ýokdy . Sebäbi ýerli , öýli bolanlaryň ählisi olary satýardylar . Satylan zatlaryň bahasyny bolsa getirip ,
44004035	resullaryň öňünde goýýardylar . Şeýlelikde , her kime geregiçe paýlanýardy .
44004036	Resullaryň Barnabas ( « Göwünlik Ogly » ) lakamyny bereni , kiprli lewili Ýusubyň hem
44004037	bir mellegi bardy . Ýusup ony satdy-da , puluny getirip , resullaryň öňünde goýdy .
44005001	Hananýa atly bir adam aýaly Safira bilen bir mülki satyp ,
44005002	onuň bahasyndan bir bölegini özüne aldy we onuň diňe bir bölegini getirip , resullaryň öňünde goýdy . Onuň bu hilesinden aýalynyň-da habary bardy .
44005003	Petrus oňa şeýle diýdi : « Hananýa , şeýtanyň „ Mukaddes Ruhy alda-da , satylan ýeriň bahasynyň bir bölegini özüňe al " diýen päline näme üçin ýüregiňden ýer berdiň ?
44005004	Ol satylman galanda-da seniňki , satylandan soň hem seniň erkiňde dälmidi ? Näme üçin bu zady ýüregiňe düwdüň ? Sen ynsanlara däl-de , Hudaýa ýalan sözlediň » .
44005005	Hananýa bu sözleri eşidip , ýykyldy we jan berdi . Muny eşidenleriň barynyň üstüne uly gorky abandy .
44005006	Ýaşlar turup , ony kepene doladylar-da , äkidip jaýladylar .
44005007	Üç sagat çemesi geçenden soň , Hananýanyň bolan zatdan habarsyz aýaly içerik girdi .
44005008	Petrus oňa : « Maňa aýt , ýeri şunça satdyňyzmy ? » diýdi . Ol hem : « Hawa , şunça » diýdi .
44005009	Petrus oňa şeýle diýdi : « Näme üçin siz Rebbiň Ruhuny synamak üçin dilleşdiňiz ? Ine , seniň äriňi jaýlanlar gapyda dur , olar seni hem äkiderler » .
44005010	Edil şol pursat aýal Petrusyň aýagyna ýykylyp , jan berdi . Ýaşlar içeri girenlerinde , onuň ölendigini görüp , äkitdiler-de , äriniň ýanynda jaýladylar .
44005011	Bütin ýygnak we bulary eşidenleriň barynyň üstüne uly gorky abandy .
44005012	Resullar il içinde köp alamatlar , gudratlar görkezýärdiler we hemmeler bir adam ýaly bolup , Süleýmanyň Eýwanynda bolardylar .
44005013	Beýlekilerden hiç kim olara birikmäge ýürek etmeýärdi , ýöne halk olary juda sylaýardy .
44005014	Ýene-de Rebbe iman eden köp adamlar , topar-topar erkekdir aýallar olara goşulýardy .
44005015	Şeýlelikde , Petrus geçende , hiç bolmanynda , onuň kölegesi syrkawlaryň biriniň üstüne düşsün diýip , olary köçelere çykaryp , düşek hem çarpaýa üstünde ýatyrýardylar .
44005016	Iýerusalimiň töweregindäki şäherlerden-de halaýyk ýygnanyşyp , syrkawlary , murdar ruh uranlary getirdiler , olaryň bary şypa tapdy .
44005017	Şeýlelikde , baş ruhany we onuň ýanyndakylaryň ählisi , ýagny saddukeýler mezhebi göriplikden ýaňa aýaga galdylar .
44005018	Olar resullara el urdular , olary halk tussaghanasyna saldylar .
44005019	Ýöne gije Rebbiň bir perişdesi zyndanyň gapylaryny açdy-da , olary daşary çykaryp :
44005020	« Baryň , ybadathanada durup , halka bu täze ýaşaýşyň ähli sözlerini wagyz ediň » diýdi .
44005021	Resullar muny eşidenlerinde , säher bilen ybadathana baryp , sapak bermäge durdular . Bu aralykda baş ruhany bilen onuň ýanyndakylar gelip , mejlisi we Ysraýyl ogullarynyň ähli ýaşulularyny bir ýere çagyrdylar ; onsoň resullary getirmäge tussaghana adam ýolladylar .
44005022	Emma gullukçylar olary zyndandan tapman , gelip :
44005023	« Tussaghananyň mäkäm ýapykdygyny , garawullaryň hem gapylaryň agzynda duranyny gördük , ýöne açanymyzda içerden hiç kimi tapmadyk » diýip habar berdiler .
44005024	Ybadathananyň serkerdesi , baş ruhanylar bu sözleri eşidenlerinde : « Bu näme boldugyka ? » diýşip , aljyraňňy ýagdaýa düşdüler .
44005025	Emma biri gelip , olara : « Ine , zyndana salan adamlaryňyz ybadathanada halka sapak berip dur » diýip habar berdi .
44005026	Şeýlelikde , gullukçylar bilen gidip , serkerde olary güýç ulanmazdan getirdi , çünki olar halkyň özlerini daşlamagyndan gorkýardylar .
44005027	Olary getirip , mejlisiň öňünde duruzdylar . Baş ruhany olary soraga çekip :
44005028	« Şu at bilen sapak bermäň diýip , biz size berk tabşyryk berdik , emma siz öz taglymatyňyz bilen Iýerusalimi doldurdyňyz , bu adamyň ganyny hem biziň üstümize ýüklejek bolýarsyňyz » diýdi .
44005029	Petrusdyr resullar gaýtargy berip , şeýle diýdiler : « Adama garanda , Hudaýa boýun bolmak artykmaç bolmalydyr .
44005030	Ata-babalarymyzyň Hudaýy siziň agaçdan asyp öldüren Isaňyzy direltdi .
44005031	Hudaý Ysraýyla toba etdirip , günälerini bagyşlamak üçin , bu Adamy Başlyk hem Halasgär edip , Öz sagyna galdyrdy .
44005032	Biz bu babatda Oňa şaýatdyrys ; Hudaýyň Özüne boýun bolanlara beren Mukaddes Ruhy hem bu babatda Oňa şaýatdyr » .
44005033	Muny eşidenler gahar-gazaba münüp , olary öldürmegiň küýüne düşdüler .
44005034	Ine , şonda mejlisde Mukaddes Kanun mugallymy we bütin halk ýanynda hormatlanýan Gamaliýel atly bir fariseý turup , resullary birsalym daşary çykarmagy buýurdy .
44005035	Soňra ol şeýle diýdi : « Eý , Ysraýyl adamlary ! Bu adamlar babatda etjek bolýan işiňizde seresap boluň .
44005036	Sebäbi bu günlerden ozal özüni uly adam saýýan Teudas çykdy , dört ýüze golaý adam onuň yzyna düşüpdi . Ol öldürildi , yzyna eýerenleriň hemmesi hem dagap gitdi .
44005037	Mundan soň ilat ýazuwy günlerinde jelileli Iuda çykyp , köp adamy öz yzyna düşürse-de , heläk bolup , yzyna eýerenleriň bary dagady .
44005038	Indi , bu adamlardan el çekiň , olary goýberiň , sebäbi bu iş ynsandan bolsa , onda öz-özünden ýok bolup gider .
44005039	Eger Hudaýdan bolsa , onda siz bu işiň öňüni alyp bilmersiňiz , tersine , Hudaýyň garşysyna söweşýänler bolup çykaýmaň » . Ine , şonda olar onuň bilen ylalaşdylar .
44005040	Ýöne resullary çagyryp , ýençdirdiler . Isanyň ady bilen geplemezligi tabşyryp , olary boşatdylar .
44005041	Resullar mejlisiň öňünden şadyýan gitdiler , çünki Reb Isanyň ady üçin masgaraçylyk çekmäge mynasyp bolupdylar .
44005042	Olar her gün ybadathanada we öýden-öýe sapak bermegiň , Isa Mesihiň hoş habaryny wagyz etmegiň yzyny üzmediler .
44006001	Bu şägirtleriň sanynyň barha artýan günlerinde grekçe gepleşýän ýehudylar tarapyndan ýerli halka garşy nägilelik döredi , çünki gündelik iýmit paýlaşygynda olaryň dul hatynlary gözden salynýardy .
44006002	Şeýlelikde , on iki resul ähli şägirtleri ýanlaryna çagyryp , olara şeýle diýdiler : « Hudaýyň sözüni taşlap , saçak başynda hyzmatkärlik etmek bize gelşikli däl .
44006003	Eý doganlar , öz araňyzdan ýagşy atly , Mukaddes Ruhdan doly we akyl-paýhasly ýedi adamy saýlaň ; bu işi şolara tabşyralyň .
44006004	Biz doga we sözüň gullugyna beriljek » .
44006005	Bu söz bütin jemagata ýarady . Olar imandan hem Mukaddes Ruhdan doly adamlar bolan Stefanusy , Filipusy , Prohorusy , Nikanory , Timony , Parminasy we ýehudy dinine geçen antakiýaly Nikolausy saýladylar-da , bulary
44006006	resullaryň öňünde duruzdylar . Resullar ellerini olaryň depesinde goýup , olar üçin doga etdiler .
44006007	Şeýlelikde , Hudaýyň sözi ýaýylyp , Iýerusalimde şägirtleriň sany barha köpelýärdi . Ruhanylaryň uly topary-da imana uýýardylar .
44006008	Iman we güýç bilen doly bolan Stefanus halk arasynda uly gudratlar , alamatlar görkezýärdi .
44006009	Şol aralykda libertinler , kirneliler , isgenderiýalylar diýip atlandyrylan sinagogadan , şeýle hem , Kilikiýadan we Aziýadan bolan käbir adamlar gelip , Stefanus bilen jedelleşdiler .
44006010	Ýöne onuň parasatlylygyna we Ruha garşylyk görkezmäge olaryň gurplary çatmady .
44006011	Şeýlelikde , birnäçe kişini yryp , olara : « Onuň Musa we Hudaýa dil ýetirenini eşitdik » diýdirdiler .
44006012	Halky , ýaşululary we kanunçylary öjükdirdiler . Baryp , Stefanusy tutdular-da , mejlisiň öňüne getirdiler .
44006013	Ýalan güwäler goýdular , olar-da : « Bu adam häli-şindi şu mukaddes mekana , Kanuna dil ýetirip ýör .
44006014	Biz onuň : „ Nasyraly Isa bu mekany berbat eder , Musanyň bize beren adatlaryny üýtgeder " diýenini eşitdik » diýdiler .
44006015	Mejlisde oturanlaryň bary Stefanusyň ýüzüne seredenlerinde , onuň ýüzüniň bir perişdäniň ýüzüne meňzeýänligini gördüler .
44007001	Baş ruhany : « Bu zatlar şeýlemidir ? » diýip sorady .
44007002	Stefanus şeýle diýdi : « Eý doganlar , atalar ! Gulak asyň , şöhratly Hudaý biziň atamyz Ybraýyma Haranda oturmazyndan öň , Mesopotamiýadaka aýan boldy .
44007003	Oňa : „ Ýurduňdan , kowum-garyndaşyň ýanyndan çyk-da , Meniň saňa görkezjek ýurduma git " diýdi .
44007004	Şeýlelikde , ol keldanylar ýurdundan çykyp , Haranda oturdy ; atasy ölenden soň bolsa Hudaý ony siziň häzirki oturýan ýurduňyza göçürdi .
44007005	Hudaý bu ýerden oňa aýak basarlyk-da miras bermedi , ýöne heniz perzendi ýokka , bu ýurdy mülk hökmünde Ybraýyma , ondan soň hem zürýadyna bermegi wada etdi .
44007006	Hudaý şeýle diýdi : „ Seniň zürýadyň bir ýat ýurtda dört ýüz ýyllap mysapyrlyk çeker , olary gul edip gysarlar " .
44007007	Hudaý : „ Men olary gul eden milleti höküm ederin . Onsoň olar çykyp , şu ýerde maňa gulluk ederler " diýdi .
44007008	Hudaý Ybraýyma sünnet ähtini berdi . Şeýlelikde , ondan Yshak önende , sekizinji güni ony sünnetledi . Yshakdan bolsa Ýakup , Ýakupdan-da on iki uly ata öndi .
44007009	Uly atalar Ýusuba göripçilik edip , ony Müsüre satdylar ; ýöne Hudaý onuň bilendi .
44007010	Ol Ýusuby ähli muşakgatlaryndan halas etdi , Fyrownyň ― Müsür patyşasynyň huzurynda oňa mähir , akyldarlyk berdi . Fyrown ony Müsüriň we tutuş köşgüň häkimi edip goýdy .
44007011	Ine , bütin Müsür we Kengan ýurduna açlyk hem uly muşakgat indi . Atalarymyz hem iýmit tapmadylar .
44007012	Ýakup Müsürde galla barlygyny eşidip , atalarymyzy ilkinji gezek ol ýere ýollady .
44007013	Ikinji gezekde bolsa Ýusup doganlaryna özüni tanatdy . Şeýlelikde , Ýusubyň asly fyrowna belli boldy .
44007014	Ýusup adam ýollap , atasy Ýakuby , ýetmiş bäş adamdan ybarat bolan bütin garyndaşlaryny çagyrdy .
44007015	Şeýlelikde , Ýakup Müsüre gitdi . Ýakupdyr atalarymyz şol ýerde wepat boldular .
44007016	Olary Şekeme äkidip , Ybraýymyň Şekemde Hamor ogullaryndan pul berip satyn alan mazarynda jaýladylar .
44007017	Hudaýyň Ybraýyma beren wadasynyň wagty golaýladygyça , halkymyzyň sany hem Müsürde barha köpelýärdi .
44007018	Şeýlelikde , Ýusuby tanamaýan başga bir patyşa tagta çykdy .
44007019	Bu urugymyza hilegärlik etdi , atalarymyzy gysyp başlady , çagalaryny diri galmaz ýaly , daşary taşlamaga mejbur etdi .
44007020	Şol wagt Musa eneden doguldy . Hudaý ony eý görýärdi . Musa üç aý atasynyň öýünde eklendi .
44007021	Ýöne daşary taşlanandan soň , fyrownyň gyzy ony alyp , özüne ogul edindi , ekledi .
44007022	Musa müsürlileriň ähli bilimlerinden sapak berildi , ol sözlerinde , işlerinde güýçlüdi .
44007023	Kyrk ýaşyna ýetenden soň , Musa doganlaryny , Ysraýyl ogullaryny sorap-idemegi ýüregine düwdi .
44007024	Biriniň adalatsyzlyga sezewar edilenini görüp , oňa arka çykdy , ýaňky müsürlini öldürip , ezileniň aryny aldy .
44007025	Musa Hudaýyň öz eli bilen gutulyş berýänligine doganlary düşüner öýdýärdi , ýöne olar muňa düşünmediler .
44007026	Ertesi gün iki adam dawalaşyp durka , Musa ýanlarynda peýda bolup , olary ýaraşdyrmaga synanyp : „ Eý adamlar , siz dogan ahyryn , nämä biri-biriňize adalatsyzlyk edýärsiňiz ? " diýdi .
44007027	Öz ýakynyna adalatsyzlyk edýän adam ony itekläp şeýle diýdi : „ Kim seni bize başlyk ýa kazy edip goýdy ?
44007028	Düýnki müsürlini öldürişiň ýaly , meni-de öldürmekçimisiň ? "
44007029	Musa bu sözi eşidenden gaçyp , Midiýan ýurdunda mysapyrlyk çekdi . Şol ýerde ondan iki ogul öndi .
44007030	Kyrk ýyl dolanda , Sina dagynyň töweregindäki çölde lowlap duran bir çalynyň ýalnynda oňa Rebbiň bir perişdesi göründi .
44007031	Musa bu görnüşi görende geňirgendi . Ol siňe seretjek bolup , ýakynlaşanda , Rebbiň sesi eşidildi :
44007032	„ Men seniň atalaryň Ybraýymyň , Yshagyň we Ýakubyň Hudaýydyryn " . Ine , şonda Musa titräp başlady , seretmäge ýürek etmedi .
44007033	Reb oňa şeýle diýdi : „ Aýaklaryňdan çarygy çykar , çünki üstünde duran bu ýeriň mukaddes toprakdyr .
44007034	Men halkymyň Müsürde horlanýanyny gördüm , olaryň nalasyny eşitdim , olary halas etmek üçin aşak indim . Indi , gel , men seni Müsüre iberjek " .
44007035	Hudaý olaryň : „ Kim seni bize başlyk ýa kazy edip goýdy ? " diýip inkär eden bu Musasyny oňa çalyda görnen perişdäniň üsti bilen başlyk we halasgär edip ýollady .
44007036	Musa Müsür ýurdunda , Gyzyl deňizde we çölde kyrk ýyllap gudratlar hem alamatlar görkezip , olary daşary çykardy .
44007037	Ysraýyl ogullaryna : „ Reb Hudaýyňyz doganlaryňyzyň arasyndan meniň ýaly bir pygamber çykarar , oňa gulak asyň " diýen Musadyr .
44007038	Sina dagynda özi bilen gepleşen perişde we atalarymyz bilen çölde toplanan ýygnakda bolan , bize bermek üçin diri sözler alan hem şoldur .
44007039	Atalarymyz oňa boýun bolman , ony ret edip , ýüreklerini Müsüre tarap öwürdiler .
44007040	Olar Haruna : „ Bize öňümizden ýörär ýaly taňrylar ýasap ber , çünki bizi Müsür ýurdundan çykaran Musa näme bolanyny bilmeýäris " diýdiler .
44007041	Şol günlerde bir göle ýasadylar , bu buta gurbanlyk berip , öz elleriniň işlerine guwandylar .
44007042	Şeýlelikde , Hudaý dönüp , olary Gök goşunyna gulluk etmäge berdi . Ine , pygamberler kitabynda şeýle ýazylgydyr : „ Eý , Ysraýyl öýi ! Siz kyrk ýyllap çölde maňa gurbanlyklar , sowgatlar berdiňizmi ?
44007043	Siz Molokuň çadyryny , taňryňyz Refanyň ýyldyzyny we sežde etmek üçin ýasan suratlaryňyzy göterdiňiz . Men sizi Babylyň aňyrsyna göçürerin " .
44007044	Atalarymyzyň çölde mukaddes çadyry bardy . Musa muny özi bilen Gepleşeniň buýruşy ýaly , gören suraty boýunça ýasapdy .
44007045	Muny atalarymyz nobatma-nobat göterip , Ýeşuwyň ýolbaşçylygynda Hudaýyň atalarymyzyň öňünden kowup çykaran başga milletleriniň ýurduna getirdiler ; ol Dawudyň günlerine çenli şol ýerde galdy .
44007046	Dawut Hudaýyň mährini gazanansoň , Ýakubyň Hudaýyna bir mesgen salmaga rugsat diledi .
44007047	Muňa garamazdan , Hudaýa öý salan Süleýman boldy .
44007048	Ýöne hemmelerden beýik Bolan ynsan eli bilen salnan jaýlarda ýaşamaz . Ine , pygamber şeýle diýýär :
44007049	„ Gök ― Meniň tagtym , Ýer aýaklarymyň basgançagydyr . Siz Maňa nähili öý saljak ? " Reb şeýle diýýär : „ Ýa-da haýsy ýer Meniň dynçlyk mekanym bolar ?
44007050	Bularyň baryny Öz elim ýaratmadymy ? "
44007051	Eý boýnuýogynlar , ýürek we gulaklary sünnetsizler ! Siz Mukaddes Ruha hemişe garşy çykýarsyňyz . Atalaryňyzyň edişi ýaly , siz-de şeýle edýärsiňiz .
44007052	Pygamberleriň haýsysyna atalaryňyz azar bermedi ? Olar ol Adylyň geljegini öňünden yglan edenleri öldürdiler . Siz-de , ine , Oňa hyýanat etdiňiz , Ony öldürdiňiz ,
44007053	eý , Mukaddes Kanuny perişdeleriň tertipleşdirişi ýaly alyp-da , ony tutmadyklar ! »
44007054	Olar muny eşidenlerinde , gahar-gazaba münüp , Stefanusa dişlerini gyjadylar .
44007055	Mukaddes Ruh bilen doly bolan Stefanus Göge seredip , Hudaýyň şöhratyny , Hudaýyň sagynda duran Isany görüp :
44007056	« Men Gögüň açykdygyny , Ynsan Oglunyň Hudaýyň sagynda durandygyny görýärin » diýdi .
44007057	Şonda olar batly gygyryşyp , gulaklaryny tutuşyp , hemmesi birden Stefanusyň üstüne topuldylar .
44007058	Ony şäherden daşary çykaryp daşladylar . Güwäler öz geýimlerini Saul atly bir ýaş ýigidiň öňünde goýdular .
44007059	Olar Stefanusy daşlap durkalar , ol Rebbi çagyryp : « Ýa Reb , Isa ! Meniň ruhumy kabul et ! » diýdi .
44007060	Onsoň dyza çöküp , batly gygyryp : « Ýa Reb ! Bu günäni olara ýazma ! » diýdi . Muny aýdandan soň bolsa ol jan berdi .
44008001	Stefanusyň öldürilmegini Saul hem unady . Şol gün Iýerusalimdäki ýygnagy yzgytsyz yzarlamaga başladylar . Resullardan başga hemmeler Ýahuda , Samariýa ýurtlaryna dagadylar .
44008002	Emma Stefanusy Hudaýdan gorkýan adamlar jaýlap , oňa uly ýas tutdular .
44008003	Munuň tersine , Saul öýden-öýe girip , ýygnaga ezet berýärdi , erkekdir aýallary süýräp zyndana salýardy .
44008004	Dagan imanlylar bolsa aýlanyp , Hudaýyň sözüni yglan edýärdiler .
44008005	Filipus-da Samariýanyň bir şäherine gelip , olara Mesihi wagyz etdi .
44008006	Halaýyk Filipusa gulak asdy , onuň eden alamatlaryny eşidip , görüp , aýdanlaryny bir adam ýaly diňlediler .
44008007	Çünki murdar ruhly adamlaryň köpüsinden ol ruhlar gaty gygyryşyp çykýardylar , ençeme ysmaz hem otura şypa tapýardy .
44008008	Şeýlelikde , şäherde uly şatlyk döredi .
44008009	Ozal bu şäherde jadygöýlük bilen meşgullanyp , Samariýa halkyny haýran galdyran , özüni uly adam diýip yglan eden Simun atly bir adam bardy .
44008010	Oňa uly-kiçi hemmeler üns berip : « Hudaýyň uly gudraty , ine , şudur » diýýärdiler .
44008011	Oňa üns bererdiler , çünki ol öz jadygöýlügi bilen ep-esli wagt olary haýran galdyrypdy .
44008012	Ýöne Hudaýyň Patyşalygy , Isa Mesihiň ady baradaky Hoş Habary wagyz eden Filipusa ynananlarynda hem erkekler , hem aýallar çokundyryldylar .
44008013	Simunyň özi-de iman etdi , çokundyrylandan soň bolsa Filipusyň ýanyndan aýrylmady . Ol uly alamatlaryň , gudratlaryň ýüze çykyşyny görüp haýran galýardy .
44008014	Resullar samariýalylaryň Hudaýyň sözüni kabul edenini Iýerusalimde eşidip , Petrus bilen Ýahýany olaryň ýanyna ýolladylar .
44008015	Bular hem baryp , Mukaddes Ruhy alsynlar diýip , olar üçin doga etdiler .
44008016	Sebäbi Ruh entek olaryň hiç biriniň üstüne inmändi , olar diňe Reb Isanyň ady bilen çokundyrylypdy .
44008017	Şonda resullar ellerini olaryň üstünde goýanlarynda , olar hem Mukaddes Ruhy aldylar .
44008018	Simun resullaryň elleriniň goýulmagy bilen , Mukaddes Ruhuň berlenini görende , olara pul getirip , şeýle diýdi :
44008019	« Elimi üstünde goýan adamym Mukaddes Ruhy alar ýaly , maňa-da bu ygtyýary beriň » .
44008020	Ýöne Petrus oňa şeýle diýdi : « Puluň özüň bilen bile heläk bolsun ! Çünki sen Hudaýyň sylagyny pul bilen satyn alaryn öýtdüň .
44008021	Bu işde seniň ne paýyň , ne-de hakyň bar , sebäbi seniň ýüregiň Hudaýyň öňünde dogry däl .
44008022	Indi , bu ýaman päliňden gaýt-da , Rebbe ýalbar , belki , Ol seniň bu pikiriňi bagyşlar .
44008023	Men seniň ajy ötden doludygyňy we erbetlik bilen baglydygyňy görýärin » .
44008024	Simun oňa : « Meniň üçin Rebbe doga ediň , aýdanlaryňyzyň hiç birine duçar bolmaýyn ! » diýdi .
44008025	Olar Rebbiň sözüne güwä geçip , ony aýdanlaryndan soň , Iýerusalime tarap gaýdyp , Samariýanyň ençeme obasynda Hoş Habary wagyz etdiler .
44008026	Rebbiň bir perişdesi Filipusa : « Tur , günorta bakan Iýerusalimden Gaza gidýän ýola rowana bol , ol çoladyr » diýdi .
44008027	Ol hem turup , ýola rowana boldy . Gidip barýarka , Hebeşistanyň aýal patyşasy Kandakynyň wezirleriniň biri , onuň gaznaçysy bolan bir agta duşdy . Ol Iýerusalime ybadat etmäge gelip ,
44008028	indi hem yzyna dolanyp barýardy . Ol öz arabasynyň üstünde Işaýa pygamberiň kitabyny okap otyrdy .
44008029	Ruh Filipusa : « Bar , arabanyň ýanyndan ýöre ! » diýdi .
44008030	Filipus ylgady-da , onuň Işaýa pygamberiň kitabyndan okaýan sözlerini eşidip : « Okaýan zatlaryňa düşünýärsiňmi ? » diýdi .
44008031	Ol : « Biri ýol görkezmese , nähili düşüneýin ? » diýdi . Onsoň araba münüp , ýanynda oturmagy Filipusdan haýyş etdi .
44008032	Onuň Mukaddes Ýazgylardan okap oturan ýeri şudy : « Goýun kimin öldürilmäge äkidildi , gyrkymçysynyň öňünde sem bolan guzy ýaly agzyny açmaýar .
44008033	Onuň kemsidilişinde adalat inkär edildi . Kim Onuň nesli hakynda gürrüň eder ? Çünki Onuň ömür tanapy üzülendir » .
44008034	Wezir Filipusa ýüzlenip : « Aýtsaňyzlaň , pygamber muny kim hakda aýdýar ? Özi hakdamy ýa-da başga biri hakda ? » diýdi .
44008035	Filipus şu ýazgydan söze başlap , Isanyň Hoş Habaryny oňa wagyz etdi .
44008036	Olar ýoldan barýarkalar , bir suwa geldiler . Wezir : « Ynha suw , meniň çokundyrylmagyma näme päsgel berýär ? » diýdi .
44008037	Filipus oňa : « Bütin ýüregiň bilen iman edýän bolsaň , muňa rugsatdyr » diýdi . Ol : « Isa Mesihiň Hudaýyň Ogludygyna iman edýärin » diýdi .
44008038	Onsoň arabany saklatdy . Filipus bilen wezir bilelikde suwa girdiler ; Filipus ony çokundyrdy .
44008039	Olar suwdan çykanlarynda , weziriň üstüne Mukaddes Ruh indi , Rebbiň bir perişdesi bolsa Filipusy göterip äkitdi . Wezir ony soň görmedi . Ol şatlanyp , öz ýoluny dowam etdirdi .
44008040	Filipus Azotosda peýda boldy . Ol Kaýsariýa çenli aýlanyp , ähli şäherlerde Hoş Habary wagyz etdi .
44009001	Saul Rebbiň şägirtlerine heniz hem ölüm howpuny salyp , baş ruhanynyň ýanyna bardy .
44009002	Bu ýola uýanlary tapsa , erkek diýmän , aýal diýmän , tutup Iýerusalime getirer ýaly , özüne ondan Şamdaky sinagogalar üçin hatlar diledi .
44009003	Ol Şama ýetip barýarka , birdenkä Gökden bir nur onuň daş-töweregini ýagtyltdy .
44009004	Saul ýere ýykyldy . Şonda oňun gulagyna : « Saul ! Saul ! Näme üçin Maňa azar berýärsiň ? » diýen ses geldi .
44009005	Ol : « Ýa Reb , Sen kim ? » diýip sorady . Reb : « Men seniň azar berýän Isaň . Çişe depmek saňa kyndyr » diýdi .
44009006	Saul titräp , aljyrap : « Ýa Reb , meniň näme etmegimi isleýärsiň ? » diýdi . Reb oňa : « Tur-da , şähere git , näme etmelidigiň saňa aýdylar » diýdi .
44009007	Onuň bilen bile barýan adamlar ol ýerde doňup durdylar , çünki sesi eşitseler-de , hiç kimi görmeýärdiler .
44009008	Saul ýerden turdy , ýöne gözüni açanda hiç kimi görmedi . Ony elinden tutup idip , Şama getirdiler .
44009009	Ol üç günläp görüp bilmedi , iýmedi we içmedi .
44009010	Şamda Hananýa atly bir şägirt bardy . Reb onuň gözüne görnüp : « Eý Hananýa ! » diýdi . Ol hem : « Lepbeý , Ýa Reb ! » diýip jogap berdi .
44009011	Reb oňa şeýle diýdi : « Tur , Dogry diýen köçä bar-da , Iudanyň öýünden tarsusly Saul atly adamy sora ; ine , ol doga edýär .
44009012	Ol bir görnüşde Hananýa atly bir adamyň içeri girip , gözi gaýtadan görer ýaly , elini öz üstünde goýanyny gördi » .
44009013	Hananýa şeýle jogap berdi : « Ýa Reb ! Men bu adam barada , onuň Iýerusalimde Seniň mukaddesleriňe näçe ýamanlyk edenini köp kişilerden eşitdim .
44009014	Seniň adyňy agzanlaryň baryny tutup daňmaga onuň bu ýerde-de baş ruhanylardan ygtyýary bar » .
44009015	Reb oňa şeýle diýdi : « Bar , çünki bu adam milletleriň , patyşalaryň we Ysraýyl ogullarynyň öňünde Meniň adymy götermek üçin saýlanan guraldyr .
44009016	Çünki Meniň adym ugrunda bu adamyň näçe görgi görmelidigini Men oňa görkezmekçi » .
44009017	Şeýlelikde , Hananýa baryp , ýaňky öýe girdi , ellerini Saulyň üstünde goýup , şeýle diýdi : « Saul dogan ! Gelýän ýoluňda saňa görnen Reb Isa seniň gözüň açylyp , Mukaddes Ruhdan dolmagyň üçin , meni iberdi » .
44009018	Şol bada-da gözünden barda aýrylan ýaly bolup , Sauluň gözi açyldy . Ol ýokary turup çokundyryldy .
44009019	Nahar iýip , gaýtadan kuwwata geldi . Ol bir näçe günläp Şamda şägirtleriň ýanynda galyp ,
44009020	derrew hem Isanyň Hudaýyň Ogludygy barada sinagogalarda wagyz etmäge başlady .
44009021	Muny eşidenleriň bary geňirgenişip : « Iýerusalimde şu Ady tutanlary ýere ýegsan eden bu dälmidi ? Ol bu ýere olary tutup , baş ruhanylaryň ýanyna äkitmäge gelmänmidi näme ? » diýişýärdiler .
44009022	Saul bolsa barha güýçlenýärdi . Ol : « Bu Mesihdir » diýip subut etmek bilen , Şamda oturan ýehudylaryň başyny çaşyrdy .
44009023	Ençeme gün geçenden soň , ýehudylar ony öldürmegiň maslahatyny etdiler .
44009024	Ýöne olaryň dildüwşügi Saula belli boldy . Olar ony öldürmek niýeti bilen gije-gündiz derwezeleri hem saklaýardylar .
44009025	Şägirtler bolsa gijäniň birwagty ony sebediň içine salyp , şäheriň diwaryndan sallap düşürdiler .
44009026	Saul Iýerusalime gelip , şägirtlere goşulmaga synanyşdy , ýöne hemmeler ondan gorkýardylar , çünki onuň şägirtdigine ynam etmeýärdiler .
44009027	Onsoň Barnabas Sauly alyp , resullaryň ýanyna getirdi , olara ýolda onuň nähililik bilen Rebbi görendigini , Rebbiň onuň bilen gepleşendigini hem-de onuň Şamda Isanyň ady bilen gaýratly gepländigini gürrüň berdi .
44009028	Saul Iýerusalimde Rebbiň ady bilen gaýratly gepläp , olar bilen bilelikde girip-çykýardy .
44009029	Ol grekçe gepleşýän ýehudylar bilen gürleşip çekişýärdi ; ýöne olar Sauly öldürmegiň kastyna düşdüler .
44009030	Doganlar mundan habarly bolanlarynda , ony Kaýsariýa getirip , Tarsusa tarap ýola saldylar .
44009031	Şeýlelikde , ýygnaklar bütin Ýahudada , Jelilede we Samariýada parahat ýaşaýardy , abatlanyp , Reb gorkusynda gezip , Mukaddes Ruhuň göwünlik bermegi bilen köpelýärdi .
44009032	Petrus hemme ýere aýlanyp ýörşüne Liddada oturan imanlylaryň ýanyna geldi .
44009033	Petrus ol ýerde sekiz ýyl bäri düşekde ysmaz bolup ýatan Eneas atly bir adamy görüp :
44009034	« Eneas , Isa Mesih saňa şypa berýär . Ýokaryk tur-da , ýorgan-düşegiňi düzet ! » diýdi . Ol hem şobada ýokary turdy .
44009035	Lidda we Şaronda oturanlaryň bary ony görüp , Rebbe tarap öwrüldiler .
44009036	Ýafada Tabita atly ( grekçe terjimesi Dorkas ) bir zenan şägirt bardy . Munuň eden ýagşy işleri , beren sadakalary gaty köpdi .
44009037	Şol günlerde ol syrkawlap öldi , ony ýuwup , balahanada goýdular .
44009038	Lidda Ýafa ýakyn bolansoň , şägirtler Petrusyň şol ýerdedigini eşidenlerinde , oňa iki adamy ýollap : « Gijikdirmän , biziň ýanymyza gel ! » diýip haýyş etdiler .
44009039	Petrus turup , olar bilen gitdi . Gelende , ony balahana eltdiler . Ähli dul hatynlar Petrusyň ýanyna ýygnandylar we aglaşyp , Dorkasyň heniz olaryň ýanyndaka tiken ähli köýnekdir lybaslaryny oňa görkezdiler .
44009040	Petrus hemmeleri daşary çykardy-da , dyza çöküp doga etdi we jesede ýüzlenip şeýle diýdi : « Tabita , tur ! » Aýal gözüni açyp , Petrusy görende , galyp oturdy .
44009041	Petrus elini berip , ony turuzdy . Onsoň mukaddesleri we dul hatynlary çagyryp , ony olara diri tabşyrdy .
44009042	Bu habar bütin Ýafa ýaýrap , köp adamlar Rebbe iman etdiler .
44009043	Petrus Ýafada Simun atly bir eýleýjiniňkide ençeme günläp galdy .
44010001	Kaýsariýada italiýaly diýen goşun bölüminiň ýüzbaşysy bolan Kornelius atly bir adam bardy .
44010002	Ol tutuş öý-içersi bilen birlikde Hudaýdan gorkýan , takwa adamdy , ýehudy halkyna köp sadakalar berip , Hudaýa mydama doga ederdi .
44010003	Kornelius öýlän sagat üçlerde Hudaýyň bir perişdesiniň : « Eý Kornelius ! » diýip , ýanyna içerik girenini bir görnüşde aýdyň gördi .
44010004	Kornelius gorky içinde oňa gözlerini dikip : « Ýa Reb , näme ? » diýdi . Perişde oňa jogap berdi : « Seniň okan dogalaryňy , beren sadakalaryňy Hudaý ýatlap kabul etdi .
44010005	Indi Ýafa birnäçe adam ýolla-da , lakamy Petrus bolan Simuny getirt .
44010006	Bu adam Simun atly bir eýleýjiniňkide myhmandyr , onuň öýi bolsa deňziň ýakasyndadyr . Petrus seni we içeriňi gutarjak sözler aýdar » .
44010007	Özi bilen gepleşen perişde gidenden soň , Kornelius hyzmatçylaryndan ikisini we hemişe öz töwereginde bolýanlardan bir takwa esgeri çagyrdy .
44010008	Ähli zady aýdyp , olary Ýafa ýollady .
44010009	Şol günüň ertesi olar ýoldakalar , şähere golaýlanlarynda , günortan ýakyn Petrus doga etmek üçin üçege çykdy .
44010010	Ol ajykdy we naharlanmak isledi . Nahar taýýarlanyp ýörkä , özüni ýitirme ýagdaýyna geldi .
44010011	Ol Gögüň açylyp , dört burçundan baglanan saçak ýaly bir uly zadyň Ýere sallanyp , öz üstüne inip gelýänini gördi .
44010012	Onuň içinde bolsa Ýeriň ähli dört aýaklylaryndan , wagşy haýwanlaryndan , süýrenijilerinden hem-de Gögüň guşlaryndan bardy .
44010013	Bir ses oňa gygyryp : « Petrus tur , damaklaryny çal-da , iý ! » diýdi .
44010014	Petrus : « Ýok , ýa Reb , men asla hapa , haram zat iýen däldirin » diýdi .
44010015	Ses ýene ikinji gezek oňa : « Hudaýyň tämiz eden zatlaryna hapa diýme » diýdi .
44010016	Bu üç gezek gaýtalanyp , saçak tiz Göge alyndy .
44010017	Petrus bu gören görnüşiniň nämedigi hakynda oýlanyp durka , ine , Korneliusyň ýollan adamlary Simunyň öýüni sorap , gapa gelip durdular .
44010018	Olar gygyryp : « Petrus lakamly Simun şu ýere myhmanmydyr ? » diýip soradylar .
44010019	Petrus bu görnüş barada oýlanyp durka , Ruh oňa şeýle diýdi : « Ine , üç adam seni gözläp ýör .
44010020	Tur , aşak düş , ikirjiňlenme-de , olar bilen git , çünki olary Men ýolladym » .
44010021	Adamlaryň ýanyna gelen Petrus : « Ine , gözleýän adamyňyz men . Näme üçin geldiňiz ? » diýdi .
44010022	Olar şeýle diýdiler : « Ýüzbaşy Kornelius dogry , Hudaýdan gorkýan adam , ýehudy halkynyň ýanynda at-abraýy bar . Ol bir mukaddes perişdeden seni öýüne getirmek hem-de seniň aýtjak sözleriňi diňlemek barada buýruk alypdyr » .
44010023	Petrus olary içerik çagyryp , myhman aldy . Şol günüň ertesi Petrus turup , olar bilen ýola düşdi . Ýafaly doganlaryň-da käbiri onuň bilen bile gitdi .
44010024	Ertesi gün olar Kaýsariýa bardylar . Kornelius hem dogan-garyndaşlaryny , ýakyn dostlaryny bir ýere çagyryp , olara garaşyp otyrdy .
44010025	Petrus içerik girende , Kornelius ony garşylap , aýagyna ýykyldy , oňa sežde etdi .
44010026	Emma Petrus ony galdyryp : « Tur ! Men hem adam » diýdi .
44010027	Onsoň onuň bilen gürrüňleşip , içerik girende , köp adamlaryň ýygnanandygyny gördi .
44010028	Olara şeýle diýdi : « Bir ýehudy üçin başga milletden bolan biri bilen gatnaşmagyň ýa onuň ýanyna gitmegiň nähili ýerliksizdigini özüňiz bilýänsiňiz , ýöne Hudaý maňa hiç bir adama hapa ýa haram diýmeli däldigimi görkezdi .
44010029	Şonuň üçin hem , çagyrylanymda , gürrüňsiz geldim . Indi bolsa soraýaryn : näme sebäpden meni çagyrdyňyz ? »
44010030	Kornelius şeýle jogap berdi : « Üç gün mundan ozal şu wagtlarda agzym orazady . Öýlän sagat üçlerde öýümde doga edip otyrdym . Ine , bir parlak egin-eşikli adam garşymda durup , maňa şeýle diýdi :
44010031	„ Kornelius , seniň dogaň eşidildi , sadakalaryňy Hudaý ýatlady .
44010032	Ýafa adam ýolla-da , Petrus lakamly Simuny çagyr . Ol deňiz ýakasyndaky Simun eýleýjiniň öýüne myhmandyr . Ol gelip , saňa bir söz aýdar " .
44010033	Men derrew saňa adam ýolladym , sen-de gelip ýagşy etdiň . Ine , hemmämiz Hudaý tarapyndan saňa tabşyrylan ähli zady eşitmek üçin , Onuň huzurynda häzir bolup otyrys » .
44010034	Şonda Petrus söze başlap şeýle diýdi : « Men , dogrudan-da , Hudaýyň hiç kimi ala tutman ,
44010035	eýsem , her milletde kim Ondan gorksa , dogrulyk etse , şony kabul edýändigine göz ýetirdim .
44010036	Onuň barçanyň Rebbi bolan Isa Mesih arkaly parahatlyk yglan edip , Ysraýyl ogullaryna ýollan sözi şudur :
44010037	Ýahýanyň wagyz eden çokundyrmasyndan soň , Jelileden başlap , bütin Ýahudada ýüze çykanlary ,
44010038	Hudaýyň Mukaddes Ruh we gudrat berip , Nasyraly Isany wezipä bellänini , Onuň hem aýlanyp , ýagşylyk edip , iblisiň golastynda ezilenleriň baryna şypa berenini siz bilýänsiňiz , çünki Hudaý Onuň bilendi .
44010039	Biz Onuň Ýahudada , Iýerusalimde edenleriniň baryna şaýatdyrys . Ony agaçdan asyp öldürdiler .
44010040	Hudaý üçünji gün Isany direldip ,
44010041	bütin halka däl-de , diňe Hudaýyň öňden saýlan şaýatlaryna , ýagny ölümden direleninden soň , Onuň bilen bile iýip-içenler bolan bize açykdan-açyk görkezdi .
44010042	Ol Özüniň dirileriň hem ölüleriň Hudaý tarapyndan bellenen Kazysydygyny halka wagyz edip , güwä geçmegimizi bize tabşyrdy .
44010043	Isa iman eden her kesiň Onuň ady bilen günäsiniň ötüljegine ähli pygamberler güwä geçýär » .
44010044	Petrus bu sözleri aýdyp durka , sözi eşidenleriň barynyň üstüne Mukaddes Ruh indi .
44010045	Petrus bilen gelen sünnetli imanlylar Mukaddes Ruh sylagynyň başga milletleriň üstüne-de dökülenine geňirgendiler ,
44010046	çünki olaryň başga dillerde gepläp , Hudaýy öwgi bilen beýgeldişini eşitdiler . Şonda Petrus :
44010047	« Biziň ýaly Mukaddes Ruhy alan bu adamlaryň suw bilen çokundyrylmagyny kim gadagan edip biler ? » diýdi .
44010048	Onsoň Petrus olary Isa Mesihiň ady bilen çokundyrmagy buýurdy . Soňra olar Petrusdan birnäçe günläp galmagy haýyş etdiler .
44011001	Ýahudada bolýan resullar , doganlar başga milletleriň-de Hudaýyň sözüni kabul edenini eşitdiler .
44011002	Petrus Iýerusalime gelende , sünnetliler onuň bilen dawalaşyp :
44011003	« Sen sünnetsiz adamlaryň ýanyna barypsyň , olar bilen nahar iýipsiň » diýdiler .
44011004	Petrus hem söze başlap , bolan wakany olara birin-birin aýdyp berdi :
44011005	« Ýafa şäherinde doga edip otyrkam , özümi ýitiren ýagdaýymda bir görnüş gördüm . Uly saçaga meňzeş bir zat dört burçundan Gökden Ýere sallanyp , meniň ýanyma çenli inip geldi .
44011006	Onuň içine bakyp synlanymda , Ýeriň dört aýakly haýwanlaryny , ýabany hem süýreniji haýwanlaryny , Gögüň guşlaryny gördüm .
44011007	Onsoň bir ses eşitdim , ol maňa : „ Petrus , tur , damaklaryny çal-da , iý ! " diýdi .
44011008	Men : „ Ýok , ýa Reb ! Hapa , haram zat meniň agzyma asla giren däldir " diýdim .
44011009	Emma ses Gökden ikinji gezek maňa : „ Hudaýyň tämiz eden zatlaryna hapa diýme ! " diýdi .
44011010	Bu üç gezek gaýtalanyp , hemmesi ýene ýokaryk Göge çekildi .
44011011	Ine , şol pursatda üç adam meniň bolýan öýümiň öňüne gelip durdular . Olar meniň ýanyma Kaýsariýadan ýollanan eken .
44011012	Onsoň Ruh maňa hiç ikirjiňlenmän , olar bilen bile rowana bolmalydygymy aýtdy . Bu alty dogan hem meniň bilen bile gitdi , biz ol adamyň öýüne bardyk .
44011013	Ol hem bize perişdäni görendigini , onuň öýünde durup : „ Ýafa adam ýolla-da , Petrus lakamly Simuny getirt .
44011014	Ol saňa birnäçe söz aýdar . Şol sözler arkaly sen tutuş içeriň bilen gutularsyň " diýenini aýtdy .
44011015	Men söze başlanymda , ozal biziň üstümize inişi ýaly , olaryň üstüne hem Mukaddes Ruh indi .
44011016	Şonda Rebbiň : „ Ýahýa suw bilen çokundyrypdy , ýöne siz Mukaddes Ruh bilen çokundyrylarsyňyz " diýip aýdan sözi ýadyma düşdi .
44011017	Şeýlelikde , Reb Isa Mesihe iman edenlerinden soň , Hudaý bize berşi ýaly , olara-da şol sylagy beren bolsa , Hudaýa garşy durup biler ýaly , men kim bolupdyryn ? »
44011018	Olar muny eşidenlerinde köşeşdiler , Hudaýy şöhratlandyryp : « Onda , Hudaý ýaşaýyş getirýän tobany özge milletlere-de beripdir » diýişdiler .
44011019	Stefanus bilen baglanyşykly bolan yzarlamalar netijesinde dargadylanlar Finikiýa , Kipr we Antakiýa çenli aýlandylar . Olar sözi ýehudylardan başga hiç kime wagyz etmeýärdiler .
44011020	Olaryň arasynda birnäçe kiprli we kireneli adamlar bardy . Olar Antakiýa gelenlerinde , Reb Isanyň Hoş Habaryny wagyz edip , greklere-de aýtdylar .
44011021	Rebbiň eli olar bilendi . Şeýlelikde , köp adamlar iman getirip , Rebbe tarap öwrüldiler .
44011022	Bu hakdaky habarlar Iýerusalimdäki ýygnanyşyga gelip ýetdi . Olar Barnabasy Antakiýa ýolladylar .
44011023	Ol gelende , Hudaýyň merhemetini görüp şat boldy , gaýduwsyz ýürek bilen Rebbe ýapyşar ýaly , hemmelere öwüt-nesihat etdi .
44011024	Çünki ol oňat adamdy , Mukaddes Ruhdan , imandan doludy . Şeýlelikde , köp adamlar Rebbe goşuldylar .
44011025	Onsoň Barnabas Sauly idäp , Tarsusa gitdi .
44011026	Ony tapyp , Antakiýa getirdi . Olar bütin bir ýyllap ýygnakda toplanyp , köp adamlara sapak berdiler . Şägirtleriň mesihi adyny almagy ilki bilen Antakiýada ýüze çykdy .
44011027	Şol günlerde Antakiýa Iýerusalimden birnäçe pygamber geldi .
44011028	Bulardan Agabus atly biri galyp , bütin dünýäniň başyna uly açlyk gelmelidigini Ruh arkaly habar berdi . ( Bu kaýsar Klaudiusyň zamanynda boldy . )
44011029	Şonda Ýahudada ýaşaýan doganlara goldaw üçin , şägirtleriň her biri gurbunyň çatdygyndan olara pul ýollamagy karar etdiler .
44011030	Puly Barnabas we Sauluň eli bilen ýygnak ýolbaşçylaryna ibermek bilen , bu karary ýerine ýetirdiler .
44012001	Şol wagtlar Hirodes patyşa ýygnaga degişli bolanlaryň käbirini sütem etmek maksady bilen tutdy .
44012002	Ýahýanyň dogany Ýakuby gylyç bilen öldürtdi .
44012003	Ol munuň ýehudylaryň göwnüne ýaranyny görüp , soňra Petrusy-da tutdy . Petir baýramy günleridi .
44012004	Hirodes Petrusy ele salyp , Pesahdan soň halk öňüne çykarmak niýeti bilen zyndana saldy-da , her biri dört esgerden ybarat bolan dört topary oňa garawul goýmagy tabşyrdy .
44012005	Şeýlelikde , Petrus zyndanda saklanýardy , ýöne ýygnak onuň üçin Hudaýa jan çekip doga edýärdi .
44012006	Hirodesiň ony orta çykarjak gününiň öň ýanyndaky gije Petrus iki esgeriň arasynda goşa zynjyr bilen bagly ýatyrdy , garawullar-da gapynyň agzynda zyndana garawulçylyk edýärdiler .
44012007	Birdenkä Rebbiň bir perişdesi görnüp , türmede nur ýalpyldady . Perişde Petrusyň böwrüne dürtüp , ony oýardy-da : « Tiz tur ! » diýdi . Şobada-da Petrusyň zynjyrlary elinden ýere gaçdy .
44012008	Perişde oňa : « Guşagyňy guşan-da , çaryklaryňy bagla ! » diýdi . Ol şeýle hem etdi . Perişde oňa : « Geýimiňi geý-de , meniň yzyma düş ! » diýdi .
44012009	Petrus daşary çykyp , onuň yzyna düşdi . Ol perişde arkaly bolanlaryň çynlygyny bilmän , gözüne görünýändir öýdýärdi .
44012010	Olar birinji , ikinji garawullardan geçip , şähere çykýan demir derwezä geldiler . Derweze olara öz-özünden açyldy . Olar daşary çykyp , bir köçäni ilerligine geçdiler welin , perişde birdenkä gaýyp boldy .
44012011	Ine , şonda Petrus aýňalyp : « Rebbiň perişdesini ýollap , Hirodesiň elinden , ýehudy halkynyň garaşan ähli zatlaryndan meni halas edendigine , hakykatdan hem , indi göz ýetirýärin » diýdi .
44012012	Muny aňlanyndan soň , ol Markus lakamly Ýahýanyň ejesi Meremiň öýüne gitdi . Ol ýerde köp adam üýşüp , doga edip otyrdy .
44012013	Petrus howlynyň gapysyny kakanda , gapyny Roda atly bir keniz açmaga geldi .
44012014	Ol Petrusyň sesini saýgaranda , begenjinden ýaňa gapyny açman , içerik ylgap , Petrusyň howlynyň gapysynda duranyny habar berdi .
44012015	Öýdäkiler oňa : « Sen akylyňdan azaşypsyň » diýdiler . Ýöne ol öz gepini berk nygtanynda olar : « Ol Onuň perişdesidir » diýdiler .
44012016	Emma Petrus birsyhly gapyny kakyp durdy . Gapyny açanlarynda , ony görüp haýran galdylar .
44012017	Seslerini çykarmazlyklary üçin , Petrus olara eli bilen yşarat etdi . Onsoň Rebbiň özüni zyndandan çykaranyny olara gürrüň berip : « Muny Ýakuba hem doganlara habar beriň » diýdi-de , başga ýere çykyp gitdi .
44012018	Gün doganda , Petrusa näme bolduka diýip , esgerleriň arasyna uly galmagal düşdi .
44012019	Hirodes Petrusy agtardy . Ol ony tapmansoň bolsa garawullary soraga çekip , olary öldürmegi buýurdy . Şondan soň Hirodes Ýahudadan Kaýsariýa gidip , şol ýerde galdy .
44012020	Hirodes Sire we sidonlylara garşy dişini gyjaýardy . Olar hem birleşip , Hirodesiň ýanyna geldiler-de , patyşanyň ýatak jaýynyň başlygy Wlastosy öz taraplaryna çekip , ýaraşyk dilediler ; çünki olaryň ýurdy patyşanyň ýurdundan azyk alýardy .
44012021	Ine , bellenen günde Hirodes patyşalyk lybasyny geýip , kürsüde oturdy-da , halka söz sözledi .
44012022	Halk hem : « Bu bir taňry sesi , ynsan sesi däl ! » diýip gygyryşýardy .
44012023	Şol bada Rebbiň bir perişdesi Hirodesi urdy , çünki ol Hudaýy şöhratlandyrmandy . Şeýlelikde , ol endam-jany gurtlap öldi .
44012024	Hudaýyň sözi bolsa pajarlap ösýärdi .
44012025	Barnabas bilen Saul hem ýumşy bitirip , yzlaryna gaýtdylar . Olar Markus lakamly Ýahýany-da ýanlaryna alyp , Iýerusalimden yzlaryna öwrüldiler .
44013001	Antakiýadaky ýygnakda birnäçe pygamber we mugallym bardy : Barnabas , Niger diýen Simun , kireneli Lukius , ýurduň dörtden birine höküm sürýän bilen bile ulalan Manean we Saul .
44013002	Bular Rebbe ybadat edip , oraza tutup ýörkäler , Mukaddes Ruh : « Meniň çagyran işim üçin , Barnabas bilen Sauly Maňa aýryp goýuň ! » diýdi .
44013003	Şonda oraza tutup , doga etdiler-de , ellerini olaryň üstüne goýup , Barnabas bilen Sauly ýola saldylar .
44013004	Şeýlelikde , Mukaddes Ruh tarapyndan ýollanan Barnabas bilen Saul Selukiýa geldiler . Ol ýerden hem gämili Kipre geçdiler .
44013005	Onsoň Salamise gelip , ýehudylaryň sinagogalarynda Hudaýyň sözüni wagyz etdiler . Ýahýa hem olara ýardam edýärdi .
44013006	Olar bütin adany aýlanyp , Pafosa geldiler . Ol ýerde Bareşu atly bir jadygöý hem ýalan ýehudy pygambere sataşdylar .
44013007	Bareşu paýhasly adam bolan häkim Serjius Pawlusyň ýanynda bolardy . Häkim Barnabas bilen Sauly çagyryp , olardan Hudaýyň sözüni eşitmek isledi .
44013008	Emma Elimas jadygöý ( onuň ady şeýle terjime edilýär ) olara garşy çykyp , häkimi imandan dändirjek boldy .
44013009	Şeýlelikde , Saul , ýagny Pawlus Mukaddes Ruhdan dolup , oňa seretdi we şeýle diýdi :
44013010	« Eý , ähli kezzaplykdan we ähli galplykdan doly adam , iblis ogly , ähli dogrulygyň duşmany ! Sen Rebbiň dogry ýollaryny egreltmegi bes etjek dälmi ?
44013011	Indi , ine , Rebbiň eli üstüňe gelýär , sen kör bolarsyň , belli bir wagta çenli güneşi görmersiň » . Şobada-da onuň üstüne tümlük , garaňkylyk indi . Ol özüni itdirjek bolup , töweregini sermeläp , adam agtaryp başlady .
44013012	Häkim ýüze çykan wakany görüp iman etdi , çünki ol Rebbiň taglymatyna haýran galypdy .
44013013	Pawlus we onuň ýoldaşlary Pafosdan gämä münüp , Pamfiliýa Pergasyna geldiler . Şol ýerde Ýahýa olardan aýrylyp , Iýerusalime gaýtdy .
44013014	Olar bolsa Pergadan ýollaryny dowam etdirip , Pisidýa Antakiýasyna geçdiler . Sabat güni sinagoga baryp oturdylar .
44013015	Mukaddes Kanundan we pygamberler ýazgysyndan okalandan soň , sinagoga başlyklary olara adam ýollap : « Doganlar , halka öwüt-ündewli sözüňiz bar bolsa aýdyň » diýdiler .
44013016	Şeýlelikde , Pawlus turup , eli bilen yşarat edip , şeýle diýdi : « Eý , ysraýylly adamlar , Hudaýdan gorkýanlar , diňläň !
44013017	Bu Ysraýyl halkynyň Hudaýy biziň atalarymyzy saýlady , halky Müsür ýurdunda oturan mahaly beýgeldip , güýçli gol bilen ol ýerden çykardy .
44013018	Olary kyrk ýyl çemesi çölde ekledi .
44013019	Kengan ýurdunda ýedi milleti heläkläp , ýurtlaryny olara miras berdi .
44013020	Onsoň olara dört ýüz elli ýyl çemesi ― Samuýel pygambere çenli kazylar berdi .
44013021	Ine , şondan başlap , olar bir patyşa talap etdiler . Hudaý olara kyrk ýyllap benýamyn taýpasyndan bir adamy , ýagny Kişiň ogly Sauly berdi .
44013022	Ony tagtdan düşürenden soň bolsa , olara Dawudy patyşa etdi . Ol hakda güwä hem geçip : „ Göwnüme jaý bir adamy , Ýessäniň ogly Dawudy tapdym . Ol Meniň ähli islegimi berjaý eder " diýdi .
44013023	Şeýlelikde , Hudaý Öz wadasyna görä , onuň neslinden Ysraýyl üçin Isany halasgär edip çykardy .
44013024	Ol gelmezden öň bolsa Ýahýa bütin Ysraýyl halkyna toba etmegi wagyz edip , olary çokundyrylmaga çagyrdy .
44013025	Ýahýa işini bitirmäge golaýlan wagty şeýle diýdi : „ Meni kimdir öýdýärsiňiz ? Men ― Ol däl . Ine , meniň yzymdan Biri geler , men Onuň çarygynyň bagyny çözmäge-de mynasyp däldirin " .
44013026	Doganlar , eý , Ybraýym nesliniň ogullary we araňyzdaky Hudaýdan gorkýanlar ! Bu gutulyş sözi size iberildi .
44013027	Çünki Iýerusalim ilaty we olaryň başlyklary Ony tanamadylar . Ony höküm etmek bilen , her sabat güni okalýan pygamberler sözlerini berjaý etdiler .
44013028	Ölüm jezasyna hiç bir sebäp tapmasalar-da , Pilatusdan Onuň öldürilmegini haýyş etdiler .
44013029	Ol hakda ýazylanlaryň baryny bitirenlerinden soň bolsa Ony agaçdan aşak düşürip , bir mazarda goýdular .
44013030	Emma Hudaý Ony direltdi .
44013031	Ol Özi bilen Jelileden Iýerusalime gelenlere köp günleriň dowamynda göründi . Şindi bu adamlar halkyň öňünde Onuň güwäleridir .
44013032	Biz atalara berlen wadanyň hoş habaryny size wagyz edýäris .
44013033	Hudaý Isany direltmek bilen , olaryň oglanlary bolan biziň üçin şol wadany ýerine ýetirdi . Ikinji mezmurda hem şeýle ýazylypdyr : „ Sen Meniň Oglumsyň , Men bu gün Seni öndürdim " .
44013034	Asla çüýretmezlik üçin , Ony ölümden direldişi hakda hem şeýle diýdi : „ Men size Dawuda wada eden mukaddes hem ygtybarly bereketlerimi bererin " .
44013035	Munuň üçin başga bir ýerde-de : „ Sen Öz Mukaddesiňiň çüýremegine razy bolmarsyň " diýýär .
44013036	Çünki Dawut Hudaýyň islegi boýunça öz nesline gulluk edenden soň öldi . Ol atalarynyň ýanynda jaýlandy ; onuň bedeni çüýredi .
44013037	Ýöne Hudaýyň Direldeni çüýremedi .
44013038	Biliň , eý doganlar , günäleriň bagyşlanmagy bu Adam arkaly size wagyz edilýär .
44013039	Musanyň kanunynda aklanyp bilmedik bütin zatlaryňyzda iman eden her kes bu Adam arkaly aklanar .
44013040	Indi sak boluň , pygamberler kitabynda aýdylanlar başyňyza geläýmesin :
44013041	„ Serediň , eý masgaralaýjylar , haýran galyň , heläk boluň ; çünki Men siziň günleriňizde şeýle bir iş ederin welin , ony size biri beýan etse , asla ynanmarsyňyz " » .
44013042	Olar ýehudylaryň sinagogasyndan çykyp barýarkalar , ýehudy däller bu sözleriň geljek sabat güni-de özlerine wagyz edilmegini olardan haýyş etdiler .
44013043	Sinagogadaky halaýyk daganynda , ýehudylaryň we ýehudy dinine geçip , Hudaýa ybadat edýänleriň köpüsi Pawlus bilen Barnabasyň yzyna düşdüler . Bular hem gürrüň berip , Hudaýyň merhemetinde erjellik etmekleri üçin , olara nesihat etdiler .
44013044	Soňky sabat güni bolsa Hudaýyň sözüni diňlemek üçin , bütin şäher diýen ýaly ýygnandy .
44013045	Ýehudylar halaýygy görenlerinde göripçilikden dolup , Pawlusyň aýdan zatlaryna garşy çykyp , dil ýetirdiler .
44013046	Pawlus bilen Barnabas hem gaýratlylyk bilen şeýle diýdiler : « Hudaýyň sözi ilki size wagyz edilmelidi . Ýöne siz ony ret etdiňiz , özüňizi ebedi ýaşaýşa mynasyp görmediňiz . Şonuň üçin , ine , biz özge milletlere tarap ýüzlenýäris .
44013047	Çünki Reb bize şeýle tabşyrdy : „ Ýeriň ujuna çenli gutulyş daşamagyň üçin , Men Seni milletlere nur etdim " » .
44013048	Milletler muny eşidenlerinde şatlanyp , Rebbiň sözüni şöhratlandyrdylar . Şeýlelikde , ebedi ýaşaýyş üçin bellenenleriň bary iman etdi .
44013049	Rebbiň sözi ýurduň hemme ýerine ýaýraýardy .
44013050	Ýehudylar dindar , sylanýan aýallary we şäheriň abraýly adamlaryny öjükdirdiler . Şeýlelikde , Pawlus bilen Barnabasy kowalap , serhetlerinden çykardylar .
44013051	Pawlus bilen Barnabas aýaklarynyň tozuny olara garşy kakyp , Konýa gitdiler .
44013052	Şägirtler bolsa şatlyk we Mukaddes Ruh bilen doludylar .
44014001	Konýada bilelikde ýehudylaryň sinagogasyna bardylar ; olaryň gürrüň berişi hem ýehudylardan , hem greklerden uly toparyň iman getirmegine sebäp boldy .
44014002	Ýöne iman etmedik ýehudylar özge milletleri küşgürip , olaryň aňyny doganlara garşy garaladylar .
44014003	Esli wagt ol ýerde bolan Pawlus bilen Barnabas Reb üçin gaýratly wagyz edýärdiler . Reb hem olaryň elleri bilen alamatlar , gudratlar görkezip , Öz merhemeti baradaky söz üçin güwä geçýärdi .
44014004	Şäher halky iki bölünip , bir bölegi ýehudylaryň , bir bölegi-de resullaryň tarapyna geçdi .
44014005	Ýöne milletler hem-de ýehudylar we olaryň başlyklary tarapyndan resullary ryswa etmek , daşlamak üçin bir hüjüm ýüze çykanda ,
44014006	mundan habarly bolan resullar Likaoniýanyň şäherleri bolan Listra , Derbä we şol etraplara gaçyp baryp ,
44014007	ol ýerlerde-de Hoş Habary wagyz etdiler .
44014008	Listrada aýaklary ysgynsyz bir adam ýaşaýardy , ol eneden dogma otura bolup , hiç wagt ýöremändi .
44014009	Bu adam Pawlusyň gürrüňini diňledi ; Pawlus hem oňa göz dikdi , onuň sagaljagyna imanynyň bardygyny görüp ,
44014010	gaty ses bilen : « Aýagyň üstünde dik dur ! » diýdi . Ol hem ýokary towsup , ýöräp başlady .
44014011	Halaýyk Pawlusyň eden işini görende seslerini gataldyp , likaoniýa dilinde : « Taňrylar ynsan keşbine girip , biziň ýanymyza inipdir ! » diýişdiler .
44014012	Barnabasa Zews , Pawlusa-da söz sözleýän bolany üçin Hermes diýdiler .
44014013	Şäheriň daşynda ýerleşen Zews ybadathanasynyň ruhanysy derwezeleriň agzyna öküzler , wenoklar getirip , halk bilen birlikde gurbanlyk berjek boldy .
44014014	Emma resullar , ýagny Barnabas , Pawlus muny eşidenlerinde , öz egin-eşiklerini ýyrtyp , halkyň ortasyna zyňyldylar , gygyryp , şeýle diýdiler :
44014015	« Adamlar ! Näme üçin beýle edýärsiňiz ? Biz-de duýgulary size meňzeş ynsanlardyrys we sizi bu boş zatlardan dönüp , Gögi , Ýeri , deňzi we olaryň içindäki ähli zatlary ýaradan diri Hudaýa tarap öwrülmäge çagyrýarys .
44014016	Ol geçen nesillerde bütin milletlere öz ýollary bilen ýöremäge rugsat etdi .
44014017	Muňa garamazdan , ýagşylyk etmek , size Gökden ýagmyr hem hasylly möwsümler bermek , ýüregiňizi iýmit hem şatlykdan doldurmak bilen , Özüni güwäsiz goýmady » .
44014018	Bu sözler bilen halky özlerine gurban kesmekden zordan dändirdiler . Hemmesini öz öýüne iberdiler . Olar ol ýerde galyp , ders berip ýörkäler ,
44014019	Antakiýadan , Konýadan ýehudylar geldi ; olar halky öjükdirip , Pawlusy daşladylar , ony ölendir öýdüp , şäherden daşary süýrediler .
44014020	Emma şägirtler daşyna üýşenlerinde , Pawlus ör turup , şähere gaýtdy . Şol günüň ertesi hem Barnabas bilen Derbä tarap ýola düşdi .
44014021	Olar bu şähere Hoş Habary wagyz edip , köpleri şägirt edenlerinden soň , Listra , Konýa we Antakiýa gaýdyp geldiler .
44014022	Şägirtleriň janlaryna kuwwat berip , olara imanda berk durmagy ündäp : « Biz Hudaýyň patyşalygyna köp muşakgatlar bilen girmelidiris » diýýärdiler .
44014023	Pawlus bilen Barnabas her ýygnakda olara ýolbaşçylar saýlap , orazaly doga edip , olary iman eden Reblerine tabşyrdylar .
44014024	Onsoň Pisidiýanyň içinden geçip , Pamfiliýa geldiler .
44014025	Pergada Rebbiň sözüni wagyz edip , Attaliýa indiler .
44014026	Ol ýerden hem öz bitiren işleri üçin Hudaýyň merhemetine tabşyrylan ýerleri bolan Antakiýa gämili gaýtdylar .
44014027	Gelip , ýygnagy üýşürdiler , Hudaýyň özleri arkaly ähli edenlerini , ýehudy dällere iman gapysyny açanyny gürrüň berdiler ,
44014028	köp wagtlap şägirtleriň ýanynda boldular .
44015001	Ýahudadan gelen käbir adamlar doganlara sapak berip : « Musanyň adaty boýunça sünnetlenmeseňiz , gutulyp bilmersiňiz » diýýärdiler .
44015002	Pawlus bilen Barnabas bu adamlar bilen kän çekişip , jedelleşdiler . Onsoň bu meseläniň çözgüdi üçin , beýleki doganlaryň birnäçesi bilen birlikde Pawlus bilen Barnabas resullaryň , ýolbaşçylaryň ýanyna , Iýerusalime gitmeli diýen karara gelindi .
44015003	Şeýlelikde , ýygnak tarapyndan ýola salnanlar Finikiýanyň , Samariýanyň içinden geçdiler , milletleriň Rebbe tarap öwrülendigini aýdyp , doganlara uly şatlyk berdiler .
44015004	Iýerusalime gelenlerinde bolsa ýygnak , resullar we ýolbaşçylar tarapyndan kabul edilip , Hudaýyň özleri arkaly eden ähli zadyny habar berdiler .
44015005	Emma fariseýler mezhebinden iman edenleriň käbiri aýaga galyp : « Beýleki milletlerden bolanlary sünnetlemeli , Musanyň kanunyny saklamagy tabşyrmaly » diýdiler .
44015006	Onsoň resullar , ýolbaşçylar bu mesele barada maslahatlaşmak üçin ýygnandylar .
44015007	Gürrüň uzaga çekende , Petrus ýokary turup , olara şeýle diýdi : « Doganlar ! Öz bilşiňiz ýaly , milletleriň Hoş Habar sözüni meniň agzymdan eşidip , iman etmelidigi üçin , Hudaý köp wagt mundan ozal aramyzdan meni saýlady .
44015008	Ýürekleri bilýän Hudaý bize berşi ýaly , özge milletlere-de Mudakkes Ruhy bermek bilen , olara güwä geçdi .
44015009	Ýüreklerini iman arkaly tämizledi , biz bilen olaryň arasynda hiç bir parh goýmady .
44015010	Indi , näme üçin atalarymyzyň , özümiziň dakynyp bilmedik boýuntyrygymyzy şägirtleriň boýnuna saljak bolup , Hudaýy synaýarsyňyz ?
44015011	Biz Reb Isanyň merhemeti bilen gutulandygymyza ynanýarys , olar hem şeýle » .
44015012	Onsoň bütin jemagat dymyp , Hudaýyň özleri arkaly milletler arasynda görkezen uly alamatlaryny , gudratlaryny aýdyp beren Barnabas bilen Pawlusy diňledi .
44015013	Olar gürrüňlerini gutaranyndan soň , Ýakup söze başlap , şeýle diýdi : « Doganlar , maňa gulak asyň !
44015014	Özge milletlerden Öz adyna bir halk almak üçin Hudaýyň ilki bilen olara nähili ideg edenini Simon aýdyp berdi .
44015015	Pygamberleriň sözleri-de munuň bilen utgaşýar ; ine , şeýle ýazylypdyr :
44015016	Onsoň yzyma dolanyp , Dawudyň ýykylan çadyryny gaýtadan bina ederin , onuň harabalaryny gaýtadan bina ederin .
44015017	Galan adamlar , Meniň adym dakylan bütin milletler Rebbi agtarar ýaly , ony gaýtadan dikelderin . Bularyň baryny eden Reb şeýle diýýär " .
44015018	Hudaý Öz ähli işlerini ezelden bilýändir .
44015019	Munuň üçin , meniň pikirimçe , özge milletlerden Hudaýa tarap öwrülenlere kynçylyk döretmeli däl .
44015020	Ýöne olara butlaryň nejisliginden , zynadan , boglan haýwanlaryň etinden we gandan gaça durmagy , özlerine edilmegini islemeýän zatlaryny başgalara etmezligi ýazmaly .
44015021	Çünki Musanyň sözleri her sabat güni sinagogalarda okalýar , gadym zamanlardan bäri her şäherde wagyz edilýär » .
44015022	Şeýlelikde , resullardyr ýolbaşçylar bütin ýygnak bilen birlikde özlerinden birnäçe adamy , ýagny doganlaryň arasynda ýolbaşçylyk edýän Barsaba lakamly Iuda bilen Silasy saýlap , Pawlus we Barnabas bilen birlikde Antakiýa ýollamaly diýen karara geldiler .
44015023	Onsoň şu haty ýazyp , olardan iberdiler : « Resullar , ýolbaşçylar we doganlar Antakiýadaky , Siriýadaky , Kilikiýadaky milletlerden bolan doganlara salam aýdýar .
44015024	Bizden bolan käbirleriniň öz sözleri bilen sizi ynjydyp , sünnetleniň , Mukaddes Kanuny berjaý ediň diýip , aňyňyzy bulaşdyranyny eşitdik ; muny biz olara tabşyrmandyk .
44015025	Munuň üçin hem birnäçe adamy saýlap , eziz doganlarymyz Barnabas we Pawlus bilen birlikde size ýollamagy bir agyzdan makulladyk .
44015026	Bular Rebbimiz Isa Mesihiň ady ugrunda janlaryny orta goýan adamlardyr .
44015027	Biz Iuda bilen Silasy ýolladyk , olaryň özi hem muny dilden habar bererler .
44015028	Çünki Mukaddes Ruh we biz şu wajyp zatlardan başga hiç bir zady siziň üstüňize ýüklemezligi unadyk :
44015029	butlara gurban edilen iýmitlerden , gandan , boglan haýwanlaryň etinden , zynadan gaça duruň , özüňize edilmegini islemeýän zatlaryňyzy başgalara etmäň . Şulardan saklansaňyz , ýagşy edersiňiz . Saglykda boluň ! »
44015030	Şeýlelikde , olar ýola düşdüler . Antakiýa gelip , jemagaty üýşürdiler-de , haty berdiler .
44015031	Olar muny okap , bu öwüt-nesihat hakda begenişdiler .
44015032	Onsoň özleri hem pygamber bolan Iuda bilen Silas doganlara köp öwüt-nesihat berip , olary güýçlendirdiler .
44015033	Birnäçe wagt ol ýerde galanlaryndan soň bolsa , doganlar olary sag-aman resullara ugratdylar .
44015034	Silas ol ýerde galmagy ýagşy görensoň , Iýerusalime Iudanyň ýeke özi gaýtdy .
44015035	Pawlus bilen Barnabas hem Antakiýada galdylar . Olar başga-da birentek adamlar bilen sapak berip , Rebbiň sözüniň Hoş Habaryny yglan etdiler .
44015036	Birnäçe günden soň , Pawlus Barnabasa : « Indi yzymyza dolanyp , Rebbiň sözüni yglan eden her şäherimizde doganlara görme-görşe baryp , hal-ýagdaýlaryny soraly » diýdi .
44015037	Barnabas Markus diýen Ýahýany-da äkitmegiň pikirindedi .
44015038	Ýöne Pawlus özleri bilen bile işe gitmän , olary Pamfiliýada terk eden adamy äkitmegi makul bilmedi .
44015039	Şeýlelikde , aralaryna agzalalyk düşüp , olar biri-birlerinden aýryldylar ; Barnabas Markusy ýanyna alyp , gämi bilen Kipre gitdi .
44015040	Pawlus hem Silasy saýlady , doganlar tarapyndan Hudaýyň merhemetine tabşyrylyp ýola düşdi .
44015041	Ol Siriýa , Kilikiýa aýlanyp , ýygnaklary güýçlendirdi .
44016001	Pawlus Derbe we Listra-da geldi ; ine , ol ýerde ejesi imanly ýehudy we kakasy grek bolan Timoteus atly bir şägirt bardy .
44016002	Onuň Listradaky we Konýadaky doganlaryň arasynda ýagşy ady bardy .
44016003	Pawlus Timoteusy özi bilen äkitmek isleýärdi . Şonuň üçin ol etrapdaky ýehudylar sebäpli ony alyp , sünnetledi , çünki hemmeler Timoteusyň kakasynyň grekdigini bilýärdi .
44016004	Olar şäherleriň içinden geçip , Iýerusalimdäki resullar we ýolbaşçylar tarapyndan kabul edilen kararlara eýermekligi doganlara tabşyrýardylar .
44016005	Şeýlelikde , ýygnaklaryň imany berkeşýärdi , sanlary gün-günden artýardy .
44016006	Sözi Aziýada wagyz etmeleri Mukaddes Ruh tarapyndan bökdelensoň , Pawlus dagy Frikiýa we Galatýa ülkesinden geçdiler .
44016007	Olar Misiýa serhetlerine gelip , Bitiniýa gitjek bolanlarynda , Isanyň Ruhy muňa rugsat etmedi .
44016008	Onsoň Misiýadan geçip , Troasa indiler .
44016009	Şol gije Pawlus görnüş gördi : makedoniýaly bir adam onuň garşysynda durup , ýalbaryp : « Makedoniýa gel , bize ýardam et ! » diýdi .
44016010	Pawlus bu görnüşi görenden soň , Reb bizi olara Hoş Habary wagyz etmäge çagyrýar diýen netijä gelip , derrew Makedoniýa gitmek bilen bolduk .
44016011	Şeýlelikde , Troasdan gämi bilen göni Samotrakiýa , ertesi hem Neapolise ,
44016012	ol ýerden-de Makedoniýa welaýatynyň birinji şäheri hem Rim koloniýasy bolan Filipä gelip ýetdik . Bu şäherde birnäçe günläp galdyk .
44016013	Sabat güni şäher derwezesinden daşaryk , derýa ýakasyna çykdyk . Bu ýerde adat boýunça doga edilýärdi . Onsoň ýygnanan aýallara oturyp gürrüň berdik .
44016014	Tiýatira şäherinde gyrmyzy geýim söwdagäri bolan , Hudaýa ybadat edýän Lidiýa atly bir aýal bizi diňledi ; Pawlusyň aýdýanlaryna üns bermegi Reb onuň ýüregine guýupdy .
44016015	Ol aýal öý-içersi bilen çokundyrylandan soň ýalbaryp : « Meni Rebbe wepaly saýýan bolsaňyz , geliň-de , öýümde galyň » diýip , bizi yrdy .
44016016	Soňra doga okalýan ýere barýarkak , pal atmaklyk bilen hojaýynlaryna uly gazanç getirýän , palçy ruhly bir kenize duş geldik .
44016017	Bu gyz Pawlus dagymyzyň yzymyza düşüp : « Bu adamlar hemmelerden beýik Hudaýyň gullary , olar bize gutulma ýoluny wagyz edýärler ! » diýip gygyrýardy .
44016018	Ol gygyrmasyny ençeme günläp dowam edensoň , Pawlus gaty tolgundy , yzyna öwrülip , ruha : « Onuň içinden çykmagy Isa Mesihiň adyndan saňa buýurýaryn ! » diýdi . Ruh şol sagadyň özünde daşary çykdy .
44016019	Onuň hojaýynlary gazanç umytlarynyň elden gidenini görüp , Pawlus bilen Silasy tutup , bazara , başlyklaryň öňüne süýrediler .
44016020	Olary häkimleriň ýanyna getirip , şeýle diýdiler : « Bu adamlar şäherimizi bulam-bujar edýärler , özlerem ýehudy .
44016021	Biz rimlilere kabul edilmegi , berjaý edilmegi rugsat edilmedik adatlary wagyz edýärler ! »
44016022	Halaýyk hem olara garşy aýaga galdy . Şeýlelikde , häkimler : « Egin-eşiklerini sypyryp , taýak bilen urmaly » diýen buýrugy berdiler .
44016023	Köp taýaklanlaryndan soň , zyndana saldylar-da , türmeçä olary berk saklamagy buýurdylar .
44016024	Ol-da şeýle buýruk alansoň , olary içki tussaghana salyp , aýaklaryna künde baglady .
44016025	Gije ýaryma golaýlanda , Pawlus bilen Silas doga edip , Hudaýa öwgüli nagmalar aýdýardylar , tussaglar hem olary diňleýärdi .
44016026	Birdenkä Ýer güýçli titredi , tussaghananyň binalary sarsyp , birbada ähli gapylar açyldy , hemmäniň zynjyrlary çözüldi .
44016027	Ukudan oýanan türmeçi zyndanyň gapylarynyň açykdygyny görüp , tussaglar gaçandyr öýtdi-de , özüni öldürjek bolup , gylyjyny syrdy .
44016028	Emma Pawlus gaty ses bilen : « Özüňe tyg çekme , biziň hemmämiz şu ýerde ! » diýip gygyrdy .
44016029	Türmeçi çyra getirdip , içerik kürsäp girdi-de , sandyrap , Pawlus bilen Silasyň öňünde ýere ýykyldy .
44016030	Olary daşary çykaryp : « Eý agalar ! Men gutulmak üçin näme etmeli ? » diýdi .
44016031	Olar hem : « Reb Isa iman et , öý-içeriň bilen gutularsyň » diýdiler .
44016032	Şeýlelikde , oňa we öýündäkileriň baryna Rebbiň sözüni aýtdylar .
44016033	Türmeçi gijäniň şol sagadynda olary alyp , ýaralaryny ýuwdy-da , derrew öý-içersi bilen çokundyryldy .
44016034	Onsoň olary öýüne äkidip , öňlerine saçak ýazdy , Hudaýa iman getirdik diýip , bütin öý-içersi bilen şatlandy .
44016035	Gün doganda , häkimler garawullary ýollap : « Hälki adamlary boşat » diýdiler .
44016036	Türmeçi hem bu sözleri Pawlusa habar berip : « Häkimler sizi boşatmak üçin adam ýollapdyr ; indi çykyň-da , sag-aman ýola düşüň » diýdi .
44016037	Emma Pawlus olara şeýle diýdi : « Olar Rim graždanlary bolan bizi hökümsiz halk öňünde ýençdiler , zyndana taşladylar , indi bolsa ogrynça daşaryk çykarjak bolýarlarmy ? Bu bolmaz ! Bizi özleri gelip çykarsynlar » .
44016038	Garawullar hem bu sözleri häkimlere habar berdiler . Häkimler olaryň rimlidiklerini eşidenlerinde gorkdular .
44016039	Gelip ýalbardylar , olary daşary çykaryp , şäherden gitmeklerini haýyş etdiler .
44016040	Pawlus bilen Silas zyndandan çykyp , Lidiýanyň öýüne bardylar , doganlary görüp , olara göwünlik berenlerinden soň ýola düşdüler .
44017001	Olar Amfipolisiň we Apolloniýanyň içinden geçip , Selanike geldiler . Ol ýerde ýehudylaryň bir sinagogasy bardy .
44017002	Pawlus öz endigine görä , olaryň arasyna bardy . Üç sabat olara Mukaddes Ýazgylardan gürrüň berdi .
44017003	Mesihiň görgi görüp , ölümden direlmeginiň zerur bolandygyny düşündirip görkezdi . « Meniň size wagyz edýän bu Isam Mesihdir » diýdi .
44017004	Onsoň olaryň birnäçesi , dindar grekleriň uly topary we at-abraýly aýallaryň köpüsi ynanyp , Pawlus bilen Silasa goşuldylar .
44017005	Ýöne iman etmedik ýehudylar göripçilik etdiler , bazarda boş aýlanyp ýören ýaramaz adamlaryň birnäçesini ýanlaryna alyp , üýşmeleň gurap , şäherde topalaň turuzdylar . Ýasonuň öýüne hüjüm edip , Pawlus bilen Silasy halkyň öňüne çykarjak boldular .
44017006	Ýöne olary tapman , Ýason bilen birnäçe dogany şäher başlyklarynyň öňüne süýräp : « Bütin dünýäde topalaň turzan bu adamlar bu ýere hem geldiler .
44017007	Ýason olary öýüne myhman aldy . Bularyň ählisi başga biri , ýagny Isa patyşadyr diýip , kaýsaryň buýruklaryna ters hereket edýärler » diýip gygyrdylar .
44017008	Şeýdip , olary eşiden halky , şäheriň başlyklaryny howsala saldylar .
44017009	Ýöne Ýason bilen beýlekileri girew alyp boşatdylar .
44017010	Doganlar derrew şol gije Pawlus bilen Silasy Weriýa iberdiler . Pawlus bilen Silas Weriýa gelip , ýehudylaryň sinagogasyna bardylar .
44017011	Bu ýerdäkiler Salonikdäkilerden has asyllydy . « Bu zatlar şeýlemikä ? » diýip , her gün Ýazgylary gözleşdirip , sözi bütin göwünjeňlik bilen kabul etdiler .
44017012	Şeýlelikde , olaryň köpüsi , at-abraýly grek aýallarynyň hem-de erkekleriniň birentegi iman etdi .
44017013	Ýöne Salonikdäki ýehudylar Hudaýyň sözüniň Pawlus tarapyndan Weriýada-da wagyz edileninden habarly bolanlarynda , bu ýere hem gelip , halaýygy howsala salyp öjükdirdiler .
44017014	Şeýlelikde , doganlar Pawlusy deňze tarap ýola saldylar , ýöne Silas bilen Timoteus ol ýerde galdy .
44017015	Pawlusa hemralyk edenler ony Afina eltip , Silas bilen Timoteusa tiz gelsinler diýen buýrugy alyp , yzlaryna gaýtdylar .
44017016	Pawlus Afinyda Silas bilen Timoteusa garaşyp ýörkä , şäheriň butlardan doludygyny görüp , onuň ýüregi awady .
44017017	Ol sinagogada ýehudylar , Hudaýdan gorkýan grekler hem-de her gün bazarda sataşan adamlary bilen gürrüň ederdi .
44017018	Epikurçy we stoik filosoflaryň käbirleri-de oňa garşy çykdylar . Käbiri : « Bu ýaňra näme diýjek bolýar ? » diýse , käbiri : « Ol ýat taňrylaryň wagyzçysyna meňzeýär » diýýärdi . Sebäbi Pawlus Isanyň Hoş Habaryny we direlişi wagyz edýärdi .
44017019	Şeýlelikde , ony tutup , Ares depesi mejlisine getirdiler-de , şeýle diýdiler : « Seniň gürrüňini edýän bu täze taglymatyňyň nämedigini bilip bilerismi ?
44017020	Çünki sen biziň gulagymyza käbir ýat zatlary getirýärsiň . Biz indi bu zatlaryň nämedigini bilmek isleýäris » .
44017021	Ähli afinylylar hem ol ýerde ýaşaýan ýatlar täze zat sözlemekden we diňlemekden başga hiç bir zat bilen wagtlaryny ötürmeýärdiler .
44017022	Pawlus mejlisiň ortasynda durup şeýle diýdi : « Eý afinylylar ! Men sizi her babatda gaty dindar görýärin .
44017023	Çünki aýlanyp , siziň ybadat edýän zatlaryňyzy gözden geçirip ýörkäm , depesinde „ Nätanyş Taňra " diýen ýazgyly bir gurbanlyk edilýän ýeri hem gördüm . Men , ine , tanaman , ybadat edýän bu zadyňyzy size wagyz edýärin .
44017024	Dünýäni , onuň içinde bolan bütin zatlary ýaradan Hudaý Ýeriň-gögüň Rebbi bolup , el bilen ýasalan ybadathanalarda ýaşamaz .
44017025	Şeýle hem , hamala bir zada zar ýaly , Oňa adam eli bilen gulluk edip bolmaz , sebäbi hemmelere dirilik , dem we ähli zady Onuň özi berýär .
44017026	Ol adamlaryň ähli milletlerini bir gandan ýaradyp , olary bütin ýer ýüzünde ýaşatdy .
44017027	Hudaýy agtararlar , Ony , belki-de , sermeläp taparlar diýip , olaryň wagtlaryny , mesgen tutjak ýerleriniň çäklerini öňünden belledi . Muňa garamazdan , Ol biziň hiç birimizden uzakda däldir .
44017028	Çünki biz Onda ýaşaýandyrys , hereket edýändiris we bardyrys . Siziň şahyrlaryňyzyň käbiriniň aýdyşy ýaly , „ Biz-de Onuň zürýadydyrys " .
44017029	Biz indi Hudaýyň zürýadydygymyza görä , Hudaýyň tebigaty adam sungaty we hünäri bilen suratlandyrylan gyzyla , kümşe ýa-da daşa meňzeşdir öýtmeli däldiris .
44017030	Hudaý nadanlyk döwründen göz ýumup geçensoň , indi hemme ýerde adamlaryň ählisiniň toba etmegini buýurýar .
44017031	Çünki Hudaý bir güni belledi . Ol Öz saýlan Adamy arkaly dünýäniň üstünden şol günde adyl höküm çykarar . Hudaý bu Adamy ölümden direltmek bilen , hemmelere subutnama berdi » .
44017032	Ölümden direlmegi eşidenlerinde , kimsi güldi , kimsi hem : « Bu hakda seni ýene diňläris » diýdi .
44017033	Şeýlelikde , Pawlus olaryň arasyndan çykyp gitdi .
44017034	Ýöne käbir adamlar oňa goşulyp iman etdiler . Olaryň arasynda mejlis agzasy Dionisius , Damaris atly bir aýal we başgalar bardy .
44018001	Mundan soň Pawlus Afinyny terk edip , Korintosa geldi .
44018002	Italiýadan ýaňy gelen , asly pontusly Akila atly bir ýehudy bilen onuň aýaly Priskilla sataşyp , şolaryň öýüne gitdi ( Klaudius bütin ýehudylar Rimden çykmaly diýen buýrugy beripdi ) .
44018003	Kärleri bir bolansoň , Pawlus olaryň ýanynda galyp işledi . Olaryň käri çadyr ýasamakdy .
44018004	Pawlus her sabat güni sinagogada gürrüň berip , ýehudylary hem grekleri ynandyrýardy .
44018005	Silas bilen Timoteus Makedoniýadan gelenlerinde , Pawlus ruhunda gysylyp , ýehudylara Isanyň Mesihdigi barada güwä geçdi .
44018006	Emma olar Pawlusa garşy çykyp sögenlerinde , Pawlus egin-eşigini kakyşdyryp , olara : « Eden işiňiziň jezasyny özüňiz çekiň . Men tämizdirin , mundan beýläk özge milletleriň ýanyna giderin ! »
44018007	Onsoň ol ýerden çykyp , Hudaýa ybadat edýän Ýustus atly bir adamyň öýüne geldi . Onuň öýi sinagoga bilen ýanaşykdy .
44018008	Sinagoga başlygy Krispus bütin öý-içersi bilen Rebbe iman etdi ; korintoslylaryň köpüsi muny eşidip iman etdiler hem çokundyryldylar .
44018009	Bir gije Reb Pawlusa bir görnüşde diýdi : « Gorkma , geple , dymma !
44018010	Çünki Men seniň bilendirin , ýamanlyk etjek bolup , hiç kes saňa el uzatmaz , sebäbi bu şäherde Meniň halkym köpdür » .
44018011	Şeýlelikde , Pawlus bir ýarym ýyllap olaryň arasynda galyp , Hudaýyň sözüni öwretdi .
44018012	Galio Ahaýa häkimlik edýärkä , ýehudylar birleşip , Pawlusa hüjüm etdiler , ony höküm kürsüsiniň garşysyna eltip :
44018013	« Bu adam Mukaddes Kanuna garşy tärde Hudaýa ybadat etdirjek bolup , halky yrýar » diýdiler .
44018014	Ýöne Pawlus agzyny açjak bolanda , Galio ýehudylara şeýle diýdi : « Eý ýehudylar , eger bir adalatsyzlyk ýa agyr jenaýat bolan bolsa , size , elbetde , çydardym .
44018015	Ýöne taglymatlary , atlary we öz kanunyňyza degişli jedelleri özüňiz çözüň , meniň bu zatlar hakda kazylyk edesim gelenok » .
44018016	Şeýlelikde , olary höküm kürsüsinden kowdy .
44018017	Onsoň olar sinagoganyň başlygy Sostenisi höküm kürsüsiniň öňünde tutup ýençdiler ; bularyň hiç biri Galiony ýekeje-de ynjatmady .
44018018	Pawlus ol ýerde ýene birnäçe günläp galdy . Onsoň doganlar bilen hoşlaşyp , Priskilla we Akila bilen birlikde gämä münüp , Siriýa gitdi . ( Ol Hudaýa nezir edeni üçin Kenhreada başyny syrdyrypdy . )
44018019	Efesosa gelip ýetenlerinde , Pawlus Priskilla bilen Akilany şol ýerde galdyryp , özi sinagoga bardy-da , ýehudylar bilen gürrüň etdi .
44018020	Ýöne bu ýerde köpräk galmagyny ondan haýyş edenlerinde razy bolmady .
44018021	Olar bilen hoşlaşyp : « Ýetip gelýän baýramy , her niçik-de bolsa Iýerusalimde tutmagym gerek , Hudaý oňlasa , ýene siziň ýanyňyza öwrülerin » diýdi . Şeýlelikde , gämi bilen Efesosdan ugrady , ýöne Akila bilen Priskilla Efesosda galdylar .
44018022	Kaýsariýa gelip , ýygnak bilen salamlaşandan soň , Antakiýa gitdi .
44018023	Ol ýerde birnäçe wagt galandan soň , ýene ýola düşdi , Galatýa we Frikiýa ülkelerini nobatma-nobat aýlanyp , bütin şägirtlere güýç-kuwwat berdi .
44018024	Şol wagt asly isgenderiýaly bolan Apollos atly bir dilewar , Mukaddes Ýazgylara ökde ýehudy Efesosa geldi .
44018025	Reb ýolunda tälim alan bu adam , diňe Ýahýanyň çokundyrmasyny bilmegine garamazdan , ruhy hyjuwly bolup , Reb hakda anyk gürrüňler bilen sapak bererdi .
44018026	Ol sinagogada gaýratlylyk bilen geplemäge başlady . Akila bilen Priskilla muny eşidenlerinde , Apollosy öz ýanlaryna alyp , oňa Hudaýyň ýoluny has takyk düşündirdiler .
44018027	Apollos Ahaýa gitmekçi bolanda , doganlar oňa bu işi ündäp , şägirtlere ony kabul etmegi ýazdylar . Ol gelip ýetende , merhemet arkaly iman edenlere köp ýardam etdi .
44018028	Çünki ol Isanyň Mesihdigini Ýazgylar arkaly subut edip , ýehudylaryň aýdanlaryny halkyň öňünde hyjuw bilen paş edýärdi .
44019001	Apollos Korintosdaka , Pawlus ülkäniň içki sebitlerine aýlanyp , Efesosa geldi . Ol ýerde birnäçe şägirde sataşyp ,
44019002	olardan : « Iman edeňizde Mukaddes Ruhy aldyňyzmy ? » diýip sorady . Olar hem oňa : « Biz Mukaddes Ruhuň bardygyny hem eşidemizok » diýdiler .
44019003	Ol : « Onda , näme çokundyrma bilen çokundyryldyňyz ? » diýip sorady . Olar : « Ýahýanyň çokundyrmasy bilen » diýip jogap berdiler .
44019004	Pawlus : « Ýahýa halka özünden soň Geljege , ýagny Isa iman etmelerini aýdyp , olary toba çokundyrmasy bilen çokundyrypdy » diýdi .
44019005	Olar muny eşidenlerinde , Reb Isanyň ady bilen çokundyryldylar .
44019006	Pawlus üstlerine ellerini goýan badyna , Mukaddes Ruh olara inip , olar başga dillerde gepläp , welilik etmäge başladylar .
44019007	Bu adamlaryň jemi on ikä golaýdy .
44019008	Soň Pawlus sinagoga bardy . Üç aýlap gürrüň berip , Hudaýyň Patyşalygyna degişli zatlary olara ynandyryp , gaýratly wagyz etdi .
44019009	Ýöne käbirleri gatap , ynanmazlyk etdiler , Mesihiň ýoluny halk öňünde ýamanladylar . Şeýlelikde , Pawlus olardan çekildi , şägirtleri äkidip , her gün Tirannosyň mekdebinde gürrüň berdi .
44019010	Bu iş iki ýyl dowam etdi . Şeýlelikde , Aziýada ýaşaýanlaryň bary , ýehudylardyr grekler Rebbiň sözüni eşitdiler .
44019011	Hudaý Pawlusyň eli bilen görlüp-eşidilmedik mugjyzalar etdi .
44019012	Şeýlelikde , onuň bedenine degen elýaglykdyr guşaklary alyp , syrkawlaryň üstüne örtenlerinde , olaryň dertleri aýrylyp , içlerinden erbet ruhlar çykdy .
44019013	Aýlanyp ýören ýehudy dogagöýleriň käbiri hem Reb Isanyň adyny tutup , erbet ruhlulara şypa bermäge girişýärdiler . « Pawlusyň wagyz edýän Isasynyň ady bilen size buýruk berýärin ! » diýýärdiler .
44019014	Muny edýänler Skewa atly bir ýehudy baş ruhanysynyň ýedi ogludy .
44019015	Emma erbet ruh olara gaýtargy berip : « Isany tanaýaryn , Pawlusy-da bilýärin , ýöne siz kim ? » diýdi .
44019016	Onsoň erbet ruhly adam olaryň üstüne topuldy , ählisini basdy . Olar ýeňlip , ýalaňaç hem ýaraly ol öýden gaçyp gitdiler .
44019017	Bu waka Efesosda ýaşaýan ýehudylaryň , grekleriň gulagyna ýetdi . Hemmesiniň üstüne gorky inip , Reb Isanyň ady beýgeldi .
44019018	Iman edenleriň köpüsi geldiler , eden etmişlerini aýdyp , boýun aldylar .
44019019	Jadygöýlük bilen meşgullanýanlaryň bir topary kitaplaryny üýşürip , hemmäniň gözüniň alnynda ýakdy . Olaryň bahasyny hasaplanlarynda , elli müň kümüş pula ýetdi .
44019020	Şeýlelikde , Rebbiň sözi barha ýaýrap güýçlenýärdi .
44019021	Bu wakalardan soň , Pawlus Makedoniýa we Ahaýadan geçip , Iýerusalime gitmegi ýüregine düwdi . Ol : « Ol ýerde bolanymdan soň , Rimi hem görmelidirin » diýýärdi .
44019022	Pawlus özüne hyzmat edýänlerden ikisini ― Timoteus we Erastosy Makedoniýa ýollap , özi birnäçe wagtlap Aziýada galdy .
44019023	Şol wagtlar Mesih ýolundan ötri uly galmagal turdy .
44019024	Dimitrius atly bir zergär bardy . Ol Artemis ybadathanasynyň kümüş nusgalaryny ýasamak bilen , hünärmentlere köp iş getirerdi .
44019025	Dimitrius hünärmentler bilen şuňa meňzeş kärleriň işçilerini üýşürip , şeýle diýdi : « Adamlar ! Biziň gazanjymyzyň şu işdendigini özüňiz bilýärsiňiz .
44019026	Bu Pawlusyň hem : „ Adam eli bilen ýasalan zat taňry däldir " diýip , diňe Efesosda däl , eýsem , bütin Aziýada diýen ýaly köp halky ynandyryp azdyrandygyny-da görýärsiňiz hem eşidýärsiňiz .
44019027	Biziň üçin hatarly bolan diňe bu kesbiň gadyrdan düşmegi däl , eýsem , beýik zenan taňry Artemisiň ybadathanasynyň-da zada saýylman , bütin Aziýa we hatda dünýäniň hormat edýän taňrysynyň şöwketden düşmegidir » .
44019028	Olar muny eşidenlerinde , gahar-gazapdan dolup : « Efesoslylaryň Artemisi beýikdir ! » diýip gygyryşdylar .
44019029	Şeýlelikde , bütin şäher galagopluga düşdi . Olar Pawlusyň ýoldaşlary , makedoniýaly Gaýus bilen Aristarhosy tutup , bary birlikde teatra okduryldylar .
44019030	Ýöne Pawlus halkyň arasyna barjak bolanda , şägirtler ony goýbermediler .
44019031	Onuň dostlary bolan Aziýa başlyklaryndan käbiri-de Pawlusa habar ýollap , teatra aýak basmazlygyny haýyş etdiler .
44019032	Indi , biri beýle , beýlekisi eýle diýip gygyrýardy , çünki märeke galagopluga düşüp , olaryň aglabasy näme üçin üýşendiklerini hem bilmeýärdi .
44019033	Onsoň ýehudylaryň öňe itmegi bilen , märekäniň içinden Isgenderi çekip çykardylar . Isgender eli bilen yşarat edip , halkyň öňünde gepläp , özüni gorajak boldy .
44019034	Ýöne onuň ýehudydygyny bilenlerinde , hemmeleriň agzyndan bir söz çykdy . Olar iki sagatlap : « Efesoslylaryň Artemisi beýikdir ! » diýip gygyryşdylar .
44019035	Şäher kätibi halaýygy köşeşdirip , şeýle diýdi : « Eý efesoslylar ! Efesoslylar şäheriniň beýik Artemis ybadathanasynyň we Gökden inen heýkeliň goragçysydygyny haýsy kişi bilmeýär ?
44019036	Muny inkär edip bolmaz . Şonuň üçin hem köşeşmelisiňiz , hiç zady gyssanmaç etmeli dälsiňiz .
44019037	Siz ne ybadathana ogrusy bolan , ne-de taňryňyza dil ýetiren bu adamlary bu ýere getirdiňiz .
44019038	Dimitriusyň ýa-da onuň ýanyndaky hünärmentleriň birine garşy dawalary bar bolsa , diwan gapylary açyk , häkimler bar ; goý , biri-biriniň üstünden şikaýat etsinler .
44019039	Başga bir zady gözleýän bolsaňyz , onda ol resmi ýygnakda çözüler .
44019040	Sebäbi bu günki wakalar zerarly , topalaňçylykda günäkärlenmek howpy üstümize abanyp dur , hiç bir sebäpsiz edilen bu üýşmeleňi biz aklap bilmeris » . Ol şeýle diýip , märekäni dagatdy .
44019041	
44020001	Başagaýlyk ýatyşandan soň , Pawlus şägirtleri ýanyna çagyryp , nesihat berdi , olar bilen hoşlaşyp , Makedoniýa gitmek üçin ýola düşdi .
44020002	Ol etraplary aýlanyp , imanlylara köp sözler bilen nesihat edenden soň , Gresiýa geldi .
44020003	Ol ýerde üç aýlap galdy . Soň gämili Siriýa gitjek bolup ýörkä , ýehudylar tarapyndan özüne garşy dildüwşük guralandygy zerarly , Makedoniýanyň üsti bilen yzyna dolanmaklygy makul bildi .
44020004	Pirrosyň ogly weriýaly Sopatros , saloniklilerden Aristarhos , Sekundus , derbeli Gaýus Timoteus we aziýaly Tihikus bilen Trofimos ony Aziýa ugratdylar .
44020005	Bular öňden gidip , Troasda bize garaşdylar .
44020006	Biz hem Petir baýramy günlerinden soň , Filipiden gämi bilen bäş günde olaryň ýanyna ― Troasa gelip ýetdik . Ol ýerde ýedi gün bolduk .
44020007	Hepdäniň ilkinji güni çörek bölmek üçin ýygnanyşdyk . Pawlus ertesi gün ýola düşmekçi bolansoň , olara gürrüň berip , sözüni ýarygijä çekdirdi .
44020008	Ýygnanyşan balahanamyzda köp çyra bardy .
44020009	Pawlus ýene-de gürrüň berip durka , penjirede oturan Eftihos atly bir ýaş ýigidi agyr uky basdy . Ol ukudaka üçünji gatdan aşak gaçyp , öli halynda galdyryldy .
44020010	Pawlus aşak düşdi , ýigidiň üstüne egildi-de , ony gujaklap : « Galmagal etmäň , içinde jany bar » diýdi .
44020011	Onsoň ýokary çykdy , çörek bölüp iýdi . Olar bilen daň atýança , köp söhbet edeninden soň bolsa ýola düşdi .
44020012	Olar ýaňky oglany öýlerine diri getirip , köp ynjalyk tapdylar .
44020013	Biz öňden gämä münüp , Pawlusy Asosadan almak üçin , ol ýere ugradyk , çünki ol pyýada gitmek niýeti bilen bize şeýle tabşyrypdy .
44020014	Pawlus Asosada bize sataşdy . Ony alyp Midillä geldik .
44020015	Onsoň ol ýerden gämi bilen ýola düşüp , ertesi Hios garşysyna ýetdik . Bir gün soň bolsa Samosa geçip , Trogilliýada galdyk , ertesi hem Militosa geldik .
44020016	Pawlus Aziýada wagty biderek geçirmezlik üçin , Efesosyň gapdalyndan geçip gitmegi ýüregine düwüpdi . Ol howlugýardy , sebäbi başartsa , aňrujy Pentikost güni Iýerusalimde bolmakçydy .
44020017	Pawlus Militosdan Efesosa adam iberip , ýygnagyň ýolbaşçylaryny ýanyna çagyrdy .
44020018	Gelenlerinde , olara şeýle diýdi : « Meniň Aziýa gelen ilkinji günümden bäri hemişe siziň ýanyňyzda bolanymy özüňiz bilýänsiňiz .
44020019	Men bütin pes göwünlilikde , gözýaş we ýehudylaryň dildüwşüklerinden alan tejribelerim bilen Rebbe gulluk etdim .
44020020	Peýdaly bolan zatlaryň hiç birini sizden gaýgyrman , hemmesini size wagyz etdim .
44020021	Hem ýehudylara , hem greklere Hudaýa toba we Rebbimiz Isa Mesihe iman etmek üçin güwä geçip , aç-açan hem öýme-öý aýlanyp size sapak berdim .
44020022	Indi hem , ine , ruhumda bent bolup , Iýerusalime barýaryn , ol ýerde başyma näme geljegini bilemok .
44020023	Ýöne Mukaddes Ruh bentleriň we muşakgatlaryň maňa garaşýanyny şäherme-şäher güwä geçip aýdýar .
44020024	Men bulary hiç zat hasap etmeýärin , janymy özüm üçin gymmat bilmeýärin ; döwrümi , Hudaýyň merhemetiniň Hoş Habaryna güwä geçmek üçin , Reb Isadan alan hyzmatymy bitirsem bolýar .
44020025	Men araňyzda Hudaýyň Patyşalygyny wagyz edip gezdim , indi bolsa siziň hiç biriňiziň ýüzümi gaýdyp görmejegiňizi bilýärin .
44020026	Şonuň üçin bu gün size bütin adamlaryň ganyndan tämizdigime güwä geçýärin .
44020027	Çünki men Hudaýyň bütin islegini wagyz etmegi sizden gaýgyrmadym .
44020028	Özüňize we Reb Hudaýyň Öz gany bilen edinen ýygnagyny bakmak üçin , Mukaddes Ruhuň sizi içinde gözegçi edip goýan tutuş sürüsine göz-gulak boluň .
44020029	Men gidenimden soň , azgyn gurtlaryň araňyza girjegini bilýärin , olar sürini aýamaz .
44020030	Araňyzdan şägirtleri yzlaryna eýertjek bolup , hakykaty ýoýjak adamlar çykar .
44020031	Şonuň üçin oýa boluň , üç ýyllap gije-gündiz gözýaş bilen siziň her biriňize üznüksiz nesihat edenimi ýatlaň .
44020032	Indi bolsa sizi Hudaýa , Onuň merhemetiniň sözüne tabşyrýaryn . Ol sizi abatlamagy , size ähli mukaddesleriň arasyndan miras bermegi başarýandyr .
44020033	Men hiç kimiň kümşüne , gyzylyna ýa eşigine göz diken däldirin .
44020034	Siz meniň öz zerurlyklaryma we ýanymdakylara bu elleriň hyzmat edenini bilýänsiňiz .
44020035	Men şeýle işläp , ejizleri goldamalydygyny , Reb Isanyň hut Özüniň : „ Bermek almakdan bagtlydyr " diýen sözüni ýatlamalydygyny ähli zatda size görkezdim » .
44020036	Ol muny aýdandan soň dyza çöküp , olaryň bary bilen birlikde doga etdi .
44020037	Şonda olaryň hemmesi köp agladylar , Pawlusyň boýnundan gujaklap , ony ogşadylar .
44020038	« Siz meniň ýüzümi gaýdyp görmersiňiz » diýen sözi olary has tukatlandyran zat boldy . Onsoň ony gämä barynça ýola saldylar .
44021001	Olardan aýrylyp , gämi bilen göni Kosa , ertesi gün Rodosa , ol ýerden hem Patara geldik .
44021002	Onsoň Finikiýa barýan bir gämi tapyp , şoňa mündük we deňze çykdyk .
44021003	Kipr görnende , ony çepimizde galdyrdyk-da , Siriýa tarap ýüzüp , Sura bardyk , sebäbi gämi şol ýerde ýüküni düşürmelidi .
44021004	Surda şägirtleri tapyp , ýedi gün galdyk . Şägirtler Ruh arkaly Pawlusa Iýerusalime gitmezligi aýtdylar .
44021005	Biz şol günleri geçirdik-de , çykyp , ýene ýola düşdük . Olaryň bary aýallar we oglan-uşaklary bilen şäheriň daşyna çenli bizi ýola saldylar . Onsoň kenarda dyza çöküp , doga etdik .
44021006	Biri-birimiz bilen hoşlaşanymyzdan soň , gämä mündük , olar hem öýlerine gaýtdylar .
44021007	Surdan ýolumyzy dowam etdirip , Ptolemaise ýetdik , doganlar bilen salamlaşyp , bir gün olaryň ýanynda galdyk .
44021008	Ertesi gün biz , ýagny Pawlus we ýanyndakylar ýola düşüp , Kaýsariýa geldik . Ýedileriň biri bolan Hoş Habarçy Filipusyň öýüne baryp , onuň ýanynda galdyk .
44021009	Onuň welilik edýän çykmadyk dört gyzy bardy .
44021010	Biz ol ýerde ençeme gün galanymyzda , Ýahudadan Agabus atly pygamber geldi .
44021011	Ol biziň ýanymyza gelip , Pawlusyň guşagyny aldy-da , öz elini hem aýagyny baglap : « Muny Mukaddes Ruh aýdýar : Iýerusalimdäki ýehudylar şu guşagyň eýesini şeýle baglap , milletleriň eline bererler » diýdi .
44021012	Muny eşidenimizde biz-de , ol ýerde ýaşaýanlar-da Iýerusalime gitmezligi üçin Pawlusa ýalbardyk .
44021013	Pawlus şeýle jogap berdi : « Näme üçin aglaşyp , meniň ýüregimi agyrdýarsyňyz , bu edýäniňiz näme ? Men Iýerusalimde diňe bendi bolmaga däl , eýsem , Reb Isanyň ady üçin ölmäge-de taýyn » .
44021014	Ony yryp bilmänimizden soň biz : « Rebbiň islegi bolsun ! » diýip dymdyk .
44021015	Şol günlerden soň goşumyzy taýýarlaşdyryp , Iýerusalime gitdik .
44021016	Kaýsariýada bolýan şägirtleriň hem birnäçesi biz bilen gidip , Minason diýen bir kiprli köne şägirdiň ýanyna eltdiler , biz oňa myhman bolmalydyk .
44021017	Iýerusalime gelenimizde , doganlar bizi şatlyk bilen garşyladylar .
44021018	Ertesi Pawlus biz bilen birlikde Ýakubyň ýanyna bardy , ähli ýolbaşçylar-da geldiler .
44021019	Pawlus olar bilen salamlaşandan soň , Hudaýyň öz hyzmaty arkaly milletler arasynda edenlerini birin-birin aýdyp berdi .
44021020	Olar muny eşidip , Hudaýy şöhratlandyrdylar . Soň Pawlusa şeýle diýdiler : « Eý dogan ! Özüň görýärsiň , ýehudylar arasynda iman eden näçe müň adam bar ; hemmesi-de Mukaddes Kanuna yhlasly .
44021021	Milletler arasyndaky hemme ýehudylara Musadan dönmekligi öwredip , oglanlary sünnetlemeli däl , adatlara görä ýöremeli däl diýýär diýip , olara sen hakda habar berlipdir .
44021022	Indi näme etmeli ? Elbetde , märeke ýygnanar , çünki seniň geleniňi eşiderler .
44021023	Şonuň üçin biziň şu aýdýanymyzy et : bizde Hudaýa kasam eden dört adam bar .
44021024	Bu adamlary ýanyňa al-da , olar bilen birlikde täret edip , kellelerini syrdyrma harçlaryny ber . Şeýlelikde , hemmeler sen hakda habar berlen zatlaryň ýerliksizdigini , seniň-de kanuny saklap hereket edýäniňi biler .
44021025	Iman eden milletler hakda aýdanymyzda bolsa , biz beýle zatlary asla tabşyramyzok , diňe butlara gurban edilen zatlardan , gandan , boglan haýwanlaryň etinden hem-de zynadan gaça durmak baradaky kararymyzy ýazdyk » .
44021026	Ertesi gün Pawlus ýaňky adamlary ýanyna alyp , olar bilen bile etdi . Onsoň olaryň her biri üçin gurbanlyk berilýänçä , täret günleriniň haçan doljagyny yglan edip , olar bilen birlikde ybadathana girdi .
44021027	Bu ýedi gün dolmaga golaýka , aziýaly ýehudylar ony ybadathanada görüp , bütin halky öjükdirdiler , oňa el urup :
44021028	« Eý , Ysraýyl adamlary , kömek ediň ! Şu adam her ýerde , her kese halkymyzyň , Mukaddes Kanunyň we bu ýeriň tersine sapak berýär . Üstesine-de , grekleri ybadathana getirip , bu mukaddes ýeri hem haramlady » diýip gygyryşdylar .
44021029	Çünki olar Pawlusy mundan öňinçä efesosly Trofimos bilen bilelikde şäherde görendikleri üçin , Pawlus ony-da ybadathana getirendir öýdýärdiler .
44021030	Şeýlelikde , bütin şäher aýaga galyp , halk her tarapdan ylgady . Pawlusy tutup , ybadathanadan daşary süýrediler ; şol bada-da ybadathananyň gapylary ýapyldy .
44021031	Pawlusy öldürjek bolup durkalar , esgerleriň müňbaşysyna bütin Iýerusalimiň aýaga galandygy baradaky habar gelip gowuşdy .
44021032	Ol hem derrew esgerleri , ýüzbaşylary ýanyna alyp , halkyň üstüne eňdi . Olar müňbaşy bilen esgerleri görenlerinde , Pawlusy ýençmegi bes etdiler .
44021033	Şol wagt müňbaşy golaý geldi-de , Pawlusy tutup , goşa zynjyrlar bilen baglamagy buýurdy . Onsoň onuň kimdigini , näme edenini sorady .
44021034	Ýöne halaýykdan biri beýle , beýlekisi eýle diýip gygyransoň , müňbaşy başagaýlyk zerarly belli bir zat bilip bilmän , Pawlusy gala äkitmegi buýurdy .
44021035	Pawlus basgançaga gelende , märekäniň dyzamagy sebäpli , esgerler ony göterip äkitmeli boldular .
44021036	Çünki halkyň bir topary onuň yzyna düşüp : « Ony ýok ediň ! » diýip gygyryşýardylar .
44021037	Pawlus ýaňy galanyň içine getirilmeli bolanda , müňbaşa şeýle diýdi : « Saňa bir zat aýdyp bilerinmi ? » Ol hem : « Sen grekçe bilýärsiňmi ?
44021038	Birnäçe wagt mundan öň topalaň turzup , pitneçilerden dört müň adamy çöle çykaran müsürli sen dälmi ? » diýdi .
44021039	Pawlus : « Men bir tarsusly ýehudy , Kilikiýada şöhraty az bolmadyk bir şäheriň ilatyndan . Senden haýyş edýärin , maňa halka söz sözlemäge rugsat et » diýdi .
44021040	Ol rugsat edende , Pawlus basgançagyň üstünde durup , halka eli bilen yşarat etdi . Çuň ümsümlik aralaşansoň , olara ýewreý dilinde ýüzlenip :
44022001	« Eý doganlar , atalar ! Meniň şindi size sözlejek sözüme gulak asyň ! » diýdi .
44022002	Olar onuň özlerine ýewreý dilinde ýüzlenenini eşidenlerinde , ümsümligi has beter sakladylar . Şonda Pawlus şeýle diýdi :
44022003	Men Kilikiýanyň Tarsusynda doglan bir ýehudy ; ýöne şu şäherde ösdüm , Gamaliýeliň terbiýesi astynda ata-babalarymyzyň kanunynyň berk talap edijiligine görä tälim aldym . Bu gün siziň baryňyzyň bolşuňyz ýaly , men-de Hudaýa yhlaslydym .
44022004	Men hem erkekleri , hem-de aýallary tutup , zyndanlara tabşyrmak bilen , Mesih ýolundakylary ölüme çenli yzarladym .
44022005	Bu babatda baş ruhany bilen bütin ýaşulular-da güwä geçerler . Men olardan doganlara hatlar hem alyp , Şamdakylary-da jezalandyrmak üçin baglap , Iýerusalime getirmek maksady bilen Şama tarap ýola düşdüm .
44022006	Ýol ýöräp , Şama golaýlanymda , günortanlar birdenkä daş-töweregimde Gökden bir güýçli nur ýaldyrady .
44022007	Men ýere ýykyldym , onsoň bir ses eşitdim , ol maňa : „ Saul , Saul , näme üçin Maňa azar berýärsiň ? " diýdi .
44022008	Men : „ Ýa Reb , Sen kim ? " diýdim . Ol maňa : „ Men seniň azar berýän Nasyraly Isaň " diýip jogap berdi .
44022009	Meniň ýanymdakylar nury görüp gorkdular , ýöne meniň bilen Gepleşeniň sesini eşitmediler .
44022010	Men : „ Ýa Reb ! Men näme etmeli ? " diýdim . Reb hem maňa : „ Tur , Şama git , etmeli zatlaryň bary şol ýerde saňa aýdylar " diýdi .
44022011	Ýaňky nuruň ýalkymy sebäpli görmez bolanym üçin , ýanymdakylar elimden tutup itdiler ; şeýlelikde , Şama geldim .
44022012	Mukaddes Kanun boýunça takwa bolup , Şamda oturan bütin ýehudylar arasynda ýagşy ady bolan Hananýa atly bir adam ýanyma geldi .
44022013	Ol durup maňa : „ Saul dogan ! Gözüň açylsyn " diýdi . Men şol pursatda gözümi açyp , ony gördüm .
44022014	Hananýa ýene şeýle diýdi : „ Ata-babalarymyzyň Hudaýy Öz islegini bilmegiň , Adyly görüp-de , agzyndan bir ses eşitmegiň üçin seni öňünden belläp goýdy .
44022015	Çünki sen gören , eşiden zatlaryň barada bütin adamlaryň öňünde Oňa güwä geçmelisiň .
44022016	Indi näme gijikdirýärsiň ? Tur , çokundyryl , Ony çagyr-da , günäleriňden saplan " .
44022017	Men Iýerusalime öwrülip gelip , ybadathanada doga edip otyrkam , özümi ýitirme ýagdaýyna düşdüm .
44022018	Ony gördüm , Ol maňa : „ Tiz bol-da , çalt Iýerusalimden git , çünki olar seniň Men hakda güwäligiňi kabul etmezler " diýdi .
44022019	Men şeýle diýdim : „ Ýa Reb , olar meniň sinagogadan-sinagoga aýlanyp , Saňa iman edenleri tussaga atyp , ýenjenimi bilýärler .
44022020	Seniň şaýadyň Stefanusyň gany dökülende , men hem şol ýerde durdum , bu işi oňladym , ony öldürenleriň egin-eşigini sakladym " .
44022021	Ol maňa : „ Bar , Men seni uzakdaky milletlere ýollajak " » diýdi .
44022022	Olar şu söze deňeç ony diňlediler , onsoň seslerini gataldyp : « Beýle adamy ýer ýüzünden ýok ediň ! Munuň diri galmagy gelşikli däl » diýdiler .
44022023	Olar şeýle gygyryşyp , egin-eşiklerini zyňyp , howa tozan sowrup durkalar ,
44022024	müňbaşy märekäniň näme üçin Pawlusa gygyryşýandygyny bilmek üçin , onuň gala äkidilip , dürre bilen soraga çekilmegini buýurdy .
44022025	Ony gaýyş çekiler bilen baglanlarynda , Pawlus ýanynda duran ýüzbaşa : « Rimli hem-de höküm edilmedik bir adamy dürrelemäge hakyňyz barmy ? » diýdi .
44022026	Ýüzbaşy muny eşidende baryp , müňbaşa habar berip : « Bu etjek bolýanyň näme ? Bu adam rimli » diýdi .
44022027	Şonda müňbaşy Pawlusyň ýanyna gelip : « Maňa aýt , sen rimlimi ? » diýip , ondan sorady . Ol : « Hawa » diýip jogap berdi .
44022028	Müňbaşy : « Men bu hukugy kän pul bilen edindim » diýdi . Pawlus : « Emma men rimli bolup doguldym » diýdi .
44022029	Şeýlelikde , ony soraga çekjek bolup duranlar derrew ýanyndan çekildiler ; müňbaşy hem Pawlusyň rimlidigini bilende gorkdy , çünki ony baglapdy .
44022030	Ol ertesi gün ýehudylaryň Pawlusy nämede aýyplaýandygyny takyk bilmek üçin , ony çözdi , baş ruhanylar bilen bütin mejlise hem ýygnanmagy buýurdy . Onsoň Pawlusy getirip , olaryň garşysynda duruzdy .
44023001	Pawlus mejlise nazaryny dikip : « Eý doganlar ! Men Hudaýyň öňünde şu güne çenli sap wyždan bilen gezdim » diýdi .
44023002	Baş ruhany Hananýa ýanynda duranlara onuň agzyna urmagy buýurdy .
44023003	Pawlus oňa şeýle diýdi : « Eý agardylan diwar ! Seni Hudaý urar ! Meniň üstümden Mukaddes Kanun boýunça höküm çykarmak üçin otyrsyň , özüň bolsaň kanundan çykyp , meni urmagy buýurýarsyň » .
44023004	Baş ruhanynyň ýanynda duranlar : « Näme üçin Hudaýyň baş ruhanysyna sögýärsiň ? » diýip , ondan soradylar .
44023005	Pawlus : « Doganlar , onuň baş ruhanydygyny bilmeýärdim ; çünki : „ Öz halkyň baştutanyna hapa söz aýtma " diýip ýazylgydyr » diýdi .
44023006	Pawlus olaryň bir böleginiň saddukeýlerden , beýlekisiniň hem fariseýlerdendigini bilip : « Eý doganlar , men fariseý ogly fariseýdirin ; meniň üstümden ölüleriň direlme umydy üçin höküm çykarylýar ! » diýip , mejlisde gygyrdy .
44023007	Ol muny aýdanda , fariseýler bilen saddukeýleriň arasyna agzalalyk düşüp , jemagat ikä bölündi .
44023008	Sebäbi saddukeýler ne direlme , ne perişde , ne-de ruh bar diýýärler , fariseýler bolsa hemmesine ynanýarlar .
44023009	Şeýlelikde , uly galmagal turdy , fariseýler mezhebinden bolan käbir kanunçylar ýokary turdular-da , dawalaşyp : « Biz bu adamda hiç bir erbetlik görmeýäris . Eger bir ruh ýa bir perişde onuň bilen gepleşen bolsa , onda Hudaýa garşy göreşmäliň » diýdiler .
44023010	Agzalalyk ula ýazanda , olaryň Pawlusy parçalamaklaryndan heder eden müňbaşy esgerlere aşak düşüp , ony olaryň arasyndan zor bilen alyp , gala äkitmegi buýurdy .
44023011	Şol gije Reb Pawlusyň ýanyna gelip , oňa : « Batyr bol ! Çünki sen Men barada Iýerusalimde nähili güwä geçen bolsaň , Rimde-de şeýle güwä geçmelisiň » diýdi .
44023012	Ertesi gün ýehudylar biri-birleri bilen dil birikdirip : « Pawulsy öldürýänçäk , iýsek , içsek bize lagnat bolsun » diýip kasam etdiler .
44023013	Bu dildüwşüge gatnaşanlaryň sany kyrkdan hem köpdi .
44023014	Olar baş ruhanylaryň , ýaşulularyň ýanyna gelip şeýle diýdiler : « Biz Pawlusy öldürýänçäk bir zat datsak , bize lagnat bolsun diýip kasam etdik .
44023015	Şeýlelikde siz mejlis bilen bilelikde Pawlusyň işine has takyk garamak bahanasy bilen , Pawlusy ýanyňyza getirmegini müňbaşydan haýyş ediň ; biz-de gelip ýetmänkä , ony öldürmäge taýyn » .
44023016	Emma Pawlusyň ýegeni olaryň dildüwşük guranyny eşidip , gala bardy-da , muny Pawlusa habar berdi .
44023017	Pawlus hem ýüzbaşylaryň birini ýanyna çagyryp : « Bu ýigidi müňbaşynyň ýanyna elt , çünki oňa habar bermeli zady bar » diýdi .
44023018	Şeýlelikde , ýüzbaşy ony alyp , müňbaşynyň ýanyna getirdi we : « Tussag Pawlus meni ýanyna çagyryp , şu ýigidi saňa getirmegimi haýyş etdi . Onuň saňa aýtjak zady bar eken » diýdi .
44023019	Müňbaşy ýigidiň elinden tutup , bir gyra çekildi we ondan : « Maňa habar bermeli zadyň näme ? » diýip sorady .
44023020	Ol şeýle jogap berdi : « Ýehudylar Pawlusyň işini has takyk barlamak bahanasy bilen , ony ertir mejlise getirmegi senden haýyş etmek üçin dilleşdiler .
44023021	Ýöne sen olara gulak asma , çünki olaryň kyrkdan gowrak adamy Pawlusa bukuda garaşýar , olar Pawlusy öldürýänçäk , iýsek , içsek bize lagnat bolsun diýip kasam etdiler . Şindi olar taýýar , seniň razyçylygyňa garaşýarlar » .
44023022	Müňbaşy : « Muny maňa habar bereniňi hiç kime aýtma » diýip tabşyryp , ýigidi ugratdy .
44023023	Onsoň ýüzbaşylaryndan ikisini ýanyna çagyryp , şeýle tabşyryk berdi : « Gije sagat üçde Kaýsariýa gitmek üçin iki ýüz esger , ýetmiş atly , iki ýüz naýzadar taýynlaň .
44023024	Pawlusy mündürip , sag-aman häkim Felikse gowşurar ýaly-da , ulaglar taýýarlaň » .
44023025	Onsoň müňbaşy şeýle hat ýazdy :
44023026	Klawdius Lisiýas hormatly häkim Felikse salam aýdýar .
44023027	Ýehudylar bu adamy tutup , öldürjek bolup durkalar , men onuň rimlidigini bilip , esgerlerim bilen ýetişip , ony olaryň elinden halas etdim .
44023028	Ony nämede aýyplaýanlaryny bilmek isläp , olaryň mejlisiniň öňüne çykardym .
44023029	Ony öz kanunlary baradaky jedelli pikirler üçin aýyplaýandyklaryny bildim , ýöne ondan ölüme ýa tussaglyga mynasyp bir ýazyk tapmadym .
44023030	Bu adamyň janyna ýehudylaryň kast etjek bolýandygy maňa habar berlende bolsa , ony derrew saňa ýollap , şikaýatçylara-da şikaýatlaryny seniň huzuryňda aýtmaklaryny buýurdym . Hoş gal » .
44023031	Esgerler özlerine buýrulyşy ýaly , Pawlusy alyp , gije Antipatrise getirdiler .
44023032	Ertesi gün hem atlylary onuň bilen ugradyp , özleri yzlaryna gala gaýtdylar .
44023033	Atlylar Kaýsariýa gelip , haty häkime berdiler-de , Pawlusy onuň huzuryna çykardylar .
44023034	Häkim haty okap , Pawlusyň haýsy welaýatdandygyny sorady ; onuň Kilikiýadandygyny bilende bolsa :
44023035	« Seni şikaýatçylaryň gelende diňlärin » diýdi-de , ony Hirodes saraýynda saklamagy buýurdy .
44024001	Bäş günden soň , baş ruhany Hananýa ýaşulular we Tertullus atly bir garalawjy bilen geldi ; bular häkime Pawlus barada şikaýat etdiler .
44024002	Pawlusy çagyrdylar . Tertullus ony aýyplamaga başlap diýdi :
44024003	Eý hormatly Feliks , seniň saýaňda uly parahatlyga gowşandygymyzy , seniň aladaň arkaly bu millet üçin çäreleriň görlendigini , biz hemişe we her ýerde uly minnetdarlyk bilen boýun alýarys .
44024004	Emma seni köp güýmemezlik üçin , özüňe mahsus mylakatlylygyň bilen , bizi sähelçe diňlemegiňi haýyş edýärin .
44024005	Biz bu adamy başymyza inen bela hem-de Ýer ýüzündäki bütin ýehudylar arasynda topalaňçy we nasyraly mezhebiniň baştutanlarynyň biri diýip bilýäris .
44024006	Ol ybadathanany-da haramlamaga çalyşdy . Biz ony tutduk . Öz kanunymyz esasynda onuň üstünden höküm çykarmak isledik .
44024007	Ýöne müňbaşy Lisiýas gelip , uly zorluk bilen ony elimizden aldy .
44024008	Onuň şikaýatçylaryna seniň huzuryňa gelmegi buýurdy . Seniň özüň hem ony soraga çekip , biziň ony aýyplaýan zatlarymyzyň barynyň anygyna ýetip bilersiň » .
44024009	Ýehudylar hem munuň şeýledigini tassyklap , Pawlusa gönükdirlen bu aýyplamalara goşuldylar .
44024010	Häkim geple diýip , Pawlusa ümläninde , Pawlus şeýle jogap berdi : « Seniň köp ýyllardan bäri bu milletiň kazysydygyňy bilýänligim üçin , özümi begenç bilen gorajak .
44024011	Meniň Iýerusalime ybadat etmäge gidenime on iki günden köp bolmandygyny özüň hem anyklap bilersiň .
44024012	Olar meniň ne ybadathanada , ne sinagogalarda , ne şäherde biri bilen jedelleşip duranymy , ne-de halky aýaga galdyranymy gördüler .
44024013	Bular maňa ýöňkeýän aýyplaryny saňa subut edip bilmezler .
44024014	Ýöne şuny saňa ykrar edýärin : men Mukaddes Kanun esasyndaky her bir zada , pygamberler kitabynda ýazylanlaryň ählisine iman edip , bularyň azgyn mezhep diýýän Ýoly boýunça ata-babalarymyň Hudaýyna hyzmat edýärin .
44024015	Bularyň özüniň hem kabul edişi ýaly , hem dogrularyň , hem egrileriň ölümden direlmegini Hudaýdan umyt edýärin .
44024016	Şonuň üçin hem Hudaýyň , hem-de adamlaryň öňünde elmydam sap wyždanly bolmaga çalyşýaryn .
44024017	Men köp ýyldan soň milletime sadaka , gurbanlyk bermäge geldim .
44024018	Bu zatlar bilen gümra bolup ýörkäm , meni täretli ýagdaýda ybadathanada gördüler ; ne üýşmeleň , ne-de başagaýlyk bardy .
44024019	Ýöne ol ýerde Aziýadan bolan käbir ýehudylar bardy . Olaryň-da maňa garşy bir zatlary bolan bolsa , şu ýerde seniň huzuryňda durup , meni aýyplamaklary gerekdi .
44024020	Mejlisiň öňünde duranymda , menden näme ýazyk tapan bolsalar , goý , bularyň özleri aýtsyn .
44024021	Şeýle bolsa , olaryň ortasynda durkam : „ Bu gün ölüleriň direlmegi hakda siziň huzuryňyzda meniň üstümden höküm çykarylýar " diýip aýdan şu ýekeje sözüm üçindir » .
44024022	Mesih ýoly hakda has takyk maglumaty bolan Feliks işi soňa goýup : « Dawaňyz hakda müňbaşy Lisiýas gelende karar çykararyn » diýdi .
44024023	Onsoň ýüzbaşa Pawlusy saklap , oňa ýeňillik bermegi , oňa garaşyk etmekleri üçin , dostlarynyň ýanyna gelmegini bökdemezligi buýurdy .
44024024	Birnäçe günden soň bolsa Feliks öz ýehudy aýaly Deusilla bilen geldi-de , Pawlusy getirdip , onuň Mesihe iman hakda aýdýan gürrüňlerini diňledi .
44024025	Pawlus dogrulyk , nebsiňe buýurma hem geljek höküm hakda gürrüň berende , Feliks gorkup : « Häzirlikçe git , pursat tapan mahalym seni çagyrdaryn » diýdi .
44024026	Şol bir wagtda-da boşadylmagy üçin Pawlus özüne pul berer diýip umyt edýärdi . Şonuň üçin hem Pawlusy ýygy-ýygydan çagyryp , onuň bilen söhbet edýärdi .
44024027	Şeýlelikde , iki ýyl geçip , Feliksiň ýerine Porkius Festus geldi . Feliks ýehudylaryň göwnüni awlamak üçin , Pawlusy zyndanda galdyryp gitdi .
44025001	Festus welaýata gelenden üç gün soň , Kaýsariýadan Iýerusalime gitdi .
44025002	Baş ruhanylar bilen ýehudylaryň ululary oňa Pawlusyň üstünden şikaýat etdiler .
44025003	Ondan haraý isläp , Pawlusy Iýerusalime getirtmegi haýyş etdiler . Olar buky gurap , Pawlusy ýolda öldürmegiň niýetindediler .
44025004	Festus Pawlusyň Kaýsariýada zyndandadygyny , özüniň bolsa basym ol ýere gitjekdigini aýtdy .
44025005	Onsoň : « Araňyzdaky sözi ötýän adamlar meniň bilen gelip , ol adamyň ýazykly ýeri bar bolsa , ony aýyplasynlar » diýdi .
44025006	Ol olaryň arasynda sekiz-on günden artyk galman , Kaýsariýa gaýtdy . Ertesi gün höküm kürsüsinde oturyp , Pawlusyň getirilmegini buýurdy .
44025007	Pawlus gelende , Iýerusalimden baran ýehudylar onuň daşyny alyp , oňa subut edip bilmedik köp hem agyr aýyplaryny ýöňkediler .
44025008	Pawlus özüni gorap : « Men ne ýehudylaryň kanunyna , ne ybadathana , ne-de kaýsara garşy günä etdim » diýdi .
44025009	Festus ýehudylaryň göwnünden turmak üçin , Pawlusa : « Iýerusalime gidip , şol ýerde bu babatda üstüňden höküm çykarmagymy isleýärsiňmi ? » diýdi .
44025010	Emma Pawlus şeýle diýdi : « Men kaýsaryň höküm kürsüsi öňünde durun , meniň üstümden şu ýerde höküm çykarylmalydyr ; men ýehudylara hiç bir ýamanlyk edemok , muny seniň özüň hem oňat bilýänsiň .
44025011	Men ýamanlyk eden bolsam ýa ölüme mynasyp etmiş eden bolsam , ölümden gaçmaýaryn ; bularyň maňa ýöňkeýän aýyplary esassyz bolsa , onda hiç kim meni bularyň eline berip bilmez . Men dawamy kaýsara arz edýärin » .
44025012	Onsoň Festus mejlis bilen maslahatlaşyp : « Dawaňy kaýsara arz etdiň , kaýsara-da gidersiň » diýdi .
44025013	Birnäçe gün geçenden soň , Agrippa patyşa bilen Beriniki Kaýsariýa , Festusa salama geldiler .
44025014	Olar köp wagt ol ýerde galanlaryndan soň , Festus Pawlusyň işini patyşa gürrüň berip , şeýle diýdi : « Feliksiň tussag edip goýan bir adamy bar .
44025015	Men Iýerusalimdekäm , ýehudylaryň baş ruhanylary , ýaşululary oňa garşy höküm sorap , onuň üstünden şikaýat etdiler .
44025016	Men olara : „ Aýyplanýany şikaýatçylary bilen ýüzleşdirmän , oňa ýöňkelýän aýyp barada özüni goramaga pursat bermän , höküm etmek rimlileriň adaty däldir " diýip jogap berdim .
44025017	Olar bu ýere üýşenlerinde bolsa eglemän , ertesi gün höküm kürsüsinde oturyp , ol adamyň getirilmegini buýurdym .
44025018	Ýöne şikaýatçylar galanlarynda , meniň oslan aýyplarymyň hiç birini ýöňkemediler .
44025019	Olaryň öz dinleri hem-de bir Isa atly ölen , ýöne Pawlusyň diri diýýän şahsy hakda käbir jedelleri bar eken .
44025020	Men bu zatlar baradaky jedelden aljyrap , ondan : „ Iýerusalime gidip , ol ýerde bu zatlar babatda özüňe höküm edilmegini isleýärsiňmi ? " diýip soradym .
44025021	Ýöne Pawlus dawasyny Awgustusyň hökümine saklamagy haýyş edensoň , kaýsara ýollaýançam , ony tussaglykda saklamagy buýurdym » .
44025022	Agrippa Festusa : « Men hem şol adamyň gürrüňini diňlemek isleýärin » diýdi . Ol-da : « Ertir ony diňlärsiň » diýdi .
44025023	Ertesi gün Agrippa , Berniki uly dabarada gelip , müňbaşylar , şäheriň atly-abraýly adamlary bilen birlikde zala girenlerinde , Festusyň buýrugy boýunça Pawlusy getirdiler .
44025024	Festus şeýle diýdi : « Eý , Agrippa patyşa we şu ýerdäki ähli adamlar ! Siz bu adamy görýärsiňiz ; hem Iýerusalimde , hem-de şu ýerde ähli ýehudy jemagaty maňa ondan şikaýat edip : „ Ol mundan artyk diri galmaly däl ! " diýip gygyryşdylar .
44025025	Emma men onuň ölüme mynasyp iş edenini tapmanym üçin , özüniň hem dawasyny Awgustusa arz edeni üçin , ony ýollamagy karar etdim .
44025026	Ol hakda tagsyra ýazar ýaly belli bir zadym ýok . Şonuň üçin-de derňew geçirilenden soň , ýazmaga bir zadym bolsun diýip , ony siziň huzuryňyza , ylaýta-da , eý Agrippa patyşa , seniň huzuryňa çykardym .
44025027	Sebäbi , bir tussagy ýollap , oňa ýöňkelýän aýyplary bildirmezlik maňa manysyz görünýär » .
44026001	Agrippa patyşa Pawlusa : « Saňa özüňi gorap geplemäge rugsatdyr » diýdi . Ine , şonda Pawlus elini uzadyp , özüni goramaga durdy :
44026002	Eý Agrippa patyşa ! Ýehudylaryň meni aýyplaýan bütin zatlary babatda özümi bu gün seniň öňüňde goramalydygym üçin men özümi bagtly saýýaryn .
44026003	Çünki , ýehudylaryň ähli adatlaryndan , jedelli pikirlerinden seniň habaryň bar . Şonuň üçin hem meni sabyrlylyk bilen diňlemegiňi haýyş edýärin .
44026004	Meniň öz milletimiň arasynda , Iýerusalimde geçen durmuşymy başlangyçdan , ýaşlygymdan bäri bütin ýehudylar bilýärler .
44026005	Güwä geçmek isleýän bolsalar , meni köp wagtdan bäri tanaýarlar . Men dinimiziň iň berk mezhebi boýunça fariseý bolup ýaşadym .
44026006	Şindi hem Hudaý tarapyndan ata-babalarymyza berlen wada umyt baglanym üçin diwan öňünde durun .
44026007	Halkymyzyň on iki taýpasy gije-gündiz Hudaýa yhlasly gulluk edip , bu wada ýetmegi umyt edýär . Eý patyşa , men şu umyt üçin ýehudylar tarapyndan aýyplanýaryn .
44026008	Hudaýyň ölüleri direltmegi näme üçin sizde bolmajak zat saýylýar ?
44026009	Dogrusy , Nasyraly Isanyň adyna garşy köp zatlary etmegi men öz ýanymdan wajyp bilýärdim .
44026010	Muny-da Iýerusalimde etdim ; baş ruhanylardan ygtyýar alyp , imanlylaryň köpüsini zyndanlara saldym , öldürilmeli bolanlarynda ses berdim .
44026011	Olary bütin sinagogalarda öwran-öwran jezalandyryp , Isa dil ýetirmäge mejbur etdim . Olara garşy çendenaşa guduzlap , olary hatda ýat şäherlere çenli yzarladym .
44026012	Munuň üçin baş ruhanylaryň ygtyýary we ýumşy bilen Şama barýarkam ,
44026013	Eý patyşa , günortanlar ýolda Gökden meniň we meniň bilen barýanlaryň daş-töweregini ýagtyldan , Günüň şöhlesinden hem güýçli bir nur gördüm .
44026014	Barymyz ýere ýykylanymyzda , bir ses eşitdim . Ol maňa ýewreý dilinde : „ Saul , Saul , näme üçin Maňa azar berýärsiň ? Çişe depmek saňa kyndyr " diýdi .
44026015	Men : „ Ýa Reb , Sen kimsiň ? " diýdim . Reb şeýle diýdi : „ Men seniň azar berýän Isaň .
44026016	Hany , dikel-de , aýak üstüne gal ; çünki Men saňa gören zatlaryňa hem-de içinde aýan boljak zatlaryma hyzmatkär hem güwä edip bellemek üçin göründim .
44026017	Men seni öz halkyň we başga milletleriň içinden çykaryp halas ederin .
44026018	Olar tümlükden nura , şeýtanyň gol astyndan Hudaýa döner ýaly , şeýle hem Maňa bolan iman bilen günäleri bagyşlanyp , mukaddeslenenleriň arasyndan miras alar ýaly , gözlerini açmak üçin , seni olara ýollaýaryn " .
44026019	Eý Agrippa patyşa , şonuň üçin hem men Gökden gelen görnüşe gulak asmazlyk etmedim .
44026020	Ilki Şamdakylary , Iýerusalimde we bütin Ýahuda ýurdundakylary hem-de başga milletleri toba edip , Hudaýa dönmäge , toba mynasyp iş bitirmäge çagyrdym .
44026021	Şonuň üçin ýehudylar meni ybadathanada tutup , öldürjek boldular .
44026022	Indi maňa Hudaýyň hemaýaty nesip bolany üçin , men hem kiçä , hem ula şu güne çenli güwä geçip ýörün . Men pygamberler bilen Musanyň boljagyny aýdan zatlaryndan ,
44026023	ýagny Mesihiň görgi görmeli bolandygyndan , ölümden ilkinji direlen hökmünde hem öz halkymyza hem özge milletlere nury yglan etmelidiginden başga hiç zady aýdamok » .
44026024	Ol şeýdip , özüni gorap durka , Festus gaty ses bilen : « Pawlus , sen däliräpsiň ! Okumyşlyk seni dälilige eltipdir » diýdi .
44026025	Pawlus oňa şeýle jogap berdi : « Eý , hormatly Festus , men dälirämok , diňe hakykat we sagdyn paýhas sözlerini aýdýaryn .
44026026	Meniň huzurynda gaýratlylyk bilen gürleýän patyşam bu zatlardan habarlydyr . Bularyň hiç biriniň ondan ýaşyryn däldigine ynanýaryn , sebäbi bular bir künjekde ýüze çykan zatlar däl .
44026027	Agrippa patyşa ! Sen pygamberlere iman edýärsiňmi ? Iman edýäniňi bilýärin » .
44026028	Agrippa Pawlusa : « Meni az salymyň içinde yryp , mesihi etjek bolýarsyňmy ? » diýdi .
44026029	Pawlus oňa : « Men , az bolsun , köp bolsun , diňe sen däl , eýsem , şu gün meni diňleýänleriň bary hem şu zynjyrlarsyz meniň ýaly bolardylar diýip , Hudaýdan dileýärin » diýdi .
44026030	Patyşa , häkim , Berniki we olar bilen oturanlar bu sözleri eşidenlerinde , ýerlerinden galdylar .
44026031	Olar daşaryk çykanlarynda özara gürleşip : « Bu adam ölüme ýa-da tussaglyga mynasyp bir iş etmändir » diýişdiler .
44026032	Agrippa Festusa : « Ol dawasyny kaýsara arz etmedik bolsady , ony boşatmak bolardy » diýdi .
44027001	Gämä münüp , Italiýa gitmegimiz karar edilende , Pawlus bilen ýene-de birnäçe tussagy Awgustus goşunyndan bolan Ýulius atly ýüzbaşa tabşyrdylar .
44027002	Şeýlelikde , Aziýa welaýatynyň kenarlaryndaky ýerlere barýan Edremit gämisine münüp ýola düşdük . Ýanymyzda Salonikden bolan makedoniýaly Aristarhos hem bardy .
44027003	Ertesi gün Saýda gelip ýetdik ; Pawlusa ynsanperwerlik eden Ýulius oňa öz dostlary garaşyk etsin diýip , olaryň ýanyna gitmegine rugsat etdi .
44027004	Ol ýerden ýola düşüp , Kipriň ygyndan geçdik , çünki ýel garşymyzdandy .
44027005	Kilikiýa we Pamfiliýanyň garşysyndaky deňizden geçip , Likiýanyň Mira şäherine geldik .
44027006	Ýüzbaşy şol ýerde Italiýa gitjek bolup duran bir Isgenderiýa gämisini tapyp , bizi oňa mündürdi .
44027007	Ençeme günläp assa gidip , zordan Knidosyň deňine baranymyzda , ýel oňaýsyz bolany üçin , Giridiň ygy bilen Salmonäniň deňinden geçdik .
44027008	Kenara golaý ýüzüp , Owadan duralgalar diýen ýere zordan geldik . Onuň golaýynda Lasea şäheri bardy .
44027009	Köp wagt ötüpdi . Hatda oraza hem geçip , indi ýola düşmek hatarly bolany üçin , Pawlus olara nesihat berip :
44027010	« Adamlar ! Görýän welin , ýola düşmek diňe ýüke , gämä däl , eýsem , janlarymyza-da azaply , köp zyýanly boljak » diýdi .
44027011	Emma ýüzbaşy Pawlusyň aýdanyna gulak asman , gämiçi bilen gäminiň hojaýynyna ynandy .
44027012	Ýöne duralga gyşlamaga ýaramly bolmany üçin , adamlaryň köpüsi , başartsa , bu ýerden gidip , Giridiň demirgazyk-günbatara we günorta-günbatara bakyp duran duralgasy bolan Fenikse baryp gyşlamagy maslahat bildiler .
44027013	Şeýlelikde , günorta şemaly ýuwaşja öwüsmäge başlanda , öz maksatlaryna ýetendirler öýdüp , labyry çekdiler-de , Giridiň golaýy bilen ýola düşdüler .
44027014	Ýöne kän wagt geçmänkä , ada tarapdan Ewroklidon diýilýän güýçli ýel turdy .
44027015	Ýel gämä urup , onuň öňünde durmak başartmansoň , ondan el üzüp , şol ugra kowuldyk .
44027016	Klawda diýen bir kiçijik adanyň yk tarapyna ýetenimizde , gaýyga erk etmegi zordan başardyk .
44027017	Gaýygy ýokary çekip , gämini daşyndan tanap bilen berk bagladylar-da , Sirtiň daşly saýlaryna düşmekden gorkup , ýelkeni inderdiler . Şeýdip , ýeliň ugruna kowuldyk .
44027018	Gaýdan ýaňa agyr horluk çekenimiz üçin , ertesi gün gämiden ýük zyňmaga başladylar .
44027019	Üçünji gün gäminiň şaýlaryny-da öz elleri bilen zyňdylar .
44027020	Ençeme günläp Gün , ýyldyz görünmänsoň , güýçli tupan sowulmansoň , iň soňunda gutulma umydymyzy bütinleý ýitirdik .
44027021	Köp wagtlap naharsyz galnansoň , Pawlus gämidäkileriň ortasynda durup , şeýle diýdi : « Eý adamlar ! Meniň aýdanlaryma gulak asyp , Giritden aýrylman , bu azapdyr zyýany çekmeli däldik .
44027022	Ýöne size aýdýaryn , arkaýyn boluň , çünki siziň araňyzda heläk boljak adam ýok , diňe gämi dargajak .
44027023	Sebäbi Özüniňki bolup , Özüne gulluk edýän Hudaýymyň bir perişdesi öten agşam ýanymda durup :
44027024	„ Gorkma , Pawlus . Sen kaýsaryň öňünde durmalysyň . Hudaý seniň bilen barýanlaryň baryny , ine , saňa bagyşlady " diýdi .
44027025	Şonuň üçin , adamlar , arkaýyn boluň , özüme aýdylyşy ýaly boljakdygyna meniň Hudaýa ynamym bar .
44027026	Ýöne biz bir ada düşmelidiris » .
44027027	On dördünji gije gelende , biz Adriatik deňzinde her ýana kowlup ýörkäk , ýarygije töwerekleri deňizçiler gury ýeriň ýakynlaşýandygyny çakladylar .
44027028	Çuňlugy ölçänlerinde , ýigrimi gulaç çykdy ; biraz ilerlänlerinden soň , ýene ölçänlerinde , on bäş gulaç çykdy .
44027029	Gaýalyga düşmekden gorkup , arka tarapdan dört labyr atdylar-da , gündiz bolsun diýip doga etdiler .
44027030	Deňizçiler gämiden gaçjak bolup , öň tarapdan labyr atmak bahanasy bilen , gaýygy deňze inderenlerinde ,
44027031	Pawlus ýüzbaşy bilen esgerlere : « Bular gämide galmasalar , siz gutulyp bilmersiňiz » diýdi .
44027032	Şeýlelikde , esgerler gaýygyň tanaplaryny kesip , ony aşak gaçyrdylar .
44027033	Daň saz berip barýarka , Pawlus naharlanmaklary üçin , hemmelere ýalbaryp , şeýle diýdi : « Hiç zat iýmän , garaşyp , naharsyz galanyňyza şu gün on dört gün boldy .
44027034	Munuň üçin , haýyş edýärin , naharlanyň . Bu siziň gutulmagyňyz üçindir , çünki hiç biriňiziň başyňyzdan bir tüý-de kemelmez » .
44027035	Ol muny aýdyp , eline çörek aldy , hemmäniň öňünde Hudaýa şükür etdi-de , bölüp iýmäge başlady .
44027036	Şeýlelikde , hemmeler arkaýynlaşyp , naharlandylar .
44027037	Gämide biziň jemimiz iki ýüz ýetmiş alty adamdy .
44027038	Nahardan doýanlaryndan soň , bugdaýy deňze döküp , gämini ýeňletdiler .
44027039	Gün doganda , ol ýeri tanamadylar ; onsoň kenary çägelik bir aýlag görüp , başartsa , gämini şol ýere sürmeli diýen karara geldiler .
44027040	Labyrlary kesip , deňze goýberen batlaryna , ruluň tanaplaryny çözdüler-de , öňdäki ýelkeni ýele galdyryp , göni kenara ugradylar .
44027041	Onsoň bir burna düşüp , gämini saýa çykardylar . Gäminiň başy batyp , gymyldysyz galdy , arka tarapy bolsa gomlaryň zoruna dargap başlady .
44027042	Tussaglaryň hiç biri ýüzüp gaçmaz ýaly , esgerler olary öldürmegiň niýetindediler .
44027043	Emma ýüzbaşy Pawlusy halas etmek isläp , olary niýetlerinden dändirdi . Onsoň ýüzüp bilýänler gämiden özlerini öňürti zyňsynlar ,
44027044	galanlary hem käsi tagtalar , käsi-de gäminiň döwükleri bilen gury ýere çyksynlar diýip buýruk berdi . Şeýlelikde , ählisi gury ýere çykyp gutuldylar .
44028001	Halas bolanymyzdan soň , adanyň adynyň Maltadygyny bildik .
44028002	Ýerli halk bize adatdan daşary ynsanperwerlik görkezdi ; ýagyş ýagyp , sowuk bolansoň , ot ýakyp , hemmämizi myhman aldylar .
44028003	Pawlus bir üýşmek çöpleme çöpläp , oduň üstüne goýanda , bir zäherli ýylan oduň howrundan gaçyp , onuň eline ýapyşdy .
44028004	Ýerli halk onuň elinden ýylanyň sallanyp durşuny görende : « Her niçik-de bolsa , bu adam ganhordyr . Deňizden gutulan hem bolsa , Adalat taňrysy ony ýaşatmady » diýişdiler .
44028005	Ýöne Pawlus elini silkip , ýylany oduň içine zyňdy , hiç bir zyýan hem görmedi .
44028006	Olar onuň çişmegine ýa-da birden ölüp ýykylmagyna garaşdylar . Köp garaşyp , oňa zelelli hiç zadyň bolmanyny görenlerinde , pikirlerini üýtgedip : « Ol bir taňry ! » diýişdiler .
44028007	Ol ýeriň golaýynda adanyň Publius atly başlygynyň emlägi bardy . Ol bizi myhman alyp , üç gün hezzet-hormat etdi .
44028008	Şol wagt Publiusyň atasyny ysytma , ganly içgeçme tutup ýatyrdy . Pawlus onuň ýanyna baryp , doga etdi-de , ellerini onuň üstüne goýup , ony sagaltdy .
44028009	Bu wakadan soň , adadaky beýleki syrkawlar-da gelip şypa tapdylar .
44028010	Bular hem bizi köp sylaglar bilen hormatladylar , ýola düşüp barýarkak , gerek-ýaraklarymyzy gämä ýüklediler .
44028011	Biz üç aýdan soň , Isgenderiýanyň şol adada gyşlan Ekizler belgili gämisi bilen ýola düşdük .
44028012	Sirakusa baryp , üç gün galdyk .
44028013	Ol ýerden aýlanyp , Regiuma gelip ýetdik . Bir günden soň , günorta ýeli turany üçin , ikinji güni Puteola geldik .
44028014	Ol ýerde birnäçe dogany tapdyk . Olar bizden ýedi günläp ýanlarynda galmagymyzy haýyş etdiler . Şeýlelik bilen , Rime geldik .
44028015	Rimdäki doganlar bizden habarly bolanlarynda , ol ýerden Appius Forumyna we Üç Myhmanhana çenli bizi garşylamaga geldiler . Pawlus olary görende , Hudaýa şükür etdi , gaýratlandy .
44028016	Rime baranymyzda , ýüzbaşy tussaglary serkerdä tabşyrdy , Pawlusa bolsa özüne gözegçilik edýän esger bilen birlikde , özbaşdak galmaga rugsat etdiler .
44028017	Üç günden soň Pawlus ýehudylaryň ulularyny çagyrdy . Üýşenlerinde , olara şeýle diýdi : « Eý doganlar ! Men halkyň garşysyna , ata-baba adatlarynyň garşysyna hiç zat etmesem hem , tussag edilip , Iýerusalimden rimlileriň eline berildim .
44028018	Olar meni soraga çekenlerinden soň , boşatjak boldular , çünki meni öldürmäge hiç bir esas ýokdy .
44028019	Emma ýehudylar garşy çykanlarynda , men kaýsara arz etmäge mejbur boldum , ýöne öz milletimden nägileligim ýok .
44028020	Men sizi şu babatda görüşmek , gepleşmek üçin çagyrdym , sebäbi men Ysraýylyň umydy üçin bu zynjyr bilen bagly » .
44028021	Olar-da oňa diýdiler : « Bize sen hakda Ýahudadan ne hatlar gowuşdy , ne-de doganlardan biri gelip , sen hakda habar berdi ýa-da erbet zat aýtdy .
44028022	Ýöne seniň nähili düşünjeleriň bardygyny özüňden eşidesimiz gelýär , çünki her ýerde bu mezhebiň ýamanlanýandygy bize mälim » .
44028023	Şeýlelikde , bir güni belläp , köp adamlar onuň ýanyna , bolýan ýerine geldiler . Ol hem Hudaýyň Patyşalygyna güwä geçmek bilen , olara hakykaty düşündirdi . Ir ertirden giç agşama çenli Musanyň kanunyna , pygamberler ýazgysyna salgylanyp , olary Isa ynandyrmaga çalyşdy .
44028024	Aýdylan zatlara käbiri ynandy , käbiri ynanmady .
44028025	Olar özara ylalaşman , Pawlus bu soňky sözi aýdandan soň gitdiler : « Mukaddes Ruh Işaýa pygamber arkaly atalarymyza gürrüň berip , gowy aýdypdyr :
44028026	Bar , bu halka aýt : Eşidýän gulaklar bilen eşidip , düşünmersiňiz ; Görýän gözler bilen görüp , seljermersiňiz ;
44028027	Çünki bu halkyň ýüregi gatady , gulaklary agraldy , gözlerini-de ýumdular . Beýle bolmasa , gözleri bilen görüp , gulaklary bilen eşidip , ýürekleri bilen düşünip , Maňa tarap öwrülerdiler , Men-de olara şypa bererdim " .
44028028	Şeýlelikde , Hudaýyň bu gutulyşynyň ýehudy dällere iberilendigini indi biliň , olar diňlär » .
44028029	Pawlus muny aýdandan soň , ýehudylar öz aralarynda köp jedelleşip gitdiler .
44028030	Şeýlelikde , Pawlus tutuş iki ýyllap öz kireýine tutan jaýynda bolup , ýanyna gelenleriň baryny kabul etdi .
44028031	Hudaýyň Patyşalygyny wagyz edip , Reb Isa Mesihe degişli zatlary bütin gaýratlylyk bilen bökdençsiz öwretdi .
45001001	Isa Mesihiň guly , resullyga çagyrylyp , Hudaýyň Hoş Habaryna saýlanan men Pawlusdan salam !
45001002	Hudaýyň pygamberleri arkaly Mukaddes Ýazgylarda öňden wada eden ol Hoş Habary
45001003	Ten boýunça Dawudyň tohumyndan bolup ,
45001004	mukaddeslik ruhy boýunça ölümden direlmegi arkaly Hudaýyň Ogludygy gudrat bilen subut bolan Öz Ogly , Rebbimiz Isa Mesih hakdadyr .
45001005	Biz Onuň adynyň hatyrasyna bütin milletlerde imana tabynlyk oýarmak üçin Ol arkaly merhemet we resullyk aldyk .
45001006	Siz hem Isa Mesih tarapyndan çagyrylanlar hökmünde şol milletler arasyndasyňyz .
45001007	Hudaýyň Rimdäki ähli eý görýänleri we mukaddeslige çagyrylan size Atamyz Hudaý we Reb Isa Mesih merhemet etsin , parahatlyk bersin .
45001008	Ilki bilen , imanyňyzyň bütin dünýäde yglan edilýänligi sebäpli , baryňyz üçin Isa Mesih arkaly Hudaýyma şükür edýärin .
45001009	Çünki Hudaýyň islegi bilen ahyrsoňy indi hoşbagtlyk tapyp , bir tär bilen size gelmezmikäm diýip ýalbaryp ,
45001010	elmydam dogalarymda sizi birsyhly ýatlaýanyma Oglunyň Hoş Habarynda ruhum bilen gullugyny edýän Hudaýym güwämdir .
45001011	Çünki men , berkitjek bir ruhy sylaga ýetirmek üçin , sizi görmegi gaty küýseýärin .
45001012	Islegim özüm araňyzdakam sizde we mende , biri-birimizde bolan iman arkaly bilelikde teselli tapmagymyzdyr .
45001013	Eý doganlar , men beýleki milletler arasynda bolşy ýaly , siziň araňyzda-da hasylym bolsun diýip , ýanyňyza gelmegi telim gezek ýüregime düwenimiň , ýöne şu wagta çenli päsgelçilige gabat gelenimiň size nämälim bolup galmagyny islemeýärin .
45001014	Men greklere hem warwarlara , akyldarlara hem nadanlara borçludyryn .
45001015	Şeýlelikde , elimden geleni aýaman , siz Rimdäkilere-de Hoş Habary wagyz etmäge taýyn .
45001016	Çünki men Hoş Habara utanmaýaryn , sebäbi ol her bir iman edene , ilki bilen ýehudylara we soňra greklere Hudaýyň gutulma güýjüdir .
45001017	Çünki : « Dogry adam iman bilen ýaşar » diýip ýazylyşy ýaly , Hoş Habarda Hudaýyň dogrulygy imandan imana aýan bolýar .
45001018	Sebäbi Hudaýyň hakykaty nädogrulykda saklaýan adamlaryň bütin hudaýsyzlyk we nädogrulygyna edýän gahar-gazaby Gökden aýan bolýandyr .
45001019	Çünki Hudaý hakdaky mälim zatlar olara bellidir , muny Hudaý olara belli edendir .
45001020	Çünki olar ötünçsiz bolar ýaly , Onuň göze görünmeýän zatlary , ýagny ebedi gudraty , Hudaýlygy dünýä döredilenden bäri ýaradylan zatlar bilen düşünilýär , görülýär .
45001021	Ýöne olar Hudaýy tanasalar-da , Ony Hudaý hökmünde şöhratlandyrman , Oňa şükür etmän , öz düşünjelerinde batyl boldular , pähimsiz ýürekleri garaňkylykda galdy .
45001022	Özlerini akyldar saýyp , akmak boldular .
45001023	Pany däl Hudaýyň şöhratyny pany adamyň , guşlaryň , dört aýaklylaryň we süýreniji haýwanlaryň suratyna meňzeş zatlara öwürdiler .
45001024	Şonuň üçin , tenleri öz aralarynda betnam bolsun diýip , Hudaý olary ýürekleriniň haram keýpi içinde pislige tabşyrdy .
45001025	Olar Hudaýyň hakykatyny galplyga çalşyp , ýaradylana Ýaradandan zyýada hormat hem gulluk etdiler . Ol bolsa baky mübärekdir . Omyn .
45001026	Şu sebäpden Hudaý olary wejera hyjuwlara tabşyrdy , çünki olaryň aýallary hem teniň tebigy ulanylyşyny tebigy däl ulanyşa öwürdiler .
45001027	Şonuň ýaly-da , erkekleri aýalyň tebigy ulanylyşyny terk edip , hyjuwlarynda biri-birleri bilen gyzyklandylar . Erkekler erkekler bilen ryswalyk edip , öz azgynçylyklaryna laýyk haklaryny hem aldylar .
45001028	Olaryň öz paýhaslarynda Hudaýy tanamak islemeýişi ýaly , Hudaý hem olary ýerliksiz işleri etmekleri üçin ýaramaz pikirde taşlady .
45001029	Olar bütin nädogrulyk , zyna , erbetlik , betnebislik , ýamanlyk bilen doly bolup , içigaraçylyk , adam öldürmek , jedel , mekirlik , bethäsiýetlikden doly ,
45001030	gepçi , töhmetçi , Hudaýy ýigrenýän , tekepbir , öwünjeň , erbet zatlary oýlap tapyjy , ata-enä etagatsyz ,
45001031	pähimsiz , wepasyz , tebigy söýgüsiz we rehimsizdir .
45001032	Olar Hudaýyň beýle işleri edýänler ölüme mynasypdyr diýen adyl hökümini bilseler-de , bu işleri diňe bir etmek bilen çäklenmän , eýsem , olary edýänleri-de halaýarlar .
45002001	Şonuň üçin , eý , höküm edýän adam , sen ötünçsizsiň , çünki başga birini höküm edýän zadyňda özüňe iş kesýänsiň , çünki , eý , höküm edýän , sen şol zatlaryň özüni edýänsiň .
45002002	Biz bolsak Hudaýyň höküminiň beýle zatlary edýänler barada hakykat esasyndadygyny bilýäris .
45002003	Eý , beýle işleri edenleri höküm edip-de , özi bu işleri edýän adam , sen Hudaýyň höküminden gaçyp syparyn öýdýärsiňmi ?
45002004	Ýa-da Hudaýyň ýagşylygynyň özüňi toba eltýänini bilmän , Onuň ýagşylygynyň , sabrynyň , çydamynyň baýlygyny äsgermezlik edýärsiňmi ?
45002005	Sen keçjallygyňa , toba gelmez ýüregiňe görä , gazap güni üçin Hudaýyň adyl höküminiň aýan boljak güni üçin , özüňe gazap ýygnaýarsyň .
45002006	Hudaý her kişä öz eden işine görä hak berer :
45002007	ýagşy işde çydamlylyk görkezip , şöhrat , hormat we çüýremezligi agtarýanlara ebedi ýaşaýyş ;
45002008	igenjeň , hakykata boýun bolman , nädogrulyga boýun bolanlara bolsa gazap hem gahar ,
45002009	ilki bilen ýehudylara , soňra greklere , ýamanlyk eden her adama muşakgat we gaýgy ;
45002010	ýagşylyk eden adama hem , ilki bilen ýehudylara , soňra greklere şöhrat , hormat we parahatlyk berer .
45002011	Sebäbi Hudaýyň ýüz görmesi ýokdur .
45002012	Mukaddes Kanuny bolman günä edenler bikanun hem heläk bolar . Kanun astynda günä edenler kanun boýunça höküm ediler .
45002013	Çünki Hudaýyň huzurynda aklanjaklar kanuny diňleýänler däl-de , kanuny berjaý edýänlerdir .
45002014	Sebäbi kanuny ýok milletler häsiýetlerine görä kanuna laýyk işleri berjaý edýän bolsa , onda bu kanuny ýoklaryň özi bir kanundyr .
45002015	Ynsaplary olar bilen birlikde güwä geçmek , pikirleri öz aralarynda olary kä aýyplap , kä-de ýuwmarlamak bilen , kanuna laýyk işleriň olaryň ýüreginde ýazylgydygyny görkezýändir .
45002016	Meniň Hoş Habaryma görä , Hudaýyň Isa Mesih arkaly adamlaryň ýaşyryn işleriniň üstünden höküm çykarjak gününde şu zatlar bolar .
45002017	Ine , sen ýehudy adyny alyp-da , kanuna guwanýan , Hudaýa buýsanýan bolsaň ,
45002018	kanundan tälim almak bilen , Onuň islegini bilip , iň ýagşy zatlary saýgarýan bolsaň ,
45002019	kanunda bilim we hakykatyň esasyna eýe bolup , körleriň ýol görkezýäni , tümlükdäkileriň yşygy ,
45002020	nadanlaryň terbiýeçisi , ýaşy ýetmedikleriň mugallymydygyňa öz ynamyň bar bolsa ,
45002021	onda başgasyna tälim berýän sen indi özüňe tälim bermeýärsiňmi ? Ogrulyk etmeli däl diýip wagyz edýän sen ogrulyk edýärsiňmi ?
45002022	Zyna etmeli däl diýýän sen zyna edýärsiňmi ? Butlary ýigrenji saýýan sen ybadathanany ýarýarsyňmy ?
45002023	Kanuna buýsanýan sen kanuna garşy çykmak bilen , Hudaýa hormatsyzlyk edýärsiňmi ?
45002024	Çünki ýazylyşy ýaly , milletler arasynda Hudaýyň adyna siz zerarly dil ýetirilýär .
45002025	Kanuny berjaý etseň , sünnetlilik peýdalydyr , eger-de kanuna garşy çyksaň , onda sünnetliligiň eýýäm sünnetsizlige öwrülendir .
45002026	Şeýle hem bir sünnetsiz kanunyň adyl hökümlerini saklaýan bolsa , onuň sünnetsizligi sünnetlilik hasaplanmazmy ?
45002027	Ten boýunça sünnetsiz bolsa-da , kanuny ýerine ýetirýän adam Ýazga we sünnetlilige eýe bolup , kanuna garşy çykýan seni höküm etmezmi ?
45002028	Sebäbi daşy ýehudy entek ýehudy däl , daşy , teni sünnetli hem entek sünnetli däldir ,
45002029	diňe içi ýehudy ýehudydyr , ýazgyda däl-de , ýüregiň ruhdaky sünnetliligi hakyky sünnetlilikdir . Munuň öwgüsi adamlardan däl-de , Hudaýdandyr .
45003001	Şeýlelikde , ýehudynyň näme artykmaçlygy bar ? Sünnetliligiň peýdasy näme ?
45003002	Ähli babatda köp . Çünki Hudaýyň sözleri ilki ýehudylara ynanyldy .
45003003	Onda näme ? Käbirleri iman etmände , olaryň imansyzlygy Hudaýyň ynamdarlygyny ýok edermi ?
45003004	Asla etmez ! Ýöne : « Sen Öz sözleriňde dogry çykyp , üstüňden höküm çykarylanda , ýeňer ýaly » diýip ýazylyşy kimin , bütin adamlar ýalançy bolsa-da , Hudaý dogruçyldyr .
45003005	Biziň nädogrulygymyz Hudaýyň dogrulygyny görkezýän bolsa , onda näme diýeris ? Adamlaryň pikir edişine görä aýdýaryn , gazap edýän Hudaý adalatsyzmydyr ?
45003006	Ýok ! Beýle bolsa , Hudaý dünýäniň üstünden nähili höküm çykaryp biler ?
45003007	Sebäbi meniň ýalanym bilen Hudaýyň hakykaty Onuň şöhratyny artdyrýan bolsa , näme üçin ýene men günäli hökmünde höküm edilýärin ?
45003008	Käbirleriniň bize töhmet atyp , şeýle gürleýşimizi aýdyşy ýaly , näme üçin : « Ýagşylyk geler ýaly , ýamanlyk edeliň » diýmäli ? Olaryň hökümi dogrudyr .
45003009	Indi näme ? Biziň artykmaçlygymyz barmy ? Asla ýokdur , çünki biz bary günä astyndadyr diýip , öň hem ýehudylary , hem-de grekleri günäkär etdik .
45003010	Hiç dogry adam ýok , biri-de ýok .
45003011	Düşünýän ýok , Hudaýy agtarýan ýok .
45003012	Hemmesi ýoldan çykdy , olaryň ählisi dereksiz boldy . Ýagşylyk edýän ýok , biri-de ýok .
45003013	Olaryň bogazy açyk gabyrdyr . Olar dilleri bilen aldaýarlar , dodaklarynda gömülgeniň zäheri bar .
45003014	Olaryň agzy gargyşdan , ajylykdan doludyr .
45003015	Olaryň aýagy gan dökmäge ýorga .
45003016	Olaryň ugran ugry weýrançylyk bilen zorlukdyr .
45003017	Olar parahatlyk ýoluny bilmediler ,
45003018	gözleriniň öňünde Hudaýdan gorkma ýok » diýlip ýazylandyr .
45003019	Ýöne her agyz baglanyp , bütin dünýä Hudaýyň hökümine sezewar bolar ýaly , Mukaddes Kanunyň aýdýanlarynyň baryny kanun astyndakylara aýdýandygyny bilýäris .
45003020	Munuň üçin , Onuň huzurynda hiç kim kanun işlerini etmek bilen aklanmaz , çünki günäni bilmek kanun arkaly döreýändir .
45003021	Kanun we pygamberler tarapyndan güwä geçilen Hudaýyň dogrulygy ,
45003022	ýagny Isa Mesihe iman arkaly iman edenleriň ählisine we ählisiniň üstünde bolan Hudaýyň dogrulygy şu wagt kanunsyz aýan boldy .
45003023	Çünki hiç bir parh ýok , sebäbi bary günä edip , Hudaýyň şöhratyndan mahrum boldy .
45003024	Olar Isa Mesihde bolan gutulyş arkaly Onuň merhemeti bilen mugt aklanar .
45003025	Hudaý Mesihi ganyna iman arkaly merhemet kürsüsi edip goýdy . Ol muny ozal Öz sabry astynda ýüze çykan günäleriň ötülmegine degişli adalatyny görkezmek üçin ,
45003026	Özi adyl bolup , Mesihe iman edeni aklar ýaly , Özüniň häzirki zaman adalatyny görkezmek üçin etdi .
45003027	Onda öwünme nirede ? Ol daşarda . Haýsy kanun bilen ? Işleriňki bilenmi ? Ýok , iman kanuny bilen .
45003028	Çünki biz adam kanun işlerinden üzňelikde , iman arkaly aklanar diýip hasap edýäris .
45003029	Eýsem , Hudaý diňe ýehudylaryň Hudaýymy ? Özge milletleriňki hem dälmi ? Ol , elbetde , olaryň hem Hudaýy .
45003030	Sebäbi sünnetlileri-de öz imanlary arkaly , sünnetsizleri-de öz imanlary arkaly aklajak Hudaý ýalňyz Hudaýdyr .
45003031	Onda biz iman arkaly kanuny ýatyrýarysmy ? Ýok , ony berkarar edýäris .
45004001	Onda , ten boýunça atamyz bolan Ybraýym näme tapdy diýeli ?
45004002	Ybraýym iş bilen aklanan bolsa , onda onuň öwünmäge haky bar , ýöne Hudaýyň öňünde däl .
45004003	Ýazgy näme diýýär ? « Ybraýym Hudaýa iman etdi , bu oňa dogrulyk saýyldy » .
45004004	Buýrugy berjaý edene sylag merhemete görä däl , borja görä saýylýandyr .
45004005	Emma buýrugy berjaý etmän , hudaýsyzy aklana iman edeniň imany oňa aklanma saýylýandyr .
45004006	Dawut hem Hudaýyň işine garaman aklan adamynyň bagtyýarlygyndan gürrüň berende şeýle diýýär :
45004007	Kanunsyzlyklary bagyşlananlar , günäleriniň üsti örtülenler nähili bagtly !
45004008	Rebbiň günäli saýmaýan adamy nähili bagtly ! »
45004009	Bu bagtlylyk diňe sünnetlilere degişlimi ? Ýa sünnetsizlere-de degişlimi ? Çünki biz iman Ybraýyma dogrulyk saýyldy diýýäris .
45004010	Eýle bolsa , haçan saýyldy ? Sünnetlilikdemi ýa sünnetsizlikde ? Sünnetlilikde däl , ol sünnetsizlikde aklandy .
45004011	Ybraýym sünnetsizlikde iman edýänleriň barynyň atasy bolup , olara dogrulyk saýylar ýaly , ol sünnetsizlikdekä özünde bolan iman arkaly gazanan dogrulygynyň möhri hökmünde sünnetlilik tagmasyny aldy .
45004012	Ol diňe bir sünnetli bolanlaryň däl , eýsem , sünnetsizlikdekä atamyz Ybraýymda bolan imanyň yzyna eýerýänleriň hem sünnet atasydyr .
45004013	Çünki dünýä mirasçysy bolmak wadasy Ybraýyma , onuň nesline kanun arkaly däl , eýsem , iman bilen gazanylan dogrulyk arkaly berildi .
45004014	Çünki kanuna daýanýanlar mirasçy bolsa , onda iman boşap , wada ýatyrylandyr .
45004015	Sebäbi kanun gahar getirýändir , kanunyň ýok ýerinde jenaýat hem ýokdur .
45004016	Şeýlelikde , wada merhemete görä bolup , bütin nesil barada , diňe kanuna daýanan däl , eýsem , Ybraýymyň imanyna eýe bolan barada-da ýörgünli bolmagy üçin imandandyr .
45004017	« Seni köp milletleriň atasy etdim » diýip ýazylyşy ýaly , Ybraýym özüniň iman eden Hudaýynyň , ölä jan beren , ýoklary barlyga çagyran Hudaýynyň öňünde biziň hemmämiziň atamyzdyr .
45004018	Ol « Seniň nesliň şeýle bolar » diýip aýdylyşyna görä , umytsyzlykda umyt bilen iman edip , köp milletleriň atasy boldy .
45004019	Ol imanynda gowşaman , tas ýüz ýaşynda bolsa-da , bedeni ölüdir , Saranyň ýatgysy ölüdir öýtmedi .
45004020	Hudaýyň wadasyna imansyzlyk bilen şübhelenmän , gaýtam , Hudaýy şöhratlandyryp imanda güýjedi .
45004021	Onuň beren wadasyny ýerine ýetirmegi başarýanlygyna doly ynandy .
45004022	Şonuň üçin hem imany oňa dogrulyk saýyldy .
45004023	Dogrulyk saýylandygy diňe ol babatda däl ,
45004024	eýsem Rebbimiz Isany Direldene iman eden we dogry saýyljaklar bolan biz babatda hem ýazylandyr .
45004025	Isa biziň günä-tagsyrymyz üçin ölüme berlip , biziň aklanmagymyz üçin hem direldildi .
45005001	Şeýlelikde , iman bilen aklanandygymyz üçin , Rebbimiz Isa Mesih arkaly Hudaý bilen ýaraşygymyz bardyr .
45005002	Biz içinde duran bu merhemetimize girmegi-de Ol arkaly iman bilen gazandyk . Hudaýyň şöhratyna şärik bolmak umydy bilen magtanýarys .
45005003	Diňe munuň bilen hem däl , eýsem , muşakgatlar bilen-de magtanýarys , çünki muşakgatyň çydamy ,
45005004	çydamyň tejribäni , tejribäniň hem umydy emele getirýändigini bilýäris .
45005005	Umyt bolsa utandyrmaz , çünki Hudaýyň söýgüsi bize berlen Mukaddes Ruh arkaly ýüreklerimize guýlandyr .
45005006	Hawa , biz entek güýçsüzkäk , Mesih belli wagtda hudaýsyzlar ugrunda öldi .
45005007	Bir dogry adam ugrunda biriniň ölmegi müşgüldir , ýöne bir oňat adam ugrunda , belki , biri ölmäge ýürek eder .
45005008	Hudaý bize bolan söýgüsini , biz entek günäkärkäk , Mesihiň biziň ugrumyzda ölmegi bilen görkezdi .
45005009	Şeýle , Onuň gany bilen şu wagt aklanyşymyz ýaly , Ol arkaly gazapdan gutuljagymyz hem has anykdyr .
45005010	Sebäbi duşmankak , Oglunyň ölümi arkaly Hudaý bilen ýaraşan bolsak , ýaraşyk edenimizden soň , Onuň ömri bilen gutuljagymyz has anykdyr .
45005011	Diňe bu hem däl , Rebbimiz Isa Mesih arkaly Hudaý bilen-de magtanýarys . Biz ýaraşygy Mesih arkaly aldyk .
45005012	Şeýlelikde , bir adam arkaly günäniň we günä arkaly ölümiň peýda bolşy ýaly , ölüm hem ähli adamlara geçdi , çünki olaryň hemmesi günä etdi .
45005013	Kanun berilmezden öň hem dünýäde günä bardy , ýöne kanun bolmasa , günä hasaba alynmaz .
45005014	Emma Adamatadan Musa çenli Geljegiň nusgasy Adamatanyň jenaýatyna meňzeş günä etmedikleriň hem üstünden ölüm höküm sürdi .
45005015	Ýöne merhemet sylagy tagsyr ýaly däldir . Sebäbi biriniň tagsyry arkaly köp adamlar ölen bolsa , onda Hudaýyň merhemeti we bir Adam , ýagny Isa Mesih arkaly bolan merhemetdäki sylag köpler üçin has-da artandyr .
45005016	Sylag bir adamyň gazanan günäsiniň netijesi ýaly däldir . Sebäbi bir günäden bolan höküm iş kesmek , ýöne köp günäden bolan merhemet sylagy aklanmak üçin berilýändir .
45005017	Çünki biriniň günäsi bilen ölüm biri arkaly höküm süren bolsa , onda , merhemet we aklanma sylagynyň bollugyny alanlar hem Biri , ýagny Isa Mesih arkaly ýaşaýyşda has beter höküm sürer .
45005018	Bir günä arkaly bütin adamlara iş kesilişi ýaly , bir dogrulyk arkaly-da bütin ynsanlara ýaşaýyş üçin aklanma geldi .
45005019	Sebäbi bir adamyň boýun bolmazlygy üçin köpleriň günäkär ornunda oturdylyşy ýaly , Biriniň boýun bolmagy bilen-de köp adamlar dogry ornunda oturdylar .
45005020	Kanun günäniň köpelmegi üçin ara girdi .
45005021	Emma günäniň ölümde höküm sürşi ýaly , merhemet hem Rebbimiz Isa Mesih arkaly ebedi ýaşaýyş üçin dogrulyk bilen höküm sürsün diýip , günäniň köpelen ýerinde merhemet has-da artdy .
45006001	Indi näme diýeliň ? Merhemet köpelsin diýip , günäde galalyňmy ?
45006002	Ýok ! Günä etmeklige ölen biz indi onda gaýtadan nähili ýaşarys ?
45006003	Ýa-da Mesih Isa çokundyrylanlarymyzyň barynyň Onuň ölümine çokundyrylandygyny bilmeýärsiňizmi ?
45006004	Atanyň şöhraty arkaly Mesihiň ölümden direlişi kimin , biz hem täzelenen ýaşaýyşda gezer ýaly , çokunma arkaly Onuň bilen bile ölüme gömlendiris .
45006005	Onuň ölümine meňzeşlikde Onuň bilen birleşen bolsak , direlmegine meňzeşlikde-de birleşeris .
45006006	Çünki günä jesedi ýogalyp , biz mundan beýläk günä gulluk etmez ýaly , köne adamymyzyň Onuň bilen birlikde haça çüýlenendigini bilýäris .
45006007	Çünki kim ölen bolsa , ol günäden aklanandyr .
45006008	Biz Mesih bilen ölen bolsak , onda Onuň bilen ýaşajagymyza hem ynanýarys .
45006009	Sebäbi biz Mesihiň direlendigini , indi ölmejekdigini , indi ölümiň Oňa agalyk etmejekdigini bilýäris .
45006010	Çünki Ol ölen ölümini günä üçin bir gezek öldi , ýöne ýaşaýan ýaşaýşyny Hudaý üçin ýaşaýandyr .
45006011	Şonuň ýaly , siz-de özüňizi günä etmeklige öli , ýöne Rebbimiz Mesih Isada Hudaýa diri saýyň .
45006012	Höweslerine boýun bolmazlygyňyz üçin , ölümli teniňizde günä höküm sürmesin .
45006013	Synalaryňyzy nädogrulyk guraly edip , günä tabşyrman , eýsem , ölümden direlen hökmünde özüňizi Hudaýa tabşyryň , synalaryňyzy dogrulyk guraly edip , Hudaýa tabşyryň .
45006014	Günä size agalyk etmez . Çünki siz kanun astynda däl , merhemet astyndasyňyz .
45006015	Ýene näme ? Kanun astynda bolman , merhemet astyndadygymyz üçin günä edeliňmi ? Ýok !
45006016	Boýun bolmak üçin özüňizi gul hökmünde kime tabşyrsaňyz , kime boýun bolsaňyz onuň , ölüm üçin günäniň ýa dogrulyk üçin tabynlygyň gullarydygyňyzy bilmeýärsiňizmi ?
45006017	Ýöne Hudaýa şükür , siz günäniň gullarykaňyz , tabşyrylan taglymatyňyzyň mazmunyna ýürekden boýun bolduňyz .
45006018	Şeýle , günäden azat edilip , dogrulyk gullary bolduňyz .
45006019	Teniňiziň ejizligi üçin , men adamlaryň pikir edişine görä gepleýärin . Çünki synalaryňyzy hapalyga , kanunsyzlyk üçin kanunsyzlygyň gullugyna tabşyryşyňyz ýaly , indi synalaryňyzy mukaddeslik üçin dogrulygyň gullugyna tabşyryň .
45006020	Siz günäniň gullarykaňyz dogrulykdan azatdyňyz .
45006021	Häzirki utanýan zatlaryňyzdan şol wagt näme hasylyňyz bardy ? Çünki ol zatlaryň soňy ölümdir .
45006022	Ýöne indi günäden dynyp , Hudaýyň gullary bolduňyz , mukaddeslik üçin hasylyňyz bar , munuň soňy bolsa ebedi ýaşaýyşdyr .
45006023	Sebäbi günäniň muzdy ölüm , Hudaýyň sylagy bolsa , Rebbimiz Mesih Isada ebedi ýaşaýyşdyr .
45007001	Eý doganlar , ( kanuny bilýänlere gürrüň berýärin ) siz adam dirikä kanunyň oňa agalyk edýänini bilmeýärsiňizmi ?
45007002	Ärli aýal diri ärine kanun arkaly baglydyr , äri ölse welin , nika kanunyndan boşaýar .
45007003	Şoňa görä-de , aýal äri dirikä başga äre barsa , oňa zynahor diýler , ýöne äri ölse , ol kanundan azatdyr , başga äre barsa hem zynahor däldir .
45007004	Eý doganlar , siz hem şonuň ýaly başga Biriniňki , ýagny Direleniňki bolmak üçin , Hudaýa hasyl getirer ýaly , Mesihiň bedeni arkaly kanuna öldüňiz .
45007005	Sebäbi biz teniň hökümi astyndakak , kanun arkaly oýarylan günä höwesleri ölüm hasylyny getirmek üçin , synalarymyzda işleýärdi .
45007006	Emma indi , ýazgy köneliginde däl , ruhuň täzeliginde gulluk eder ýaly , tutulanymyza ölenimiz üçin , kanundan boşadylandyrys .
45007007	Indi näme diýeliň ? Kanun günämidir ? Ýok ! Ýöne kanun ara düşmedik bolsa , günäni tanamazdym , kanun : « Açgöz bolma » diýmedik bolsa , açgözlükden hem hiç zat bilmezdim .
45007008	Emma günä bu buýruk arkaly bahana tapyp , içimde her hili açgözlügi döretdi , çünki günä kanundan üzňelikde ölüdir .
45007009	Men bir wagtlar kanundan üzňelikde diridim , ýöne buýruk gelende , günä janlandy .
45007010	Men hem öldüm . Şeýlelikde , ýaşaýyş üçin berlen buýrugyň özi maňa ölüm üçin bolup çykdy .
45007011	Sebäbi günä buýruk arkaly bahana tapyp , meni aldawa saldy , ol arkaly öldürdi .
45007012	Şoňa görä-de , kanun mukaddes , buýruk hem mukaddes , adalatly we oňatdyr .
45007013	Şeýlelikde , oňat bolan zat maňa ölüm boldumy ? Ýok ! Ýöne günä buýruk arkaly çendenaşa günäli bolar ýaly , günä ― günä bolup görünsin diýip , oňat zat arkaly maňa ölüm hasyl etdi .
45007014	Kanunyň ruhudygyny bilýäris , ýöne men tene degişli bolup , günäniň guly hökmünde satylandyryn .
45007015	Sebäbi men näme edýänimi bilmeýärin , ýagny islän zadymy etmän , ýigrenen zadymy edýärin .
45007016	Eger-de islemeýän zadymy edýän bolsam , onda kanunyň oňatdygyny tassyklaýandyryn .
45007017	Ýöne ony edýän indi men däl-de , meniň içimde mesgen tutan günädir .
45007018	Çünki mende , ýagny tenimde ýagşy zadyň mesgen tutmandygyny bilýärin , sebäbi mende gowulyk islegi bar , ýöne gowy zady etmegi başarmaýaryn .
45007019	Çünki isleýän ýagşy işimi edemok-da , islemeýän erbet işimi edýärin .
45007020	Men islemeýänimi edýän bolsam , onda ony edýän indi men däl-de , meniň içimde mesgen tutan günädir .
45007021	Şeýlelikde , men bu kanuny tapýaryn , ýagşylyk etjek bolamda , mende erbetlik häzir bolýar .
45007022	Hudaýyň kanunyndan içki tebigatyma görä lezzet tapmaýaryn .
45007023	Öz synalarymda başga bir kanuny görýärin . Ol pikirimiň kabul eden kanunyna garşy söweşip , meni synalarymdaky günä kanunyna ýesir edýär .
45007024	Ne biçäre adam men ! Bu ölüm teninden meni kim halas eder ?
45007025	Rebbimiz Isa Mesih arkaly Hudaýa şükür edýärin . Men indi pikir bilen Hudaýyň kanunyna , ýöne ten bilen günä kanunyna gulluk edýärin .
45008001	Şeýlelik bilen , Mesih Isada bolanlara , ten bilen däl-de , Ruh bilen gezýänlere häzir hiç hili iş kesme ýokdur .
45008002	Çünki Mesih Isadaky ýaşaýyş Ruhunyň kanuny meni günä hem ölüm kanunyndan azat edendir .
45008003	Çünki teniň güýçsüzligi zerarly , kanuna mümkin bolmadyk zady Hudaý etdi .
45008004	Ol kanunyň talap edýän dogrulygy tene görä däl , Ruha görä gezýän bizde ýerine ýeter ýaly , Öz Ogluny günä teni meňzeşliginde günä üçin ýollap , tende günä iş kesdi .
45008005	Çünki tene görä bolanlar tene degişli işlere , Ruha görä bolanlar hem Ruha degişli işlere pikir edýändir .
45008006	Çünki tene daýanýan pikir ölüm , Ruha daýanýan pikir ýaşaýyşdyr , parahatlykdyr .
45008007	Sebäbi tene daýanýan pikir Hudaýa duşmançylykdyr , Hudaýyň kanunyna tabyn bolýan däldir , muny başarýan hem däldir .
45008008	Şonuň üçin teniň hökümi astyndakylar Hudaýyň göwnünden turmagy başarmaz .
45008009	Hudaýyň Ruhy sizde mesgen tutan bolsa , onda siz tende däl , Ruhdasyňyz . Kimde Mesihiň Ruhy ýok bolsa , ol Onuňky däldir .
45008010	Mesih sizde bolsa , onda ten günä üçin öli , ruh hem aklanma üçin diridir .
45008011	Isany Direldeniň Ruhy sizde mesgen tutýan bolsa , onda Mesihi ölümden Direlden sizde mesgen tutan Ruhy üçin ölümli bedeniňize-de ýaşaýyş berer .
45008012	Eý doganlar , biz borçludyrys , ýöne tene görä ýaşamak üçin tene borçly däldiris .
45008013	Tene görä ýaşasaňyz , ölersiňiz , ýöne beden işlerini Ruh bilen öldürseňiz , ýaşarsyňyz .
45008014	Çünki Hudaýyň Ruhy arkaly ideklenýänleriň bary Hudaýyň ogludyr .
45008015	Çünki siz ýene-de gorky üçin gulluk ruhuny däl-de , ogullyk ruhuny alansyňyz . Biz şol ruh bilen : « Abba , Ata » diýip seslenýäris .
45008016	Biziň Hudaýyň perzendidigimize şol ruhuň özi ruhumyz bilen güwä geçýär .
45008017	Perzent bolan bolsak , onda hem mirasçydyrys ― Hudaýyň mirasçylary , Mesihiň hem mirasdaşlarydyrys . Isa bilen bile görgi görýän bolsak , bile şöhratlanmagymyz üçindir .
45008018	Meniň pikirimçe , şu wagtky görgüler bize aýan boljak geljekki şöhrat bilen deňeşdirer ýaly däl .
45008019	Çünki ýaradylyş Hudaýyň ogullarynyň aýan bolmagyna küýseg bilen garaşýar .
45008020	Sebäbi ýaradylyş öz islegi bilen däl-de , ony tabyn Etdireniň islegi bilen puçluga tabyn boldy .
45008021	Munda ýaradylyşyň özi hem çüýreme gullugyndan azat edilip , Hudaýyň perzentleriniň şöhratly azatlygyna gowşar diýen umyt bardy .
45008022	Çünki biz bütin ýaradylyşyň şu wagta çenli birlikde ah çekip , birlikde burgusynyň tutup ýatanyny bilýäris .
45008023	Diňe bir ýaradylyş hem däl , eýsem , Ruhuň ilkinji miwesini alan biziň özümiz hem ogullyga alynmagymyza , ýagny tenimiziň halas bolmagyna garaşyp , içimizden ah çekýäris .
45008024	Çünki biz bu umyt bilen halas bolandyrys . Ýöne görünýän umyt umyt däldir , görýän zadyna kim umyt baglar ?
45008025	Ýöne görmedik zadymyza umyt baglasak , şonda sabyrly garaşarys .
45008026	Ruh hem ejizligimizde bize kömek berer , çünki biz nähili doga etmelidigimizi bilmeýäris , ýöne Ruhuň Özi aýdyp bolmaz iňňildiler bilen biziň üçin töwella eder .
45008027	Emma ýürekleri Derňeýän Ruhuň pikiriniň nämedigini bilýändir , çünki Ruh mukaddesler üçin Hudaýyň islegine görä töwella edýändir .
45008028	Biz ähli zatlaryň Hudaýy söýýänleriň , Onuň maksadyna görä çagyrylanlaryň bähbidi üçin birlikde işleýändigini bilýäris .
45008029	Sebäbi köp doganlaryň arasynda Öz Oglunyň ilkinji doglan bolmagy üçin , Hudaý öňden tanaýan adamlaryny Oglunyň keşbine dönmek üçin öňden belläp goýdy .
45008030	Ol öňden bellänlerini-de çagyrdy , çagyranlaryny-da aklady , aklanlaryny-da şöhratlandyrdy .
45008031	Ýeri , muňa näme diýersiň ? Hudaý bizlik bolsa , onda kim bize garşy ?
45008032	Öz Ogluny gaýgyrman , biziň hemmämiz üçin ölüme beren Hudaý Onuň bilen bile bize bar zady nähili bagyşlamaz ?
45008033	Hudaýyň saýlanlaryny kim aýyplar ? Olary aklaýan Hudaýdyr .
45008034	Kim iş keser ? Biziň üçin töwella edýän ölen , ondan hem beter direlip , Hudaýyň sagynda oturan Mesih Isadyr .
45008035	Mesihiň söýgüsinden bizi kim aýrar ? Muşakgatmy , gaýgymy , azarmy , açlykmy , ýalaňaçlykmy , howpmy ýa gylyçmy ?
45008036	« Seniň ugruňda bizi her gün öldürýärler , bizi goýun hasaplaýarlar » diýip ýazylypdyr .
45008037	Emma biz özümizi Söýýän arkaly bularyň baryny ýeňenlerden üstündiris .
45008038	Sebäbi , men ne ölümiň , ne-de ýaşaýşyň , ne perişdeleriň , ne hökümdarlaryň , ne-de gudratlaryň , ne şu wagtyň , ne-de geljegiň ,
45008039	ne belentligiň , ne-de çuňlugyň ne-de başga mahlugyň Rebbimiz Mesih Isada bolan Hudaý söýgüsinden bizi aýyrmagy başarmajakdygyna ynanýaryn .
45009001	Men Mesihde hakykaty aýdýaryn , ýalan sözlämok . Ynsabym hem aýdýanlaryma Mukaddes Ruhda güwä geçýär .
45009002	Meniň uly gaýgym , ýüregimde dyngysyz agyrym bar .
45009003	Men doganlarym , ten boýunça garyndaşlarym bolan ysraýyllylar üçin gargyşa galyp , Mesihden aýra düşmäge razy bolardym .
45009004	Ogullyk , şöhrat , ähtler we kanunyň berilmesi , hakyky ybadat we wadalar olaryňkydyr .
45009005	Atalar hem olaryňky , Mesih hem ten boýunça olardandyr . Ol barçanyň baky mübärek Hudaýydyr . Omyn .
45009006	Emma bu Hudaýyň sözi ýalana çykdy diýmek däldir . Sebäbi Ysraýyldan bolanlaryň bary ysraýylly däldir .
45009007	Ybraýymyň neslinden bolsalar-da , hemmesi onuň perzendi däldir , ýöne : « Seniň nesliň Yshakda dowam eder » diýlendir .
45009008	Ýagny ten boýunça Ybraýymyň perzendi bolanlar Hudaýyň perzendi däl , eýsem , wada arkaly perzent bolanlar nesil diýip hasaplanýandyr .
45009009	Berlen wada bolsa : « Bellenen wagtda gelerin , Saranyň bir ogly bolar » diýen sözdür .
45009010	Diňe bu hem däl , eýsem , Rebeka-da bir erkekden , atamyz Yshakdan göwreli bolanda ,
45009011	hatda oglanlar entek dogulmankalar , ýagşylyk ýa ýamanlyk etmänkäler , Hudaýyň maksady işlerden däl-de , eýsem , Çagyrandan bolup , saýlawa görä durar ýaly ,
45009012	Rebeka : « Ulusy kiçisine gulluk eder » diýildi .
45009013	Şonuň ýaly-da : « Ýakuby söýdüm , Ysuwy ýigrendim » diýip ýazylgydyr .
45009014	Indi näme diýeliň ? Eýsem Hudaýyň ýanynda adalatsyzlyk barmy ? Ýokdur !
45009015	Çünki Ol Musa : « Merhemet edenime merhemet ederin , rehim edenime rehim ederin » diýýär .
45009016	Şeýlelik bilen , saýlanma adamyň islegine ýa tagallasyna däl-de , Hudaýyň merhemetine baglydyr .
45009017	Hudaý Mukaddes Ýazgyda fyrowna şeýle diýýär : « Men gudratymy sende görkezip , adym bütin ýer ýüzünde yglan edilsin diýip , seni galdyrdym » .
45009018	Şeýlelikde , Hudaý islänine merhemet edýändir , isläniniň ýüregini gataldýandyr .
45009019	Sen maňa : « Ýene näme üçin ýazgarýar ? Kim Onuň islegine garşy durup biler ? » diýersiň .
45009020	Ýeri , eý adam , Hudaýa ters jogap gaýtarar ýaly , sen kim bolupsyň ? Şekil berlen bir zat şekil berene : « Meni näme üçin beýle ýasadyň » diýermi ?
45009021	Ýa küýzegäriň şol bir üýşmek toýundan bir gaby hormatlylyk we beýlekisini hormatsyzlyk üçin ýasamaga ygtyýary ýokmy ?
45009022	Hudaý gazabyny görkezmek , Öz gudratyny bildirmek isläp , heläkçilik üçin taýýarlanyp , gazaba sezewar bolanlara uly sabyr-takat bilen döz gelen bolsa näme ?
45009023	Ol muny Öz şöhratynyň baýlygyny Özüniň öňden şöhrat üçin taýýarlap , merhemet edenlerine bildirjek bolup eden bolsa näme ?
45009024	Hudaýyň diňe ýehudylardan däl-de , özge milletlerden hem çagyran bu adamlary bizdiris .
45009025	Hoşeanyň kitabynda-da diýýär : « Men halkym däle halkym , söýülmeýäne söýgüli diýerin » .
45009026	« Bu olara : Siz Meniň halkym däl diýlen ýerde ýüze çykar , şol ýerde-de olara diri Hudaýyň ogullary diýler » .
45009027	Işaýa bolsa Ysraýyl hakda şeýle gygyrýar : « Ysraýyl ogullarynyň sany deňziň çägesi ýaly bolsa-da , diňe galany gutular .
45009028	Reb işini bitirer , ony tiz ýerine ýetirer , çünki Ol işini ýer ýüzünde tiz amala aşyrar » .
45009029	Işaýanyň öňünden aýdyşy ýaly : « Goşunlar Rebbi bize bir tohum galdyrmadyk bolsa , onda Sodom ýaly bolardyk , Gomorra meňzärdik » .
45009030	Ýene näme diýeliň ? Dogrulyga kowalaşmadyk milletler dogrulyga , imandan gelen dogrulyga ýetdiler .
45009031	Ýöne Ysraýyl dogrulyk kanunyna kowalaşyp , bu kanuna ýetmedi .
45009032	Näme üçin ? Sebäbi iman bilen däl-de , Kanunyň amallary bilen bolýan ýaly edip ýortdy .
45009033	« Ine , Sionda bir büdreme daşyny , böwet gaýasyny goýýaryn , oňa iman eden utandyrylmaz » diýip ýazylyşy ýaly , büdreme daşyna büdrediler .
45010001	Eý doganlar , meniň göwün arzuwym , ysraýyllylar hakda Hudaýa ýalbarmagym olaryň gutulmagy üçindir .
45010002	Men olaryň Hudaýa yhlaslarynyň barlygyna güwä geçýärin , ýöne bu aňly-düşünjeli yhlas däl .
45010003	Çünki olar Hudaýyň dogrulygyny bilmän , özleriniňkini gurjak bolup , Onuň dogrulygyna tabyn bolmadylar .
45010004	Çünki Mesih iman eden her bir adamyň aklanmagy üçin kanunyň soňudyr .
45010005	Çünki Musa kanundan bolan dogrulyk hakda şeýle ýazýar : « Bu zatlary berjaý eden adam olar arkaly ýaşar » .
45010006	Imandan bolan dogrulyk bolsa şeýle diýýär : « Öz içiňden : Mesihi düşürmek üçin Göge kim çykar ?
45010007	Ýa-da : Mesihi ölümden çykarmak üçin çuňluga kim iner diýme » .
45010008	Gör , näme diýýär ? « Hudaýyň sözi saňa ýakyndyr , ol seniň agzyňda , seniň ýüregiňdedir » , ýagny wagyz edýän iman sözümiz .
45010009	Çünki sen agzyň bilen Isany Reb hökmünde ykrar etseň , Hudaýyň Ony ölümden direldendigine ýüregiň bilen ynansaň gutularsyň .
45010010	Aklanmak üçin ýürek bilen iman getirilýändir , gutulyş üçin agyz bilen ykrar edilýändir .
45010011	Çünki Mukaddes Ýazgy : « Oňa iman eden kişi utandyrylmaz » diýýär .
45010012	Ýehudy bilen gregiň arasynda tapawut ýokdur , sebäbi barynyň Rebbi birdir , Ol Özüni çagyrýanlaryň baryna sahydyr .
45010013	Çünki : « Rebbi çagyran adam gutular » .
45010014	Olar öz iman etmediklerini nähili çagyrarlar ? Eşitmediklerine nähili iman ederler ? Wagyzçysyz nähili eşiderler ?
45010015	Iberilmeseler , nähili wagyz ederler ? Şeýle hem ýazylgydyr : « Parahatlyk hoş habaryny , ýagşy zatlaryň hoş habaryny wagyz edýänleriň aýaklary ne ajap ! »
45010016	Ýöne Hoş Habara hemme kişi gulak asmady . Çünki Işaýa : « Ýa Reb , kim bizden eşiden habaryna iman etdi ? » diýýär .
45010017	Şeýlelik bilen , iman eşitmek arkaly , eşitmek hem Hudaýyň sözi arkaly bolýandyr .
45010018	Ýöne men diýýärin : olar eşitmedimi ? Elbetde , eşitdi . « Olaryň sesi bütin dünýä , sözleri Ýeriň uçlaryna ýetdi » .
45010019	Emma men diýýärin : Ysraýyl bilmedimi ? Ilki bilen Musa diýýär : « Men bir millet bolmadyk halk arkaly siziň gabanjaňlygyňyzy oýandyraryn , bir pähimsiz millet arkaly sizi gaharlandyraryn » .
45010020	Işaýa batyrgaýlyk bilen : « Men özümi agtarmaýanlara tapdyrdym , meni soramaýanlara göründim » diýýär .
45010021	Ysraýyl hakda bolsa : « Söze gulak asmaz keçjal halka günuzyn ellerimi uzatdym » diýýär .
45011001	Men şuny soraýaryn : Hudaý öz halkyny ret etdimi ? Ýok ! Çünki men-de Ybraýymyň neslinden , benýamyn taýpasyndan bolan bir ysraýylly .
45011002	Hudaý Özüniň öňden tanan halkyny ret edenok . Mukaddes Ýazgynyň Ylýas hakdaky bölümde näme diýýänini bilmeýärsiňizmi ? Ol Ysraýyl babatda Hudaýa şikaýat edip , şeýle diýýär :
45011003	« Ýa Reb ! Pygamberleriňi öldürdiler , gurbanlyk edilýän ýerleriňi ýykdylar , diňe men galdym . Olar meniň hem janymyň kastynda » .
45011004	Hudaýyň oňa beren jogaby näme ? « Men Baal öňünde dyz epmedik ýedi müň adamy Özüme aýryp goýdum » .
45011005	Şonuň ýaly häzirki wagtda hem merhemet bilen saýlanan bir galyndy bar .
45011006	Ýöne merhemet bilen bolsa , onda işe görä däldir . Ýogsa , merhemet merhemet bolmazdy . Işe görä bolsa , onda ol eýýäm merhemetden däldir , ýogsa , iş eýýäm iş bolmazdy .
45011007	Indi näme ? Ysraýyl agtaranyna ýetmedi , ýöne saýlananlar ýetdiler , beýlekiler hem ,
45011008	« Hudaý olara ukuçyllyk ruhuny berdi , şu gün hem gözleri görmeýär , gulaklary eşitmeýär » diýip ýazylyşy ýaly gatadylar .
45011009	Dawut : « Saçaklary olara kement , duzak , böwet we jeza bolsun !
45011010	Gözleri görmez ýaly , garaňkyrasyn , billeri hemişe bükük bolsun ! » diýýär .
45011011	Men diýýärin : olar ýykylmaly bolup büdredimi ? Ýok ! Ýöne gabanjaňlygyny oýandyrmak üçin olaryň , ýazyklary sebäpli özge milletlere gutulyş berildi .
45011012	Olaryň ýazygy dünýäniň baýlygy , olaryň zyýany milletleriň baýlygy bolsa , olaryň tamamlanmagy has uly baýlyk getirer .
45011013	Men siz ýehudy dällere aýdýaryn . Özge milletleriň resulydygym üçin , öz hyzmatymy şöhratlandyrýaryn .
45011014	Belki , şeýdip , öz halkymdan bolanlaryň gabanjaňlygyny oýandyryp , olaryň käbirlerini halas etmegi başararyn .
45011015	Çünki olaryň ret edilişi dünýäniň ýaraşygy bolsa , olaryň kabul edilişi ölümden ýaşaýşa gowuşmakdan başga näme bolar ?
45011016	Hamyryň ilkinji bölegi mukaddes bolsa , onda bütin hamyr hem şeýledir , kök mukaddes bolsa , baldaklar-da şeýledir .
45011017	Ýöne baldaklaryň käbiri döwlen bolsa , sen ýabany zeýtun agajykaň , olara sapylyp , zeýtun agajynyň dok köküne , suwuna şärik bolan bolsaň , onda baldaklaryň öňünde magtanma .
45011018	Magtanýan hem bolsaň , sen köki götermän , eýsem , köküň seni göterýändigini bilip goý .
45011019	Sen : « Baldaklar meniň sapylmagym üçin döwüldi » diýjeksiň .
45011020	Dogry , olar imansyzdyklary zerarly döwüldi , ýöne sen iman arkaly dursuň . Tekepbirlik etme-de , gaýtam , gork .
45011021	Sebäbi Hudaý tebigy baldaklary gaýgyrmadyk bolsa , seni-de gaýgyrmaz .
45011022	Indi Hudaýyň ýagşylygyny , gatylygyny gör , Ol ýykylanlara gaty , saňa bolsa , eger Hudaýyň ýagşylygynda galsaň , ýagşy bolar , ýogsa , sen hem kesilersiň .
45011023	Olar hem imansyzlykda galmasalar , täzeden sapylarlar , çünki Hudaý olary sapmagy başarýandyr .
45011024	Çünki sen tebigaty boýunça ýabany zeýtun agajyndan kesilip , tebigatyň tersine , oňat zeýtun agajyna sapylan bolsaň , bu tebigy baldaklar öz zeýtun agaçlaryna has gowy sapylar !
45011025	Çünki , eý doganlar , özüňizi dana saýmaz ýaly , men siziň bu syrdan habarsyz galmagyňyzy islemeýärin : milletleriň sany tamamlanýança , Ysraýyl bölekleýin gatap galar .
45011026	Şeýle : « Siondan Halasgär geler , Ol hudaýsyzlygy Ýakupdan sowar .
45011027	Günälerini geçjek wagtym olar bilen etjek ähtim şudur » diýip ýazylyşy ýaly , tutuş Ysraýyl gutular .
45011028	Hoş Habar babatda olar siziň hatyraňyza Hudaýa duşman boldular , ýöne saýlaw babatda atalaryň hatyrasyna ezizdirler .
45011029	Sebäbi Hudaýyň sylaglary , çakylygy yzyna alynmaz .
45011030	Siziň bir wagtlar Hudaýa boýun bolman , ýöne häzir bularyň boýun bolmazlygy arkaly merhemet astyna gelşiňiz ýaly ,
45011031	bular-da siziň ýeten merhemetiňiz bilen merhemete ýetjek bolup , şindi boýun bolmadylar .
45011032	Çünki Hudaý baryna merhemet etmek üçin , hemmesini boýun bolmazlykda tussag etdi .
45011033	Hudaýyň baýlygy , akyldarlygy , bilimi çuňdur ! Onuň hökümleri akyla sygmaz , ýollary bilinmezdir !
45011034	Çünki Rebbiň pikirini kim bildi ? Kim Oňa geňeşdar boldy ?
45011035	Ol bergili bolar ýaly , kim Oňa öňinçä bir zat berdi ?
45011036	Sebäbi ähli zatlar Ondan , Ol arkaly we Onuň üçindir . Oňa baky şöhrat bolsun ! Omyn .
45012001	Eý doganlar , özüňizi diri , mukaddes , Hudaýyň halajak gurbany hökmünde hödürläň diýip , Hudaýyň rehimleri arkaly size ýalbarýaryn , bu siziň ruhy ybadatyňyzdyr .
45012002	Bu dünýä meňzeş bolman , Hudaýyň halaýan , oňat , kämil isleginiň nämedigini aňlar ýaly , pikiriňiziň täzelenmegi bilen üýtgäň .
45012003	Men özüme berlen merhemet arkaly siziň hemmäňize diýýärin : öz baraňyzda gereginden artyk oýlanman , Hudaýyň her kime beren imanynyň möçberine görä , salykatlylyk bilen oýlanyň .
45012004	Çünki biziň bir tenimiz we köp agzamyz bolup , bütin agzalaryň işiniň bolsa bir bolmaýşy ýaly ,
45012005	köp bolan biz-de Mesihde bir ten we biri-birimiziň agzalarydyrys .
45012006	Biziň özümize berlen merhemet boýunça , aýry-aýry sylaglarymyz bardyr . Bu welilik etmek bolsa , iman möçberine görä welilik edeliň .
45012007	Hyzmat bolsa , hyzmat edeliň . Biri öwrediji bolsa öwretsin .
45012008	Biri nesihatçy bolsa nesihat etsin . Haýyr-yhsan edýän muny sahylyk bilen etsin , baştutanlyk edýän gaýrat bilen , rehimdarlyk edýän begenç bilen etsin .
45012009	Söýgi ikiýüzli bolmasyn . Erbetligi ýigrenip , ýagşylyga ýapyşyň .
45012010	Biri-biriňizi doganlyk söýgi bilen ýürekden söýüň , hormatda her kişi beýlekini özünden ýokary saýsyn .
45012011	Gaýratyňyz gowşamasyn . Ruhda hyjuwly boluň . Rebbe hyzmat ediň .
45012012	Umytda şatlanyň . Muşakgatda çydamly boluň . Dogada erjellik ediň .
45012013	Mätäçlik çekýän mukaddeslere ýardam ediň . Myhmansöýer bolmaga dyrjaşyň .
45012014	Özüňize azar berýänlere haýyr-doga ediň , gargamaň .
45012015	Şatlanýanlar bilen şatlanyň , aglaýanlar bilen aglaň .
45012016	Özara pikirdeş boluň . Özüňizi ýokary tutman , orny aşaklar bilen dost boluň . Akyllysyramaň .
45012017	Ýamanlyk deregine hiç kime ýamanlyk etmäň . Ähli adamlaryň öňünde oňat işlere üns beriň .
45012018	Oňardygyňyzdan ähli adamlar bilen oňşukly ýaşamak barada eliňizden geleni aýamaň .
45012019	Eý , söýgüli doganlar , özüňiz öç alman , Hudaýyň gazabyna ýol beriň . Çünki : « Reb diýýär : Öç Meniňkidir , öwezini Men bererin » .
45012020	« Duşmanyň aç bolsa , ony naharla , susan bolsa gandyr , sebäbi muny etseň , onuň başyna közler guýarsyň » diýip ýazylgydyr .
45012021	Özüňi ýamanlyga ýeňdirme-de , ýamanlygy ýagşylyk bilen ýeň .
45013001	Her kişi ýokary häkimiýetlere tabyn bolsun , çünki Hudaý tarapyndan bolmadyk häkimiýet ýokdur , bu barlar Hudaý tarapyndan gurlandyr .
45013002	Munuň üçin kim häkimiýete garşy bolýan bolsa , Hudaýyň guranyna garşy bolýandyr , garşy bolýanlar özlerini höküm edýändir .
45013003	Çünki başlyklar ýagşy iş edýän üçin däl-de , ýaman iş edýän üçin gorkunçdyr . Häkimiýetden gorkmazlyk isleýärsiňmi ? Onda ýagşy iş et , ol seni taryplar .
45013004	Sebäbi başlyk seniň ýagşylygyň üçin Hudaýyň hyzmatkäridir . Ýaman iş edýän bolsaň , onda gork , çünki ol gylyjy ýöne ýere göterýän däldir . Sebäbi ol Hudaýyň hyzmatkäridir , ýamanlyk edenden jeza berip , öç alýandyr .
45013005	Şonuň üçin diňe jeza zerarly däl-de , ynsap sebäpli hem häkimiýetlere tabyn bolmak zerurdyr .
45013006	Siz salgytlary hem munuň üçin töleýärsiňiz . Olar mydama şu iş bilen meşguldygy sebäpli Hudaýyň hyzmatkäridir .
45013007	Her kişä bermelisini beriň : salgyt bolsa , salgydy ; gümrük bolsa , gümrügi ; gorky bolsa , gorkyny ; hormat bolsa , hormaty .
45013008	Biri-biriňizi söýmekden başga hiç kime bergili bolmaň , sebäbi kim başgany söýýän bolsa , kanuny berjaý edýändir .
45013009	Çünki : « Zyna etme , adam öldürme , ogrulyk etme , ýalan güwälik berme , açgöz bolma » we ýene-de buýruk bar bolsa , ol hem şu sözde jemlenendir : « Goňşyňy özüň ýaly söý » .
45013010	Söýgi goňşa hiç hili ýamanlyk etmez . Söýgi kanunyň berjaý edilişidir .
45013011	Muny häzirki zamana düşünip ediň . Biziň ukudan oýanmaly sagadymyz eýýäm geldi , çünki şu wagt gutulyşymyz iman eden wagtymyzdakydan ýakyndyr .
45013012	Gije geçip , gündiz golaýlady . Indi garaňkylyk işlerini egnimizden çykaryp , nur ýaraglaryny dakynalyň .
45013013	Aýşy-eşret , serhoşluk , azgynlyk , ahlaksyzlyk , dawa , içigaraçylyk bilen däl-de , gündizki ýaly sypaýy gezeliň .
45013014	Reb Isa Mesihi geýniň , teniň höweslerini kanagatlandyrmak üçin alada etmäň .
45014001	Imany gowşagy kabul ediň , ýöne pikirleri hakda onuň bilen jedelleşmäň .
45014002	Bir kişi ähli zady iýip bilýänine imany bardyr , ýöne imany gowşak adam diňe gök iýýändir .
45014003	Kim iýýän bolsa , iýmeýäni äsgermezlik etmesin . Kim iýmeýän bolsa , iýýäni ýazgarmasyn , çünki Hudaý ony kabul edendir .
45014004	Başga biriniň hyzmatkärini ýazgarýan sen kim ? Ol öz hojaýynynyň öňünde durar ýa ýykylar , ýöne dikeler , çünki Hudaý ony dikeltmegi başarýandyr .
45014005	Biri bir güne beýlekiden parh goýýandyr ; başga biri bolsa , ähli günleri deň görýändir . Ýöne her kesiň öz garaýşyna ynamy bolsun .
45014006	Kim güni sylaýan bolsa , ony Reb üçin sylaýandyr . Kim güni sylamaýan bolsa , ony Reb üçin sylaýan däldir . Kim iýýän bolsa , Reb üçin iýýändir , çünki Hudaýa şükür edýändir . Kim iýmeýän bolsa , Reb üçin iýmän , Hudaýa şükür edýändir .
45014007	Sebäbi hiç birimiz özümiz üçin ýaşaýan däldiris , hiç kim hem özi üçin ölýän däldir .
45014008	Sebäbi ýaşaýan bolsak , Reb üçin ýaşaýandyrys , ölýän bolsak , Reb üçin ölýändiris . Şoňa görä , ýaşasak-da , ölsek-de Rebbiňkidiris .
45014009	Sebäbi Mesih hem ölüleriň , hem dirileriň Rebbi bolmak üçin , hem öldi , hem direldi , hem-de ýaşaýşa gowuşdy .
45014010	Emma sen näme üçin doganyňy ýazgarýarsyň ? Ýa-da sen näme üçin doganyňy äsgermezlik edýärsiň ? Çünki biziň barymyz Mesihiň höküm kürsüsi öňünde durmalydyrys .
45014011	« Reb diýýär : Öz diriligimden kasam , her dyz öňümde epiler , her dil Hudaýy ykrar eder » diýip ýazylgydyr .
45014012	Şeýlelikde , her kişi özi üçin Hudaýa jogap berer .
45014013	Munuň üçin biri-birimizi ýazgarman , gowusy , bir doganyň öňüne büdreme , taýma daşyny goýmazlygyň pikirini edeliň .
45014014	Men hiç bir zadyň öz-özünden murdar däldigini bilýärin , muňa Reb Mesihde ynamym bar . Ýöne biri bir zady murdar saýýan bolsa , oňa murdardyr .
45014015	Çünki doganyň iýýän damagyň üçin gam çekýän bolsa , onda sen entek söýgi ýolundan ýöreýän dälsiň . Damagyň bilen hiç kişini heläk etme , Mesih şolaryň ugrunda janyny pida etdi .
45014016	Ýagşylygyňyzy ýamanlatmaň .
45014017	Çünki Hudaýyň patyşalygy iýmek , içmek däl-de , dogrulyk , parahatlyk we Mukaddes Ruhda şatlykdyr .
45014018	Kim Mesihe şeýle gulluk edýän bolsa , Hudaýyň pisindiniň oturýany we adamlaryň halany şoldur .
45014019	Şeýlelikde , parahatlyga , biri-birimizi dikeltmäge ýaraýan işler ugrunda dyrjaşalyň .
45014020	Damak üçin Hudaýyň işini bozma . Hemme zat tämiz , ýöne biriniň büdremegine sebäp bolup iýýän adama erbetdir .
45014021	Et iýmezlige , şerap içmezlige hem-de doganyňyň büdremegine , günä itilmegine ýa ejizlemegine sebäp bolýan zady etmezlik ýagşydyr .
45014022	Imanyň barmy ? Ony Hudaýyň huzurynda özüň üçin sakla . Gowy görýän zadynda özüni höküm etmeýän bagtlydyr .
45014023	Emma şübhe edýän iýse , ol höküm ediler , sebäbi ol muny iman bilen edýän däldir . Imansyz edilen zat günädir .
45015001	Ýöne biz güýçlüler ejizleriň ejizliklerini götermelidiris , öz göwnümizden turmaly däldiris .
45015002	Her kişi abatlyk üçin , ýagşylyk üçin goňşusynyň göwnünden turmalydyr .
45015003	Çünki : « Seni kemsidýänleriň kemsitmesine men duçar boldum » diýip ýazylyşy ýaly , Mesih hem Öz göwnünden turmady .
45015004	Çünki näme öňden ýazylan bolsa , bary çydam arkaly , Ýazgylaryň tesellisi arkaly umytly bolar ýaly , bize tälim üçin ýazylandyr .
45015005	Siz ýürekdeş bolup , Hudaýy , ýagny Rebbimiz Isa Mesihiň Atasyny biragyzdan şöhratlandyrar ýaly ,
45015006	çydam hem teselli Hudaýy Isa Mesihe görä , size özara pikirdeşlik bersin .
45015007	Bu sebäpden , Hudaýyň şöhraty üçin Mesihiň sizi kabul edişi ýaly , siz-de biri-biriňizi kabul ediň .
45015008	Çünki men aýdýaryn : « Munuň üçin milletler arasynda Seni ykrar edip , adyňa nagma aýdaryn » diýip ýazylyşy ýaly , özge milletler Hudaýy merhemeti üçin şöhratlandyrsyn diýip ,
45015009	Mesih atalara berlen wadany tassyklajak bolup , Hudaýyň hakykaty üçin sünnetlileriň hyzmatkäri boldy .
45015010	Ýene diýýär : « Eý milletler , Onuň halky bilen birlikde şatlanyň » .
45015011	Ýene : « Eý bütin milletler , Hudaýa alkyş okaň , bütin halklar Oňa öwgi aýtsyn » .
45015012	Ýene Işaýa diýýär : « Milletlere höküm etmek üçin Galan , Ýessäniň Köki geler , milletler Oňa umyt baglar » .
45015013	Mukaddes Ruhuň gudraty bilen umytda artar ýaly , umyt Hudaýy sizi imanda bütin şatlyk we parahatlyk bilen doly etsin .
45015014	Eý doganlar , men siziň hem ýagşylykdan doludygyňyza , bütin bilim bilen dolup , özara nesihat bermegi başarýandygyňyza ynanýaryn .
45015015	Eý doganlar , ýöne men Hudaýyň özüme beren merhemetine görä , siziň ýadyňyza salmak üçin , käbir zatlary batyrgaýlyk bilen ýazdym .
45015016	Maňa bu merhemet milletleriň sowgady Mukaddes Ruh arkaly mukaddes edilip , kabul bolar ýaly , Hudaýyň Hoş Habary ugrunda ruhanylyk kärini ýerine ýetirmegim , milletlere Mesih Isanyň hyzmatkäri bolmagym üçin berildi .
45015017	Şeýlelikde , Mesih Isa degişli biri hökmünde Hudaýa edýän hyzmatym bilen magtansam ýerliklidir .
45015018	Sebäbi men özge milletleriň boýun bolmagy üçin , Mesihiň men arkaly sözde hem işde ,
45015019	alamatlar , gudratlar arkaly , Mukaddes Ruh arkaly edenlerinden başga zatlary aýtmaga het etmerin . Şeýlelikde , men Iýerusalimden başlap , Illiriýa çenli aýlanyp , Mesihiň Hoş Habaryny ýaýratdym .
45015020	Başga biriniň binasynyň üstünden gurmaýyn diýip : « Ondan habarsyz bolanlar görer , eşitmedikler düşüner » diýip ýazylyşy ýaly ,
45015021	Mesihiň ady eşidilmedik ýerlerde Hoş Habary wagyz etmäge yhlas etdim .
45015022	Meniň siziň ýanyňyza gelmegime-de ençeme gezek päsgel beren şu boldy .
45015023	Indi bolsa bu ýurtlarda maňa edere iş ýoklugy we köp ýyllardan bäri ýanyňyza gelmegi küýseýänligim üçin ,
45015024	Ispaniýa barýarkam , ýanyňyza degerin . Sebäbi geçip barýarkam , sizi görüp , didaryňyzdan biraz doýanymdan soň , siz meni ol ýere ugradarsyňyz diýen umydym bar .
45015025	Häzir bolsa mukaddeslere gulluk etmek üçin , Iýerusalime barýaryn .
45015026	Çünki Makedoniýa we Ahaýa ilaty Iýerusalimde bolan mukaddesler arasyndaky mätäçlere sadaka ibermegi maslahat bildiler .
45015027	Olar maslahat bildiler , aslynda , olara borçludyrlar . Çünki özge milletler olaryň ruhy bereketlerine şärik bolandyklaryna görä , maddy zatlarda olara hyzmat etmäge borçludyrlar .
45015028	Men şuny bitirenimden , bu hasyly olara gowşuranymdan soň , siziň üstüňiz bilen Ispaniýa gitmekçi .
45015029	Siziň ýanyňyza baranymda , Mesih baradaky Hoş Habaryň berekediniň bollugy bilen geljekdigimi bilýärin .
45015030	Eý doganlar , men Ýahudadaky imansyzlardan gutular ýaly we Iýerusalim üçin edýän hyzmatymy hudaýhonlar kabul eder ýaly ,
45015031	meniň üçin Hudaýa doga edip , meniň bilen birlikde göreşmegiňizi Rebbimiz Isa Mesihiň we Ruhuň söýgüsi hatyrasyna sizden haýyş edýärin .
45015032	Onsoň Hudaýyň islegi bilen şatlyk içinde siziň ýanyňyza gelip , siz bilen ynjalaryn .
45015033	Parahatlyk Hudaýy siziň baryňyz bilen bolsun ! Omyn .
45016001	Kenreadaky ýygnagyň gullukçysy aýal doganymyz Fibini size tabşyrýaryn .
45016002	Ony mukaddeslere mynasyp ýagdaýda Rebde kabul edip , size mätäç zatlarynda kömek beriň , çünki ol köplere , meniň özüme-de kömekçi boldy .
45016003	Mesih Isa ýolunda işdeşlerim Priskilla bilen Akila salam aýdyň .
45016004	Olar meniň janym üçin öz janlaryny howp astyna saldylar , olara diňe men däl , milletleriň ähli ýygnaklary hem minnetdar .
45016005	Olaryň öýündäki ýygnaga-da salam aýdyň . Mesih üçin Aziýanyň ilkinji miwesi eziz dostum Epenetosa salam aýdyň .
45016006	Siziň üçin köp zähmet çeken Mereme salam aýdyň .
45016007	Resullar arasynda at-abraý gazanyp , Mesihe menden öň iman eden garyndaşlarym , tussagdaşlarym Andronikosa bilen Ýuniasa salam aýdyň .
45016008	Rebde eziz dostum Ampliýatusa salam aýdyň .
45016009	Mesihde işdeşimiz Urbanusa , eziz dostum Stahise salam aýdyň .
45016010	Mesihde synagdan geçen Apellise salam aýdyň . Aristobulosyň içersine salam aýdyň .
45016011	Garyndaşym Hirodiona salam aýdyň . Narkissisiň içersinden Rebde bolanlara salam aýdyň .
45016012	Rebde zähmet çekýän Trifena , Trifosa salam aýdyň . Rebde köp zähmet çeken söýgüli Persise salam aýdyň .
45016013	Rebde saýlanan Rufusa we maňa hem enelik eden onuň enesine salam aýdyň .
45016014	Asinkritosa , Flegona , Ermise , Patrobasa , Ermasa we olaryň ýanyndaky doganlara salam aýdyň .
45016015	Filologosa we Ýuliýa , Nereusa hem-de onuň aýal doganyna , Olimpasa we olaryň ýanyndaky ähli mukaddeslere salam aýdyň .
45016016	Biri-biriňize mukaddes ogşuk bilen salam aýdyň . Mesihiň hemme ýygnaklary size salam gönderýär .
45016017	Eý doganlar , öwrenen taglymatyňyza garşy gidip , bölünme we böwetlere sebäp bolýanlardan ägä bolmagy sizden haýyş edýärin , olardan daşda duruň .
45016018	Çünki beýle adamlar Rebbimiz Isa Mesihe däl-de , öz garynlaryna gulluk edýändir , süýji söz sözläp , owadan gürläp , ýönekeý adamlaryň ýüreklerini aldawa salýandyr .
45016019	Siziň boýun bolanlygyňyz hemmäniň gulagyna ýetdi . Men munuň üçin hem begenýärin , ýöne siziň ýagşylykda akyldar , erbetlikde ýöntem bolmagyňyzy isleýärin .
45016020	Parahatlyk Hudaýy haý diýmän , şeýtany aýaklaryňyzyň astynda mynjyradar . Rebbimiz Isa Mesihiň merhemeti siziň bilen bolsun !
45016021	Işdeşim Timoteos , garyndaşlarym Lukius , Ýason we Sosipatros size salam gönderýär .
45016022	Bu haty ýazan men Tertius size Rebde salam aýdýaryn .
45016023	Meni hem bütin ýygnagy myhman alan Gaýus size salam gönderýär . Şäheriň hazynaçysy Erastos we doganymyz Kuwartos size salam gönderýär .
45016024	Rebbimiz Isa Mesihiň merhemeti siziň hemmäňiz bilen bolsun ! Omyn .
45016025	Meniň wagyz edýän Hoş Habaryma we Isa Mesihiň wagzyna görä , gadym döwürlerden bäri ýaşyryn galan ,
45016026	ýöne indi aýan bolup , ebedi Hudaýyň buýrugy bilen pygamberleriň ýazgylary arkaly bütin milletlere imana boýun bolmak üçin bildirilen syryň aýan bolmagyna görä sizi berkitmegi başarýan ,
45016027	ýalňyz akyldar Hudaýa Isa Mesih arkaly baky şöhrat bolsun ! Omyn .
46001001	Hudaýyň islegi bilen Mesih Isanyň resuly bolmaga çagyrylan Pawlusdan we Sostenis dogandan ,
46001002	Hudaýyň mukaddeslige çagyrylyp , Mesih Isada mukaddes edilen Korintosdaky ýygnagyna we her ýerde hem olaryň , hem-de biziň Rebbimiz Isa Mesihiň adyny tutýanlaryň barysyna salam !
46001003	Atamyz Hudaýdan , Reb Isa Mesihden size merhemet hem parahatlyk bolsun !
46001004	Men Mesih Isada size berlen Hudaýyň merhemeti üçin , siz barada elmydam Hudaýa şükür edýärin .
46001005	Çünki siz Onda her zada , her söze we her bilime baý bolduňyz .
46001006	Biziň Mesih hakdaky güwäligimiz sizde berkedi .
46001007	Şonuň üçin hem siz Rebbimiz Isa Mesihiň aýan bolmagyna garaşyp , hiç bir sylagda ýetmezçiligiňiz ýokdur .
46001008	Ol sizi Rebbimiz Isa Mesihiň gününde müýnsüz bolar ýaly , soňa deňeç berkider .
46001009	Sizi Öz Ogly , biziň Rebbimiz Isa Mesih bilen şärikçilige çagyran Hudaý ynamdardyr .
46001010	Eý doganlar , hemmäňiziň diliňiz bir bolup , araňyzda bölünişik bolman , bir pikirde we bir islegde birleşmegiňizi Rebbimiz Isa Mesihiň ady bilen sizden haýyş edýärin .
46001011	Çünki , eý doganlar , siziň araňyza dawa düşenligi hakda Kloiniň öýündäkiler maňa habar berdi .
46001012	Meniň aýtjak bolýan zadym şu : siziň her biriňiz « Men Pawlusyňky » , « Men Apollosyňky » , « Men Kifasyňky » , « men Mesihiňki » diýýärsiňiz .
46001013	Mesih bölündimi ? Pawlus siziň üçin haça çüýlendimi ? Ýa siz Pawlusyň adyna çokundyryldyňyzmy ?
46001014	Hiç kim maňa öz adyna çokundyrdy diýmez ýaly ,
46001015	Men Krispus we Gaýusdan başga siziň hiç biriňizi çokundyrmanyma Hudaýa şükür edýärin .
46001016	Şeýle hem men Stefanyň içersini-de çokundyrdym , başga çokundyranym ýadyma düşmeýär .
46001017	Çünki Mesih meni çokundyrmak üçin däl-de , Hoş Habary yglan etmek üçin ýollady , ýöne Mesihiň haçy biderek bolmaz ýaly , muny söz akyldarlygynda etmeli däldim .
46001018	Çünki haçyň sözi heläk bolanlar üçin akmaklyk , biz ― gutulanlar üçin bolsa Hudaýyň gudratydyr .
46001019	Çünki : « Men akyldarlaryň akyldarlygyny weýran ederin , düşünjelileriň düşünjesini güýçden düşürerin » diýip ýazylgydyr .
46001020	Akyldar hany ? Kanunçy hany ? Bu döwrüň alymy hany ? Hudaý bu dünýäniň akyldarlygyny akmaklyga öwürmedimi ?
46001021	Çünki dünýäniň Hudaýyň akyldarlygynda öz akyldarlygy bilen Hudaýy tanamadygyna görä , Hudaý iman edenleri wagyz akmaklygy arkaly gutarmagy unady .
46001022	Çünki ýehudylar gudrat görkezmegi talap edýär , grekler akyldarlygy gözleýär .
46001023	Biz bolsak haça çüýlenen Mesihi ýehudylar üçin büdremäge sebäp , grekler üçin-de akmaklyk bolan ,
46001024	ýöne çagyrylanlara , hem ýehudylara , hem greklere Hudaýyň gudraty we Hudaýyň akyldarlygy bolan Mesihi wagyz edýäris .
46001025	Çünki Hudaýyň « akmaklygy » adam akylyndan üstün , Hudaýyň « ejizligi » adam güýjünden güýçlüdir .
46001026	Çünki , eý doganlar , çagyrylyşyňyza serediň . Adam ölçegi boýunça köpiňiz akyldar , güýçli , asylzada däldiňiz .
46001027	Ýöne Hudaý akyldarlary utandyrmak üçin , dünýäniň akmak saýýanlaryny saýlady . Hudaý güýçlüleri utandyrmak üçin , dünýäniň ejiz saýýanlaryny saýlady .
46001028	Hudaý ähmiýetli zatlary ýatyrmak üçin , bu dünýäniň asylzada dällerini , äsgerilmeýänlerini we ähmiýetsizlerini saýlady .
46001029	Ol muny hiç bir adam Hudaýyň huzurynda magtanmasyn diýip etdi .
46001030	Ýöne : « Magtanan Reb bilen magtansyn » diýip ýazylyşy ýaly ,
46001031	siz Hudaýyň saýasynda Mesih Isadasyňyz . Ol biziň üçin Hudaýyň akyldarlygy we dogrulygy , mukaddesligi we gutaryşy boldy .
46002001	Eý doganlar , men size Hudaýyň güwäligini wagyz etmäge gelenimde , söz we akyl artyklygy bilen gelemok .
46002002	Çünki siziň araňyzdakam , Isa Mesihden , Onuň haça çüýlenmeginden başga hiç bir zady bilmezligi ýüregime düwdüm .
46002003	Men size ejizlik we gorky içinde geldim , gaty-da sandyraýardym .
46002004	Sözüm hem wagzym ynsan akyldarlygynyň ynandyryjy sözlerine däl-de ,
46002005	siziň imanyňyz ynsan akyldarlygynda durman , Hudaýyň güýjünde durar ýaly , Ruhuň we Onuň güýjüniň görkezilmegine daýanýardy .
46002006	Biz akyldarlygy kämiller arasynda sözleýäris . Biziň sözleýän bu akyldarlygymyz bu döwrüňki , bu döwrüň geçiji hökümdarlarynyňky däl-de ,
46002007	Hudaýyň zaman başlamazdan öň biziň şöhratymyz üçin bellän gizlin , syrly akyldarlygydyr .
46002008	Bu akyldarlyga bu döwrüň hökümdarlarynyň hiç biri düşünmedi , çünki düşünen bolsalar , şöhratly Rebbi haça çüýlemezdiler .
46002009	Emma ýazylyşy ýaly : « Hudaýyň Özüni söýenler üçin taýýarlan zatlaryny ne göz görendir , ne gulak eşidendir , ne-de adam ýüregi hyýal edendir » .
46002010	Bize bolsa Hudaý muny Öz Ruhy arkaly aýan etdi , sebäbi , Ruh ähli zady , Hudaýyň çuň pikirlerini-de barlaýandyr .
46002011	Çünki adamda näme barlygyny adamyň özünde bolan ruhundan başga kim biler ? Şeýle hem Hudaýda näme barlygyny Hudaýyň Ruhundan başga hiç kim bilýän däldir .
46002012	Biz bu dünýäniň ruhuny däl-de , Hudaýyň özümize beren bereketlerini biler ýaly , Hudaýdan gelen Ruhy aldyk .
46002013	Biz bulary adam akyldarlygynyň öwreden sözleri bilen däl-de , ruhy zatlary ruhy sözler bilen sözläp , Ruhuň öwreden sözleri bilen aýdýarys .
46002014	Tebigy adam Hudaýyň Ruhuna degişli zatlary unamaz , çünki bular onuň üçin akmaklykdyr , bulary bilip bilmez , sebäbi bulara ruh boýunça düşünilýändir .
46002015	Ruha uýan adam ähli zady saýgarar , ýöne ony hiç kim saýgarmaz .
46002016	Çünki , « Rebbe öwüt berer ýaly , onuň pikirini kim bildi ? » Ýöne bizde Mesihiň pikiri bardyr .
46003001	Eý doganlar , men size Ruha uýanlara däl-de , tebigy adamlara , Mesihdäki çagalara gürrüň berşim ýaly gürrüň berdim .
46003002	Size gaty-guty däl-de , süýt berdim , çünki siz gaty-guty iýmegi başarmaýardyňyz , muny häzir hem başarmaýarsyňyz .
46003003	Çünki siz entek tebigy adamlarsyňyz . Sebäbi araňyzda içigaraçylyk , çekişme we dawanyň barlygyna görä , siz tebigy adamlar dälmi ? Adam adaty boýunça gezmeýärsiňizmi ?
46003004	Çünki biri « Men Pawlusyňky » , ýene biri « Men Apollosyňky » diýýän bolsa , tebigy adamlar dälsiňizmi ?
46003005	Pawlus kim ? Apollos kim ? Olar hyzmatçy , siz hem Rebbiň her birine berşine görä , olar arkaly iman etdiňiz .
46003006	Men ekdim , Apollos suwardy , ýöne ösdürýän Hudaýdyr .
46003007	Şoňa görä , eken-de , suwaran-da hiçdir , diňe ösdürýän Hudaý ähmiýetlidir .
46003008	Eken bilen suwaran birdir , ýöne her biri öz zähmetine görä sylagyny alar .
46003009	Biz Hudaýyň işdeşleridiris , siz bolsaňyz , Hudaýyň ekin meýdany , Hudaýyň ymaratysyňyz .
46003010	Hudaýyň özüme berlen merhemetine görä , men akyldar ussa kimin binanyň düýbüni tutdum . Başga biri bolsa , onuň üstüni gurýandyr , ýöne her kişi nähili salşyna dykgat etsin .
46003011	Sebäbi hiç kim tutulan düýpden , ýagny Isa Mesihden başga düýbi tutup bilmez .
46003012	Bu düýbüň üstünde gyzyldan , kümüşden , gymmatbaha daşlardan , agaçdan , otdan , samandan ,
46003013	ymarat salan her kişiniň işi belli bolar , çünki Rebbiň güni ony aýan eder , sebäbi otda belli bolar , her biriniň işiniň nähilidigini ot synar .
46003014	Kimiň bina edeni oda çydasa , şol sylag alar .
46003015	Kimiň işi ýansa , ol zyýan çeker , ýöne özi ot içinden geçen ýaly bolup gutular .
46003016	Siz Hudaýyň ybadathanasydygyňyzy , Hudaýyň Ruhunyň sizde ýaşaýanyny bilmeýärsiňizmi ?
46003017	Biri Hudaýyň ybadathanasyny ýyksa , Hudaý hem ony ýykar , çünki Hudaýyň ybadathanasy mukaddesdir . Ine , şol ybadathana sizsiňiz .
46003018	Hiç kim özüni aldamasyn . Siziň araňyzdan biri şu dünýäde özüni akyldar saýýan bolsa , onda ol akyldar bolmak üçin akmak bolsun .
46003019	Çünki bu dünýäniň akyldarlygy Hudaýyň ýanynda akmaklykdyr , sebäbi : « Ol akyldarlary öz hilelerinde tutýandyr » diýip ýazylgydyr .
46003020	Ýene-de : « Reb akyldarlaryň pikirleriniň boşdugyny bilýändir » diýip ýazylgydyr .
46003021	Şoňa görä , hiç kim adam bilen magtanmasyn , çünki hemme zat siziňkidir :
46003022	Pawlus , Apollos ýa Kifas bolsun , dünýä , ýaşaýyş , ölüm bolsun , häzirki ýa geljekki zatlar bolsun ― hemmesi siziňkidir .
46003023	Siz Mesihiňkisiňiz , Mesih-de Hudaýyňkydyr .
46004001	Şeýlelikde , adamlar bizi Mesihiň hyzmatçylary , Hudaýyň syrlarynyň wekilleri hasap etmelidir .
46004002	Wekilleriň her birinden bolsa sadyklyk talap edilýär .
46004003	Siziň ýa-da adamlaryň diwanynyň üstümden höküm çykarmagy meniň üçin möhüm zat däl , ýöne özüm hem öz üstümden höküm çykarmaýaryn .
46004004	Çünki men özümde bir aýyp görmeýärin , ýöne munuň bilen özümi aklamaýaryn . Meniň üstümden höküm çykarýan Rebdir .
46004005	Şonuň üçin Reb gelýänçä , wagtyndan öň hiç bir zadyň üstünden höküm çykarmaň . Ol garaňkylygyň gizlin zatlaryny ýagtyldar , ýürekleriň niýetlerini aýan eder , şol wagt her kes Hudaýdan özüne laýyk tarypyny alar .
46004006	Eý doganlar , siz ýazylanlardan artyk pikir etmezligi bizden öwrenip , hiç biriňiz beýlekiniň öňünde gabarmaz ýaly , men bu zatlary siz sebäpli özüme hem Apollosa tymsal edip aýtdym .
46004007	Çünki kim seni beýlekilerden parhly edýär ? Almadyk nämäň bar ? Alan bolsaň , almadyk ýaly , öwünmäň näme ?
46004008	Siz eýýäm doýup , eýýäm baýadyňyz , bizsiz höküm sürdüňiz . Dogrudan hem , biz-de siz bilen höküm sürer ýaly , käşgä höküm sürsediňiz !
46004009	Çünki Hudaý biz resullary ölüme bellenenler ýaly soňkular hökmünde orta çykarandyr öýdýärin , sebäbi biz dünýä , perişdelere we adamlara tomaşa bolduk .
46004010	Biz Mesihiň hatyrasyna akmakdyrys , ýöne siz Mesihde akyllysyňyz . Biz ejiz , siz güýçli , siz şöhratly , biz äsgerilmedikdiris .
46004011	Biz şu çaka çenli açlyga , suwsuzlyga , ýalaňaçlyga , ýenjilmäge , sergezdanlyga döz gelip ýörendiris .
46004012	Öz ellerimiz bilen işläp , zähmet çekýäris , sögülenimizde , haýyr-doga edýäris , azar berlende çydaýarys .
46004013	Myjabat ýapylanda , mylaýym jogap berýäris . Şu çaka çenli dünýäniň syr-süplügi , hemmäniň zir-zibili bolduk .
46004014	Men bu zatlary sizi utandyrmak üçin ýazamok , size söýgüli balalarym hökmünde nesihat berýärin .
46004015	Mesihde on müňlerçe terbiýeçiňiz bolsa-da , köp ataňyz ýokdur , sebäbi Mesih Isada Hoş Habar arkaly men siziň ataňyz boldum .
46004016	Şoňa görä-de , maňa öýküniň diýip , sizden haýyş edýärin .
46004017	Rebbe sadyk bolan söýgüli oglum Timoteosy şu maksat bilen size iberýärin . Ol meniň Mesih Isadaky ýollarymy her ýerde , her ýygnakda öwredişim ýaly , siziň ýadyňyza salar .
46004018	Hamala , men size gelmejek ýaly , käbirleri gabarýan eken .
46004019	Reb islese , basym size gelip , gabarýanlaryň sözüni däl-de , güýjüni görerin .
46004020	Sebäbi Hudaýyň Patyşalygy sözde däl-de güýçdedir .
46004021	Siz näme isleýärsiňiz ? Ýanyňyza taýak bilen baraýynmy ýa-da söýgüdir ýumşaklyk ruhy bilen ?
46005001	Siziň araňyzda butparazlar arasynda-da görülmedik ahlaksyzlygyň barlygy eşidilýär : biri öz atasynyň aýalyny alanmyş .
46005002	Siz bolsa bu işi eden araňyzdan aýrylar ýaly , ýas tutman , gaýtam , gabarýarsyňyz .
46005003	Men ten bilen siziň ýanyňyzda bolmasam-da , ruhda siz bilendirin . Siziň ýanyňyzda ýaly , bu işi eden adamy men eýýäm höküm etdim .
46005004	Ruhum araňyzda bolup , Rebbimiz Isa Mesihiň gudraty bilen bir ýere üýşen mahalyňyz ,
46005005	teni heläk bolup , ruhy Reb Isanyň gününde gutular ýaly , bu adamy şeýtana tabşyryň .
46005006	Magtanmagyňyz dogry däldir . Azajyk hamyrmaýanyň bütin hamyry turşadýanyny siz bilmeýärsiňizmi ?
46005007	Hamyrmaýa täze hamyr bolar ýaly , köne hamyrmaýany aýyryň . Çünki biziň Pesahlyk guzymyz Mesih-de gurban edilendir .
46005008	Şonuň üçin köne hamyrmaýa bilen , ýamanlyk we erbetlik hamyrmaýasy bilen däl-de , ak ýürekliligiň , hakykatyň petiri bilen baýram edeliň .
46005009	Men size hatymda ahlaksyzlar bilen gatnaşyk etmäň diýip ýazdym .
46005010	Bu dünýäniň , umuman , ahlaksyzlary , açgözleri , talaňçylary ýa butparazlary bilen diýemok , ýogsam , siz bu dünýäden çykmaly bolardyňyz .
46005011	Ýöne men size dogan diýilýäniň biri ahlaksyz , açgöz , butparaz , agzy paýyş , arakkeş ýa talaňçy bolsa , onuň bilen gatnaşmazlygy , beýle adam bilen nahar hem iýmezligi ýazýaryn .
46005012	Çünki meniň daşardakylaryň üstünden höküm çykarmaga näme hakym bar ? Siz içerdäkileriň üstünden höküm çykarmaly dälmi ?
46005013	Daşardakylaryň üstünden Hudaý höküm çykarar . Siz ýamany öz araňyzdan çykaryň .
46006001	Başga biri bilen dawasy bolan siziň biriňiz mukaddesler huzurynda däl-de , imansyzlaryň öňünde üstünden höküm çykarylmagyna ýürek edermi ?
46006002	Ýa-da siz mukaddesleriň dünýäniň üstünden höküm çykarjagyny bilmeýärsiňizmi ? Dünýäniň üstünden höküm çykarjak bolsaňyz , onda kiçi dawalaryň üstünden höküm çykarmaga siz mynasyp dälmi ?
46006003	Bu ýaşaýşyň işleri beýlede dursun , siz biziň perişdeleriň-de üstünden höküm çykarjakdygymyzy bilmeýärsiňizmi ?
46006004	Bu ýaşaýşyň işlerini höküm etmeli bolsaňyz , onda ýygnakda sylanmaýan adamlary bu işe goýýarsyňyz .
46006005	Muny sizi utandyrmak üçin aýdýaryn : öz doganlarynyň arasynda höküm etmegi başarýan ýekeje-de akyldar adam araňyzda ýokmy ?
46006006	Gaýtam , dogan-dogan bilen diwana gidişýär , özem imansyzlaryň öňünde .
46006007	Dogrudan-da , araňyzda diwana gidişmeleriň barlygynyň özi siziň üçin bütinleý bir şowsuzlykdyr . Adalatsyzlyk çekmek siziň üçin has gowy dälmi ? Talaňa döz gelmek siziň üçin has gowy dälmi ?
46006008	Emma siziň özüňiz adalatsyzlyk edýärsiňiz , talaýarsyňyz , özem doganlaryňyzy .
46006009	Ýa-da adalatsyzlaryň Hudaýyň Patyşalygyny miras almajakdygyny bilmeýärsiňizmi ? Aldanmaň , Hudaýyň Patyşalygyny ne ahlaksyzlar , ne butparazlar , ne zynahorlar , ne gomoseksuallar , ne beçebazlar ,
46006010	ne ogrular , ne açgözler , ne arakkeşler , ne agzy paýyşlar , ne-de talaňçylar miras alar .
46006011	Siziň hem käbirleriňiz şeýlediňiz , ýöne ýuwuldyňyz , mukaddes edildiňiz , Rebbimiz Isa Mesihiň ady bilen , Hudaýymyzyň Ruhy arkaly aklandyňyz .
46006012	Maňa hemme zada rugsat berlendir , ýöne hemme zat peýdaly däldir . Maňa hemme zada rugsat berlendir , ýöne hiç zat maňa agalyk etmeli däldir .
46006013	Iýmit garyn üçin , garyn-da iýmit üçindir , ýöne Hudaý ikisini-de ýok eder . Ten bolsa ahlaksyzlyk üçin däl-de , Reb üçindir , Reb-de ten üçindir .
46006014	Hudaý Öz gudraty bilen Rebbi direltdi , bizi-de direlder .
46006015	Siz teniňiziň Mesihiň agzasydygyny bilmeýärsiňizmi ? Men Mesihiň agzasyny alyp , bir kemçiniň agzasy edeýinmi ? Etmen !
46006016	Ýa-da bir kemçin bilen birleşeniň onuň bilen bir ten bolýanyny bilmeýärsiňizmi ? Sebäbi : « Ikisi bir ten bolar » diýlendir .
46006017	Emma Reb bilen birleşen Onuň bilen bir ruhdur .
46006018	Ahlaksyzlykdan gaçyň ! Adamyň edýän her bir günäsi teniň daşyndadyr , ýöne ahlaksyzlyk edýän öz tenine garşy günä edýändir .
46006019	Ýa-da teniňiziň sizde ýaşaýan we siziň Hudaýdan alan Mukaddes Ruhuňyzyň ybadathanasydygyny , siziň özüňiziňki däldigiňizi bilmeýärsiňizmi ?
46006020	Çünki siz bir baha alyndyňyz . Munuň üçin , Hudaýyňky bolan teniňiz we ruhuňyz bilen Hudaýy şöhratlandyryň .
46007001	Indi siziň ýazan zatlaryňyz hakda : bir adama aýala el degirmezlik ýagşydyr .
46007002	Ýöne ahlaksyzlykdan saklanmak üçin , her kişiniň öz aýaly we her aýalyň öz äri bolsun .
46007003	Är aýalyna , şeýle hem aýal ärine mähribanlyk borjuny berjaý etsin .
46007004	Aýalyň öz tenine ygtyýary ýokdur , bu ygtyýar äriňkidir we şonuň ýaly , äriň-de öz tenine ygtyýary ýokdur , bu ygtyýar aýalyňkydyr .
46007005	Diňe oraza we doga bilen meşgul bolar ýaly , ylalaşyga görä , wagtlaýynça bolmasa , biri-biriňizi är-aýallyk hakyndan mahrum etmäň . Wagtlaýyn aýrylsaňyz-da , şeýtan nebsiňize buýurmak babatda sizi synaga salmaz ýaly , ýene-de birleşiň .
46007006	Emma muny buýruk däl-de , rugsat hökmünde aýdýaryn .
46007007	Men ähli adamlaryň özüm ýaly bolmagyny arzuw edýärin , ýöne her kişiniň Hudaýdan öz sylagy bardyr ; biriniňki bir hili , başga biriniňki başga hilidir .
46007008	Emma öýlenmediklere , dul hatynlara , meniň ýaly galsalar , olar üçin ýagşydyr diýýärin .
46007009	Nebislerine buýrup bilmeýän bolsalar , onda öýlensinler , sebäbi öýlenmek yşk oduna ýanmakdan gowudyr .
46007010	Öýlenenlere bolsa men däl-de , Reb : « Aýal ärinden aýrylmasyn » diýip , buýruk beripdir .
46007011	Eger-de aýrylan bolsa , ärsiz galsyn ýa-da äri bilen ýaraşsyn . Är-de aýalynyň talagyny bermesin .
46007012	Beýlekilere bolsa Reb däl-de , men diýýärin : bir doganyň iman etmedik aýaly bar bolsa , ol aýal hem onuň bilen ýaşamaga razy bolsa , ol onuň talagyny bermesin .
46007013	Bir aýalyň iman etmedik äri bar bolsa , äri hem onuň bilen ýaşamaga razy bolsa , onda ol ärinden aýrylmasyn .
46007014	Çünki iman etmedik är imanly aýaly arkaly mukaddes edilendir , iman etmedik aýal hem imanly är arkaly mukaddes edilendir , ýogsa , çagalaryňyz hapa bolardy , ýöne häzir mukaddesdir .
46007015	Ýöne iman etmedik aýrylsa , goý aýrylsyn . Dogan ýa-da aýal dogan beýle ýagdaýlarda bagly däldir . Hudaý bizi parahat ýaşamaga çagyrandyr .
46007016	Çünki , eý aýal , sen äriňi halas edip-etmejegiňi nireden bilýärsiň ? Eý är , sen aýalyňy halas edip-etmejegiňi nireden bilýärsiň ?
46007017	Ýöne Reb her kesi nähili bellän bolsa , Hudaý kimi nähili çagyran bolsa , ol şeýle gezsin . Men bu buýrugy ähli ýygnaklara berýärin .
46007018	Kim sünnetlikä çagyrylan bolsa , sünnetsiz bolmasyn . Kim sünnetsizkä çagyrylan bolsa , sünnetlenmesin .
46007019	Sünnetlilik-de hiçdir , sünnetsizlik-de hiçdir , iň möhümi Hudaýyň buýruklaryny berjaý etmekdir .
46007020	Kim nähili ýagdaýda çagyrylan bolsa , şonda galsyn .
46007021	Gulkaň çagyrylan bolsaň , gaýgy etme , ýöne azat bolmagy başarsaň , pursatdan peýdalan .
46007022	Çünki gulka Reb tarapyndan çagyrylan adam Rebbiň erkin adamydyr , şonuň ýaly , erkinlikde çagyrylan-da Mesihiň guludyr .
46007023	Siz bir baha satyn alyndyňyz , adamyň guly bolmaň .
46007024	Doganlar , kim nähili ýagdaýda çagyrylan bolsa , şol ýagdaýda Hudaýyň huzurynda galsyn .
46007025	Gyzlar hakda Rebden buýrugym ýok ; ýöne Rebbiň merhemeti saýasynda sadyk kişi hökmünde maslahat berýärin .
46007026	Meniň pikirimçe , häzirki aladaly ýagdaý zerarly , adama öz bolşy ýaly galmak ýagşydyr .
46007027	Bir aýala baglymysyň ? Onda , aýryljak bolma . Aýaldan aýryldyňmy ? Onda , aýal gözleme .
46007028	Ýöne öýlenseň hem günä eden dälsiň , gyz-da äre çyksa , günä eden däldir . Emma öýlenenleriň ýaşaýyşda muşakgaty bolar , men size dözemok .
46007029	Ýöne , eý doganlar , size aýdýaryn : wagt gysgadyr . Mundan beýläk aýaly barlar aýaly ýoklar ýaly ,
46007030	aglaýanlar hem aglamaýanlar ýaly , şatlanýanlar hem şatlanmaýanlar ýaly , mal alanlar hem maly ýoklar ýaly ,
46007031	dünýäden peýdalanýanlar hem peýdalanmaýanlar ýaly bolsun , sebäbi dünýäniň häzirki ýagdaýy geçegçidir .
46007032	Men siziň gaýgysyz bolmagyňyzy isleýärin . Öýlenmedik kişi Rebbi hoşnut etjek bolup , Onuň işleriniň aladasyny edýändir .
46007033	Ýöne öýlenen aýalyny hoşnut etjek bolup , dünýä işleriniň aladasyny edýändir .
46007034	Ärli aýal bilen gyzyň arasynda-da parh bardyr . Ärsiz aýal hem tende , hem-de ruhda mukaddes bolar ýaly , Rebbiň işleriniň aladasyny edýändir , ýöne ärli aýal ärini hoşnut etjek bolup , dünýä işleriniň aladasyny edýändir .
46007035	Men muny siziň boýnuňyza syrtmak salmak üçin däl-de , eýsem , edepli bolup , pikiriňizi dagatman , Rebbe berler ýaly , öz peýdaňyz üçin aýdýaryn .
46007036	Emma biri öz gelinligi bilen gelşiksiz iş edýändir öýtse , gyzyň hem ýaşy geçen bolup , öýlenmek zerur bolsa , ol halanyny etsin , günä edýän däldir . Olar öýlensin .
46007037	Emma kim niýetinde berk durup , mätäçlik çekmän , nebsine buýrup , gelinligi bilen öýlenmezligi ýüregine düwen bolsa , onda ol gowy edýär .
46007038	Şeýle , adaglysy bilen öýlenen gowy edýär , ýöne öýlenmedik ondan-da gowy edýär .
46007039	Aýal , äri ölýänçä , oňa baglydyr . Eger-de äri ölse , öz islänine barmaga azatdyr , ýöne Rebde bolmalydyr .
46007040	Eger-de ol ärsiz galsa , meniň pikirimçe , has hem bagtyýardyr . Mende-de Hudaýyň Ruhy bardyr diýip pikir edýärin .
46008001	Butlara berilýän gurbanlar hakda hemmämiziň bilimimiziň barlygyny bilýäris . Bilim tekepbir edýändir , ýöne söýgi abatlaýandyr .
46008002	Kim bir zady bilýändirin öýdýän bolsa , onda ol entek bilmelisi ýaly bilýän däldir .
46008003	Ýöne kim Hudaýy söýýän bolsa , Hudaý hem ony tanaýandyr .
46008004	Butlara berlen gurbanlaryň etinden iýilmegi barada bolsa , butuň dünýäde hiçdigini , bir Hudaýdan başga hudaýyň ýokdugyny bilýäris .
46008005	Çünki Ýerde bolsun , Gökde bolsun , « taňry » diýilýänler näçe bolsa-da , ençeme « taňrylaryň » we ençeme « rebleriň » bolşy ýaly ,
46008006	biziň bir Ata Hudaýymyz bardyr . Hemme zat Ondandyr , biz Onuň üçin ýaşaýandyrys we bir Rebbimiz Isa Mesih bardyr , hemme zat Ol arkaly bolandyr , biz Ol arkaly ýaşaýandyrys .
46008007	Emma hemmelerde bu bilim ýok , käbirleri butuň pikirinde bolup , eti entek-de buta berlen gurban ýaly iýýär . Onsoň ejizlikleri zerarly , olaryň ynsaby tegmiltli bolýar .
46008008	Damak bizi Hudaýa ýakyn edýän däldir . Iýmesek-de kemligimiz bolmaz , iýsek-de artykmaçlygymyz bolmaz .
46008009	Emma welin bu azatlygyňyzyň ejizleriň büdremegine sebäp bolaýmagyndan habardar boluň .
46008010	Çünki biri bilimli bolan seniň buthanada saçak başynda oturanyňy görse , ejizligi zerarly , onuň ynsaby butlara berlen gurbanlardan iýmäge meýillenmezmi ?
46008011	Onsoň seniň bilimiň zerarly , bu ejiz dogan heläk bolar , Mesih bolsa onuň ugrunda öldi .
46008012	Şeýlelikde , siz doganlaryňyza garşy günä edip , olaryň ejiz ynsaplaryny ýaralamak bilen , Mesihe garşy günä edýärsiňiz .
46008013	Şonuň üçin , damak doganymyň büdremegine sebäp bolýan bolsa , onda men doganymy büdretmez ýaly , asla et iýmerin .
46009001	Men erkin dälmi ? Men resul dälmi ? Men Rebbimiz Mesihi görmedimmi ? Siz Rebde meniň zähmetimiň netijesi dälmisiňiz ?
46009002	Men başgalara resul bolmasam-da , size resuldyryn ; siz Reb ýolunda meniň resullygymyň möhrüsiňiz .
46009003	Özümi soraga çekýänleriň garşysynda men şeýle goranýaryn .
46009004	Biziň iýmäge , içmäge hakymyz ýokmy ?
46009005	Beýleki resullar , Rebbiň doganlary we Kifas ýaly , imanly bir aýaly ýanymyzda gezdirmäge hakymyz ýokmy ?
46009006	Ýa-da işlemezlige diňe men bilen Barnabasyň haky ýokmy ?
46009007	Kim öz harjy bilen esgerlik edýär ? Kim üzüm agajyny ekip-de , onuň miwesinden iýmeýär ? Ýa-da kim sürini bakyp-da , onuň süýdünden içmeýär ?
46009008	Men muny adamlaryň pikir edişine görä aýdýarynmy ? Kanun-da şuny aýtmaýarmy ?
46009009	Çünki Musanyň kanunynda : « Harman döwen öküziň agzyny baglama » diýip ýazylgydyr . Hudaý öküzleriň aladasyny edýärmi ?
46009010	Bulary bütinleý biziň üçin aýtmaýarmy ? Hawa , bu biziň üçin ýazylandyr . Şeýle , ýer süren umyt bilen sürmelidir , harman döwen hem harmana şärik bolmak umydy bilen döwmelidir .
46009011	Biz sizde ruhy zatlary ekip , sizden maddy zatlary orsak , bu bir uly zatmydyr ?
46009012	Başgalaryň sizden muny islemäge haky bar bolsa , biziň muňa olardan köp hakymyz ýokmudyr ? Ýöne biz bu hakdan peýdalanman , Mesihiň Hoş Habarynyň öňüni bökdemezlik üçin , her zada döz gelýäris .
46009013	Siz mukaddes zatlar bilen meşgullanýanlaryň ybadathanadan iýýänini , gurbanlyk edilýän ýeri saklaýanlaryň gurbanlyk edilýän ýerden paýlaryny alýanyny bilmeýärsiňizmi ?
46009014	Şeýle , Reb hem Hoş Habary wagyz edýänleriň Hoş Habardan ýaşamagyny buýurdy .
46009015	Men bu zatlaryň hiç birinden peýdalanamok , şu zatlar maňa şeýle edilsin diýip hem ýazamok , sebäbi bu buýsanjymy biriniň biderek edeninden ölenim gowudyr .
46009016	Çünki Hoş Habary wagyz edýän bolsam , öwünmäge hakym ýokdur , sebäbi bu maňa wajypdyr . Eger Hoş Habary wagyz etmesem , waý meniň halyma !
46009017	Çünki muny meýletin etsem , sylagym bolar . Meýletin etmesem-de , diňe özüme tabşyrylan wezipäni berjaý etdigimdir .
46009018	Ýeri , sylagym näme ? Hoş Habardaky hakymdan doly peýdalanmaz ýaly , Hoş Habary wagyz edip , Hoş Habary mugt bermegim .
46009019	Çünki men her kesden azat bolsam-da , köp adamlary gazanjak bolup , özümi hemmelere gul etdim .
46009020	Men ýehudylary gazanjak bolup , ýehudylara ýehudy boldum . Kanun astyndakylary gazanjak bolup , kanun astynda bolmasam-da , kanun astyndakylara kanun astyndaky ýaly boldum .
46009021	Hudaýyň garşysynda kanunsyz bolman , Mesihiň Kanuny astynda bolsam-da , kanuny ýoklary gazanjak bolup , kanuny ýoklara kanuny ýok kimin boldum .
46009022	Ejizleri gazanjak bolup , ejizlere bir ežiz ýaly boldum . Her niçik-de bolsa , käbirlerini halas etjek bolup , her kese her zat boldum .
46009023	Men bulary Hoş Habarda paýym bolsun diýip , Hoş Habar üçin edýärin .
46009024	Siz ylgaw meýdanynda ylgaýanlaryň hemmesiniň ylgap , ýöne baýragy biriniň alýanyny bilmeýärsiňizmi ? Baýrak alar ýaly ylgaň .
46009025	Göreşýän adam ähli zatda öz nebsine buýurýandyr . Olar muny pany täji almak üçin , biz hem baky täji almak üçin edýäris .
46009026	Şonuň üçin , men maksatsyz ylgaýan ýaly ylgamaýaryn , howany ýumruklaýan ýaly ýumruklamaýaryn .
46009027	Ýöne beýlekilere wagyz edenimden soň , özüm mahrum galmaz ýaly , tenimi horlap , ony gul edýärin .
46010001	Eý doganlar , atalarymyzyň barynyň bulut astynda bolanyndan , barynyň deňizden geçeninden habarly bolmagyňyzy isleýärin .
46010002	Bary bulutda hem deňizde Musa çokundyryldy .
46010003	Bary şol bir ruhy iýmiti iýdi .
46010004	Bary şol bir ruhy içgini içdi , sebäbi olar özlerine hemralyk eden ruhy gaýadan içýärdi . Ol gaýa bolsa Mesihdi .
46010005	Emma Hudaý olaryň köpüsinden razy däldi . Çölde olaryň jesetleri serlip galdy .
46010006	Ýöne olaryň höweslenişi kimin , biz-de ýamana höweslenmez ýaly , bu wakalar bize mysal hökmünde ýüze çykdy .
46010007	« Halk iýip-içmek üçin aşak oturdy we oýnamak üçin ýokary galdy » diýip ýazylyşy ýaly , olaryň käbirleri kimin siz hem butparaz bolmaň .
46010008	Zyna etmäliň , çünki olaryň käbirleri zyna edip , bir günde ýigrimi üç müň adam öldi .
46010009	Rebbi synamalyň , çünki olaryň käbirleri Ony synap , ýylanlardan heläk boldular .
46010010	Käýinmäň , çünki olaryň käbirleri käýinip , ölüm perişdesiniň elinden heläk boldular .
46010011	Ýöne bu zatlaryň bary olaryň başyna görelde hökmünde inip , döwürleriň soňuna ýeten bize ündew üçin ýazyldy .
46010012	Şonuň üçin men dogrudyryn diýip pikir edýän adam öz ýykylmagyndan ägä bolsun .
46010013	Siz her kişiniň başyna gelýänden başga hiç bir synaga salynmadyňyz . Hudaý dogruçyldyr , Ol size güýjüňizden öte synalmagyňyza ýol bermän , döz gelip bilmegiňiz üçin , synag bilen bilelikde çykalga-da açar .
46010014	Şonuň üçin , eý , eziz doganlarym , butparazlykdan gaçyň .
46010015	Men düşünjeli adamlara gürrüň berýärin . Aýdýanlaryma özüňiz baha beriň .
46010016	Biziň şükür edýän şükür käsämiz Mesihiň ganyna şärikçilik dälmi ? Biziň bölýän çöregimiz Mesihiň tenine şärikçilik dälmi ?
46010017	Çöregiň bir bolşy ýaly , köp bolan biz hem bir tendiris , sebäbi biziň hemmämiziň şol bir çörekde paýymyz bardyr .
46010018	Ysraýyl halkyna serediň , gurbanlyklary iýýänler gurbanlyk edilýän ýer bilen şärikçilik edýänler dälmi ?
46010019	Men näme diýýärin ? Buta berlen gurban bir zatmydyr ? Ýa-da but bir zatmydyr ?
46010020	Ýok , ýöne butparazlar berýän gurbanyny Hudaýa däl-de , jynlara berýär diýýärin . Men siziň jynlar bilen şärikçilik etmegiňizi islämok .
46010021	Siz hem Rebbiň käsesinden , hem jynlaryň käsesinden içip bilmersiňiz . Siz hem Rebbiň saçagyna , hem jynlaryň saçagyna şärik bolup bilmersiňiz .
46010022	Ýa-da biz Rebbiň gabanjaňlygyny oýarýarysmy ? Biz Ondan güýçlümi ?
46010023	Maňa ähli zada rugsat edilendir , ýöne hemme zat peýdaly däldir . Maňa ähli zada rugsat edilendir , ýöne hemme zat abatlaýan däldir .
46010024	Hiç kim öz peýdasyny gözlemesin , başganyň peýdasyny gözlesin .
46010025	Et bazarynda näme satylýan bolsa , ynsap hatyrasy üçin , hiç bir zady seljermän iýiň .
46010026	Çünki Ýer we onuň ýüzündäki ähli zat Rebbiňkidir .
46010027	Iman etmedikleriň biri sizi nahara çagyryp-da , siz hem gitmek isleseňiz , öňüňizde näme goýulsa , ynsap hatyrasy üçin , her bir zady seljermän iýiň .
46010028	Emma biri size : « Bu butlara berlen gurbanyň etidir » diýse , ýaňky habar bereniň hatyrasy üçin we ynsap hatyrasy üçin iýmäň , çünki Ýer we onuň içindäkileriň bary Rebbiňkidir .
46010029	Men ynsap diýip , seniň özüňkä däl-de , beýlekiniňkä diýýärin , sebäbi näme üçin meniň azatlygymyň üstünden beýlekiniň ynsaby höküm çykarýar ?
46010030	Men şükür edip , nahara goşulýan bolsam , onda näme üçin şükür edýän zadym üçin maňa käýelýär ?
46010031	Iýseňiz-de , içseňiz-de , her näme etseňiz-de , baryny Hudaýyň şöhraty üçin ediň .
46010032	Ýehudylara , greklere we Hudaýyň ýygnagyna büdremäge sebäp bolmaň .
46010033	Çünki men hem her zatda her kesi razy etmäge çalyşýaryn . Men muny öz bähbidim üçin edemok , gutulsynlar diýip , köp adamlaryň bähbidi üçin edýärin .
46011001	Meniň Mesihden görelde alşym ýaly , siz hem menden görelde alyň .
46011002	Eý doganlar , her zatda meni ýada salýanlygyňyz , taglymaty size tabşyryşym ýaly saklaýanlygyňyz üçin , men sizi taryplaýaryn .
46011003	Siziň muny-da bilmegiňizi isleýärin : her erkegiň baýary Mesih , aýalyň baýary erkek , Mesihiň baýary hem Hudaýdyr .
46011004	Başyna zat geýip , doga ýa pygamberlik edýän erkek kişi öz başyny biabraý edýändir .
46011005	Başy açyk doga ýa pygamberlik edýän aýal kişi hem öz başyny biabraý edýändir , çünki bu saçy syrylmak bilen birdir .
46011006	Çünki aýal başyny örtmeýän bolsa , onda saçyny-da kesdirsin . Aýal saçynyň kesilmeginden ýa-da syrylmagyndan utanýan bolsa , onda başyny örtsün .
46011007	Çünki erkek Hudaýyň suraty hem şöhratydygy üçin başyny örtmeli däldir , ýöne aýal erkegiň şöhratydyr .
46011008	Çünki erkek aýaldan däl-de , aýal erkekdendir .
46011009	Sebäbi erkek aýal üçin däl-de , aýal erkek üçin ýaradyldy .
46011010	Şonuň üçin , perişdeleriň hatyrasyna aýalyň başynda onuň ygtyýar astyndadygyny görkezýän belgi bolmalydyr .
46011011	Ýöne welin Rebde ne aýal erkeksiz , ne-de erkek aýalsyzdyr .
46011012	Çünki aýalyň erkekden bolşy ýaly , erkek hem aýal arkaly dünýä inendir , ýöne hemme zady Hudaý ýaradandyr .
46011013	Siziň özüňiz baha beriň : aýalyň başy açyk Hudaýa doga etmegi ýaraşyklymydyr ?
46011014	Erkegiň saçy uzyn bolsa , bu onuň üçin biabraýçylykdygyny ,
46011015	ýöne aýalyň saçy uzyn bolsa , bu onuň üçin abraýdygyny tebigatyň özi öwretmeýärmi ? Çünki saç aýala bürenjek ýerine berlendir .
46011016	Ýöne biriniň jedel edesi gelýän bolsa , biziň hem , Hudaýyň ýygnaklarynyň hem beýle endigi ýok .
46011017	Emma bu taglymatda sizi taryplamaýaryn , çünki siziň üýşmeleriňiz peýdaly däl , zyýanlydyr .
46011018	Çünki , birinjiden , haçan ýygnakda üýşüşeniňizde , araňyzda bölünişigiň bolýanyny eşidýärin , muňa az-kem ynanýarynam .
46011019	Çünki araňyzdaky Hudaýyň tassyklan adamlary belli bolar ýaly , araňyzda bölünişigiň bolmagy zerurdyr .
46011020	Siz bir ýere üýşüşeniňizde , Rebbiň naharyny iýmek üçin üýşmeýärsiňiz .
46011021	Çünki nahar iýeniňizde , her kim öz naharyny beýlekilerden öňürti alýar , biri aç galýar , ýene biri serhoş bolýar .
46011022	Siziň iýmäge , içmäge öýüňiz ýokmy ? Ýa-da Hudaýyň ýygnagyny äsgermän , ýoksullary utandyrýarsyňyzmy ? Men size näme diýeýin ? Sizi taryplaýynmy ? Bu zatda sizi taryplamaryn .
46011023	Çünki men Rebden alanymy size tabşyrdym . Reb Isa Özüniň tutulyp berlen gijesi çörek alyp ,
46011024	şükür edeninden soň , ony bölüp : « Alyň , iýiň , bu meniň siziň üçin döwlen bedenimdir , muny meni ýada salmak üçin berjaý ediň » diýdi .
46011025	Şonuň ýaly-da , nahardan soň käsäni alyp : « Bu käse meniň ganym bilen berkidilen täze ähtdir , her gezek içeniňizde , meni ýada salmak üçin muny berjaý ediň » diýdi .
46011026	Çünki siz bu çöregi her gezek iýeniňizde , käseden her gezek içeniňizde , tä Özi gelýänçä , Rebbiň ölümini yglan edýänsiňiz .
46011027	Şonuň üçin her kim mynasyp bolmadyk tärde Rebbiň bu çöregini iýse ýa bu käseden içse , Onuň teni we gany babatda ýazykly bolar .
46011028	Adam özüni synap görensoň , bu çörekden iýmeli , bu käseden hem içmelidir .
46011029	Çünki kim Rebbiň tenini saýgarman , gelşiksiz tärde iýse , içse , özüne garşy höküm iýýändir we içýändir .
46011030	Şonuň üçin siziň araňyzda köpleri ejiz , hassa , ölenleriň hem sany az däl .
46011031	Öz-özümizi synan bolsak , höküme duçar bolmazdyk .
46011032	Üstümizden höküm çykarylanda , bize dünýä bilen bilelikde iş kesilmez ýaly , Reb bizi terbiýeleýär .
46011033	Eý doganlar , nahar iýmek üçin üýşüşeniňizde , biri-biriňize garaşyň .
46011034	Siz höküm üçin üýşüşmez ýaly , kim aç bolsa , öz öýünde iýsin . Galan zatlary bolsa özüm baramda düzederin .
46012001	Eý doganlar , men ruhy sylaglar barada-da , siziň bihabar galmagyňyzy islemeýärin .
46012002	Butparazkaňyz , biri sizi çekýän ýaly , dilsiz butlaryň yzyna eýerýärdiňiz .
46012003	Şonuň üçin size aýdýaryn : Hudaýyň Ruhy bilen gepleýän kişi : « Isa lagnat ! » diýmez , hiç kim hem Mukaddes Ruh bilen bolmasa : « Isa Rebdir ! » diýip bilmez .
46012004	Sylaglar dürli-dürli , ýöne Ruh şol bir Ruhdur .
46012005	Gulluklar-da dürli-dürli , ýöne Reb şol bir Rebdir .
46012006	Amallar dürli-dürli , ýöne hemmede her zady emele getirýän Hudaý şol bir Hudaýdyr .
46012007	Ýöne her kişä Ruhuň aýan bolmagy hemmäniň peýdalanmagy üçin berilýär .
46012008	Çünki Ruh arkaly birine akyldarlyk sözi , ýene birine şol Ruh arkaly bilim sözi ,
46012009	başga birine şol Ruh arkaly iman , beýlekä şol Ruh arkaly şypa sylaglary ,
46012010	birine gudrat görkezme , ýene birine pygamberlik , başga birine ruhlary saýgarma , beýleki birine dürli diller , ýene birine bolsa dilleri düşündirme berilýär .
46012011	Bularyň hemmesini bolsa şol bir Ruh emele getirýär . Ol her birine Öz halaýşyna görä , aýry-aýry bölüp berýär .
46012012	Ýöne teniň bir we agzasynyň köp bolşy ýaly , teniň agzasy köp bolsa-da , bir tendir , Mesih-de şeýledir .
46012013	Çünki ýehudy bolsun ýa grek bolsun , gul bolsun ýa azat bolsun ― biziň hemmämiz bir Ruh arkaly bir tene çokundyryldyk , hemmämize bir Ruhdan içirildi .
46012014	Ten hem bir agzadan däl-de , köp agzadan ybaratdyr .
46012015	Aýak : « Men el däldigim üçin , tene degişli däldirin » diýeni bilen , tene degişli bolman bilmez .
46012016	Gulak : « Men göz däldigim üçin , tene degişli däldirin » diýeni bilen , tene degişli bolman bilmez .
46012017	Tutuş ten göz bolan bolsa , onda eşidiş nirede bolardy ? Bary eşidiş bolan bolsa , onda ysgaýyş nirede bolardy ?
46012018	Emma Hudaý agzanyň her birini tende Öz isleýşine görä goýdy .
46012019	Hemmesi bir agza bolan bolsa , onda ten nirede bolardy ?
46012020	Şeýlelikde , agza köp , ýöne ten bir .
46012021	Göz ele : « Sen maňa gerek däl » diýip bilmez . Kelle aýaklara : « Siz maňa gerek däl » diýip bilmez .
46012022	Tersine , teniň ejiz görünýän agzalary has köp gereklidir .
46012023	Biz teniň hormatsyzrak görünýän agzasyna has köp hormat goýýarys , owadan däl agzalarymyzyň has köp görki bardyr .
46012024	Ýöne görkli agzalarymyz muňa mätäç däldir . Emma Hudaý tende hiçbir bölünişik bolman , agzalar deňlik bilen biri-biriniň aladasyny etsin diýip ,
46012025	teni guranda , ähmiýetsiz agzalary has köp hormatlady .
46012026	Bir agza horluk çekse , ähli agzalar bilelikde horluk çeker . Bir agza şöhratlansa , ähli agzalar bilelikde şatlanar .
46012027	Siz Mesihiň teni , aýry-aýry agzalarysyňyz .
46012028	Hudaý ýygnakda birinjileri resul , ikinjileri pygamber , üçünjileri öwrediji edip oturtdy . Ondan soň gudrat görkezmeleri , soňra şypa sylaglaryny , ýardamlary , edaralary , dürli dilleri berdi .
46012029	Hemmeler resulmydyr ? Hemmeler pygambermidir ? Hemmeler öwredijimidir ? Hemmeler gudrat görkezýänmidir ?
46012030	Hemmeleriň şypa sylagy barmy ? Hemmeler dürli dillerde gepleýärmi ? Hemmeler dilleri manylandyrýarmy ?
46012031	Siz ulurak sylaglara yhlas ediň , men ýene size mundan hem gowy ýoly görkezeýin .
46013001	Eger men ynsan hem perişdeleriň dillerinde gepleýän bolsam , ýöne söýgim ýok bolsa , onda jyňňyrdaýan misdirin ýa-da seslenýän simbalydyryn .
46013002	Pygamberlik sylagym bolup , ähli syrlary hem ylymlary bilýän bolsam , daglary ýerinden gozgajak imanym bolsa , ýöne söýgim bolmasa , onda men hiçdirin .
46013003	Ähli zadymy paýlap , ýoksullary doýursam , tenimi ýakmaga bersem , ýöne söýgim bolmasa , onda munuň maňa hiç bir peýdasy ýokdur .
46013004	Söýgi sabyrlydyr , şepagatlydyr , söýgi göripçilik edýän däldir , söýgi öwünip , tekepbirlik edýän däldir .
46013005	Biabraýçylykly iş edýän däldir , öz nepini gözleýän däldir , gaharlanýan däldir , içinde hylt saklaýan däldir .
46013006	Adalatsyzlyga şatlanman , hakykata şatlanýandyr .
46013007	Her zada döz gelýändir , her zada ynanýandyr , her zada umyt baglaýandyr , her zada çydaýandyr .
46013008	Söýgi asla tükenmez . Pygamberlikler bolsa aýrylar , diller dymar , bilim ýoga çykar .
46013009	Çünki biz bölekleýin bilip , bölekleýin pygamberlik edýäris .
46013010	Ýöne kämil bolan gelende , bölekleýin bolan aradan aýrylar .
46013011	Men çagakam , çaga ýaly gepläp , çaga ýaly oýlanyp , çaga ýaly paýhas ederdim , ulalanymda , çaga gylyklarymy goýdum .
46013012	Şindi her zady aýnadaky ýaly ümüzli görýäris , ýöne şol wagt ýüzbe-ýüz göreris . Häzir men bölekleýin bilýärin , ýöne şol wagt öz bilinişim ýaly bilerin .
46013013	Häzir şu üçüsi galýar : iman , umyt , söýgi . Bularyň iň ulusy bolsa söýgüdir .
46014001	Söýginiň yzynda boluň hem-de ruhy sylaglara , has-da pygamberlik etmäge yhlas ediň .
46014002	Çünki bilinmeýän dilde gepleýän , adam bilen däl-de , Hudaý bilen gepleşýändir , çünki oňa hiç kim düşünýän däldir , ol syrlary ruh bilen aýdýandyr .
46014003	Pygamberlik edýän kişi adamlary abatlamak , nesihat we göwünlik bermek üçin gepleýändir .
46014004	Başga dilde gepleýän özüni abatlaýandyr , ýöne pygamberlik edýän ýygnagy abatlaýandyr .
46014005	Men siziň hemmäňiziň başga dillerde geplemegiňizi , has-da pygamberlik etmegiňizi arzuw edýärin . Bu dillerde gepleýän ýygnagyň abatlanmagy üçin düşündirmeýän bolsa , onda pygamberlik edýän ondan gowudyr .
46014006	Eý doganlar , men siziň ýanyňyza baryp , başga dillerde geplesem , ýöne ylham , bilim , pygamberlik ýa taglymatdan gürrüň bermesem , size näme haýrym deger ?
46014007	Ses çykarýan jansyz zatlar , meselem , tüýdük ýa gusli biri-birinden parhly ses çykarmasa , tüýdük ýa gusli bilen näme çalynýandygy nähili bilner ?
46014008	Çünki surnaý hem näbelli ses çykarsa , urşa kim taýýarlanar ?
46014009	Şeýlelikde , siz hem dil arkaly düşnükli gürrüň bermeseňiz , näme aýdýanyňyz nähili bilner ? Çünki bu howa gürrüň berdigimiz bolar .
46014010	Dünýäde dürli-dürli dilleriň bardygy , olaryň hiç biriniň-de manysyz däldigi gürrüňsizdir .
46014011	Ýöne aýdylana düşünmesem , onda men gepleýäne bigäne , ol hem maňa bigäne bolar .
46014012	Şeýlelikde , siz hem ruhy sylaglara yhlas edişiňize görä , ýygnagy abatlamak üçin , sylaglara baý bolmaga çalşyň .
46014013	Şonuň üçin bilinmeýän dilde gepleýän adam ony manylandyrar ýaly doga etsin .
46014014	Çünki men başga bir dilde doga edýän bolsam , ruhum doga edýändir , ýöne akylym miwesizdir .
46014015	Näme etmeli ? Men ruh bilen doga etjek , ýöne akyl bilen hem doga etjek . Ruh bilen nagma aýtjak , ýöne akyl bilen hem nagma aýtjak .
46014016	Sebäbi sen ruh bilen alkyş aýtsaň , bilimsiz adamlar seniň şüküriňe nähili « omyn » diýsin ? Sebäbi ol seniň näme aýdýanyňa düşünýän däldir .
46014017	Dogry , sen gowy şükür edýärsiň , ýöne beýleki abatlanmaýar .
46014018	Men dillerde hemmäňizden köp gepleýänime Hudaýa şükür edýärin .
46014019	Ýöne ýygnakda beýlekilere-de öwreder ýaly , akylym bilen bäş söz aýtmagy başga dilde on müň söz aýtmakdan gowy görýärin .
46014020	Doganlar , akylda çaga ýaly bolman , ýamanlykda çaga ýaly bolup , akylda kämil boluň .
46014021	Reb şeýle diýýär : « Men bu halka başga diller bilen , ýatlaryň agzy bilen gürrüň bererin , şonda-da Meni diňlemezler » diýip Kanunda ýazylgydyr .
46014022	Şeýlelikde , diller iman edenlere däl-de , iman etmediklere , pygamberlik hem iman etmediklere däl-de , iman edenlere alamatdyr .
46014023	Bütin ýygnak bir ýere üýşüp , ählisi başga dillerde geplese we bilimsizler ýa-da iman etmedikler içeri girse , olar : « Siz akylyňyzdan azaşypsyňyz » diýmezmi ?
46014024	Emma hemmeler pygamberlik etse we bir iman etmedik ýa bir bilimsiz içeri girse , hemmeler tarapyndan ýazgarylyp , hemmeler tarapyndan höküm ediler .
46014025	Ýüreginiň gizlin syrlary aýan bolup , ýüzin ýykylar , « Hudaý , dogrudan-da , siziň araňyzda » diýip , Hudaýa sežde eder .
46014026	Doganlar , indi näme ? Bir ýere üýşüşeniňizde , siziň her biriňizde mezmur , tälim , dil , ylham ýa dilleri düşündirme bardyr ― ählisi abatlama üçin bolsun .
46014027	Kimdir biri bilinmeýän dilde gepleýän bolsa , onda iki ýa-da iň ýokarsy üç adam nobatma-nobat gepläp , biri-de manylandyrsyn .
46014028	Düşündirýän ýok bolsa , onda ol adam ýygnakda dymyp , özüne we Hudaýa gürrüň bersin .
46014029	Pygamberleriň hem ikisi ýa üçüsi gürrüň berip , beýlekiler saýgarsynlar .
46014030	Oturanlardan birine ylham gelse , onda ilkinji dymsyn .
46014031	Çünki hemmeler öwrenip , hemmeler öwüt alar ýaly , hemmäňiz biri-biriňiziň yzyndan pygamberlik edip bilersiňiz .
46014032	Pygamberleriň ruhlary pygamberlere tabyndyr .
46014033	Çünki Hudaý tertipsizlik Hudaýy däl-de , mukaddesler ýygnaklarynyň hemmesinde bolşy ýaly , parahatlyk Hudaýydyr .
46014034	Ýygnaklarda aýallaryňyz geplemesin , çünki olara geplemäge rugsat edilen däldir . Olar , kanunyň hem aýdyşy ýaly , tabyn bolmalydyrlar .
46014035	Olar bir zady öwrenjek bolsalar , öýde öz ärlerinden sorasynlar , çünki aýala ýygnakda geplemek aýypdyr .
46014036	Hudaýyň sözi , eýsem , sizden çykdymy ? Ýa diňe size ýetdimi ?
46014037	Özüni pygamber ýa ruhda kämil saýýan adam size ýazýanlarymyň Rebbiň buýrugydygyny aňlasyn .
46014038	Biri nadanlyk etse , goý , nadanlyk etsin .
46014039	Şonuň üçin , eý doganlar , pygamberlik etmäge yhlas ediň , başga dillerde geplemegi-de gadagan etmäň .
46014040	Ýöne herki zat sypaýyçylyk hem tertip bilen bolsun .
46015001	Eý doganlar , size Hoş Habary ýatladýaryn . Men ony size wagyz etdim , siz hem ony unap , oňa bagly galdyňyz .
46015002	Size wagyz eden sözümi tutsaňyz , eden imanyňyz biderek bolmaz , ol arkaly gutularsyňyz .
46015003	Çünki men alanymy öňürti size tabşyrdym . Mesih Ýazgylara görä , biziň günälerimiz üçin öldi .
46015004	Jaýlandy we Ýazgylara görä , ölenden üç günden soň direldi .
46015005	Onsoň Kifasa , soň-da Onkilere göründi .
46015006	Ondan soň bäş ýüzden köp dogana birden göründi . Bu doganlaryň köpüsi häzir hem diri , käbirleri bolsa öldi .
46015007	Ondan soň Ýakuba , soň hem bütin resullara göründi .
46015008	Iň soňunda hem biwagt doglan çaga ýaly bolan maňa göründi .
46015009	Çünki men resullaryň iň kiçisi , resul adyny almaga hem mynasyp däldirin , sebäbi men Hudaýyň ýygnagyna azar berdim .
46015010	Ýöne näme bolsam , Hudaýyň merhemeti arkaly boldum , Onuň maňa görkezen merhemeti biderek bolman , olaryň hemmesinden köp zähmet çekdim . Muny men däl-de , meniň bilen bolan Hudaýyň merhemeti etdi .
46015011	Indi men bolaýyn , olar bolsun , biz şeýle wagyz edýäris , siz hem şeýle iman getirdiňiz .
46015012	Mesih direldi diýip wagyz edilýän bolsa , onda siziň araňyzdan käbirleri näme üçin ölüler direlmez diýýär ?
46015013	Ölüler direlmeýän bolsa , onda Mesih hem direlen däldir .
46015014	Mesih direlmedik bolsa , onda biziň wagyz etmegimiz biderek , siziň hem imanyňyz biderekdir .
46015015	Şeýlelikde , biz Hudaý hakda ýalançy şaýatlar bolarys , çünki biz Hudaý Mesihi direltdi diýip güwä geçdik . Eger ölüler direlmeýän bolsa , Ony-da direlden däldir .
46015016	Çünki ölüler direlmeýän bolsa , Mesih hem direlen däldir .
46015017	Mesih direlmedik bolsa , onda siziň imanyňyz hem puç bolup , siz entek öz günäleriňiziň içindesiňiz .
46015018	Şeýle hem Mesihde imanly bolup ölenler-de heläk bolandyr .
46015019	Biz diňe bu ýaşaýyşda Mesihe umyt baglan bolsak , onda bütin ynsanlaryň iň bagtygarasydyrys .
46015020	Emma Mesih ölüleriň ilkinji miwesi bolup ölümden direldi .
46015021	Çünki ölümiň ynsan arkaly gelşi ýaly , ölüleriň direlişi-de ynsan arkaly geldi .
46015022	Çünki Adam ata bagly bolup , hemmäniň ölşi ýaly , Mesihe bagly bolup hem hemmeler ýaşaýşa ýeter .
46015023	Ýöne her kes öz nobatyna görä : ilkinji miwe bolan Mesih , Ol gelensoň hem Mesihiňkiler .
46015024	Soňra Ol her hili baştutanlygy , her hili häkimiýeti hem gudraty ýok edip , Patyşalygy Ata Hudaýa tabşyranda , ahyrzaman bolar .
46015025	Çünki Ol bütin duşmanlaryny aýak astyna salýança höküm sürmelidir .
46015026	Ýogaldyljak soňky duşman bolsa ölümdir .
46015027	Çünki hemme zady Onuň aýaklarynyň astyna tabyn edendir . Ýöne ähli zat Oňa tabyn edildi diýlende , her zady Oňa tabyn etdiren Hudaýyň aýratynlyk gazanýanlygy äşgärdir .
46015028	Emma ähli zat Oňa tabyn bolanda , Ogluň özi hem , Hudaý hem ähli zatda höküm sürer ýaly , Oňa ähli zady tabyn etdirene tabyn bolar .
46015029	Ýogsa , ölüler üçin çokundyrylanlar näme eder ? Ölüler asla direlmeýän bolsa , onda nämä olar üçin çokundyrylýarlar ?
46015030	Nämä biz häli-şindi howp astyna girýäris ?
46015031	Eý doganlar , siz barada Rebbimiz Mesih Isada bolan magtanjyma kasam , men her gün ölüm bilen ýüzbe-ýüz bolýaryn .
46015032	Eger bir adam ýaly oýlanyp , Efesosda ýabany haýwanlar bilen uruş eden bolsam , maňa näme peýdasy bar ? Ölüler direlmeýän bolsa , onda iýeliň , içeliň , çünki ertir öleris .
46015033	Aldanmaň ! Ýaman ýaranlar ýagşy ahlagy bozýandyr .
46015034	Dogrulyk bilen hüşgär boluň , günä etmäň , çünki siziň käbirleriňiz Hudaýy tanamaýar . Men muny siziň utanmagyňyz üçin aýdýaryn .
46015035	Emma biriniň : « Ölüler nähili direler ? Haýsy ten bilen geler ? » diýmegi mümkindir .
46015036	Eý akmak ! Seniň ekýän zadyň ölmese , ýaşaýşa gowuşmaz .
46015037	Sen ekeňde gögermeli bütin ösümligi däl-de , diňe tohumyny , bugdaý ýa başga bir ösümligiň tohumyny ekýärsiň .
46015038	Ýöne Hudaý oňa Öz isleýşi ýaly , bir ten , her tohumyň öz tenini berýär .
46015039	Hemme et bir et däldir , ynsan eti başga , haýwan eti başga , guşlaryň eti başga , balyklaryň eti bir başgadyr .
46015040	Asmana degişli tenler hem dünewi tenler bardyr , ýöne asmana degişlileriň şöhraty başga , dünewileriňki başgadyr .
46015041	Günüň şöhraty başga , Aýyň şöhraty başga we ýyldyzlaryň şöhraty başgadyr , çünki şöhratda ýyldyz hem ýyldyzdan parhlydyr .
46015042	Ölüleriň direlmegi-de şeýledir . Ten çüýremede ekilip , çüýremezlikde galýandyr ;
46015043	harlykda ekilip , şöhratda galýandyr , ejizlikde ekilip , kuwwatda galýandyr ;
46015044	tebigy ten ekilip , ruhy ten galýandyr . Tebigy ten bar bolsa , ruhy ten hem bardyr .
46015045	Şeýle-de ýazylgydyr : « Ilkinji ynsan Adam ýaşaýan jan boldy » , ýöne soňky Adam ýaşaýyş berýän ruh boldy .
46015046	Emma ruhy bolan däl-de , tebigy bolan ilkinjidir , ruhy bolan soň gelendir .
46015047	Ilkinji adam ýerden , toprakdandyr , ikinji adam bolsa Gökden inen Rebdir .
46015048	Toprakdan bolan adam nähili bolsa , topraga degişliler hem şeýledir . Gökden inen nähili bolsa , Göge degişliler hem şeýledir .
46015049	Biz toprakdan bolanyň keşbini nähili göteren bolsak , Gökden ineniň keşbini hem şeýle götereris .
46015050	Ýöne , eý doganlar , men et bilen ganyň Hudaýyň Patyşalygyndan paý alyp bilmeýänini , şeýle hem çüýreýäniň-de çüýremezlikden paý alyp bilmeýänini aýdýaryn .
46015051	Ine , size bir syry paş edeýin . Biziň hemmämiz öljek däl , soňky surnaý çalnanda , birden göz açyp-ýumasy salymda üýtgediljekdiris .
46015052	Çünki surnaý çalynjak , ölüler çüýremez bolup , direljek , biz üýtgediljekdiris .
46015053	Sebäbi bu çüýreýän çüýremezlik donuny geýmelidir , bu ölümli ölmezlik donuny geýmelidir .
46015054	Bu çüýreýän çüýremezlik , bu ölümli ölmezlik donuny geýende , « ölüm ýeňişde ýuwduldy » diýen söz ýerine ýeter .
46015055	« Eý ölüm , hany seniň tikeniň ? Eý , ölüler diýary , hany seniň ýeňşiň ? »
46015056	Ölümiň tikeni günädir , günäniň güýji bolsa kanundyr .
46015057	Emma Rebbimiz Isa Mesih arkaly bize ýeňşi yhsan eden Hudaýa şükür !
46015058	Şonuň üçin , eý söýgüli doganlar , elmydam berk , durnukly bolup , Rebbiň işine yhlasly ýapyşyň , çünki zähmetiňiziň Rebde boş däldigini bilýänsiňiz .
46016001	Mukaddesler üçin kömek ýygnama hakda , siz hem Galatýa ýygnaklaryna tabşyryşym ýaly ediň .
46016002	Men baranymda , ýygnama zerurlygy bolmaz ýaly , siziň her biriňiz hepdäniň birinji güni öz ýagdaýyna görä , bir mukdar pul süýşürip , ýanynda saklasyn .
46016003	Baranymda bolsa mynasyp gören adamlaryňyzy siziň gatanjyňyzy Iýerusalime gowşurar ýaly , hatlar bilen ýollaryn .
46016004	Meniň gitmegim hem ýaraşykly bolsa , onda olar meniň bilen gider .
46016005	Makedoniýadan geçenimden soň , siziň ýanyňyza-da bararyn , sebäbi men Makedoniýadan geçmekçi .
46016006	Meni gitjek ýerime ugratmagyňyz üçin , belki , siziň ýanyňyzda bir mütdet galaryn ýa gyşy-da geçirerin .
46016007	Çünki sizi häzir ýol ugrunda göresim gelenok . Reb rugsat etse , birnäçe wagtlap ýanyňyzda bolaýsam diýen umydym bar .
46016008	Men Hasyl baýramyna çenli Efesosda bolaryn .
46016009	Çünki maňa uly , iş bitiriji bir gapy açyldy , garşy çykýanlar hem köp .
46016010	Timoteos baranda , ýanyňyzda gorkusyz bolar ýaly , göz-gulak boluň , sebäbi ol hem meniň ýaly Rebbiň işini edýär .
46016011	Ony hiç kim äsgermezlik etmesin . Meniň ýanyma geler ýaly , ony sag-salamat ýola salyň . Çünki men oňa doganlar bilen bilelikde garaşýaryn .
46016012	Dogan Apollos hakda aýdanymda bolsa , men doganlar bilen bilelikde siziň ýanyňyza gitmegini ondan köp haýyş etdim , emma onuň şu wagt gelmäge meýli ýok ; amatly pursat tapanda geler .
46016013	Hüşgär boluň , imanda berk duruň , mert boluň , gujurly boluň !
46016014	Edýän ähli zadyňyz söýgi bilen bolsun .
46016015	Doganlar , sizden şuny haýyş edýärin , siz Stefanyň içersini tanaýansyňyz , olaryň Ahaýada ilkinji mesihilerdigini we mukaddesleriň gullugyna berlendiklerini bilýänsiňiz .
46016016	Siz hem şeýle adamlara , olar bilen işläp , zähmet çekýänleriň hemmesine baş egiň .
46016017	Men Stefanyň , Fortunatusyň we Ahaýakusyň gelenine begenýärin , sebäbi olar maňa siziň ýoklugyňyzy bildirmeýärler .
46016018	Çünki olar meniň ruhuma-da siziňkä berişleri ýaly ynjalyk berdi . Şeýle adamlaryň gadyryny biliň .
46016019	Aziýanyň ýygnaklary size salam aýdýar . Akila we Priskilla öýlerindäki ýygnak bilen birlikde size Rebde köp salam aýdýar .
46016020	Doganlaryň bary size salam aýdýarlar . Biri-biriňize mukaddes ogşuk bilen salam aýdyň .
46016021	Men Pawlus öz salamymy öz elim bilen ýazýaryn .
46016022	Reb Isa Mesihi söýmeýäne lagnat bolsun . Eý Rebbimiz , gel !
46016023	Reb Isa Mesihiň merhemeti siziň bilen bolsun !
46016024	Meniň söýgim Mesih Isada siziň ähliňiz bilen bolsun ! Omyn .
47001001	Hudaýyň islegi bilen Isa Mesihiň resuly bolan Pawlusdan we dogan Timoteosdan bütin Ahaýadaky mukaddesleriň baryna , Hudaýyň Korintosdaky ýygnaklaryna salam !
47001002	Atamyz Hudaý , Reb Isa Mesih size merhemet etsin , parahatlyk bersin !
47001003	Rebbimiz Isa Mesihiň Hudaýy hem Atasyna alkyş ! Ol rehimler Atasy , bütin teselliler Hudaýydyr .
47001004	Hudaýyň bize berýän tesellisi bilen biz-de her hili muşakgat içindäkilere teselli berer ýaly , Ol her muşakgatymyzda bize teselli berýär .
47001005	Çünki Mesihiň görgüleriniň bizde artyşy ýaly , biziň tesellimiz hem Mesih arkaly artýar .
47001006	Muşakgat çekýän bolsak , bu siziň teselli tapyp , gutulmagyňyz üçindir . Bu gutulyş biziň hem görýän görgülerimize döz gelmegiňiz bilen emele gelýändir . Bize teselli berilýän bolsa , bu siziň teselli tapmagyňyz , gutulmagyňyz üçindir .
47001007	Biziň siz hakdaky umydymyz berkdir , çünki görgülerimize şärik bolşuňyz ýaly , ruhlanmamyza-da şärikdigiňizi bilýäris .
47001008	Çünki , eý doganlar , Aziýada biziň başymyza gelen muşakgatlardan siziň habarsyz bolmagyňyzy islemeýäris . Biz çendenaşa , çydardan agyr kynçylyga düşüp , diri galmakdan hem umydymyzy üzdük .
47001009	Ölüm jezasyny içimizde duýduk . Bu özümize däl-de , ölüleri direlden Hudaýa bil baglamagymyz üçin boldy .
47001010	Ol bizi şeýle uly ölümden gutardy we gutarýar . Biziň üçin edýän dogalaryňyzyň kömegi bilen Onuň bizi ýene-de gutarjagyna umyt baglaýarys .
47001011	Şeýlelikde , köp adamlaryň dogasy netijesinde , bize berlen merhemetden ötri köpler biz babatda Hudaýa şükür eder .
47001012	Çünki biziň buýsanjymyz bu dünýäde , ylaýta-da , siziň bilen bolan gatnaşygymyzda tebigy akyldarlyk bilen däl-de , Hudaýyň merhemeti bilen , Hudaýdan bolan mukaddeslik we janypkeşlik bilen gezenligimize ynsabymyzyň güwäligidir .
47001013	Çünki biz size okaýanlaryňyzdan , düşünýänleriňizden başga hiç bir zady ýazmaýarys .
47001014	Bölekleýin düşünişiňiz , Rebbimiz Isa Mesihiň gününde biziň buýsanjymyz bolşuňyz ýaly , biziň hem siziň buýsanjyňyz bolmagymyz üçin , muňa soňuna çenli düşünersiňiz diýen umydym bar .
47001015	Bu ynam bilen , bähbidiňiz iki esse bolar ýaly , öňürti size barsam ,
47001016	siziň üstüňiz bilen Makedoniýa geçip , Makedoniýadan ýene size gelip , Ýahuda siz ýola salarsyňyz diýen niýetim bardy .
47001017	Men şeýle niýet edip , durnuksyzlyk etdimmi ? Ýa mende hem « hawa , hawa » hem-de « ýok , ýok » bolar ýaly , niýet edýänlerimi adam pikiri boýunça niýet edýärinmi ?
47001018	Biziň size gowşuran sözümiziň hem « hawa » , hem « ýok » däldigine Hudaýyň ynamdarlygyndan ant içýärin .
47001019	Çünki Silwanus we Timoteos dagymyz tarapdan siziň araňyzda wagyz edilen Hudaýyň Ogly Isa Mesih « hawa » we « ýok » bolman , Onda hemişe « hawa » bolandyr .
47001020	Hudaýyň ähli wadalary Mesihde « hawadyr » . Şonuň üçin , biz arkaly Hudaýa şöhrat bolar ýaly , omyn Ol arkaly aýdylýandyr .
47001021	Bizi siz bilen birlikde Mesihde berkiden , wezipä bellän Hudaýdyr .
47001022	Ol bize möhür basyp , Mukaddes Ruhy ýüreklerimizde girew goýdy .
47001023	Hudaýy janyma güwä tutýaryn , şu çaka çenli Korintosa gelmedigimiň sebäbi sizi aýamakdy .
47001024	Bu biz siziň imanyňyzyň üstünden höküm sürýäris diýmek däldir , biz şatlygyňyz üçin siziň işdeşleriňizdiris . Çünki siz imanda berk dursuňyz .
47002001	Men siziň ýanyňyza ikilenç gaýgy bilen gelmezligi ýüregime düwdüm .
47002002	Çünki sizi gaýgylandyrsam , gaýgylandyran adamym bolmasa , meni şatlandyrjak kim ?
47002003	Muny gelemde şatlanmaly adamlarymdan gaýgylanmaýyn diýip ýazdym . Çünki meniň şatlygymyň hemmäňiziň şatlygydygyna ynanýaryn .
47002004	Men size agyr muşakgat we ýürek gorkusy zerarly köp gözýaş döküp , siziň gaýgylanmagyňyz üçin däl-de , meniň özüňize bolan bol söýgimi bilmegiňiz üçin ýazdym .
47002005	Biri gaýgylandyran bolsa , ol meni däl-de , ulaltmaýyn welin , belli bir derejede siziň hemmäňizi gaýgylandyrandyr .
47002006	Şeýle adama köplügiň beren şol jezasy ýeterlikdir .
47002007	Beýle adam çendenaşa gaýga batmaz ýaly , ony bagyşlamalysyňyz , ruhlandyrmalysyňyz .
47002008	Şonuň üçin oňa bolan söýgiňizi tassyklamagyňyzy sizden haýyş edýärin .
47002009	Şoňa görä-de , men siziň her zatda boýun bolýanlygyňyzy synagda biljek bolup ýazdym .
47002010	Siz kimi bir zatda bagyşlasaňyz , men hem bagyşlaýaryn , sebäbi men hem birini bir zatda bagyşlan bolsam , bagyşlanymy siziň üçin Mesihiň huzurynda bagyşladym .
47002011	Muny şeýtan bizden üstün çykmasyn diýip etdim , çünki biz onuň ýaman niýetlerinden habarsyz däldiris .
47002012	Men Mesihiň Hoş Habaryny wagyz etmäge Troasa baranymda , maňa Reb tarapyndan bir gapy açylanda ,
47002013	ruhumda ynjalygym ýokdy , çünki doganym Titusy tapman , olar bilen hoşlaşyp , Makedoniýa gitdim .
47002014	Emma bizi Mesihiň yzyndan elmydam ýeňişli ýollardan ýöredýän , biz arkaly her ýerde Özüni tanamaklygyň atyr ysyny saçýan Hudaýa şükür !
47002015	Çünki biz hem gutulanlaryň , hem-de heläk bolanlaryň arasynda Hudaý üçin Mesihiň atyr ysydyrys .
47002016	Biz birine ölüm getirýän ölüm ysy , beýlekä bolsa ýaşaýyş getirýän ýaşaýyş ysydyrys . Kim bu zatlara mynasyp ?
47002017	Çünki biz , köp adamlar ýaly , Hudaýyň sözüni alyş-çalyş etmän , eýsem , Hudaýdan bolup , Hudaýyň huzurynda Mesihe baglylykda janypkeşlik bilen gepleýäris .
47003001	Biz ýene-de özümize maslahat bermäge başlaýarysmy ? Bize käbirleri ýaly sizden ýa-da size maslahat hatlary gerekmi ?
47003002	Siz biziň ýüregimizde ýazylan , ähli adamlar tarapyndan tanalan , okalan hatymyzsyňyz .
47003003	Hyzmatymyzyň netijesi hökmünde syýa bilen däl-de , diri Hudaýyň Ruhy bilen , daş sahypalaryň ýüzünde däl-de , ýüregiň et sahypalarynyň ýüzünde ýazylan Mesihiň hatydygyňyz äşgärdir .
47003004	Biziň Mesih arkaly Hudaýa bolan ynamymyz şeýledir .
47003005	Bir zady hamala özümizden ýaly saýmaga biziň özümiz ukyply däl-de , eýsem , ukybymyz Hudaýdandyr .
47003006	Ol bize harp däl-de , ruh esasyndaky Täze Ähtiň gullukçylary bolmak ukybyny berdi , sebäbi harp öldürýär , ýöne ruh ýaşadýar .
47003007	Ölüm gullugy daşlaryň ýüzüne oýulyp ýazylan harplar bilen şöhratda gelip , Ysraýyl ogullary Musanyň ýüzündäki geçip barýan şöhrat üçin onuň ýüzüne gözlerini sowman bakyp bilmedik bolsa ,
47003008	Onda Ruh gullugy has şöhratda bolmazmy ?
47003009	Çünki iş kesme gullugy şöhratly bolsa , onda dogrulyk hyzmaty has hem şöhratlydyr .
47003010	Çünki öňki şöhratlanan soňkynyň artyk şöhratyna garanda , şöhratlanan däldir .
47003011	Çünki geçip barýan şöhratly bolan bolsa , onda galyjy has hem şöhratlydyr .
47003012	Şeýle umydymyzyň barlygyna görä , uly gaýratymyz hem bardyr .
47003013	Biz Musa ýaly däldiris . Ol , Ysraýyl ogullary geçip barýan şöhratyň soňuny görmesin diýip , öz ýüzüni perdeläpdi .
47003014	Ýöne olaryň akyllary küteldi , sebäbi şu güne çenli Köne Äht okalanda , şol perde syrylman galyp , diňe Mesihde aradan aýrylýar .
47003015	Musa okalanda , perde şu güne çenli olaryň ýüregini büreýär .
47003016	Ýöne biri Rebbe tarap öwrülende , ol perde aýrylýar .
47003017	Reb Ruhdur . Rebbiň Ruhy nirede bolsa , azatlyk hem şol ýerdedir .
47003018	Emma biziň hemmämiz perdesi aýrylan ýüz bilen Rebbiň şöhratyny görüp , şöhrat üstüne şöhrat bilen şol keşbe dönderilýändiris . Bu hem Ruh bolan Mesih tarapyndyr .
47004001	Şonuň üçin özümize görkezilen merhemet saýasynda bu hyzmata ýetenimiz üçin , biz ruhdan düşmeýäris .
47004002	Gizlin , utançly ýollary ret etdik . Biz hile bilen gezmän , Hudaýyň sözüniň saplygyny bozman , hakykaty aýan edip , özümizi Hudaýyň huzurynda ähli adam ynsabyna maslahat berýäris .
47004003	Biziň Hoş Habarymyz perdeli-de bolsa , heläk bolanlar üçin perdelidir .
47004004	Hudaýyň keşbi bolan Mesihiň şöhratynyň Hoş Habarynyň nury olary ýagtylandyrmasyn diýip , bu dünýäniň taňrysy imansyzlaryň akyllaryny küteldendir .
47004005	Çünki biz özümizi däl-de , Mesih Isany Reb diýip , özümizi bolsa Isanyň hatyrasyna siziň gullaryňyz diýip yglan edýäris .
47004006	Çünki « Tümlükden nur parlasyn » diýen Hudaý Mesihiň ýüzünde Hudaýyň şöhratyny tanamak nuruny bermek üçin biziň ýüregimizi ýagtylandyrdy .
47004007	Ýöne iň üstün gudratyň bize däl-de , Hudaýa degişlidigi bilinsin diýip , bu genji toprak gaplarda saklap ýörüs .
47004008	Biz her tarapdan gysylýarys , ýöne owranmaýarys . Biz çäresiz ýagdaýdadyrys , ýöne çykalgasyz däldiris .
47004009	Kowalanýandyrys , ýöne terk edilen däldiris . Ýere urlandyrys , ýöne ölen däldiris .
47004010	Isanyň ýaşaýşy tenimizde aýan bolsun diýip , Onuň ölümini hemişe tenimizde göterýäris .
47004011	Çünki biziň ölümli tenimizde Isanyň ýaşaýşy hem aýan bolsun diýip , biz ― ýaşaýanlar Onuň hatyrasyna ölüme tabşyrylýarys .
47004012	Şeýlelikde , ölüm bizde , ýaşaýyş bolsa sizde işleýär .
47004013	« Iman etdim , şonuň üçin gepledim » diýip ýazylyşyna görä , biz-de bu iman ruhuna eýe bolup iman edýäris , şonuň üçin-de gepleýäris .
47004014	Çünki Reb Isany Direldeniň bizi hem Isa arkaly direldip , siz bilen birlikde Öz öňünde duruzjagyny bilýäris .
47004015	Sebäbi Hudaýyň merhemeti kän adamlar arkaly köpelip , Hudaýyň şöhratyna şüküri artdyrar ýaly , ähli zat siziň üçindir .
47004016	Munuň üçin , biz ruhdan düşmeýäris , gaýtam , daşky adamymyz bozulsa-da , içki adamymyz günbe-günden täzelenýär .
47004017	Sebäbi wagtlaýyn , ýeňil muşakgat biziň üçin juda artykmaç şöhratyň ebedi agramyny emele getirýär .
47004018	Sebäbi biz görünýän zatlara däl-de , görünmeýänlere seredýäris , çünki görünýänler wagtlaýyn , görünmeýänler ebedidir .
47005001	Çünki biziň bu dünewi öýümiz , bu çadyr weýran bolsa , Gökde Hudaýdan bir ymaratymyzyň , el bilen ýasalmadyk ebedi öýümiziň bardygyny bilýäris .
47005002	Sebäbi Gökdäki mesgenimizi geýinmegi küýsäp , munda ah çekýäris .
47005003	Ýöne geýinsek , ýalaňaç görünmeris .
47005004	Çünki bu çadyrda bolýan biz ýük astynda ah çekýäris , sebäbi pany bolanlary ýaşaýyş ýuwutsyn diýip , ýalaňaçlanmak däl-de , geýinmek isleýäris .
47005005	Hudaý bizi şunuň özi üçin taýýarlap , bize Ruhy hem girew berdi .
47005006	Şeýlelikde , hemişe gaýratly bolup , tende mesgen tutýan wagtymyz Rebden uzakdadygymyzy bilýäris ―
47005007	çünki biz didar arkaly däl-de , iman arkaly gezýäris .
47005008	Gaýratly bolup , tenden aýrylmagy , Rebbiň ýanynda mesgen tutmagy gowy görýäris .
47005009	Şonuň üçin bu tende ýaşasak-da , aýrylsak-da , Onuň pisindi oturjak adamlary bolmaga yhlas edýäris .
47005010	Çünki ýagşy bolsun , ýaman bolsun , bedendekäk öz edenlerimize laýyk almytymyzy almak üçin , hemmämiz Mesihiň höküm kürsüsi öňünde häzir bolmalydyrys .
47005011	Şeýlelikde , biz Rebden gorkmagyň nämedigini bilýändigimiz üçin adamlary ynandyrýarys , ýöne Hudaýa aýandyrys , siziň ynsabyňyza-da aýandyrys diýen umydym bar .
47005012	Biz ýene-de özümizi size maslahat bermeýäris , ýöne ýürek bilen däl-de , daşky görnüş bilen magtanýanlara aýdara gepiňiz bolar ýaly , size biziň bilen magtanmaga esas berýäris .
47005013	Biz akylymyzy ýitiren bolsak , bu Hudaý üçindir , eger-de akylymyz başymyzda bolsa , siziň üçindir .
47005014	Çünki Mesihiň söýgüsi bizi mejbur edýär , sebäbi biri hemmäniň ugrunda öldi , eýle bolsa , hemmesi ölendir diýip hasap edýäris .
47005015	Ol ýaşaýanlar artykmaç özleri üçin däl-de , olar ugrunda Ölen we Direlen üçin ýaşasyn diýip , hemmäniň ugrunda öldi .
47005016	Şonuň üçin biz mundan beýläk hiç kimi adam ölçeglerine görä tanamaýarys . Mesihi şeýle tanan hem bolsak , indi beýle tanamaýarys .
47005017	Şonuň üçin kim Mesihe bagly bolsa , ol täze mahlukdyr . Köne zatlar geçdi , indi ählisi täze bolandyr .
47005018	Herki zat Hudaýdandyr . Ol bizi Mesih arkaly Özi bilen ýaraşdyrdy , bize ýaraşdyrma gullugyny berdi .
47005019	Ýagny Hudaý dünýäni Özi bilen Mesihde ýaraşdyrdy , ýazyklaryny hasaba alman , bize ýaraşdyrma sözüni berdi .
47005020	Şeýlelikde , indi hamala Hudaý biz arkaly haýyş edýän ýaly , biz Mesihiň ilçileridiris . Mesih tarapyndan ýalbarýarys : Hudaý bilen ýaraşyň !
47005021	Biz Oňa bagly bolup , Hudaýyň dogrulygyndan paý alar ýaly , Ol günäni tanamaýan Mesihi biziň üçin günä gurbany etdi .
47006001	Biz Onuň bilen işdeşlik edip , Hudaýyň merhemetini boş ýere kabul etmäň diýip ýalbarýarys .
47006002	Çünki Ol : « Amatly wagtda saňa gulak asdym , gutulyş gününde saňa ýardam etdim » diýýär . Ine , indi şu amatly wagtdyr , ine , indi şu gutulyş günüdir .
47006003	Biz gullugymyz käýinje sezewar bolmaz ýaly , hiç zatda biriniň büdremegine sebäp bolman ,
47006004	her zatda Hudaýyň gullukçylary hökmünde özümizi maslahat berýäris : agyr çydamlarda , muşakgatlarda , mätäçliklerde , çykgynsyz ýagdaýlarda ,
47006005	taýaklanmalarda , tussaglarda , aýaga galmalarda , azaplarda , ukusyzlyklarda , orazalarda ;
47006006	tämizlikde , bilimde , sabyrda , ýagşylykda , Mukaddes Ruhda , hilesiz söýgüde ,
47006007	Hakykat sözünde , Hudaýyň güýjünde , sagda hem çepde dogrulyk ýaraglary bilen ,
47006008	abraý we biabraýçylykda , betnamlyk we tarypda özümizi Hudaýyň gullukçylary hökmünde maslahat berýäris . Biz ýalançy hasaplansak-da , hakykaty sözleýändiris .
47006009	Nätanyş ýaly bolsak-da meşhurdyrys ; öli ýaly bolsak-da diridiris ; jeza çeksek-de , öldürilen däldiris .
47006010	Gaýgyly bolsak-da , hemişe şatdyrys ; garyp bolsak-da , köpleri baýadýandyrys ; hiç zady ýok ýaly bolsak-da , ähli zada eýediris .
47006011	Eý korintoslylar , biziň sözümiz size açyk , göwnümiz giňdir .
47006012	Sizden öz mährini aýaýan biz däl-de , bizden mährini aýaýan sizsiňiz .
47006013	Muňa derek size öz balalarym hökmünde aýdýaryn , siz hem göwnüňizi giň tutuň .
47006014	Imansyzlar bilen bir boýuntyryga girmäň . Çünki dogrulygyň şer iş bilen näme şärikligi bar ? Ýa-da nuruň tümlük bilen näme ýoldaşlygy bar ?
47006015	Mesihiň Belial bilen näme agzybirligi bar ? Ýa-da imanlynyň imansyz bilen näme paýdaşlygy bar ?
47006016	Hudaýyň ybadathanasynyň butlar bilen näme ylalaşygy bar ? Çünki siz diri Hudaýyň ybadathanasysyňyz ; Hudaý bolsa : « Olaryň arasynda mekan tutup gezerin , Men olaryň Hudaýy , olar hem Meniň halkym bolar » diýipdir .
47006017	Reb şeýle diýýär : « Munuň üçin olaryň arasyndan çykyň , olardan aýrylyň , murdara galtaşmaň , Men hem sizi kabul ederin » .
47006018	Her zady başarýan Reb : « Men siziň Ataňyz bolaryn , siz hem Meniň ogul-gyzlarym bolarsyňyz » diýýär .
47007001	Eý , söýgüli doganlar , bu wadalarymyzyň barlygyna görä , her hili ten we ruh pisliginden tämizlenip , Hudaýdan gorkmakda mukaddesligi kämilleşdireliň .
47007002	Bize ýüregiňizden ýer beriň . Biz hiç kimi ynjadan däldiris , hiç kimi azdyran däldiris , hiç kimi ezen däldiris .
47007003	Muny sizi ýazgarmak üçin aýtmaýaryn . Sebäbi bile ölüp , bile ýaşar ýaly , biziň ýüregimizdedigiňizi men ozal aýtdym .
47007004	Size biçak ynanýaryn , size biçak guwanýaryn . Men teselliden doly , muşakgatymyz arasynda begenjim çäksiz .
47007005	Çünki Makedoniýa gelenimizde-de , göwnümiziň ynjalygy bolman , her tarapdan gysylýardyk . Daşarda uruşlar , içimizde gorkular bardy .
47007006	Emma pes göwünlileri ruhlandyrýan Hudaý Titusyň gelmegi bilen bize teselli berdi .
47007007	Diňe onuň gelmegi bilen hem däl , siziň oňa eden teselliňiz bilen hem teselli tapdyk . Ol siziň küýsegiňizi , ýasyňyzy , maňa bolan yhlasyňyzy habar berende , has hem begendim .
47007008	Çünki hatym bilen sizi gaýgylandyran bolsam hem ökünmeýärin . Ökünen bolsam-da ― çünki ol hatyň az wagt hem bolsa , sizi gaýgylandyranyny görýärin ― indi begenýärin .
47007009	Gaýgylananyňyza däl-de , toba üçin gaýgylananyňyza begenýärin . Çünki siz bizden hiç bir zyýan görmän , Hudaýyň islegi boýunça gaýgylandyňyz .
47007010	Çünki Hudaýyň islegi boýunça gaýgylanmaklyk gutulyş üçin ökünçsiz tobany emele getirýändir . Dünýäniň gaýgylary bolsa , ölümi emele getirýändir .
47007011	Bu gaýgyňyzyň Hudaýyň islegine görä bolmagy , gör , sizde nähili gaýrat , nähili ökünç , nähili gahar , nähili gorky , nähili küýseg , nähili yhlas , nähili adalata ymtylyş döretdi ! Siz bu işde her taýdan tämizdigiňizi görkezdiňiz .
47007012	Şeýlelikde , size ýazan hem bolsam , muny ynjydan üçin ýa-da ynjan üçin däl-de , bize bolan gaýratyňyzyň Hudaýyň huzurynda özüňize aýan bolmagy üçin ýazdym .
47007013	Bular bize teselli berýär . Ýöne öz tesellimizden köp Titusyň şatlygyna begendik , çünki siziň baryňyz onuň göwnüni ynjaldypsyňyz .
47007014	Çünki onuň ýanynda siz barada bir zat diýip öwünen bolsam hem , meni utandyrmadyňyz , gaýtam , biziň size hemme zady hakykatda aýdyşymyz ýaly , Titusyň garşysyndaky magtanjymyz hem hakykat boldy .
47007015	Ol hemmäňiziň boýun bolanyny , ony gorky hem titreme bilen garşylanyňyzy ýatlanda , size bolan söýgüsi has-da artýar .
47007016	Men her zatda size bil baglap biljegime begenýärin .
47008001	Eý doganlar , Hudaýyň Makedoniýanyň ýygnaklaryna beren merhemetini size bildirýäris .
47008002	Uly muşakgat synagynda olaryň şatlygynyň bollugy aýan boldy , olaryň aşa garyplygy sahylyklarynda çäksiz baýlyga öwrüldi .
47008003	Olaryň öz ýagdaýlaryna görä hem-de ýagdaýlaryndan aşa sahylyk edenlerine men güwä geçýärin .
47008004	Olar bu haýyr işe , mukaddeslere gulluk etmäge özleriniň gatnaşmagyny köp ýalbaryp , bizden haýyş etdiler .
47008005	Hatda umyt edişimizden-de ýokary bolup , olar özlerini ilki Rebbe , soň-da Hudaýyň islegi bilen bize peşgeş etdiler .
47008006	Şonuň üçin bu haýyr işi ozal nähili başlan bolsa , şeýle hem araňyzda bitirmegini biz Titusdan haýyş etdik .
47008007	Imanda , sözde , bilimde , her hili gaýratda , bize bolan söýgiňizde , ähli zatda bolşuňyz ýaly , bu haýyr işde-de üstün boluň .
47008008	Muny buýruk hökmünde däl-de , beýlekileriň gaýraty arkaly söýgiňiziň hakykylygyny synap aýdýaryn .
47008009	Çünki siz Rebbimiz Isa Mesihiň merhemetini bilýänsiňiz . Garyplygy bilen siz baýar ýaly , Ol baýka garyp boldy .
47008010	Bu hakda men öz pikirimi aýdaýyn . Çünki bu siziň üçin peýdalydyr . Siz öten ýyldan bäri diňe etmekde däl-de , muny arzuwlamakda hem ilkinjilerdiňiz .
47008011	Indi arzuwlamaga göwünjeň bolşuňyz ýaly , başardygyňyzdan , bu işiň bitmegi üçin , ony soňuna çenli alyp baryň .
47008012	Çünki göwünjeňlik bar bolsa , adamyň ýoguna görä däl , baryna görä bermegi makuldyr .
47008013	Biz başgalaryna ýeňil , size agyr bolmagyny islämzok , deňligi isleýäris .
47008014	Olaryň hem artykmaç zady siziň ýetmeziňizi doldurar ýaly , şu wagt siziň artykmaç zadyňyz olaryň ýetmezini doldursyn .
47008015	Şeýle , « Köp ýygnanyň artygy , az ýygnanyň hem kem zady bolmady » diýip ýazylyşy ýaly , deňlik bolar .
47008016	Siz babatdaky şeýle yhlasy Titusyň ýüregine guýýan Hudaýa şükür !
47008017	Çünki ol biziň haýyşymyza gulak asyp , köp yhlasly bolany üçin , öz islegi bilen siziň ýanyňyza gitdi .
47008018	Biz Hoş Habarda bütin ýygnaklar tarapyndan taryplanýan dogany hem onuň bilen bile ýolladyk .
47008019	Mundan başga-da ol dogan Rebbiň şöhraty üçin we biziň öz göwünjeňligimizi görkezmek üçin ýerine ýetirýän bu haýyr işimizde ýygnaklar tarapyndan bize ýoldaşlyk etmäge saýlandy .
47008020	Biz gullugymyz bilen gazanylan bu gatanç hakda hiç kim bize garalyk ýapmaz ýaly , ätiýajy elden bermeýäris .
47008021	Çünki biz diňe bir Reb huzurynda däl , eýsem , adamlar huzurynda-da ýagşy işiň aladasyny edýäris .
47008022	Yhlaslydygyny köp zatlarda telim gezek synan , indi hem size bolan uly ynamy arkaly has-da yhlasly bolan doganymyzy hem olar bilen ýolladyk .
47008023	Titus hem meniň şägirdim , siziň araňyzdaky işdeşimdir . Doganlarymyz bolsa ýygnaklaryň ilçileri , Mesihiň şöhratydyr .
47008024	Indi söýgiňizi , siz hakdaky magtanjymyzy ýygnaklaryň gözüniň alnynda olara subut ediň .
47009001	Mukaddeslere gulluk etmek barada meniň size ýazmagymyň geregi ýok .
47009002	Çünki ýardama bolan meýliňizi bilýärin , Ahaýa öten ýyldan bäri taýýar dur diýip , makedoniýalylaryň ýanynda siz hakda öwünýärin . Siziň yhlasyňyz köpleri höweslendirdi .
47009003	Biziň bu babatda siz hakda öwünmämiz biderek bolman , aýdyşym ýaly , taýýarlykly bolmagyňyz üçin , doganlary ýanyňyza iberýärin .
47009004	Çünki makedoniýalylar meniň bilen gelip-de , siziň taýýar däldigiňizi görseler , biz ― siz diýmeýäris ― beýle ynamlylyk üçin utanja galarys .
47009005	Şoňa görä hem menden öň ýanyňyza baryp , wada edilen peşgeşleriňizi öňden taýýarlamaklaryny doganlardan haýyş etmegi zerur bildim . Şeýlelikde , ol borçlulyk bilen däl-de , bir hakyky peşgeş hökmünde taýýarlanar .
47009006	Şuny biliň : az eken az orar , köp eken köp orar .
47009007	Tukatlyk ýa mejburlyk bilen däl-de , her kim öz göwnünden çykaranyny bersin . Sebäbi Hudaý begenç bilen bereni söýýändir .
47009008	Hemişe hemme zadyňyz ýeterlik bolup , her ýagşy işe bol mümkinçiligiňiz bolar ýaly , Hudaý size her nygmaty boldan bermegi başarýandyr .
47009009	Şonuň ýaly hem : « Paýlap , garyplara berdi , Onuň dogrulygy baky galar » diýip ýazylgydyr .
47009010	Ekýäne tohum , iýmäge çörek berýän Hudaý ekeniňizi hem boladyp artdyrar , dogrulygyňyzyň hasylyny ösdürer .
47009011	Siz her hili jomartlyk etmek üçin , hemme zada baýarsyňyz . Bu-da biz arkaly Hudaýa şükür döreder .
47009012	Çünki bu hyzmaty ýerine ýetirmek diňe mukaddesleriň ýetmezini doldurman , eýsem , Hudaýa edilýän şükürleri hem köpelder .
47009013	Bu gulluk netijesinde , olar siziň Mesihiň Hoş Habaryna bolan ykraryňyza baglydygyňyz üçin , olar bilen we hemmeler bilen malyňyzy paýlaşmakda görkezýän jomartlygyňyz üçin , Hudaýy şöhratlandyrar .
47009014	Hudaýyň üstüňizdäki bol merhemeti üçin siz babatda doga edip , sizi küýsär .
47009015	Çendenaşa sylagy üçin Hudaýa şükür !
47010001	Araňyzdakam kiçigöwünli , gaýybana bolsa size garşy batyr bolan Pawlus Mesihiň ýumşaklygy we mähribanlygy bilen sizden haýyş edýärin .
47010002	Gelenimde , bizi dünýä ýollary boýunça gezýändir öýdýänleriň käbirlerine garşy oýlanýan niýetimde batyrlyk ulanmaly bolmaýyn diýip ýalbarýaryn .
47010003	Çünki biz dünýäde gezýän hem bolsak , dünýä ýollary boýunça söweşýän däldiris .
47010004	Sebäbi biziň söweş ýaraglarymyz dünewi däldir , galalary ýykmak üçin Hudaýyň gudratyna eýedir .
47010005	Biz ters çekişmeleri , Hudaýyň biliminiň garşysyna aýaga galan her bir belentligi ýykyp , her pikiri Mesihe boýun bolmaga ýesir edýändiris .
47010006	Mesihe bütinleý boýun bolan mahalyňyz , her bir boýun bolmazlygy jezalandyrmaga taýýardyrys .
47010007	Göz öňündäkilere serediň . Kim özüniň Mesihiňkidigine ynamy bar bolsa , biziň hem özi ýaly Mesihiňkidigimiz hakda öz ýanyndan oýlansyn .
47010008	Men Rebbiň bize sizi weýran etmek üçin däl-de , abat etmek üçin beren ygtyýaryna has köpräk öwünýän hem bolsam utanmaýaryn .
47010009	Muny sizi öz hatlary bilen gorkuzjak bolýar diýmäň diýip edýärin .
47010010	« Ol hatlarynda ýowuz hem güýçli , ýöne şahsy huzury ejiz , sözi dereksiz » diýýärler .
47010011	Beýle adam muny bilsin : biz ýokkak hat arkaly sözde nähili bolsak , barkak amalda hem şeýlediris .
47010012	Çünki biz özlerini maslahat berýänleriň käbirleri bilen özümizi bir tutmaga ýa-da deňemäge het edip bilmeýäris . Olar özlerini özleri bilen ölçäp , özlerini özleri bilen deňäp , pähimsiz bolýarlar .
47010013	Emma biz hetdenaşa däl-de , siziň hetdiňize ýeter ýaly , Hudaýyň bize bellän iş meýdanynyň çägine görä magtanýarys .
47010014	Siziň hetdiňize ýetmedik ýaly , öz hetdimizden aşmaýarys , çünki biz Mesihiň Hoş Habary bilen size-de ýetdik .
47010015	Biz başganyň zähmeti bilen hetdenaşa magtanmaýarys .
47010016	Emma Hoş Habary sizden aňyrrak-da wagyz edip , başganyň meýdanynda taýýar işler bilen magtanmaz ýaly , siziň imanyňyz ösdügiçe , biziň-de iş meýdanymyz has köp giňär diýen umydymyz bar .
47010017	Ýöne magtanýan Reb bilen magtansyn .
47010018	Çünki özüni maslahat berýän arzyly däl-de , Rebbiň maslahat berýäni arzylydyr .
47011001	Käşgä meniň akylsyzlygyma az-kem çydasadyňyz ! Ýöne siz maňa çydaman hem durmaýarsyňyz .
47011002	Çünki men size Hudaýyň yhlasy bilen yhlas edýärin , sebäbi men sizi päk gyz hökmünde Mesihe hödürlemek üçin diňe bir äre niýetledim .
47011003	Emma ýylanyň How enäni kezzaplyk bilen aldaýşy ýaly , siziň hem pikirleriňiz bozulyp , Mesihde bolan sadalykdan aýrylarmykan diýip gorkýaryn .
47011004	Çünki biri gelip , biziň wagyz edenimizden başga Isany wagyz edip-de , alanyňyzdan başga ruhy alsaňyz ýa kabul edeniňizden başga Hoş Habary kabul etseňiz , muňa gowy çydarsyňyz .
47011005	Çünki men hiç zatda bu ýokary derejeli resullardan yzda däldirin diýip güman edýärin .
47011006	Söz sözlemekde ökde däl hem bolsam , bilimde ökdedirin . Biz muny size her ýolda , her zatda görkezendiris .
47011007	Ýa-da sizi beýgeltmek üçin özümi peseltmek bilen günä etdimmi ? Çünki men Hudaýyň Hoş Habaryny size mugt wagyz etdim .
47011008	Size gulluk etmek üçin , beýleki ýygnaklardan muzd alyp , olara harç çekdirdim .
47011009	Araňyzda bolup , mätäçlik çekenimde-de , hiç kime ýük bolmadym , sebäbi Makedoniýadan gelen doganlar meniň ýetmezimi ýetirdiler . Hiç bir zatda size agram salman , özümi sakladym , şeýle-de saklaryn .
47011010	Mesihiň mendäki hakykaty bilen aýdýaryn : Ahaýa etrabynda hiç kim meni bu magtançdan mahrum edip bilmez .
47011011	Näme üçin ? Sizi söýmeýänim üçinmi ? Muny Hudaý bilýändir .
47011012	Ýöne magtanýan zatlarynda biziň bilen deň saýylmak üçin pursat gözleýänlere pursat bermejek bolup , edenimi ýene-de ederin .
47011013	Çünki beýle adamlar galp resullar , Mesihiň resullarynyň keşbine girýän aldawçy işgärlerdir .
47011014	Bu geň zat däl , sebäbi , şeýtanyň özi-de nur perişdesiniň keşbine girýär .
47011015	Şonuň üçin onuň gullukçylary-da dogrulyk gullukçylarynyň keşbine girse , bu uly bir zat däldir , olaryň soňy işlerine görä bolar .
47011016	Ýene-de diýýärin : hiç kim meni akylsyzdyr öýtmesin . Ýöne şeýle bolsa , men hem biraz magtanar ýaly , siz meni bir akylsyz hökmünde kabul ediň .
47011017	Men bu aýdýanlarymy Rebbe görä däl-de , akylsyz ýaly magtanma ynamy bilen aýdýaryn .
47011018	Köpleriň dünýä ýollaryna görä magtanyşy ýaly , men-de şeýle magtanýaryn .
47011019	Çünki siz akylly bolup , ýene akylsyzlara höwes bilen çydaýarsyňyz .
47011020	Çünki biri sizi gul etse , biri sizi iýse , biri sizi talasa , biri özüni ýokary tutsa , biri siziň ýaňagyňyza şapbatlasa , siz oňa çydaýarsyňyz .
47011021	Biziň muňa güýjümiz ýetmänsoň , utanyp gepleýärin . Biri näme zada ýürek edýän bolsa , akylsyzlyk bilen aýdýaryn , men hem ýürek edýändirin .
47011022	Olar ýewreými ? Men-de . Ysraýyllymy ? Men-de . Ybraýymyň neslimi ? Men-de .
47011023	Olar Mesihiň gullukçylarymy ? ( Däli ýaly aýdýaryn . ) Men olardan artyk : zähmetde artyk , tussaglarda artyk , ýenjilmekde ― hetdenaşa , ölümli hatarlarda ― ençeme gezek .
47011024	Ýehudylardan bäş gezek kyrkdan bir kem şallak iýdim ;
47011025	üç gezek taýaklandym , bir gezek daşlandym , üç gezek gämim gark bolup , bir gije-gündizi deňizde geçirdim .
47011026	Ençeme gezek ýolagçylyk etdim , derýalarda hem garakçylar arasynda , öz halkym hem özge milletler arasynda howp-hatara uçradym . Şäherde , çölde , deňizde , galp doganlar arasynda howp-hatarda boldum .
47011027	Zähmet hem zorlukda , köp gezek ukusyzlykda , açlyk hem suwsuzlykda , köp gezek orazalarda , sowukda hem ýalaňaçlykda boldum .
47011028	Bulardan başga-da her gün meni basmarlaýan ähli ýygnaklar baradaky aladadyr .
47011029	Kim ejizläp , men ejizlemeýärin ? Kim büdräp , men ýanmaýaryn ?
47011030	Magtanmaly bolsa , men öz ejizligimi görkezýän zatlar bilen magtanjak .
47011031	Meniň ýalan sözlemeýänimi baky mübärek Rebbimiz Isanyň Hudaýy hem Atasy bilýändir .
47011032	Şamda Aret patyşanyň welaýat häkimi meni tutjak bolup , şamlylaryň şäherini saklaýardy .
47011033	Şonda meni sebede salyp , şäher diwarynyň penjiresinden aşak düşürdiler , şeýdip , ondan sypdym .
47012001	Magtanmagym , dogrudan-da , peýdaly zat däl , çünki Rebden gelen görnüşlere , ylhamlara gelýärin .
47012002	Men Mesihde bir adamy tanaýaryn . Ol on dört ýyl mundan ozal ( bilmeýärin tendemi , bilmeýärin tenden daşardamy , Hudaý bilýär ) üçünji Göge äkidildi .
47012003	Bu adam barada şuny bilýärin ( bilmeýärin tendemi , bilmeýärin tenden daşardamy , Hudaý bilýär ) ,
47012004	ol behişde äkidildi . Ol ýerde adamzada sözlemäge rugsat edilmedik , aýdyp bolmajak sözleri eşitdi .
47012005	Men şeýle adam hakda magtanýaryn , ýöne ejizligim bolaýmasa , özüm hakda magtanara zadym ýok .
47012006	Çünki magtanjak bolsam , akylsyz bolmaryn , sebäbi men hakykaty aýdaryn . Ýöne biri meni göreninden ýa eşideninden ýokary biläýmesin diýip , magtanmakdan saklanýaryn .
47012007	Ylhamlaryň bollugyndan ýaňa özümi ýokary tutmaz ýaly , tenimde tiken , ýagny özümi ýokary tutmaz ýaly , meni ýumruklamagy üçin , maňa bir şeýtan perişdesi berildi .
47012008	Ony menden aýyrsyn diýip , Rebbe üç gezek ýalbardym .
47012009	Ol maňa : « Saňa meniň merhemetim ýeterlikdir , çünki Meniň gudratym ejizlikde kämilleşýändir » diýdi . Şunuň üçin Mesihiň gudraty üstüme kölege salar ýaly , höwes bilen öz ejizliklerim hakda has hem magtanýaryn .
47012010	Şu sebäpden men Mesih ugrundaky ejizliklere , sögünçlere , mätäçliklere , azarlara , kynçylyklara razy , sebäbi men ejizkäm güýçlüdirin .
47012011	Men bir akylsyz boldum , muňa siz meni mejbur etdiňiz . Aslynda , siz meni öwmelidiňiz , sebäbi hiç hem bolsam , hiç bir zatda bu ýokary derejeli resullardan yzda däldirin .
47012012	Resullyk alamatlarym siziň araňyzda uly sabyr bilen alamatlarda , mugjyzalarda , gudratlarda görkezildi .
47012013	Çünki meniň size ýük bolmaýşymdan başga siziň beýleki ýygnaklardan näme pesligiňiz bar ? Meniň bu adalatsyzlygymy bagyşlaň .
47012014	Ine , bu siziň ýanyňyza gitmäge üçünji gezek taýýarlanyşym , ýöne size ýük bolmaryn , sebäbi men siziň zatlaryňyzy däl-de , özüňizi küýseýärin . Çünki oglanlar ene-ata däl-de , ene-ata çagalar üçin mal-mülk ýygnamalydyr .
47012015	Men siziň janyňyz ugrunda barymy höwes bilen harçlap , bütinleý harçlanaryn . Sizi köpräk söýsem , siz meni azrak söýermisiňiz ?
47012016	Goý , şeýle bolsun , emma men size ýük bolmandyryn , ýöne mekir bolanym üçin sizi hile bilen tutanmyşym !
47012017	Ýanyňyza iberen adamlarymyň biri arkaly sizi ezdimmi ?
47012018	Men Titusdan haýyş etdim , dogany onuň bilen ýolladym . Titus sizi ezdimi ? Biz şol bir ruhda gezmedikmi ? Şol bir yzy yzarlamadykmy ?
47012019	Siz ýene biz özümizi siziň öňüňizde aklaýandyrys öýdýärsiňizmi ? Biz Hudaýyň huzurynda Mesihe baglylykda gepleýäris , ýöne , eý söýgüli doganlar , munuň bary siziň abatlanmagyňyz üçindir .
47012020	Çünki ýanyňyza gelip-de , sizi isleýşim ýaly , siz hem meni isleýşiňiz ýaly görmezmikäňiz diýip gorkýaryn . Dawa , içigaralyk , gahar , jenjel , töhmet , gybat , gabarma we tertipsizlik bardyr öýdüp gorkýaryn .
47012021	Ýanyňyza baranymda , Hudaýym meni ýanyňyzda pese düşürip , ozaldan günä batyp , eden murdarlyklaryndan , zyna we ahlaksyzlyklaryndan toba etmedik köp adamlar üçin ýas tutmaly bolarmykam diýip gorkýaryn .
47013001	Bu üçünji gezek ýanyňyza barşymdyr . Her söz iki ýa üç güwäniň agzy bilen tassyklanar .
47013002	Men ikinji gezek ýanyňyzdakam , öňünden aýdyşym ýaly , şindi-de ýokkam ozaldan günä edenlere hem-de beýlekileriň baryna öňünden ýazýaryn : ýene ýanyňyza baraýsam , gaýgyrmaryn .
47013003	Çünki siz Mesihiň men arkaly gepleýänine subutnama agtarýarsyňyz . Ol size garşy ejiz däl-de , siziň araňyzda güýçlüdir .
47013004	Sebäbi Ol ejizlikde haça çüýlenen hem bolsa , Hudaýyň gudraty arkaly ýaşaýar . Biz-de Onda ejizdiris , ýöne Hudaýyň size bolan gudraty arkaly Onuň bilen ýaşarys .
47013005	Imandadygyňyzy özüňiz barlap görüň . Özüňizi synaň . Ýa-da Mesihiň sizdedigini özüňiz hem bilmeýärsiňizmi ? Beýle bolmasa , synagdan ýykylardyňyz .
47013006	Ýöne biziň synagdan ýykylmandygymyzy bilýänsiňiz diýip umyt edýäris .
47013007	Biz siziň asla erbet iş etmezligiňiz üçin Hudaýa doga edýäris . Bu synagdan geçen ýaly bolup görünmegimiz üçin däl-de , biz synagda ýykylan ýaly bolup , siziň ýagşy iş etmegiňiz üçindir .
47013008	Çünki biz hakykata garşy hiç bir iş edip bilmän , diňe hakykat ugrunda bir iş edip bilýäris .
47013009	Biz özümiz ejiz-de , siz güýçlükäňiz begenýäris . Munuň üçin , ýagny siziň kämilleşmegiňiz üçin hem doga edýäris .
47013010	Rebbiň maňa ýykmak üçin däl-de , abatlamak üçin beren ygtyýary boýunça , özüm barkam sizi gaty tutmaýyn diýip , bu zatlary araňyzda ýokkam ýazýaryn .
47013011	Eý doganlar , mahlasy , şatlykda boluň ! Kämil boluň , aýdýanlaryma gulak asyň , pikirdeş boluň , parahat ýaşaň , söýgi hem parahatlyk Hudaýy siziň bilen bolar .
47013012	Biri-biriňize mukaddes ogşuk bilen salam aýdyň . Bütin mukaddesler size salam aýdýar .
47013013	
47013014	Reb Isa Mesihiň merhemeti , Hudaýyň söýgüsi , Mukaddes Ruha şäriklik siziň ähliňiz bilen bolsun ! Omyn .
48001001	Adamlar tarapyndan we adamzat arkaly däl-de , eýsem , Isa Mesih we Ony ölülerden direlden Ata Hudaý arkaly resul bolan Pawlus
48001002	we meniň bilen bilelikdäki bütin doganlardan Galatýadaky ýygnaklara salam !
48001003	Atamyz Hudaý , Rebbimiz Isa Mesih size merhemet etsin , parahatlyk bersin .
48001004	Atamyz hem Hudaýymyzyň islegine görä , bizi häzirki ýaman çagdan gutarjak bolup , Ol Özüni biziň günälerimiz üçin pida etdi .
48001005	Hudaýa ebedilik şöhrat bolsun ! Omyn .
48001006	Men siziň Mesihiň merhemeti arkaly özüňizi Çagyrany beýle tiz taşlap , başga Hoş Habara öwrülişiňize haýran galýaryn .
48001007	Dogrudan-da başga Hoş Habar ýok , ýöne sizi bulaşdyrjak , Mesihiň Hoş Habaryny ýoýjak bolýan käbir adamlar bar .
48001008	Emma biz ýa Gökden inen bir perişde hem size wagyz edenimizden başga bir zady Hoş Habar diýip wagyz etse , oňa lagnat bolsun !
48001009	Öň aýdyşymyz ýaly , ýene-de aýdýaryn : biri size kabul edeniňizden başga bir zady Hoş Habar diýip wagyz etse , oňa lagnat bolsun !
48001010	Indi men adamlaryň razyçylygyny gözleýärinmi ýa Hudaýyň razyçylygyny ? Ýa-da adamlara ýaranjak bolýarynmy ? Men heniz hem adamlara ýaranýan bolsam , Mesihiň guly bolmadygymdyr .
48001011	Eý doganlar , meniň wagyz eden Hoş Habarymyň adamdan däldigini size aýdýaryn .
48001012	Çünki men ony bir adamdan alman , bir adamdan öwrenmän , Isa Mesihiň ylhamy arkaly aldym .
48001013	Çünki siz meniň ýehudylykda geçen ýaşaýşymy eşidensiňiz . Men Hudaýyň ýygnagyna çendenaşa azar berip , ony weýran etdim .
48001014	Atalarymyň däp-dessuryna biçak yhlasly bolup , halkymda bolan ýaşdaşlarymyň köpüsinden ýehudylykda ozdum .
48001015	Emma enemiň garnyndakam , meni seçip , Öz merhemeti bilen çagyran Hudaý ,
48001016	milletler arasynda Ony wagyz eder ýaly , Öz Ogluny mende aýan etmäge razy bolanda , men derrew et we gan bilen maslahatlaşman ,
48001017	Iýerusalime menden öň resul bolanlaryň ýanyna gitmän , Arabystana gitdim , soň hem Şama öwrüldim .
48001018	Üç ýyldan soň Petrus bilen tanyşmak üçin , Iýerusalime baryp , on bäş gün onuň ýanynda boldum .
48001019	Ýöne Rebbiň dogany Ýakupdan başga resullaryň hiç birini görmedim .
48001020	Size näme ýazsam , ine Hudaýyň huzurynda ýalan sözlemeýärin .
48001021	Onsoň Siriýa we Kilikiýa etrabyna gitdim .
48001022	Emma Ýahudanyň Mesihdäki ýygnaklary meniň özümi tanaman ,
48001023	diňe : « Bize ozallar azar beren adam indi bir wagtlar özüniň weýran eden imanyny wagyz edýär » diýşip ,
48001024	men sebäpli Hudaýy şöhratlandyrýardylar .
48002001	Onsoň on dört ýyldan soň , Titusy hem ýanyma alyp , Barnabas bilen ýene Iýerusalime rowana boldum .
48002002	Men ylham bilen gitdim , biderek ýere ýortmaýyn ýa ýortan bolaýmaýyn diýip , olara , ylaýta-da , at-abraýlylara milletler arasynda wagyz eden Hoş Habarymy beýan etdim .
48002003	Ýanymdaky Titus hem grekdigine garamazdan , sünnetlenmäge mejbur edilmedi .
48002004	Bu ýagdaý bizi gul etjek bolup , Mesih Isadaky azatlygymyzy bilmek üçin ogrynça aramyza giren galp doganlar sebäpli ýüze çykdy .
48002005	Hoş Habaryň hakykaty diňe siziň ýanyňyzda galsyn diýip , biz birsalym hem olara tabyn bolup baş egmedik .
48002006	Emma at-abraýlylar ― näme-de bolan bolsalar , maňa parhy ýok , çünki Hudaý adamyň daş görnüşine bakmaýar ― bu at-abraýlylar meniň aýdanlaryma hiç bir zat goşmadylar .
48002007	Gaýtam tersine , Hoş Habary sünnetlilere wagyz etme işiniň Petrusa berlişi ýaly , sünnetsizlere wagyz etme işiniň-de maňa berlenini gördüler .
48002008	Sebäbi sünnetlilere resullyk etmegi üçin Petrusda işlän Hudaý ýehudy dällere resullyk etmek üçin hem mende işledi .
48002009	Ýygnagyň diregleri hasaplanan Ýakup , Kifas we Ýahýa maňa berlen merhemeti aňanlarynda , şärikçiligimiz üçin maňa we Barnabasa sag ellerini berdiler . Şeýdibem , biz özge milletler arasyna gitdik , olar hem sünnetlileriň arasyna gitmeli boldular .
48002010	Olar diňe garyplary ýatlamagymyzy islediler , men hem edil şony etmäge gaýrat edýärdim .
48002011	Emma Petrus Antakiýa gelende , günäli bolany üçin , men oňa aç-açan garşy çykdym .
48002012	Çünki Ýakubyň ýanyndan käbir adamlar gelmezden öň , ol özge milletlerden bolanlar bilen nahar iýýärdi , ýöne ol adamlar gelenlerinde , Petrus gorkup , sünnetlilerden çekilip aýryldy .
48002013	Onuň bilen birlikde beýleki ýehudylar hem ikiýüzlülik etdiler . Barnabas hem olaryň ikiýüzlüligine goşuldy .
48002014	Men olaryň Hoş Habaryň hakykatyna görä dogry ýol bilen ýöremeýänlerini göremde , hemmeleriň öňünde Petrusa şeýle diýdim : « Sen ýehudy bolup , ýehudy ýaly däl-de , özge milletlerden biri ýaly ýaşaýan bolsaň , onda näme üçin özge milletleri ýehudy bolmaklyga mejbur edýärsiň ? »
48002015	Biz doga ýehudydyrys , özge milletlerden bolan günäkärler däldiris .
48002016	Biz adamyň Mukaddes Kanunyň işlerini berjaý etmek bilen däl-de , diňe Isa Mesihe bolan iman bilen aklanýandygyny bilýäris . Şonuň üçin biz hem Kanun işlerini berjaý etmek bilen däl-de , Mesihe bolan iman bilen aklanar ýaly , Mesih Isa iman etdik . Sebäbi hiç kim diňe kanun işlerini berjaý etmek bilen aklanmaz .
48002017	Mesihde aklanmak isläp , özümiz hem günäkär bolup çyksak , Mesih günäniň gullukçysy bolýarmy ? Ýok !
48002018	Çünki ýykan zatlarymy gaýtadan diksem , özümi kanundan çykyjy edýärin .
48002019	Sebäbi men Hudaý üçin ýaşar ýaly , kanun arkaly kanuna öldüm .
48002020	Mesih bilen birlikde haça çüýlendim . Indi men ýaşaman , eýsem , Mesih mende ýaşaýar . Şindi tende geçirýän ýaşaýşymy Hudaýyň meni söýen , meniň ugrumda Özüni pida eden Ogluna bolan iman bilen geçirýärin .
48002021	Men Hudaýyň merhemetini ýatyramok , çünki aklanma kanun arkaly gazanylýan bolsa , onda Mesih biderek ýere ölendir .
48003001	Eý , akmak galatýalylar ! Hakykata boýun bolmaz ýaly , sizi kim jadylady ? Isa Mesih haça çüýlenen hökmünde gözüňiziň öňünde suratlandyrylmadymy ?
48003002	Men sizden diňe şuny biljek bolýaryn : siz Mukaddes Ruhy Mukaddes Kanunyň işlerini berjaý etmek bilen aldyňyzmy ýa-da eşidenleriňize iman etmek bilen ?
48003003	Siz beýle akmakmysyňyz ? Ruh bilen başlap-da , indi adam güýji bilen soňlajak bolýarsyňyzmy ?
48003004	Siz beýle görgüleri biderek ýere gördüňizmi ? Dogrudan-da biderekmidi ?
48003005	Size Ruhy beren , araňyzda gudratlar görkezen muny kanun işlerini berjaý edeniňiz üçin , eşidenleriňize iman edeniňiz üçin edýärmi ?
48003006	Meselem , « Ybraýym Hudaýa iman etdi , bu oňa dogrulyk saýyldy » .
48003007	Şeýlelikde , şuny bilip goýuň : Ybraýymyň çyn ogullary iman getirenlerdir .
48003008	Mukaddes Ýazgy Hudaýyň milletleri imanlary arkaly aklajagyny öňünden görüp , Ybraýyma : « Bütin milletlere sen arkaly bereket iner » diýip öňünden buşlady .
48003009	Şeýle , iman edenler iman eden Ybraýym bilen bilelikde bereket taparlar .
48003010	Kanun işlerine umyt baglaýanlaryň ählisi gargyş astyndadyr , çünki : « Kanun kitabynda ýazylgy zatlary yzygiderli berjaý etmeýän adam lagnatlydyr » diýip ýazylgydyr .
48003011	Hudaýyň öňünde bolsa hiç kimiň kanun bilen aklanmaýanlygy aýdyňdyr , çünki « dogry adam iman bilen ýaşar » .
48003012	Emma kanun imandan däl , eýsem , « kim bu zatlary berjaý etse , olar arkaly ýaşar » .
48003013	Ybraýymyň berekedi Isa Mesih arkaly milletlere iner ýaly , biz-de wada edilen Ruhy iman bilen alar ýaly ,
48003014	Mesih biziň ugrumyzda gargalyp , bizi kanunyň gargyşyndan halas etdi . Çünki : « Dar agaçdan asylan kişi lagnatlydyr » diýip ýazylgydyr .
48003015	Doganlar , adamlaryň oýlanyşyna görä aýdýaryn , hiç kim tassyklanan bir ähti , adamyňky hem bolsa , güýçden düşürip bilmez ýa oňa bir zat goşup bilmez .
48003016	Wadalar Ybraýyma , onuň nesline berildi . Hudaý köplerine wada berýän ýaly , « nesillere » däl , eýsem , birine wada berip , « seniň nesliňe » diýýär . Bu-da Mesihdir .
48003017	Meniň aýtjak bolýanym şu : dört ýüz otuz ýyl soňra gelen Mukaddes Kanun Hudaýyň öňden Mesihe tassyklan ähtini güýçden düşürip , berlen wadany ortadan aýyrmaz .
48003018	Çünki miras kanuna bagly bolsa , onda wada bagly däldir . Emma Hudaý mirasy beren wadasy bilen Ybraýyma berdi .
48003019	Onda Kanun nämä gerek boldy ? Kanun özüne wada edilen , Ybraýymyň neslinden bolan Mesih gelýänçä , perişdeler arkaly araçynyň eli bilen düzgünleşdirilip , jenaýatlar sebäpli ähte goşuldy .
48003020	Araçy diňe bir tarapa degişli däldir , Hudaý bolsa birdir .
48003021	Kanun Hudaýyň beren wadalaryna garşymydyr ? Ýok ! Çünki ýaşaýyş bermegi başarýan bir kanun berlen bolsa , onda , dogrudan-da , dogrulyk kanuna bagly bolardy .
48003022	Emma Isa Mesihe bolan iman arkaly berlen wada iman getirenlere bolar ýaly , Mukaddes Ýazgy bütin dünýäni günäniň ýesiri etdi .
48003023	Biz bu iman gelmezden öň kanun astynda saklanyp , geljekki iman aýan bolýança , ýesir edilipdik .
48003024	Şeýlelikde , biz iman bilen aklanar ýaly , kanun Mesih gelýänçä , biziň terbiýeçimiz boldy .
48003025	Iman geleni üçin , biz indi terbiýeçiniň gol astynda däldiris .
48003026	Çünki siziň hemmäňiz Mesih Isa bolan imanyňyz arkaly Hudaýyň ogullarysyňyz .
48003027	Sebäbi Mesihe çokundyrylanlaryňyzyň bary Mesihi geýindi .
48003028	Ýehudy , grek , gul , azat , erkek ýa aýal ýok , siziň baryňyz Mesih Isada birsiňiz .
48003029	Mesihiňki bolsaňyz , onda Ybraýymyň nesli , berlen wada boýunça mirasçysyňyz .
48004001	Emma şuny aýdaýyn : mirasçy hemmäniň agasy hem bolsa , ýaşka guldan parhy ýokdur .
48004002	Ol atasynyň bellän wagtyna çenli , hossarlarynyň , wekilleriniň gol astynda bolýandyr .
48004003	Biz hem , şonuň ýaly , çagakak dünýäniň ýöntem ýörelgeleriniň guludyk .
48004004	Ýöne wagty dolanda , biz ogulluk hakyny alar ýaly ,
48004005	Mukaddes Kanun astyndakylary azatlyga ýetirsin diýip , Hudaý kanun astynda aýaldan doglan Ogluny ýollady .
48004006	Ogullardygyňyz üçin hem Hudaý Öz Oglunyň , « Abba , Ata ! » diýip seslenýän Ruhuny siziň ýüregiňize gönderdi .
48004007	Şeýlelikde , sen indi gul däl-de , ogulsyň . Ogul bolsaň , onda Isa Mesih arkaly Hudaýyň hem mirasçysysyň .
48004008	Ýöne welin , ozal Hudaýy tanamaýarkaňyz öz tebigatlary boýunça Hudaý dällere gulluk etdiňiz .
48004009	Indi bolsa Hudaýy tanap , has hem Hudaý tarapyndan tanalyp-da , nähili bu ejiz , dereksiz ýörelgelere ýüzlenýärsiňiz ? Bulara täzeden gulluk etjek bolýarsyňyzmy ?
48004010	Aýratyn günler , aýlar , pasyllar we ýyllar belleýärsiňiz .
48004011	Men siz hakda biderek ýere zähmet çeken bolaýmaýyn diýip , siziň üçin gorkýaryn .
48004012	Eý doganlar , size ýalbarýaryn , meniň ýaly boluň . Çünki men hem siziň ýaly boldum , siz maňa hiç bir erbetlik etmediňiz .
48004013	Hoş Habary size ilkinji gezek ten ejizligi sebäpli wagyz edenimi bilýänsiňiz .
48004014	Siz tendäki synagymy äsgermezlik etmän , ýigrenji görmän , meni Hudaýyň bir perişdesi ýaly , Mesih Isa ýaly kabul etdiňiz .
48004015	Indi siziň şol bagtyýarlygyňyza näme boldy ? Çünki men siziň üçin güwä geçýärin : eliňizden gelse , öz gözüňizi hem oýup , maňa bererdiňiz .
48004016	Şeýlelikde , gepiň dogrusyny aýtmak bilen , men siziň duşmanyňyz boldummy ?
48004017	Ol adamlar size ýagşy niýet bilen yhlas etmän , eýsem , siz özlerine yhlas eder ýaly , bizden aýyrjak bolýarlar .
48004018	Niýet ýagşy bolsa , diňe meniň ýanyňyzda bolan wagtym däl-de , hemişe yhlasly bolmak ýagşydyr .
48004019	Balalarym , Mesih sizde şekillenýänçä , men siziň üçin ýene dogurma agyrysyny çekýärin .
48004020	Şu wagt ýanyňyzda bolup , sesimi bir gataldyp bilsedim ! Çünki size näme etjegimi bilmeýärin .
48004021	Kanun astynda bolmak isleýän siz maňa aýdyň : kanuna gulak asmaýarsyňyzmy ?
48004022	Çünki : « Ybraýymyň biri gyrnakdan , ýene biri azat aýalyndan bolan iki ogly bardy » diýip ýazylgydyr .
48004023	Gyrnakdan bolan ogul tene görä , azat aýaldan bolan ogul hem berlen wada görä doglupdy .
48004024	Bu ýerde bir meňzetme bardyr . Sebäbi bu aýallar iki ähtdir : biri Sina dagyndan bolup , gulluk üçin ogul dogran Hajardyr .
48004025	Hajar Arabystanda bolan Sina dagydyr , häzirki Iýerusalime meňzeşdir , çünki ol ogullary bilen gulçulyk edýär .
48004026	Ýöne ýokarky Iýerusalim azatdyr , hemmämiziň enemiz oldur .
48004027	Sebäbi : « Şatlan , eý önelgesiz aýal , dogurma agyrysyny bilmeýän , batly seslen , gygyr ! Çünki taşlanan aýalyň çagalary ärli aýalyňkydan köpdür » diýip ýazylgydyr .
48004028	Doganlar , biz hem Yshak ýaly berlen wadanyň perzentleridiris .
48004029	Şol wagt tene görä doglan Ruha görä doglana nähili azar beren bolsa , şu wagt hem şeýle .
48004030	Emma Mukaddes Ýazgy , gör , näme diýýär : « Gyrnagy hem onuň ogluny taşla , çünki gyrnagyň ogly azat aýalyň ogly bilen bile miras almaz » .
48004031	Eý doganlar , biz gyrnagyň däl-de , azat aýalyň oglanlarydyrys .
48005001	Şeýlelikde , Mesihiň bize beren azatlygynda berk duruň , gulçulyk boýuntyrygyny gaýtadan saldyrmaň .
48005002	Ine , men Pawlus size diýýärin , sünnetlenseňiz , Mesihiň size hiç bir peýdasy degmez .
48005003	Men ýene-de sünnetlenen her bir adamyň Mukaddes Kanuny bütinleý berjaý etmäge borçludygyna güwä geçýärin .
48005004	Kanun bilen aklanjak bolýan siz Mesihden aýryldyňyz , Hudaýyň merhemetinden mahrum bolduňyz .
48005005	Çünki biz aklanma umydyna iman bilen Ruh arkaly garaşýarys .
48005006	Çünki Mesih Isada sünnetli ýa sünnetsiz bolmak hiç bir zady başarýan däldir , diňe söýgi bilen işleýän iman ähmiýetlidir .
48005007	Siz oňat ylgaýardyňyz , hakykata bagly galmagyňyza kim päsgel berdi ?
48005008	Nähili aldawa düşdüňiz ? Bu sizi çagyran Hudaý tarapyndan bolan däldir .
48005009	Bir bölek hamyrmaýa bütin hamyry turşadýandyr .
48005010	Başga hili oýlanmajagyňyza meniň Rebde ynamym bar . Akylyňyzy çaşyran kim bolsa bolsun , jezasyny çeker .
48005011	Eý doganlar , men heniz hem sünnetliligi wagyz edýän bolsam , onda näme häzir-de kowalanýaryn ? Beýle bolsa , haç böwedi aradan aýrylardy !
48005012	Sizi biynjalyk edenler özlerini agta etsin !
48005013	Eý doganlar , siz azatlyga çagyryldyňyz , ýöne bu azatlygy günäli teniň nepi üçin ulanman , biri-biriňize söýgi bilen gulluk ediň .
48005014	Çünki bütin kanun şu ýeke sözde jemlenendir : « Goňşyňy özüň ýaly söý ! »
48005015	Biri-biriňizi çeýnäp , iýýän bolsaňyz , onda biri-biriňizi ýok etmegiňizden habardar boluň .
48005016	Ine , men diýýärin , Ruhda geziň , şonda teniň höweslerini ýerine ýetirmersiňiz .
48005017	Çünki ten Ruha garşy bolana , Ruh hem tene garşy bolana höwes edýändir . Siz isläniňizi etmez ýaly , bular bir-birlerine garşydyr .
48005018	Ruh size ýol görkezýän bolsa , onda kanun astynda dälsiňiz .
48005019	Ten işleri bellidir . Olar zynahorlyk , murdarlyk , ahlaksyzlyk ,
48005020	butparazlyk , jadygöýlük , duşmanlyk , dawa , göripçilik , gahar , jenjel , bölünişik , pyrgalar ,
48005021	içigaraçylyk , adam öldürmeklik , serhoşluk , aýşy-eşret we şunuň ýaly zatlardyr . Bulary edýänleriň Hudaýyň Patyşalygyny miras almajagyny ozal aýdyşym ýaly , ýene-de aýdýaryn .
48005022	Ruhuň miwesi bolsa söýgi , şatlyk , parahatlyk , sabyr , mähribanlyk , ýagşylyk , sadyklyk ,
48005023	ýumşaklyk we nebsiňe buýurmaklykdyr . Bu zatlara garşy çykýan kanun ýokdur .
48005024	Mesih Isa degişli bolanlar bedeni hyjuw hem höwesleri bilen birlikde haça çüýländir .
48005025	Ruha görä ýaşaýan bolsak , onda Ruha görä-de gezeliň .
48005026	Biri-birimizi gaharlandyryp , bir-birimize içigaraçylyk edip , şöhratparaz bolmalyň .
48006001	Eý doganlar , bir adam bir ýazyk üstünde tutulsa , Ruha uýan siz beýle adamy ýumşaklyk ruhy bilen dogry ýola getiriň . Sen hem synalmaz ýaly , özüňe seret .
48006002	Birek-biregiň ýüküni göterip , Mesihiň kanunyny berjaý ediň .
48006003	Çünki bir adam hiçkä özüni bir zatdyr öýtse , öz-özüni aldaýandyr .
48006004	Her kişi öz işini derňesin . Onsoň onuň başga biri hakda däl-de , özi hakda magtanjy bolar .
48006005	Sebäbi her kim öz ýüküni özi götermelidir .
48006006	Hudaýyň sözüni öwrenen öwreden bilen ähli ýagşylyklary paýlaşsyn .
48006007	Aldanmaň , Hudaý Özüni ýaňsyladýan däldir ! Adam näme ekse , şony orar .
48006008	Çünki öz günäli teninde ekin eken tenden çüýreme orar , Ruhda eken bolsa Ruhdan ebedi ýaşaýyş orar .
48006009	Ýagşylyk etmekden ýadamalyň , çünki gowşamasak , wagtynda orarys .
48006010	Şeýlelikde , wagt barka hemmelere , ylaýta-da imanlylar içersine ýagşylyk edeliň .
48006011	Ine , men öz elim bilen size nähili uly harplar bilen ýazýaryn !
48006012	Tende gowy görnesi gelýänler diňe Mesihiň haçy üçin azar görmez ýaly , sizi sünnetlenmäge mejbur edýändir .
48006013	Çünki sünnetlileriň özi-de kanuny berjaý etmän , eýsem , siziň teniňiz bilen magtanmak üçin sünnetlenmegiňizi isleýärler .
48006014	Men hiç haçan Rebbimiz Isa Mesihiň haçyndan başga bir zat bilen magtanmaryn . Ol haç arkaly dünýä maňa haça çüýlenendir , men hem dünýä haça çüýlenendirin .
48006015	Çünki Mesih Isada sünnetlilik ýa sünnetsizlik möhüm däl , diňe täzeden ýaradylyş möhümdir .
48006016	Bu kada uýanlaryň baryna , Hudaýyň Ysraýylyna parahatlyk we rehim bolsun !
48006017	Mundan beýläk hiç kim maňa zähmet bermesin ! Çünki men Reb Isanyň ýaralarynyň yzlaryny tenimde göterýärin .
48006018	Eý doganlar , Rebbimiz Isa Mesihiň merhemeti siziň ruhuňyz bilen bolsun ! Omyn .
49001001	Hudaýyň islegi bilen Mesih Isanyň resuly bolan men Pawlusdan Efesdäki mukaddeslere , Mesih Isa imany bolanlara salam !
49001002	Atamyz Hudaý , Reb Isa Mesih size merhemet etsin , parahatlyk bersin !
49001003	Bize Mesihde her hili ruhy pata bilen Gökdäki älemlerde pata beren Rebbimiz Isa Mesihiň Hudaýy hem Atasyna alkyş bolsun !
49001004	Ol Öz öňünde söýgüde mukaddes , müýnsüz bolmagymyz üçin , dünýä gurulmazdan öň bizi Mesihde saýlady .
49001005	Söýgüli Oglunda bize beren şöhratly merhemetiniň öwgüsi üçin ,
49001006	bizi Öz ýagşy niýetli islegine görä , Mesih arkaly öňünden Özi üçin ogullyga belledi .
49001007	Onuň bütin akyldarlyk we düşünje bilen üstümize bolelin ýagdyran merhemetiniň baýlygy saýasynda ,
49001008	biz Mesihde Onuň gany arkaly gutulyşa , ýazyklarymyzyň bagyşlanmagyna eýediris .
49001009	Ol Mesihde öňden bellän ýagşy niýetine görä , Öz isleginiň syryny açdy .
49001010	Bu taslama görä , wagty dolanda , Hudaý Gökde hem ýerde bolan bar zatlary Mesihde birleşdirer .
49001011	Herki zady Öz isleginiň karary boýunça emele getiren Hudaýyň maksadyna görä öňünden bellenip ,
49001012	Mesihe öňden umyt baglan biz Onuň şöhratynyň tarypy üçin ýaşar ýaly , Onda saýlandyk .
49001013	Siz hem hakykat sözüni , gutulyşyňyzyň Hoş Habaryny eşidip , Oňa iman getireniňizde , wada edilen Mukaddes Ruh bilen Onda möhürlendiňiz .
49001014	Hudaýyň şöhratynyň öwgüsi üçin Oňa degişli bolanlar gutulýança , Ruh biziň mirasymyzyň girewidir .
49001015	Munuň üçin , Reb Isa bolan imanyňyzy , ähli mukaddeslere bolan söýgüňizi eşidelim bäri ,
49001016	siziň üçin dyngysyz şükür edip , sizi dogalarymda ýatlaýaryn .
49001017	Rebbimiz Isa Mesihiň Hudaýy , şöhratly Ata Özüni tanamakda size akyldarlyk hem ylham ruhuny bersin diýip doga edýärin .
49001018	Onuň çakylygynyň beren umydyny , mukaddeslerdäki mirasynyň şöhratly baýlygyny ,
49001019	biz iman edenlerde bolan güýjüniň biçak uludygyny biler ýaly , ýüregiňiziň gözleri aýdyňlansyn diýip doga edýärin .
49001020	Bu güýç Mesihi ölümden direldip , Gökdäki älemlerde Öz sagynda oturdanynda Hudaýyň Onda işleden güýçli gudratynyň işleýşine meňzeşdir .
49001021	Mesih her hökümdarlykdan , ygtyýarlylykdan , gudrat we häkimiýetden , diňe bir şu döwürde däl , eýsem , geljek döwürde-de tutuljak her atdan has belentdir .
49001022	Hudaý bar zady Onuň aýaklary astyna tabyn edip , Ony bütin zatlara baş bolar ýaly , imanlylar ýygnagyna berdi .
49001023	Ýygnak Onuň tenidir , her zady her taýdan dolduranyň dolulygydyr .
49002001	Siz bir wagtlar içinde gezýän ýazyk we günäleriňiz zerarly ölüdiňiz . Bu dünýäniň gerdişine , söz diňlemeýän adamlarda häzir işleýän ruhuň , ýagny howadaky erbet güýçleriň hökümdaryna uýardyňyz .
49002002	
49002003	Bir wagtlar biziň hemmämiz günäli teniň , akylyň islegini kanagatlandyryp , tenimiziň höweslerine görä olaryň arasynda ýaşapdyk , tebigatymyz boýunça beýlekiler ýaly , gahar-gazaba sezewar bolan adamlardyk .
49002004	Emma rehime baý Hudaý bizi çäksiz söýgi bilen söýýänligi üçin ,
49002005	ýazyklarymyz zerarly öli hem bolsak , Mesih bilen bilelikde direltdi . Siz Onuň merhemeti bilen gutuldyňyz .
49002006	Hudaý Mesih Isada bize bolan mähribanlygyndaky merhemetiniň çäksiz baýlygyny geljek döwürlerde görkezmek üçin ,
49002007	Mesih Isada bizi Onuň bilen direldip , Gökdäki älemlerde oturtdy .
49002008	Siz iman arkaly merhemet bilen gutuldyňyz . Bu siziň öz tagallaňyz däl , Hudaýyň sylagydyr .
49002009	Hiç kim magtanmaz ýaly , oňat işlere-de bagly däldir .
49002010	Çünki biz Hudaýyň öňden taýýarlan oňat işlerinde gezer ýaly , Onuň Mesih Isada ýaradylan eseridiris .
49002011	Şonuň üçin bir wagtlar özge milletlerden dogan , tende adam eli bilen emele gelen sünnetlilik bilen sünnetli diýip atlandyrylanlar tarapyndan sünnetsiz diýlen siz ,
49002012	şol wagtlar Mesihsiz , Ysraýyla raýatlykdan mahrum , wadanyň ähtlerine ýat , umytsyz , dünýäde Hudaýsyz bolandygyňyzy ýada salyň .
49002013	Bir wagtlar Hudaýdan daş bolan siz indi Mesih Isada , Mesihiň gany saýasynda Oňa ýakyn bolduňyz .
49002014	Çünki Ol biziň parahatlygymyzdyr . Ol iki tarapy birleşdirip , aradaky diwary , duşmançylygy Öz teni bilen ýykdy .
49002015	Tabşyryklardan ybarat buýruklar kanunyny ýatyrdy . Ol muny Özünde ikisinden bir täze adam ýaradyp , parahatlygy berkarar etmek ,
49002016	duşmançylygy haçda öldürip , haç arkaly bir tende ikisini Hudaý bilen ýaraşdyrmak üçin etdi .
49002017	Mesih gelip , daşdaky size hem ýakyndakylara parahatlygy yglan etdi .
49002018	Çünki biziň ikimiziň bir Ruhda Ol arkaly Atanyň huzuryna çykara ýolumyz açykdyr .
49002019	Şeýlelikde , siz indi ýat , mysapyr däl-de , mukaddesleriň watandaşy bolup , Hudaýyň maşgalasyna degişlisiňiz .
49002020	Isa Mesihiň Özi burç daşy bolup , siz resullaryň , pygamberleriň düýp-teýkarynda bina edildiňiz .
49002021	Bütin ymarat Rebde bir mukaddes ybadathana bolsun diýip , Onda örülýär , beýgelýär .
49002022	Siz hem Ruhda Hudaýyň mesgeni bolmak üçin , bilelikde Mesihde bina edilýärsiňiz .
49003001	Şu sebäpli , siz özge milletler ugrunda Mesih Isanyň bendisi bolan men Pawlus siziň üçin doga edýärin .
49003002	Hudaýyň siziň üçin maňa beren merhemetiniň wekilliginden siziň habaryňyz bardyr .
49003003	Ozal hem size gysgaça ýazyşym ýaly , Mesihiň syry maňa ylham arkaly aýan boldy .
49003004	Bu haty okanyňyzda , meniň bu syra düşünýänligimi aňarsyňyz .
49003005	Ine , Hudaýyň mukaddes resullaryna , pygamberlerine Ruh arkaly aýan edilişi ýaly , öňki nesillere bildirilmedik bu syr şeýle :
49003006	özge milletler hem mirasa şärikdir , olar hem bir teniň agzalary bolup , Hoş Habar arkaly Mesih Isada berlen wada şärikdir .
49003007	Men Hudaýyň güýjüniň işleýşi boýunça özüme berlen merhemetiniň sylagy saýasynda şol Hoş Habaryň gullukçysy boldum .
49003008	Mesihiň akyl ýetmez baýlygyny milletlere wagyz etme ,
49003009	bar zatlary Isa Mesih arkaly ýaradan Hudaýdaky ezelden gizlin syryň nähili düzgünleşdirilişini ähli adamlara aýdyňlaşdyrma merhemeti ähli mukaddesleriň iň ähmiýetsizi bolan maňa berildi .
49003010	Bu ― Hudaýyň köp taraply akyldarlygy , Onuň başlangyçdan Rebbimiz Isa Mesihde edinen maksadyna görä ,
49003011	imanlylar ýygnagy arkaly asmandaky älemde bolan hökümdarlara , ygtyýarlara bildiriljek bolup edildi .
49003012	Biz Mesihe bolan imanymyz arkaly Ondan gaýrat alyp , Hudaýa ýakynlaşmaga ynamlydyrys .
49003013	Şonuň üçin siziň ugruňyzda görýän muşakgatlarym zerarly ruhdan düşmäň diýip , sizden haýyş edýärin . Meniň muşakgatlarym size şöhrat gazandyrar .
49003014	Şoňa görä-de , Ýerde-Gökde her maşgalanyň adyny Özünden alan Rebbimiz Isa Mesihiň Atasynyň öňünde dyza çöküp ,
49003015	
49003016	Mesih iman arkaly ýürekleriňizde ýaşar ýaly ,
49003017	Ol şöhratynyň baýlygyna görä , Öz Ruhy arkaly sizi içki häsiýetiňizde gudrat bilen güýçlendirsin diýip dileg edýärin .
49003018	Şeýlelikde , Hudaýyň bütin dolulygy bilen dolar ýaly , söýgüde kök urup , düýp tutup , hemme mukaddesler bilen bilelikde Mesihiň söýgüsiniň nähili giň , uzyn , belent we çuňňurdygyna düşünmegi ,
49003019	bilimden ýokary çykan bu söýgini tanamagy başarmagyňyz üçin dileg edýärin .
49003020	Bizde işleýän gudratyna görä , her haýyşymyzdan , oýlanyşymyzdan has ýokary zatlary etmegi başarýan Hudaýa ,
49003021	imanlylar ýygnagynda , Mesih Isada bütin nesillerden nesillere ebedilik şöhrat bolsun ! Omyn .
49004001	Şeýlelikde , Reb ugrunda bendi bolan men sizden çagyrylyşyňyza mynasyp gezmegi haýyş edýärin .
49004002	Pes göwünlilik , ýumşaklyk bilen , sabyr hem söýgi bilen birek-birege sabyr-takatly boluň .
49004003	Ruhuň birligini parahatlyk bagy bilen goramaga gaýrat ediň .
49004004	Çagyrylanyňyzda bir umyda çagyrylyşyňyz ýaly , ten bir , Ruh bir ,
49004005	Reb bir , iman bir , çokundyryş birdir .
49004006	Hemme zadyň üstünde , hemme zat arkaly we hemmäňizde bolan hemmäniň Hudaýy hem Atasy birdir .
49004007	Biziň her birimize Mesihiň sylagynyň ölçegine görä merhemet berildi .
49004008	Munuň üçin : « Belentlige çykyp , tussaglary yzyna tirkedi . Adamlara sylaglar berdi » diýilýär .
49004009	Ine , bu « çykdy » sözi , Mesih öňürti aşak , ýer ýüzüne indi diýmek däl-mi , näme ?
49004010	Inen-de , ähli zady doldurmak üçin bütin Gögüň depesine çykan-da birdir .
49004011	Biziň hemmämiz imanda , Hudaýyň Ogluny tanamada birlige , kämillige , Mesihiň dolulygyndaky ýetişenlik derejä ýetýänçäk ,
49004012	mukaddeslere gulluk etme wezipesini berjaý etmek üçin , Mesihiň bedeniniň abatlanmagy üçin ,
49004013	Ol käbirleri resul , käbirleri pygamber , käbirleri Hoş Habarçy , käbirleri çopan , käbirleri öwrediji edip belledi .
49004014	Ol muny biz mundan beýläk adamlaryň aldawçylygy , azaşdyryjy hileler gurmakdaky ökdeligi arkaly her taglymatyň ýeli bilen kowulýan , eýläk-beýläk iteklenýän çagalar bolman ,
49004015	eýsem hakykaty söýgi bilen aýdyp , bedeniň Başy bolan Mesihe baka her ugurdan ösmegimiz üçin etdi .
49004016	Bütin beden her bognuň kömegi bilen baglanyp birikdirilýär , her agzanyň kadaly işleýşi bilen Onuň saýasynda söýgüde ösüp , abatlanýar .
49004017	Munuň üçin men muny aýdyp , Rebbiň adyndan size duýduryş berýärin : mundan beýläk , özge milletleriň gezişi ýaly , olaryň boş pikirlerine eýerip gezmäň .
49004018	Olar ýürekleriniň gatylygy zerarly , içlerindäki nadanlyk üçin Hudaýyň ýaşaýşyna ýat boldular , aň-düşünjeleri garaňkyrady .
49004019	Bütin duýgularyny ýitirip , açgözlük bilen her hili hapa işi ýerine ýetirip , özlerini ahlaksyzlyga berdiler .
49004020	Emma siz Mesihi beýle öwrenen dälsiňiz .
49004021	Siz , elbetde , Isa hakda eşidensiňiz , Ondaky hakykat boýunça Onuň ýolunda tälim alansyňyz .
49004022	Şunluk bilen , öňki ýaşaýşyňyza degişli bolup , aldawçy höwesler bilen çüýrän köne ýaradylyşy egniňizden çykaryň .
49004023	Pikirleriňiziň ruhunda täzeleniň .
49004024	Çyn dogrulyk hem mukaddeslikde Hudaýyň meňzeşliginde döredilen täze ýaradylyşy geýniň .
49004025	Ýalany egniňizden çykaryp , her biriňiz öz goňşyňyza hakykaty aýdyň . Çünki biziň hemmämiz bir bedeniň agzalarydyrys .
49004026	Gaharlanyň , ýöne günä etmäň . Gaharyňyzyň üstüne gün ýaşmasyn .
49004027	Iblise ýol bermäň .
49004028	Ogrulyk eden indi ogrulyk etmän , gaýtam , mätäje paýlamaga zady bolar ýaly , öz eli bilen zähmet çekip , oňat iş etsin .
49004029	Agzyňyzdan hiç haçan hapa söz çykarman , gaýtam , eşidenler peýdalanar ýaly , gerekli abatlyk üçin oňat sözler aýdyň .
49004030	Hudaýyň Mukaddes Ruhuny gamgyn etmäň . Siz gutulyş güni üçin , ol Ruh bilen möhürlenensiňiz .
49004031	Her ýamanlyk bilen birlikde her hili kine , gahar , gazap , galmagal we ýamanlama sizden daş bolsun .
49004032	Biri-biriňize mähriban , gamhor boluň , Hudaýyň sizi Mesihde bagyşlaýşy ýaly , siz hem biri-biriňizi bagyşlaň .
49005001	Şeýlelikde , söýgüli çagalar ýaly bolup , Hudaýdan görelde alyň .
49005002	Mesih bizi nähili söýen bolsa , Özüni biziň üçin atyr ysly sowgat , gurban hökmünde Hudaýa hödürlän bolsa , onda siz hem söýgüde geziň .
49005003	Zynanyň , her hili hapalyk ýa açgözlügiň araňyzda ady-da agzalmasyn . Beýle zatlar mukaddeslere ýaraşýan däldir .
49005004	Araňyzda edepsizlik , ýaňralyk , ýakymsyz ýaňsy bolmasyn . Bular ýaraşykly däldir . Munuň deregine şükür edilsin .
49005005	Şuny bilip goýuň , hiç bir ahlaksyzyň , hapanyň ýa-da butparaz açgözüň Mesihiň we Hudaýyň Patyşalygynda mirasy ýokdur .
49005006	Hiç kim sizi boş sözler bilen aldamasyn , çünki Hudaýyň gazaby söz diňlemeýänleriň başyna şu zatlar zerarly gelýändir .
49005007	Şonuň üçin olar bilen gatnaşyk etmäň .
49005008	Siz bir wagtlar garaňkylykdyňyz , ýöne indi Rebde yşyksyňyz . Yşyga degişli ynsanlar bolup geziň .
49005009	Çünki Ruhuň miwesi her hili ýagşylykdan , dogrulykdan we hakykatdan ybaratdyr .
49005010	Rebbiň pisindi oturjak zady aňlajak boluň .
49005011	Garaňkylygyň miwesiz işlerine gatyşmaň , gaýtam , olary paş ediň .
49005012	Garaňkylykdakylaryň ogrynça edýän zatlaryny aýtmak aýypdyr .
49005013	Ýöne yşygyň paş eden ähli zady görner . Çünki ähli zady äşgär edýän yşykdyr .
49005014	Şonuň üçin : « Oýan , eý uka giden ! Ölümden direl ! Mesih saňa yşyk saçar » diýilýär .
49005015	Şeýlelikde , akylsyzlar ýaly däl-de , akyldarlar ýaly , ünsüňizi dykgatly gezmäge gönükdiriň .
49005016	Pursatdan peýdalanyň , çünki günler ýamandyr .
49005017	Munuň üçin akmak bolman , Rebbiň isleginiň nämedigine düşüniň .
49005018	Şerapdan serhoş bolmaň , onda edepsizlik bardyr , Ruhdan doly boluň .
49005019	Biri-biriňize mezmurlar , öwgüli aýdymlar , ruhy nagmalar aýdyň , tüýs ýürekden Rebbe sazlar çalyp , nagmalar düzüň .
49005020	Hemişe ähli zat üçin Rebbimiz Isa Mesihiň ady bilen Ata Hudaýa şükür edip ,
49005021	Mesihe bolan uly hormatyňyz bilen birek-birege tabyn boluň .
49005022	Eý aýallar , Rebbe tabyn bolýan ýaly , äriňize tabyn boluň .
49005023	Çünki Mesihiň bedeniň Halasgäri bolup , imanlylar ýygnagynyň başy bolşy ýaly , erkek hem aýalyň başydyr .
49005024	Imanlylar ýygnagynyň Mesihe tabyn bolşy ýaly , aýallar-da herki zatda öz ärine tabyn bolsun .
49005025	Eý ärler , Mesihiň imanlylar ýygnagyny söýşi ýaly , siz hem aýalyňyzy söýüň .
49005026	Mesih imanlylar ýygnagyny suw bilen ýuwup , Hudaýyň sözi bilen tämizläp , mukaddes etmek üçin ,
49005027	ony Özüne tegmiltsiz , ýygyrtsyz ýa-da şoňa meňzeş zatlarsyz şöhratda hödürlemek üçin , ýygnagyň mukaddes hem müýnsüz bolmagy üçin onuň ugrunda Özüni pida etdi .
49005028	Şunuň ýaly hem ärler aýalyny öz teni kimin söýmelidir . Aýalyny söýýän özüni söýýändir .
49005029	Çünki hiç kim hiç haçan öz tenini ýigrenmän , gaýtam , Mesihiň imanlylar ýygnagyny edişi ýaly , ony iýmitlendirip timarlaýandyr .
49005030	Çünki biz Onuň etinden , süňkünden bolup , Onuň bedeniniň agzalarydyrys .
49005031	« Şol sebäpden hem erkek ata-enesini goýup , aýaly bilen höwrüger we ikisi bir ten bolar » .
49005032	Bu syr uly , ýöne men Mesih barada , imanlylar ýygnagy barada gürrüň edýärin .
49005033	Şeýlelikde , her biriňiz aýalyňyzy özüňiz ýaly söýüň , aýal hem ärini sylasyn .
49006001	Eý çagalar , Rebde ene-ataňyzyň sözlerine gulak asyň , çünki bu dogrudyr .
49006002	« Ýagşylyk görüp , ýer ýüzünde ýaşyň uzak bolar ýaly , ataňy , eneňi syla » .
49006003	Wada bilen berlen ilkinji buýruk şudur .
49006004	Eý atalar , siz hem çagalaryňyzy gaharlandyrman , olary Rebbiň terbiýe hem öwüdi bilen ulaldyň .
49006005	Eý gullar , dünýädäki hojaýynyňyzyň sözüne , Mesihiň sözüne gulak asýan ýaly , gorky , titreme we akýüreklilik bilen gulak asyň .
49006006	Adama ýaranjak bolýanlar ýaly , göze hoş görünsin diýip , iş bitirmän , eýsem , Mesihiň gullary hökmünde Hudaýyň islegini ýürekden berjaý ediň .
49006007	Adamlara däl-de , Rebbe gulluk edýän ýaly , ýagşy niýet bilen gulluk ediň .
49006008	Çünki gul bolsun , azat bolsun , her kimiň eden her ýagşylygynyň Rebden gaýtjagyny bilýänsiňiz .
49006009	Eý hojaýynlar , siz hem gullaryňyza şeýle ediň , olara gorky salmaň . Çünki olaryň hem öz Rebbiňiziň Gökdedigini , Onuň tarapgöýlik etmeýänini bilýänsiňiz .
49006010	Mahlasy , Rebde , Onuň üstün gudratynda güýçleniň .
49006011	Iblisiň hilelerine garşy durup biler ýaly , Hudaýyň ähli ýaraglaryny dakynyň .
49006012	Çünki biziň söweşimiz adamlara garşy däl-de , hökümdarlara garşy , ygtyýarlylara garşy , bu garaňky dünýäniň häkimiýetlerine garşy , ýamanlygyň Gökdäki ruhy gudratlaryna garşydyr .
49006013	Şonuň üçin ýaman günde garşylyk görkezmegi , zerur bolan her zady edeňizden soň , ýeriňizde durmagy başarar ýaly , Hudaýyň ähli ýaraglaryny ele alyň .
49006014	Şeýlelikde , biliňizi hakykat bilen guşap , egniňize dogrulyk sowudyny geýip ,
49006015	aýaklaryňyza bolsa parahatlyk getirýän Hoş Habary wagyz etme taýynlygyny geýip , ýeriňizde duruň .
49006016	Bularyň ählisiniň üstesine-de , iman galkanyny ele alyň ! Onuň bilen şeýtanyň bütin otly oklaryny öçürmegi başararsyňyz .
49006017	Gutulyş tuwulgasyny , Hudaýyň sözi bolan Ruhuň gylyjyny alyň .
49006018	Her hili doga we dileg bilen , hemişe Ruhda doga ediň . Şu maksat bilen bütin mukaddesler üçin ýalbaryp , durnuklylykda hüşgär boluň .
49006019	Ugrunda zynjyr bilen bagly bolup , ilçilik edýän Hoş Habarymyň syryny batyrgaýlyk bilen wagyz etmek üçin , agzymy her açanymda gerekli sözler berler ýaly , meniň üçin hem doga ediň .
49006020	Hoş Habary bolmalysy ýaly batyrgaýlyk bilen bildirmegim üçin doga ediň .
49006021	Meniň nähilidigimi , näme edýänimi siz biler ýaly , söýgüli doganymyz , Rebbiň sadyk hyzmatkäri Tihikus size bar zady aýdar .
49006022	Ine , şunuň üçin hal-ýagdaýymyzy biliň , ol ýüregiňize teselli bersin diýip , Tihikusy size ýolladym .
49006023	Ata Hudaýdan , Reb Isa Mesihden doganlara parahatlyk , iman , söýgi dileg edýärin .
49006024	Hudaýyň merhemeti Rebbimiz Isa Mesihi ölmez-ýitmez söýgi bilen söýýänleriň bary bilen bolsun ! Omyn .
50001001	Mesih Isanyň guly men Pawlus we Timoteosdan Filipidäki gözegçiler hem hyzmatçylar bilen bilelikde Mesih Isada bolan ähli mukaddeslere salam !
50001002	Atamyz Hudaý , Reb Isa Mesih size merhemet etsin , parahatlyk bersin !
50001003	Men sizi her gezek ýatlanymda , Hudaýyma şükür edip ,
50001004	ilkinji günden tä şu wagta çenli Hoş Habary ýaýratmakda eden hyzmatdaşlygyňyz sebäpli ,
50001005	hemişe , her dogamda baryňyz üçin şatlyk bilen dileg edýärin .
50001006	Sizde oňat işe başlan Hudaýyň Mesih Isanyň gününe çenli muny bitirjekdigine ynamym bar .
50001007	Siziň baryňyz hakda şeýle oýlanmagym hakdyr , çünki siz meniň ýüregimdesiňiz . Zynjyrlar bilen bagly bolsam-da , Hoş Habary gorap , tassyklasam-da , siziň baryňyz Hudaýyň merhemetine meniň bilen paýdaşsyňyz .
50001008	Mesih Isanyň söýgüsi bilen hemmäňizi nähili küýseýänligime Hudaý güwämdir .
50001009	Siz Hudaýyň şöhraty hem öwgüsi üçin , Isa Mesihden gelen dogrulygyň miwesinden dolup ,
50001010	Mesih Isanyň gününe çenli sap , müýnsüz bolar ýaly ,
50001011	iň ýokary zatlara göz ýetirmegiňiz üçin , söýgiňiz bilim hem düşünjede barha artsyn diýip doga edýärin .
50001012	Eý doganlar , meniň başdan geçirenlerimiň Hoş Habaryň ýaýramagyna ýarandygyny bilmegiňizi isleýärin .
50001013	Çünki kaýsaryň tutuş köşgüni saklaýan esgerlere we beýlekilere meniň Mesih ugrunda zynjyrlar bilen baglydygym şonuň netijesinde mälim boldy .
50001014	Doganlaryň aglabasy meniň zynjyrlar bilen baglydygym üçin Rebbe ynanyp , Hudaýyň sözüni gorkusyz sözlemekde öňküsinden hem köp batyrlyk görkezýärler .
50001015	Käbirleri bahyllyk hem jedel bilen , käbirleri ýagşy niýet bilen Mesihi wagyz edýär .
50001016	Olar meniň Hoş Habaryň goragçysy edip oturdylandygymy bilip , muny söýgi bilen edýär .
50001017	Emma beýlekiler ýürek saplygy bilen däl-de , bendiligimde maňa muşakgat ýetirjek bolup , Mesihi igenjeňlik bilen wagyz edýär .
50001018	Edilende näme ? Isle bahana bilen , isle hakykat bilen , garaz , her ýol bilen Mesih wagyz edilýär . Men muňa şatlanýaryn we şatlanaryn .
50001019	Çünki munuň siziň dogalaryňyz arkaly hem-de Isa Mesihiň Ruhunyň kömegi arkaly meniň gutulmagyma sebäp boljagyny bilýärin .
50001020	Men hiç bir zatda utanjym bolman ýaşasam hem , ölsem hem , hemişekisi ýaly , Mesihiň häzir hem bedenimde öwgi bilen beýgeldilmegi üçin , doly gaýrat etmäge uly umyt bilen garaşýaryn .
50001021	Çünki meniň üçin ýaşaýyş Mesih , ölüm hem gazançdyr .
50001022	Bedende ýaşajak bolsam , bu maňa hasylly zähmet çekmäge pursat bolar . Şeýlelikde , haýsysyny saýlajagymy bilmeýärin .
50001023	Her iki tarapa-da çekilýärin . Men aýrylmagy , Mesih bilen bolmagy arzuw edýärin , bu has gowudyr .
50001024	Ýöne meniň bedende galmagym siziň üçin has gerekli .
50001025	Men galjagymy açyk bilýärin .
50001026	Ýene ýanyňyzda bolmagym bilen , men sebäpli Mesih Isada bolan magtanjyňyz artar ýaly , imanda ilerlemegiňiz , şatlanmagyňyz üçin , baryňyz bilen galaryn .
50001027	Diňe gezişiňiz Mesihiň Hoş Habaryna mynasyp bolsun . Şeýlelikde , gelip , sizi görsem-de , ýanyňyzda bolman , hal-ýagdaýyňyzy eşitsem-de , siziň bir ruhda berk duranyňyzy , Hoş Habara bolan iman üçin bir jan bolup göreşýäniňizi , özüňize garşy çykýanlardan hiç zatda gorkmaýanyňyzy bileýin .
50001028	Bu bolsa olara heläk boljaklaryny , size-de gutuljagyňyzy görkezýän belgidir . Bular hem Hudaý tarapyndyr .
50001029	Çünki Mesihiň hatyrasyna Oňa diňe iman getirmek däl , eýsem , Onuň ugrunda görgi görmek hem size berlendir .
50001030	Siziň alyp barýan göreşiňiz menden gören we häzir hem alyp barýanymy eşiden göreşiňizdir .
50002001	Şeýlelik bilen , Mesihde bolmakda teselli , söýgüden dogan göwünlik , Ruha şäriklik bar bolsa , ýürekden bir duýgy we rehimdarlyk bar bolsa ,
50002002	onda bir pikir hem söýgüde , ruhda hem maksatda birleşip , begenjimi dolduryň .
50002003	Hiç bir zady igenjeňlik , şöhratparazlyk bilen etmän , eýsem , kiçigöwünlilik bilen beýlekileri özüňizden üstün saýyp ediň .
50002004	Her kim diňe öz peýdasyny däl-de , beýlekileriň hem peýdasyny gözlesin .
50002005	Mesih Isada bolan bu pikir sizde-de bolsun .
50002006	Ol Hudaýyň häsiýetine eýe bolsa-da , Hudaý bilen deňligi olja hasap etmän ,
50002007	gaýtam , gul häsiýetini alyp , adam keşbine girdi , Özüni hiç etdi .
50002008	Sypatda ynsan bolup , ölüme , hatda haç üstündäki ölüme-de boýun egip , Özüni kiçeltdi .
50002009	Şonuň üçin hem Hudaý Ony juda beýgeldip , Oňa ähli atdan belent ady berdi .
50002010	Ol muny Gökdäkileriň , Ýerdäkileriň we Ýer astyndakylaryň bary Isanyň adynyň hatyrasyna dyz epsin ,
50002011	her dil Ata Hudaýyň şöhraty üçin Isa Mesihiň Rebdigini ykrar etsin diýip etdi .
50002012	Eý , söýgüli doganlar , şonuň üçin , mydama söze gulak asyşyňyz ýaly , diňe meniň barlygymda däl , has-da beter şu wagt ýoklugymda gorky hem titreme bilen öz gutulyşyňyzy amala aşyryň .
50002013	Çünki Öz halaýşyna görä , sizde hem islemegi , hem-de emele getirmegi hasyl edýän Hudaýdyr .
50002014	Dünýäde yşyk kimin ýalpyldaýan egri hem azgyn nesliňiziň ortasynda aýypsyz , sap , Hudaýyň müýnsüz çagalary bolmak üçin ,
50002015	ähli zady hüňürdisiz , jedelsiz ediň .
50002016	Men biderek ýere ýortmanlygym , biderek ýere zähmet çekmänligim üçin , Mesihiň gününde magtanar ýaly , ýaşaýyş sözüni gaýym tutuň .
50002017	Siziň imanyňyzyň gurbany we gullugy üstüne ganym Hudaýa hödürlenen şerap ýaly dökülse-de , men şatlanaryn , hemmäňiziň şatlygyňyza şärik bolaryn .
50002018	Şeýlelikde , siz hem şatlanyň , şatlygyma şärik boluň .
50002019	Men siziň hal-ýagdaýyňyzdan habarly bolup , göwnümi ynjaldaýyn diýip , size basym Timoteosy ýollamagy Reb Isada umyt edýärin .
50002020	Çünki siziň ýagdaýyňyz barada onuň ýaly oýlanyp , ýürekden aladalanjak başga adamym ýok .
50002021	Sebäbi hemmeler Isa Mesihiňkini däl-de , öz peýdasyny gözleýär .
50002022	Timoteosyň bolsa , atasynyň ýanynda işleýän oglan ýaly meniň bilen birlikde Hoş Habaryň ýaýramagyna hyzmat etmek bilen , öz gadyr-gymmatyny subut edenini siz bilýänsiňiz .
50002023	Men ýagdaýymyň nähili boljagyny bilen badyma , ony ýollaryn diýip umyt edýärin .
50002024	Özümiň hem basym barjagyma Rebde ynamym bar .
50002025	Emma siz tarapdan iberilen , mätäçligimde maňa gulluk eden doganym , işdeşim hem söweşdeş ýoldaşym Epafroditi size ýollamagy zerur bildim .
50002026	Çünki ol hemmäňizi küýsäp , özüniň hassadygyny eşideniňiz üçin gaty gussa çekýärdi .
50002027	Dogrudan-da , ol ölüm ýassygynda ýatdy , ýöne Hudaý oňa , diňe oňa däl , eýsem , gaýgy üstüne gaýgy çekmez ýaly , maňa-da rehim etdi .
50002028	Şeýlelikde , siz ony gaýtadan görüp begenersiňiz , onsoň meniň hem gaýgylarym ýeňlär diýip , ony howlukmaç ýollaýaryn .
50002029	Bütin şatlyk bilen ony Rebde garşylaň , onuň ýaly adamlary hormatlaň .
50002030	Çünki ol siziň maňa bolan gullugyňyzyň ýetmezini doldurjak bolup , janyny howp astyna sokup , Mesihiň işi ugrunda tas ölüpdi .
50003001	Eý doganlar , mahlasy , Rebde şatlanyň . Size bir zady gaýtalap ýazyp oturmagyň maňa zähmeti ýok , ýöne bu siziň howpsuz bolmagyňyz üçindir .
50003002	Ýamanlyk edýän adamlardan , ol itlerden ägä boluň . Ýalan sünnetden ägä boluň .
50003003	Çünki çyn sünnetliler , Hudaýa Ruhda gulluk edýän , Mesih Isa bilen magtanýan , bedene ynam etmeýän bizdiris .
50003004	Aslyýetinde , meniň bedene-de ynam etmäge tutarygym bar . Başga biri tene ynam etmegi pikir edýän bolsa , meniň onuňkydan hem köp tutarygym bar .
50003005	Men dogulmagymyň sekizinji gününde sünnetlendim . Ysraýyl urugyndan , Benýamyn taýpasyndan , ýewreýlerden bir ýewreý bolup , Mukaddes Kanun boýunça fariseýdirin .
50003006	Yhlas diýseňiz , imanlylar ýygnagyna azar berdim , Kanundaky dogrulyk diýseňiz , aýypsyzdym .
50003007	Maňa gazanç bolan her zady Mesihiň hatyrasyna zyýan saýdym .
50003008	Hawa , ugrunda bar zadymy ýitiren Rebbim Mesih Isany tanamagyň artyk gymmaty üçin her zady zyýan saýýaryn , Mesihi gazanjak bolup , syr-süplük saýýaryn .
50003009	Muny Mukaddes Kanundan gelen öz dogrulygyma däl , eýsem , Mesihe bolan iman arkaly berlen , iman saýasynda Hudaýdan gelen dogrulyga eýe bolup , Mesihde boljak bolup edýärin .
50003010	Ölüminde Oňa meňzäp , Ony tanamak , direlişiniň güýjüni , görgülerine şärikligiň nähilidigini bilmek ,
50003011	garaz , ölümden direlişe ýetmek isleýärin . Pellehana tarap ylgalyň .
50003012	Men häzirden bulara ýetenimi ýa kämilleşenimi aýtmaýaryn , ýöne Mesihiň meni gazanmakdaky maksadyny gazanjak bolup jan çekýärin .
50003013	Doganlar , men özümi muny gazanan hasap etmeýärin .
50003014	Emma bir zady edýärin : yzdaky zatlary unudyp , öňdäkilere el uzadyp , Hudaýyň Mesih Isadaky arşa tarap bolan çakylygynyň baýragyna mynasyp bolmak üçin , pellehana tarap ylgaýaryn .
50003015	Şeýlelik bilen biz , kämiller , barymyz şu pikirde bolalyň . Siz bir zatda başga hili pikirde bolsaňyz , onda Hudaý muny-da size açyk görkezer .
50003016	Ýöne nämä ýeten bolsak , şol düzgüne laýyk gezip , şol pikirde bolalyň .
50003017	Doganlar , menden görelde almakda birleşiň . Bizden alan göreldäňize görä gezýänlere serediň .
50003018	Çünki size ençeme gezek aýdyşym ýaly , häzir-de aglap aýdýaryn , köp adamlar Mesihiň haçyna duşman bolup gezýär .
50003019	Olaryň soňy heläkçilikdir . Taňrysy garynlarydyr . Olar öz aýyplary bilen magtanyp , diňe bu dünýäniň pikirini edýär .
50003020	Biziň watanymyz Gökdedir . Şol ýerden hem Halasgäre , Reb Isa Mesihe garaşýandyrys .
50003021	Ol her zady Özüne tabyn etmegi başarýan güýji bilen biziň ujypsyz bedenimizi üýtgedip , Öz şöhratly bedenine meňzeder .
50004001	Munuň üçin , eý , meniň küýseýän söýgüli doganlarym , guwanjym we başymyň täji , Rebde berk duruň , eý söýgüliler .
50004002	Men Ewodiýa we Sintihä ýalbarýaryn , Rebde pikirdeş bolsunlar .
50004003	Hawa , eý , çyn işdeşim , senden-de bu aýallara garaşyk etmegi haýyş edýärin , çünki bular meniň bilen , Klement we atlary ýaşaýyş kitabynda ýazylan beýleki işdeşlerim bilen Hoş Habary ýaýratmak ugrunda göreşdiler .
50004004	Rebde hemişe şatlanyň , ýene-de aýdýaryn : şatlanyň .
50004005	Siziň ýumşaklygyňyz bütin ynsanlara belli bolsun . Rebbiň gelmeli wagty golaýdyr .
50004006	Hiç zadyň aladasyny etmän , her zatda dilegleriňizi doga we ýalbarma arkaly şükür bilen Hudaýa bildiriň .
50004007	Her hili düşünjeden ýokary bolan Hudaýyň parahatçylygy Mesih Isada siziň ýüregiňizi , pikirleriňizi gorar .
50004008	Mahlasy , eý doganlar , dogry , hormatly , adalatly , tämiz , ýakymly , taryplanýan näme bar bolsa , artyk we öwgä mynasyp bir zat bar bolsa , siz şol hakda oýlanyň .
50004009	Menden öwrenen , kabul eden , eşiden we gören zatlaryňyzy ediň , onsoň parahatlyk beren Hudaý siziň bilen bolar .
50004010	Ahyrsoňy , men hakdaky aladaňyzy täzeleýändigiňiz üçin , Rebde gaty şatlanýaryn . Aslyýetinde , aladalanýardyňyz , ýöne pursat ýokdy .
50004011	Bulary ýetmezçiligimiň barlygy zerarly diýmeýärin , çünki her hili ýagdaýda baryma kaýyl bolmagy öwrendim .
50004012	Mätäçlik çekmegi-de , bolelin ýaşamagy-da bilýärin . Her hili ýagdaýda hem doklugyň , hem açlygyň , hem bolelin ýaşamagyň hem-de mätäçlikde bolmagyň syryny öwrendim .
50004013	Özümi güýçlendirýän Mesih arkaly her zady etmegi başarýaryn .
50004014	Ýöne siz meniň muşakgatlaryma şärik bolup gowy etdiňiz .
50004015	Hoş Habaryň ýaňy ýaýramaga başlan wagtlarynda , men Makedoniýadan ýola düşenimde , özüňizden başga hiç bir ýygnagyň alyş-beriş işinde maňa goşulmandygyny , eý filipililer , siz-de bilýänsiňiz .
50004016	Men Selanikdekäm hem siz bir-iki gezek hajatlarym üçin maňa kömegiňizi ýetirdiňiz .
50004017	Men sylag ugrunda däl , diňe siziň hasabyňyza köpeljek miweleri gözleýärin .
50004018	Ähli zadym bar , artygy bilen bar . Sizden gelen sowgatlary Epafroditden alanym üçin , kem zadym galmady . Bular : hoşboý ys , Hudaýyň halajak gurbanlary .
50004019	Meniň Hudaýym ähli hajatyňyzy Mesih Isadaky şöhratly baýlygy bilen doldurar .
50004020	Atamyz Hudaýa ebedilik şöhrat ! Omyn .
50004021	Bütin mukaddeslere Mesih Isada salam aýdyň . Meniň ýanymdaky doganlar size salam aýdýar .
50004022	Bütin mukaddesler , ylaýta-da , kaýsaryň içersi salam aýdýar .
50004023	Reb Mesihiň merhemeti siziň ähliňiz bilen bolsun ! Omyn .
51001001	Hudaýyň islegi bilen Mesih Isanyň resuly bolan men Pawlusdan , doganymyz Timoteosdan ,
51001002	Kolosedäki mukaddes hem imanly doganlara salam ! Atamyz Hudaý we Reb Isa Mesih size merhemet etsin , parahatlyk bersin .
51001003	Biz mydama siziň üçin doga edip , Rebbimiz Isa Mesihiň Atasy Hudaýa şükür edýäris .
51001004	Çünki size gelip gowşan Hoş Habaryň hak sözüni öňden eşiden we siziň üçin Gökde saklanan umydyňyz üçin ,
51001005	siziň Mesih Isa bolan imanyňyzy , bütin mukaddeslere bolan söýgiňizi eşitdik .
51001006	Bu Hoş Habar , ony eşidip , Hudaýyň merhemetine hakykatdan göz ýetiren günüňizden bäri , siziň araňyzda bolşy ýaly , bütin dünýäde-de miwe berip , ösüp gelýär .
51001007	Muny-da biziň üçin Mesihiň sadyk hyzmatkäri söýgüli işdeşimiz Epafradan öwrendiňiz .
51001008	Siziň Ruhdaky söýgiňizi-de bize ol habar berdi .
51001009	Muny eşiden günümizden bäri , biz hem siziň üçin doga etmegiň , bütin akyldarlyk we ruhy düşünjede Hudaýyň isleginiň bilimi bilen dolmagyňyzy dilemegiň yzyny üzmeýäris .
51001010	Rebbe mynasyp ýagdaýda gezip , Ony her babatda hoşnut etmegiňiz , her oňat işde miwe berip , Hudaýy tanamakda ösmegiňiz ,
51001011	Onuň şöhratly gudratyna görä , bütin sabyr , çydam üçin , her hili güýç bilen güýçlenmegiňiz üçin dileg edýäris .
51001012	Mukaddesleriň nurdaky mirasyndan paý almaga size başarnyk beren Hudaýa , Ata begenç bilen şükür etmegiňiz üçin doga edýäris .
51001013	Ol bizi garaňkylyk häkimliginden gutaryp , Öz söýgüli Oglunyň Patyşalygyna göçürdi .
51001014	Biz Onda gutulyşa , günäleriň ötülmegine eýediris .
51001015	Görünmez Hudaýyň keşbi , bütin ýaradylyşyň ilkinji doglany Oldur .
51001016	Sebäbi Gökdäki we ýerdäki görünýän hem görünmeýän zatlary , tagtlardyr häkimiýetleri , hökümdarlyklardyr ygtyýarlary ― baryny Şol ýaratdy . Her zat Ol arkaly we Onuň üçin ýaradyldy .
51001017	Her zatdan ozal bar Oldur , bütin zatlar Ol arkaly ýerbe-ýerdir .
51001018	Bedeniň , ýagny imanlylar ýygnagynyň başy Oldur . Her zatda Özi birinji bolar ýaly , başlangyç , ölülerden ilkinji doglan-da Oldur .
51001019	Çünki Hudaý bütin dolulygynyň Onda bolmagyna ,
51001020	Onuň haçda dökülen gany arkaly parahatçylygy berkarar edip , ýerdäki zatlar bolsun , Gökdäki zatlar bolsun ― baryny Özi bilen ýaraşdyrmaga razy boldy .
51001021	Bir wagtlar erbet işler üçin pikiriňizde Hudaýa ýat hem duşman bolan sizi-de ,
51001022	indi Mesih Öz ynsanlyk bedeniniň ölümi arkaly Hudaý bilen ýaraşdyrdy .
51001023	Özüňiziň eşiden , Gök astyndaky bütin ýaradylyşda wagyz edilen , men Pawlusyň-da hyzmatkäri bolan Hoş Habarymyň umydyndan gymyldaman , imanda esasly berk dursaňyz , Hudaý sizi mukaddes , çirksiz we müýnsüz edip , Öz öňünde goýar .
51001024	Men siziň ugruňyzda gören görgülerime indi guwanýaryn , Mesihiň teni bolan imanlylar ýygnagy ugrundaky muşakgatlaryň ýetmezleriniň üstüni öz tenimde doldurýaryn .
51001025	Men , Hudaýyň sözüni , geçen döwürlerden , nesillerden ýaşyrylan syry bütinleý bildirmek üçin , Hudaýyň siziň peýdaňyza maňa beren wezipesine görä , imanlylar ýygnagynyň hyzmatkäri boldum .
51001026	Indi bolsa syr Onuň mukaddeslerine aýan boldy . Hudaý olara milletler arasynda bu syryň şöhratly baýlygynyň nämedigini ,
51001027	ýagny şöhrat umydy bolan Mesihiň içiňizdedigini bildirmek isledi .
51001028	Biz ähli adamy Mesihde Hudaýa kämil hödürlär ýaly , her kime öwüt-ündew edip , ähli kişä bütin akyldarlyk bilen tälim berip , Mesihi wagyz edýäris .
51001029	Şoňa görä-de , men Onuň gudrat bilen özümde işleýän güýjüne daýanyp , göreşip zähmet çekýärin .
51002001	Men siziň üçin , Laodikiýadakylar we meni görmedikleriň ählisi üçin , nähili uly göreş alyp barýandygymy siziň bilmegiňizi isleýärin .
51002002	Ata Hudaýyň syryny , ýagny akyldarlygyň hem bilimiň bütin hazynalarynyň gizlenen Mesihini tanamaklary üçin ,
51002003	düşünjeden ugur alan doly ynamyň baýlygyna gowuşmaklary üçin , söýgüde birigip , ýürekleriniň teselli tapmagyny isleýärin .
51002004	Muny hiç kim sizi süýji sözler bilen aldamasyn diýip aýdýaryn .
51002005	Çünki beden boýunça özüm araňyzda ýok hem bolsam , düzgünliligiňizi , Mesihe bolan imanyňyzyň berkligini görüp , ruh boýunça şatlyk bilen siziň ýanyňyzdadyryn .
51002006	Reb Mesih Isany nähili kabul eden bolsaňyz , Onda şeýle hem geziň . Size öwredilişi ýaly , Onda kök urup abatlanyp ,
51002007	imanda berkäp , köp şükürler ediň .
51002008	Ätiýajy elden bermäň ! Mesih bilen däl-de , adam däpleri we dünýä ýörelgeleri boýunça dörän filosofiýa , boş aldaw bilen biri sizi ýesir edäýmesin !
51002009	Çünki hudaýlygyň bütin dolulygy beden şekilinde Mesihde ýaşaýandyr .
51002010	Siz hem ähli hökümdarlyk , ähli häkimiýetler başy bolan Mesihde kämillige gowşansyňyz .
51002011	Siz Onuň sünneti bilen , günäli tebigaty çykaryp , adam eli bilen edilmedik sünnet bilen Onda sünnetlendiňiz .
51002012	Çokundyryşda Onuň bilen birlikde gömlüp , Ony ölümden direlden Hudaýyň güýjüne iman edip , Onuň bilen birlikde direldiňiz .
51002013	Günäliligiňiz bilen , günäli tebigatyňyzyň sünnetsizligi bilen ölükäňiz , Hudaý sizi Onuň bilen birlikde janlandyrdy . Ähli günälerimizi geçdi .
51002014	Biziň tersimize , kada-kanunlary bilen bize garşy bolan borçnamany öçürdi , ony haça çüýläp , aradan aýyrdy .
51002015	Hökümdarlaryň , häkimiýetleriň elinden erkini aldy , olary haçda ýeňip , açykdan-açyk paş etdi .
51002016	Şonuň üçin , hiç kim sizi iýmit we içgi , baýram , täze aý ýa sabat güni hakda höküm etmesin .
51002017	Bular geljekki zatlaryň kölegesidir , göwre bolsa Mesihdir .
51002018	Ýalan kiçigöwünlilikden , perişdelere ybadat etmekden lezzet alýan , görmedik zatlaryna garyşýan , tebigy akylynda boş ýere paňkarýan , Başa berk ýapyşmaýanyň biri sizi sylagyňyzdan mahrum etmesin .
51002019	Bütin beden bogunlaryň hem baglaryň kömegi bilen bu Başdan iýmitlenip , bitewileşip , Hudaýyň beren ösüşi bilen ösýändir .
51002020	Mesih bilen bilelikde dünýäniň elementlerine ölen bolsaňyz , näme üçin dünýäde ýaşaýanlar ýaly ,
51002021	« Galtaşma , datma , el degirme » ýaly kada-kanunlara uýýarsyňyz ?
51002022	Bularyň hemmesi ulanylma arkaly ýogalmak üçin bellenen , adamlaryň buýruk hem taglymatlaryna daýanýan zatlardyr .
51002023	Hawa , bu kada-kanunlaryň galp dindarlykda , kiçigöwünlilik we bedeni horlamada akyldarlyk görnüşi bardyr , ýöne günäli tebigaty kanagatlandyrmanyň öňüni almakda peýdasy ýokdur .
51003001	Şunlukda , Mesih bilen bile direlendigiňize görä , Gökdäki zatlary , Mesihiň Hudaýyň sagynda oturan ýerindäki zatlary küýsäň .
51003002	Ünsüňizi Ýerdäki däl-de , Gökdäki zatlara gönükdiriň .
51003003	Çünki siz ölensiňiz , ýaşaýşyňyz Mesih bilen bile Hudaýda gizlenendir .
51003004	Biziň ýaşaýşymyz bolan Mesih aýan bolanda , siz hem Onuň bilen bile şöhratda aýan bolarsyňyz .
51003005	Şonuň üçin ýerdäki tebigatyňyza mahsus bolan zyna , hapalyk , şehwet , höwesler we butparazlyga barabar bolan husytlyk ýaly islegleriňizi öldüriň .
51003006	Hudaýyň gahar-gazaby Onuň sözüne gulak asmaýanlaryň üstüne şu zatlar üçin inýär .
51003007	Ozallar şeýle gezen wagtyňyz bu ýollardan siz hem ýörediňiz .
51003008	Indi bolsa beýle zatlaryň ählisini : gahary , gazaby , ýamanlygy , sögünji we agzyňyzdan çykýan hapa sözleri taşlaň .
51003009	Öňki ýaradylyşy erbet işleri bilen bile egniňizden çykaryp ,
51003010	Ýaradanyň keşbine görä , Hudaýy tanamagyňyz üçin , täzelenen täze ýaradylyşy geýnenligiňiz sebäpli , biri-biriňize ýalan söz aýtmaň .
51003011	Bu täzelikde grek we ýehudy , sünnetlilik we sünnetsizlik , warwar , skif , gul we azat arasynda parh ýok , ýöne Mesih her zatdyr , her zatdadyr .
51003012	Şeýlelik bilen , Hudaýyň mukaddes hem söýgüli saýlananlary hökmünde rehimdarlyk ýüregini , ýagşylygy , kiçigöwünliligi , ýumşaklygy we sabry geýniň .
51003013	Biri-biriňize sabyr-takatly boluň . Birew birewden kineli bolsa , Mesihiň sizi bagyşlaýşy ýaly , siz hem birek-biregi bagyşlaň .
51003014	Bularyň hemmesiniň üstünden-de kämil birligiň bagy bolan söýgini geýiň .
51003015	Ýüregiňizde Mesihiň parahatçylygy höküm sürsün . Siz bir bedeniň agzalary bolup , bu parahatçylyga çagyrylansyňyz . Minnetdar hem boluň .
51003016	Mesihiň sözi bütin baýlygy bilen ýüregiňizde ýaşasyn . Bütin akyldarlyk bilen biri-biriňize öwrediň , öwüt beriň , mezmurlar , öwgüli aýdymlar , ruhy nagmalar aýdyp , şükür bilen ýüregiňizden Rebbe nagma okaň .
51003017	Söz bilen ýa iş bilen näme etseňiz , baryny Reb Isanyň ady bilen , Ol arkaly Ata Hudaýa şükür edip berjaý ediň .
51003018	Eý aýallar , Rebde ýaraşykly bolşy ýaly , äriňize tabyn boluň .
51003019	Eý ärler , aýalyňyzy söýüň , olara ýowuz bolmaň .
51003020	Eý çagalar , ähli zatda ata-eneňiziň sözüne gulak asyň . Çünki bu Rebbiň halaýanydyr .
51003021	Eý atalar , çagalaryňyzy ynjatmaň , olar ruhdan düşmesin .
51003022	Eý gullar , ähli zatda dünýädäki hojaýynyňyzyň sözlerine gulak asyň . Muny göze ýakymly görünýän hyzmatlar bilen adama ýaranmak isleýänler ýaly etmän , eýsem , ýürek sadalygy bilen , Rebden gorkup ýerine ýetiriň .
51003023	Rebden miras sylagyny aljagyňyzy bilip ,
51003024	her näme etseňiz , adamlar üçin däl-de , Reb üçin ýürekden işläň . Siz Reb Mesihe gulluk edýänsiňiz .
51003025	Ýamanlyk eden öz eden ýamanlygynyň almytyny alar . Onda ýüz görme ýokdur .
51004001	Eý hojaýynlar , gullaryňyz babatda adyllygy , deňligi berjaý ediň . Özüňiziň hem Gökde Hojaýynyňyzyň barlygyny biliň .
51004002	Dogada erjellik ediň , şükür edip ägä boluň .
51004003	Şonuň bilen birlikde Hudaýyň sözüni ýaýradyp , ugrunda meniň bendi bolan Mesihimiň syryny aýan eder ýaly , Hudaý bize bir gapy açsyn diýip , biziň üçin hem doga ediň .
51004004	Şeýlelikde , sözi edilmelisi ýaly aýan edeýin .
51004005	Pursatdan peýdalanyp , özüňizden bolmadyklar bilen paýhasly boluň .
51004006	Her kime nähili jogap bermelidigiňizi biler ýaly , sözüňiz duz bilen tagamly edilip , ýakymly bolsun .
51004007	Rebde işdeşim , sadyk hyzmatkär , söýgüli doganymyz Tihikus men hakda size ähli zady habar berer .
51004008	Ol siziň hal-ýagdaýyňyzy bilip , ýüregiňize teselli berer ýaly , ýörite şonuň üçin ,
51004009	sizden bolan sadyk we söýgüli doganymyz Onesimus bilen bile ony size ýolladym . Olar bu ýerde bolup geçýän zatlaryň hemmesini size aýdarlar .
51004010	Tussagda meniň bilen bile bolýan ýoldaşym Aristarkus bilen Barnabasyň ýegeni Markus size salam aýdýar . Markus baradaky buýruklary alansyňyz , barsa , ony kabul ediň .
51004011	Ýustus lakamly Ýeşu hem size salam aýdýar . Hudaýyň Patyşalygy üçin zähmet çekýän işdeşlerim bolan sünnetliler diňe şulardyr . Bular maňa teselli berdiler .
51004012	Özüňizden bolan , Mesih Isanyň guly Epafra size salam aýdýar . Ol Hudaýyň her isleginde kämil bolup , doly ynam bilen duruň diýip , dogalarynda hemişe siziň üçin göreş edýär .
51004013	Men onuň siz barada we Laodikiýa bilen Iýerapolisdäkiler barada gaty yhlaslydygyna güwä geçýärin .
51004014	Söýgüli tebip Luka bilen Dima size salam aýdýar .
51004015	Laodikiýadaky doganlara , Nimfasa we onuň öýündäki imanlylar ýygnagyna salam aýdyň .
51004016	Şu hat araňyzda okalandan soň , ony laodikiýaly imanlylar ýygnagyna hem okadyň . Siz hem Laokdikiýadan gelen haty okaň .
51004017	Arhipusa : « Dykgat et , Rebde alan hyzmatyňy bitirjek bol » diýip aýdyň .
51004018	Men Pawlus öz elim bilen bu salam hatyny ýazýaryn . Zynjyrlar bilen baglydygymy ýada salyň . Hudaýyň merhemeti siz bilen bolsun ! Omyn .
52001001	Ata Hudaý we Reb Isa Mesihde bolan selanikli imanlylar ýygnagyna Pawlusdan , Silwanusdan we Timoteosdan salam ! Atamyz Hudaýdan , Reb Isa Mesihden size merhemet hem parahatlyk bolsun !
52001002	Biz sizi dogalarymyzda ýatlap , elmydama baryňyz üçin Hudaýa şükür edýäris .
52001003	Imanyň hasyly bolan işiňizi , söýgüden emele gelen zähmetiňizi , Rebbimiz Isa Mesihe baglan umydyňyzdan dörän çydamyňyzy Hudaýymyz hem Atamyz öňünde dyngysyz ýatlaýarys .
52001004	Eý , Hudaý tarapyndan söýülýän doganlarym ! Biz Onuň sizi saýlanyny bilýäris .
52001005	Çünki biziň ýaýradýan Hoş Habarymyz size diňe bir söz bilen däl-de , gudrat bilen , Mukaddes Ruh bilen , uly ynam bilen gelip gowuşdy . Biz araňyzdakak siziň peýdaňyz üçin nähili ýaşandygymyzy özüňiz bilýänsiňiz .
52001006	Siz agyr muşakgatlara garamazdan , Mukaddes Ruhuň beren şatlygy bilen sözi kabul edip , bizden we Rebden görelde aldyňyz .
52001007	Şeýdip hem Makedoniýa bilen Ahaýadaky bütin imanlylara görelde bolduňyz .
52001008	Çünki Rebbiň sözi sizden eşidilip ugrady . Hudaýa bolan imanyňyzyň habary diňe Makedoniýa , Ahaýa däl-de , hemme ýere ýaýrady . Şoňa görä-de , bize gürrüň berere zat galmady .
52001009	Sebäbi olaryň özleri bizi nähili garşylandygyňyzy aýdyp , diri , hakyky Hudaýa gulluk etjek bolup ,
52001010	Onuň ölümden direlden , bizi geljekki gazapdan halas eden Ogly Isanyň Gökden gelmegine garaşmak üçin butlardan Hudaýa tarap öwrülendigiňizi gürrüň edýärler .
52002001	Doganlar , siziň ýanyňyza gelmegimiz ýöne ýere däldi , muny özüňiz bilýänsiňiz .
52002002	Bilşiňiz ýaly , biz öň Filipide horluk çekip , kemsidilmelere sezewar bolduk , ýöne uly garşylyk bolsa-da , Hudaýyň Hoş Habaryny size wagyz etmek üçin Hudaý bize gaýrat berdi .
52002003	Çünki haýyşymyz aldawa , hapalyga , hilä daýanman ,
52002004	eýsem Hudaýyň bizi mynasyp görüp , Hoş Habary tabşyranyna görä , biz adamlary däl-de , ýüregimizi synaýan Hudaýy hoşnut etjek bolup gepleýäris .
52002005	Çünki bilşiňiz ýaly , ýanyňyzda ýalynjaňlyk bilen gepläp , ýakymly sözleri açgözlülige asla perde edinen däldiris . Muňa Hudaý şaýatdyr .
52002006	Biz hiç kimden , sizden hem beýlekilerden hormat hantama bolmadyk .
52002007	Mesihiň resullary hökmünde size agram salyp hem bilerdik , ýöne biz öz çagalaryny bagryna basýan ene ýaly siziň araňyzda mylakatly gezdik .
52002008	Sizi şeýle küýseýän biz size diňe Hudaýyň Hoş Habaryny däl-de , öz janymyzy-da bermäge razydyk . Çünki bize gaty eziz bolduňyz .
52002009	Doganlar , özüňiz zähmetimizi , çeken azabymyzy ýada salaýansyňyz : biz Hudaýyň Hoş Habaryny size wagyz edenimizde hiç biriňize agram salmajak bolup , gije-gündiz işledik .
52002010	Iman eden siz babatda özümizi nähili mukaddes , dogry we müýnsüz alyp baranymyza özüňiz şaýatsyňyz , Hudaý-da şaýatdyr .
52002011	Bilşiňiz ýaly , bir atanyň çagalaryna edişi ýaly , biz hem siziň baryňyzy ruhlandyryp , size göwünlik berdik ,
52002012	Patyşalygyna , şöhratyna çagyran Hudaýa mynasyp gezmegiňizi tabşyrdyk .
52002013	Şonuň üçin hem Hudaýa dyngysyz şükür edýäris . Çünki siz Hudaýyň sözüni bizden eşidip kabul edeniňizde , muny adam sözi hökmünde däl-de , hakykatda bolşy ýaly , Hudaýyň sözi hökmünde kabul etdiňiz . Siz imanlylarda işleýän söz budur .
52002014	Sebäbi , eý doganlar , siz Hudaýyň Ýahudada Mesih Isa degişli bolan ýygnaklaryny görelde edindiňiz . Olaryň ýehudylardan çeken şol jebirlerini öz ildeşleriňizden çekdiňiz .
52002015	Hem Reb Isany , hem-de öz pygamberlerini öldüren , bizi hem kowalan ýehudylardyr . Olar özge milletlerden bolanlara gürrüň bermegimize , şeýdip hem olaryň gutulmagyna ýol bermezlik bilen , Hudaýyň halamaýan zadyny edýärler , bütin adamlara duşman bolýarlar .
52002016	Şeýlelikde , öz günä gaplaryny hemişe püre-pür edýärler . Emma Hudaýyň gazaby ahyrsoňy olaryň başyndan indi .
52002017	Eý doganlar , biz ýürek däl-de , didar boýunça az wagt sizden aýra düşsek-de , çuň küýseg bilen didaryňyzy görmäge köpräk gaýrat etdik .
52002018	Çünki ýanyňyza barasymyz gelýärdi . Men Pawlus muny ençeme gezek isledim , ýöne şeýtan bize päsgel berdi .
52002019	Biziň umydymyz , şatlygymyz , Rebbimiz Isa gelende , Onuň öňünde guwanjak täjimiz näme ? Siz dälmi ?
52002020	Hawa , biziň magtanjymyz hem , şatlygymyz hem sizsiňiz .
52003001	Şonuň üçin , mundan artyk çydamaga halymyz galmansoň , Afinyda ýeke galmaga razy bolduk .
52003002	Sizi imanyňyzda berkitmek , ruhlandyrmak üçin , Mesihiň Hoş Habaryny ýaýratmakda işdeşimiz , Hudaýyň hyzmatkäri bolan doganymyz Timoteosy ýanyňyza iberdik .
52003003	Muny bu muşakgatlar zerarly hiç kim gowşamasyn diýip etdik . Sebäbi biziň munuň üçin oturdylandygymyzy özüňiz bilýänsiňiz .
52003004	Siziň ýanyňyzdakak hem muşakgat çekjegimizi öňünden aýdypdyk . Bilşiňiz ýaly , şeýle hem boldy .
52003005	Şonuň üçin hem , men mundan artyk çydap bilmän , azdyryjy şeýtan sizi azdyryp , zähmetimiz biderek bolaýmasyn diýip , imanyňyzyň ýagdaýyny bilmek üçin , doganymyzy iberdim .
52003006	Emma ýanyňyzdan ýaňy gelen Timoteos siziň imanyňyz , söýgiňiz hakda bize oňat habarlar getirdi . Bizi hemişe gowulyk bilen ýatlaýandygyňyzy , biziň sizi göresimiz gelşi ýaly , siziň-de bizi gaty küýseýändigiňizi aýtdy .
52003007	Şu sebäpden , eý doganlar , biz bütin kynçylykdyr muşakgatlarymyz içinde imanyňyz üçin sizden teselli tapdyk .
52003008	Indi siz Rebde berk dursaňyz , biz ýaşarys .
52003009	Hudaýymyzyň öňünde siz sebäpli duýan bütin şatlygymyzyň öwezini siziň üçin Hudaýa nähili şükür etme bilen dolduryp bileris ?
52003010	Biz , ýüzüňizi görmek , imanyňyzyň ýetmezini doldurmak üçin , gije-gündiz tüýs ýürekden doga edýäris .
52003011	Atamyz Hudaýyň Özi we Rebbimiz Isa ýolumyzy size tarap göneltsin .
52003012	Reb biziň size bolan söýgimiz ýaly biri-biriňize we bütin adamlara bolan söýgiňizi artdyrsyn .
52003013	Rebbimiz Isa bütin mukaddesleri bilen gelende , Atamyz Hudaýyň öňünde mukaddeslikde müýnsüz bolar ýaly , ýüregiňizi berkitsin .
52004001	Mahlasy , eý doganlar , nähili gezmelidigi , Hudaýy nähili hoşnut etmelidigi barada bizden öwrenişiňiz ýaly , şoňa görä-de gezişiňiz ýaly , bu işde has köp ilerlemegiňizi Reb Isanyň ady bilen sizden haýyş edip ýalbarýarys .
52004002	Biziň Reb Isadan gelen haýsy buýruklary size berenimizi bilýänsiňiz .
52004003	Hudaýyň isleýäni , mukaddes bolmagyňyz üçin , zynadan saklanmagyňyz ,
52004004	her kişiniň Hudaýy tanamaýan milletler ýaly haram keýp bilen däl-de ,
52004005	öz bedenine mukaddeslik we hormat bilen eýelik etmegi , bu zatda hetdinden aşman , öz doganynyň hakyny iýmezligidir .
52004006	Çünki ozal size aýdyp güwä geçişimiz ýaly , bütin bu zatlar üçin Reb adamlary jezalandyrar .
52004007	Sebäbi Hudaý bizi hapalyga däl-de , mukaddeslige çagyrdy .
52004008	Bu çakylygy ret edýän adam , ynsany däl-de , size Öz Mukaddes Ruhuny beren Hudaýy ret edýändir .
52004009	Dogan söýgüsi hakda bolsa , size ýazmagymyzyň geregi ýok , çünki Hudaý birek-biregi söýmegi size öwredendir .
52004010	Aslyýetinde , siz tutuş Makedoniýadaky ähli doganlary-da söýýärsiňiz . Doganlar , biz sizden bu söýgiňizi has köp artdyrmagyňyzy haýyş edýäris .
52004011	Size buýruşymyz ýaly , gep-gürrüňsiz gezmek , öz işiňize gydyrdap , öz elleriňiz bilen işlemek üçin yhlasly boluň .
52004012	Şeýlelikde , keseki adamlaryň öňünde hormat bilen gezersiňiz , hiç bir zada zar bolmarsyňyz .
52004013	Doganlar , beýleki umytsyzlar ýaly gaýgy çekmezligiňiz üçin , ölen imanlylar hakda siziň maglumatsyz bolmagyňyzy islemeýäris .
52004014	Biz Isanyň ölüp direlenine ynanýarys . Ine , şeýle-de , Hudaý Isa bagly bolup ölenleri hem Onuň bilen bile yzlaryna getirer .
52004015	Rebbiň sözüne daýanyp , size şuny aýdýarys : biz diriler , Rebbiň gelmegine çenli galanlar , ölen imanlylardan asla öňe çykmarys .
52004016	Çünki Rebbiň Özi emirli gygyryş bilen , baş perişdäniň sesi bilen , Hudaýyň surnaýy bilen Gökden iner , şeýlelikde , ilki bilen Mesihe degişli ölüler direler .
52004017	Ondan soňra biz , galan diriler olar bilen bile Rebbi howada garşylamak üçin , bulutlar içinde alnyp göterileris . Şeýlelikde , elmydama Reb bilen bile bolarys .
52004018	Ine , şu sözler bilen biri-biriňize göwünlik beriň .
52005001	Eý doganlar , bu wakalaryň wagt hem möwsümleri hakda size ýazmagyň geregi ýok .
52005002	Çünki Rebbiň gününiň bir ogrynyň gije gelşi ýaly bolup geljegini özüňiz oňat bilýänsiňiz .
52005003	Adamlar : « Her zat parahatlyk , aman » diýen badyna , göwreli aýalyň burgusynyň tutuşy ýaly , birdenkä olaryň üstüne heläkçilik iner , gaçyp bilmezler .
52005004	Emma , doganlar , ol gün sizi bir ogry kimin basar ýaly , siz garaňkylykda dälsiňiz .
52005005	Çünki baryňyz nura , gündize degişli adamlarsyňyz . Biz gijä ýa garaňkylyga degişli däldiris .
52005006	Şeýlelikde , beýlekiler ýaly uklaman , oýa , hüşgär bolalyň .
52005007	Çünki uklaýanlar gije uklaýandyr , serhoş bolýanlar-da gije serhoş bolýandyr .
52005008	Gündize degişli bolan biz bolsa , iman , söýgi sowudyny geýip , kellämize tuwulga hökmünde , gutulyş umydyny geýnip , hüşgär bolalyň .
52005009	Çünki Hudaý bizi gazaba sezewar bolmak üçin däl-de , Rebbimiz Isa Mesih arkaly gutulyşa gowuşmak üçin belledi .
52005010	Biz oýa bolsak-da , ukuda bolsak-da , Onuň bilen ýaşar ýaly , Mesih biziň üçin öldi .
52005011	Şonuň üçin , şu wagt hem edişiňiz ýaly , biri-biriňizi ruhlandyryň , biri-biriňizi abatlaň .
52005012	Eý doganlar , araňyzda zähmet çekýänleriň , Reb ýolunda size öňbaşçylyk edip öwüt berýänleriň gadyryny bilmegi sizden haýyş edýäris .
52005013	Edýän işleriniň hatyrasyna olara çäksiz söýgi bilen hormat goýuň . Özara parahatçylykda ýaşaň .
52005014	Doganlar , size ýalbarýarys , boş gezýänlere öwüt-ündew ediň , göwnüçökgünlere göwünlik beriň , ejizleri goldaň , hemmeler barada sabyrly boluň .
52005015	Habardar boluň , hiç kim ýamanlyga ýamanlyk bilen gaýtargy bermesin . Gaýtam biri-biriňize , ähli adamlara ýagşylyk etjek bolup hemişe tagalla ediň .
52005016	Hemişe şatlyk ediň .
52005017	Dyngysyz doga ediň .
52005018	Ähli ýagdaýda şükür ediň . Çünki Hudaýyň Mesih Isada siz baradaky islegi şudur .
52005019	Ruhy söndürmäň .
52005020	Pygamberlik sözlerini äsgermezlik etmäň .
52005021	Her zady synap görüň . Gowy zady gaýym saklaň .
52005022	Her hili erbetlikden gaça duruň .
52005023	Parahatlygyň gözbaşy bolan Hudaýyň Özi sizi bütinleý mukaddes etsin . Ruhuňyz , janyňyz we teniňiz saklanyp , Rebbimiz Isa Mesih gelende nogsansyz hem müýnsüz bolsun .
52005024	Sizi çagyran Hudaý ynamdardyr , Ol muny başarar .
52005025	Doganlar , biziň üçin doga ediň .
52005026	Bütin doganlara mukaddes ogşuk bilen salam aýdyň .
52005027	Bu hatyň bütin mukaddes doganlara okalmagyny Rebbiň adyndan size tabşyrýaryn .
52005028	Rebbimiz Isa Mesihiň merhemeti siziň bilen bolsun ! Omyn .
53001001	Atamyz Hudaý we Reb Isa Mesihde bolan selanikli imanlylar ýygnagyna Pawlusdan , Silwanusdan we Timoteosdan salam !
53001002	Atamyz Hudaý , Reb Isa Mesih size merhemet etsin , parahatlyk bersin !
53001003	Eý doganlar , biz siz babatda elmydama Hudaýa şükür etmäge borçludyrys . Beýle etmegimiz ýaraşyklydyr . Çünki siziň imanyňyz gitdigiçe ösýär , her biriňiziň beýlekä bolan söýgüsi artýar .
53001004	Şeýlelik bilen , biz çekýän azaryňyzda , muşakgatyňyzda görkezýän çydam hem imanyňyz üçin , Hudaýyň ýygnaklary arasynda siziň bilen magtanýarys .
53001005	Bularyň bary Hudaýyň adalatly höküminiň belgisidir . Şonuň netijesinde , siz ugrunda görgi görýän Hudaýyňyzyň Patyşalygyna mynasyp saýylarsyňyz .
53001006	Çünki size muşakgat çekdirenlere Hudaýyň muşakgat bilen gaýtargy bermegi ,
53001007	muşakgat çeken sizi-de biziň bilen bile ynjaltmagy Onuň adyllygyna ýaraşyklydyr . Bu zatlar Reb Isa oduň ýalnynda güýçli perişdeleri bilen Gökden gelip görnen mahaly ýüze çykar .
53001008	Rebbimiz Isa Hudaýy tanamaýanlary , Özi baradaky Hoş Habara uýmaýanlary jezalar .
53001009	Bular Onuň huzuryndan , güýjüniň şöhratyndan daş bolup , ebedi heläkçilik jezasyny çekerler .
53001010	Ol günde Reb Öz mukaddeslerinde şöhratlanmak , bütin iman edenleri täsin galdyrmak üçin şol gün gelende , şeýle bolar . Siz hem iman edenlerdensiňiz , çünki siz özüňize beren güwäligimize ynandyňyz .
53001011	Şonuň üçin Hudaýymyz sizi Öz çakylygyna mynasyp saýsyn , ýagşylyga bolan ähli arzuwyňyzy , imandan ugur alan ähli işiňizi gudrat bilen amala aşyrsyn diýip , hemişe siziň üçin doga edýäris .
53001012	Biz muny Hudaýymyzyň we Reb Isa Mesihiň merhemetine görä , Rebbimiz Isanyň ady sizde şöhratlansyn , siz hem Onda şöhratlanyň diýip edýäris .
53002001	Rebbimiz Isa Mesihiň gelmegi we Onuň bilen bilelikde bolmak üçin ýygnanyşmagymyz hakda , eý doganlar , sizden haýyş edýäris :
53002002	Rebbiň gününiň gelip ýetenligini aýdýan bir ruh , bir söz ýa bizden baran ýaly edip görkezilen bir hat siziň pikiriňizi haýdan-haý sarsdyrmasyn , gorka salmasyn .
53002003	Özüňizi hiç kime hiç bir ýol bilen aldatmaň . Çünki imandan dönme gelýänçä , bikanun adam , heläkçilik ogly peýda bolýança , ol gün gelmez .
53002004	Bu adam Hudaý diýilýän ýa-da çokunylýan her zada garşy durup , özüni hemmeden ýokary tutar , hatda Hudaýyň ybadathanasynda oturyp , özüni Hudaý diýip yglan eder .
53002005	Men heniz siziň ýanyňyzdakam , bulary size aýdanym ýadyňyza düşmeýärmi ?
53002006	Öz wagtynda peýda bolar ýaly , indi bu adamy nämäniň bökdeýänini özüňiz bilýänsiňiz .
53002007	Çünki bikanunlyk syry şu wagt hem hereketde , ýöne ony bökdeýän aradan aýrylýança , öz işini dowam etdirer .
53002008	Şonda şol bikanun adam peýda bolar , ony Reb Isa agzynyň demi bilen öldürer , gelmeginiň haýbaty bilen ýok eder .
53002009	Ol adam şeýtanyň güýji boýunça , her hili ýalan gudrat , alamat we mugjyza bilen ,
53002010	heläk bolýanlary aldawa salýan her hili ýamanlyk bilen geler . Olar hakykaty söýmegi , şeýdip hem gutulmagy ret edendikleri üçin heläk bolar .
53002011	Ine , şu sebäpden hem ýalana ynansynlar diýip , Hudaý olara bir aldawçy güýç ýollaýar .
53002012	Ol muny hakykata ynanman , ýamanlygy halaýanlaryň bary höküm edilsin diýip edýär .
53002013	Emma biz , eý , Reb tarapyndan söýülýän doganlar , siz üçin hemişe Hudaýa şükür etmäge borçludyrys . Çünki Hudaý sizi Ruh arkaly mukaddes edilip , hakykata ynanmak bilen gutulmagyňyz üçin başlangyçdan saýlady .
53002014	Ol Rebbimiz Isa Mesihiň şöhratyna gowuşmagyňyz üçin , biziň wagyz edýän Hoş Habarymyz arkaly sizi muňa çagyrdy .
53002015	Eý doganlar , şoňa görä indi berk duruň ! Bizden söz bilen ýa hat arkaly öwrenen taglymatyňyza ýapyşyň .
53002016	Rebbimiz Isa Mesihiň Özi we bizi söýüp , merhemeti bilen bize baky teselli , ýagşy umyt beren Atamyz Hudaý ,
53002017	siziň ýüregiňize teselli bersin , sizi her oňat işde hem sözde berkitsin .
53003001	Mahlasy , doganlar , Rebbiň sözüniň , siziň araňyzda bolşy ýaly , çaltlyk bilen ýaýrap , şöhratlanmagy üçin , biz barada doga ediň .
53003002	Erbet , ýaman adamlardan gutulmagymyz üçin doga ediň . Çünki hemmesi iman getiren däldir .
53003003	Emma Reb ynamdardyr . Ol sizi berkider , iblisden gorar .
53003004	Biziň buýranlarymyzy hem edýänligiňize , hem-de etjekdigiňize Rebde size ynamymyz bar .
53003005	Reb ýüregiňizi Hudaýyň söýgüsine , Mesihiň sabryna gönükdirsin .
53003006	Doganlar , bizden alan taglymatyňyza uýmaýan , boş gezýän her bir dogandan daş durmagyňyzy Reb Isa Mesihiň adyndan size buýurýarys .
53003007	Çünki bizi nähili görelde edinmelidigiňizi özüňiz bilýänsiňiz . Sebäbi biz siziň araňyzda boş gezmedik .
53003008	Hiç kimiň çöregini hem mugt iýmän , siziň hiç biriňize agram salmajak bolup , zähmet çekip gije-gündiz azap bilen işledik .
53003009	Biz muny sizden ýardam almaga hakymyzyň bolmanlygy üçin däl , eýsem , bizden görelde alar ýaly , size nusga bolmak üçin etdik .
53003010	Biz ýanyňyzdakak hem size : « Kim işlemek islemeýän bolsa , onda ol damak-da iýmesin » diýen buýrugy berdik .
53003011	Çünki siziň araňyzda käbir adamlaryň boş gezýänini , hiç bir iş etmän , beýlekileriň işine gatyşýanyny eşidýäris .
53003012	Beýle adamlara gep-gürrüňsiz işläp , öz çöreklerini gazanmagy Reb Isa Mesihiň adyndan buýrup , nesihat berýäris .
53003013	Emma siz doganlar , ýagşylyk etmekde ýadamaň .
53003014	Kim bu hatda aýdanlarymyza gulak asmasa , ony belgä alyň . Onuň bilen gatnaşyk etmän , utandyryň .
53003015	Ony duşman hökmünde görmän , ýöne bir dogan hökmünde oňa öwüt beriň .
53003016	Parahatlygyň gözbaşy bolan Rebbiň Özi size hemişe , her ýagdaýda parahatlyk bersin ! Reb baryňyz bilen bolsun !
53003017	Men Pawlus bu salamy size öz elim bilen ýazýandyryn . Meniň her hatymdaky belgim şudur , şeýle ýazýaryn .
53003018	Rebbimiz Isa Mesihiň merhemeti siziň baryňyz bilen bolsun !
54001001	Halasgärimiz Hudaýyň , umydymyz Mesih Isanyň buýrugy bilen Mesih Isanyň resuly bolan men Pawlusdan ,
54001002	imanda oglum Timoteosa salam ! Ata Hudaý , Rebbimiz Mesih Isa saňa merhemet hem rehim etsin , parahatlyk bersin !
54001003	Makedoniýa barýarkam senden haýyş edişim ýaly , sen özge taglymatlary ýaýratmazlygy käbir adamlara tabşyrmak üçin Efesde gal .
54001004	Olar ertekilerden , tükeniksiz nesil şejerelerinden el götersin . Bu zatlar Hudaýyň imana daýanan işine peýda bermekden köp , jedellere sebäp bolýandyr .
54001005	Bu buýrugyň maksady sap ýürekden , dogry ynsapdan , hilesiz imandan ugur alan söýgüdir .
54001006	Käbir adamlar bu zatlardan azaşyp , boş geplere ýykgyn etdiler .
54001007	Olar Mukaddes Kanunyň öwredijileri bolmak isleýär , ýöne ne öz aýdýan zatlaryna , ne-de nygtap tassyklaýan zatlaryna düşünýär .
54001008	Biz Kanunyň ony kanuna laýyklykda ulanýan adam üçin oňatdygyny bilýäris .
54001009	Ýene-de Kanunyň dogry adam üçin däl-de , kanunsyzlar we agyzzyryksyzlar , hudaýsyzlar we günäkärler , mukaddes däller we mukaddesi sylamaýanlar , ata-enesini öldürýänler , ganhorlar ,
54001010	zynagärler , beçebazlar , gul satýanlar , ýalançylar , ýalan ýere ant içýänler we sag taglymata garşy başga näme bar bolsa , bular üçin goýlandygyny biz bilýäris .
54001011	Mübärek Hudaýyň maňa ynanylyp berlen şöhratly Hoş Habary boýunça bu şeýledir .
54001012	Maňa kuwwat berýän Rebbimiz Mesih Isa şükür edýärin . Sebäbi Ol meni sadyk saýyp , Öz gullugyna belledi .
54001013	Ozallar Oňa dil ýetiren , azar berip , zorluk eden hem bolsam , Ol maňa rehim etdi . Çünki men edenlerimi nadanlykdan , imansyzlykdan edipdim .
54001014	Ýöne iman , Mesih Isada bolan söýgi bilen birlikde Rebbimiziň merhemeti meniň üstüme bolluk bilen ýagdy .
54001015	« Mesih Isa günäkärleri gutarmak üçin dünýä geldi » diýen söz takyk , her taýdan kabula laýyk sözdür . Ol günäkärleriň iň erbedi mendirin .
54001016	Emma Mesih Isa Özüne iman edip , ebedi ýaşaýşa gowuşjaklara görelde hökmünde , Öz çäksiz sabryny günäkärleriň iň erbedi bolan mende görkezsin diýip , maňa rehim edildi .
54001017	Bütin döwürleriň Patyşasy , ölmez hem görünmez ýalňyz akyldar Hudaýa ebedilik hormat , şöhrat bolsun ! Omyn .
54001018	Eý oglum , Timoteos , sen özüň hakdaky ozalky pygamberliklere daýanyp , söweşiň iň oňadyny alyp barar ýaly , men şol pygamberliklere laýyklykda şu buýrugy saňa ynanýaryn .
54001019	Imany , dogry ynsaby sakla . Käbir adamlar dogry ynsaby bir ýana itip , iman babatda batdylar .
54001020	Imeneýus we Isgender bulardandyr . Men küpür etmezligi öwrensinler diýip , olary şeýtana tabşyrdym .
54002001	Her zatdan öň şuny ündeýärin : biz takwa hem agras , aram we gep-gürrüňsiz ýaşar ýaly , bütin adamlar ,
54002002	patyşalar we häkimiýet eýeleriniň bary üçin dilegler , dogalar , ýalbaryşlar hem şükürler edilsin .
54002003	Çünki bu oňat we Halasgärimiz Hudaýyň halaýan zadydyr .
54002004	Ol bütin adamlaryň gutulmagyny , hakykat bilimine ýetmegini isleýändir .
54002005	Çünki Hudaý birdir . Hudaý bilen adam arasynda durýan ýeke-täk Töwellaçy bardyr .
54002006	Ol hem ynsan bolan , Özüni hemmeler üçin töleg hökmünde hödürlän Mesih Isadyr . Muňa-da öz wagtynda güwä geçilendir .
54002007	Şu maksat bilen jarçy , resul hökmünde Mesihde hakykaty aýdýaryn , ýalan sözlemeýärin ― men ýehudy dällere imany hem hakykaty öwrediji bolup bellendim .
54002008	Erkekleriň gaharlanyp jedelleşmän , her ýerde mukaddes eller galdyryp doga etmegini isleýärin .
54002009	Aýallaryň hem saç örümleri , gyzyllar , hünjüler we gymmatbaha eşikler bilen däl-de , eýsem , ýaraşykly egin-eşikler , haýa we salykatlylyk bilen ,
54002010	Hudaý ýolunda gezýändiklerini ykrar edýän aýallara ýaraşýan ýagşy işler bilen özlerini bezemeklerini isleýärin .
54002011	Aýal sessizlik , tutuşlygyna tabynlyk içinde öwrensin .
54002012	Aýalyň sapak bermegine , erkege agalyk etmegine rugsat etmeýärin , ol sessiz-üýnsüz bolsun .
54002013	Çünki öňürti Adam , onsoň Howa ýaradyldy .
54002014	Aldanan hem Adam däldi , aýal aldanyp , ýazykly boldy .
54002015	Ýöne aýal salykatlylyk bilen , imanda , söýgüde we mukaddeslikde bolup , çaga dogurmak bilen gutular .
54003001	Ine , bir dogry söz : kim gözegçi bolmaga jan çekýän bolsa , onda ol oňat işi arzuw edýär .
54003002	Şoňa görä-de , gözegçi müýnsüz , diňe bir aýalyň äri , hüşgär , sagdyn düşünjeli , gepi-sözi ýerlikli , myhmansöýer , öwretmäge ukyply ,
54003003	şeraba höwesjeň däl , igenjeň däl , ýumşak , uruşdan gaçýan , haram gazanç etmeýän bolmalydyr .
54003004	Öz öýüni oňat dolandyrmaly , doly agraslyk bilen çagalaryna diýenini etdirmelidir .
54003005	Kim öz öýüni dolandyryp bilmeýän bolsa , onda ol Hudaýyň ýygnagynyň aladasyny nähili eder ?
54003006	Gözegçi ýaňy iman getireniň biri bolmaly däl , ýogsa , tekepbirlik edip , iblisiň sezewar bolan hökmüne sezewar bolmagy mümkin .
54003007	Aýyplanjak ýagdaýa , iblisiň duzagyna düşmez ýaly , ol ýygnagyň daşyndakylar tarapyndan-da oňat diýip güwä geçilýän adam bolmalydyr .
54003008	Şonuň ýaly , ýygnagyň hyzmatçylary hem hormatly , ikidilli däl , köp şeraba höwessiz , haram gazanç etmeýän ,
54003009	sap wyždan bilen imanyň syryny saklaýan adamlar bolmalydyr .
54003010	Bular hem öňürti synalsyn , onsoň , müýnsüz bolsalar hyzmat etsinler .
54003011	Şonuň ýaly-da , aýallary hem hormatly , myjabatçy däl , hüşgär , her zatda wepaly bolmalydyr .
54003012	Hyzmatçylar diňe bir aýalyň äri , çagalaryny , öz öýlerini oňat dolandyrýan adamlar bolsun .
54003013	Çünki hyzmatlaryny oňat berjaý edýänler özlerine oňat dereje , Mesih Isa iman etmekde uly gaýrat gazanýandyr .
54003014	Men az wagtdan seniň ýanyňa barmagy umyt edýärin .
54003015	Ýöne bulary saňa men gijä galsam , Hudaýyň maşgalasy , ýagny hakykatyň diregi hem daýanjy bolan diri Hudaýyň ýygnagy arasynda özüňi nähili alyp barmagy bilmegiň üçin ýazýaryn .
54003016	Hudaýyň ýolunyň syry uludyr , muny hiç kim inkär edip bilmez . Hudaý bedende aýan boldy , Ruhda tassyklandy , perişdeler tarapyndan görüldi , milletlere wagyz edildi , dünýäde Oňa iman getirildi , şöhrat içinde ýokary alyndy .
54004001	Ruh nygtap aýdýar : soňky wagtlarda käbir adamlar imandan däner .
54004002	Ynsaplaryna dag basylan ýalançylaryň ikiýüzlüligi zerarly aldawçy ruhlara , jynlaryň taglymatlaryna gulak asar .
54004003	Bu ýalançylar öýlenmegi gadagan eder , iman edip , hakykaty bilýänleriň şükür bilen iýmeleri üçin , Hudaýyň ýaradan tagamlaryndan gaça durmagy buýrar .
54004004	Hudaýyň ýaradan bar zady gowudyr , şükür bilen kabul edilse , hiç bir zat ret edilmeli däldir .
54004005	Çünki bar zat Hudaýyň sözi we doga arkaly mukaddes edilýändir .
54004006	Sen bulary doganlaryň ýadyna salsaň , imanyň , eýeren oňat taglymatyň sözleri bilen ýetişdirilip , Mesih Isanyň oňat hyzmatkäri bolarsyň .
54004007	Ýaramaz hekaýalary , kempirleriň ertekilerini ret edip , özüňi Hudaýyň ýolunda werdiş et .
54004008	Beden maşkynyň peýdasy azdyr , ýöne häzirki we geljekki ýaşaýşyň wadasyna eýe bolan takwalyk her ugurdan peýdalydyr .
54004009	Bu söz dogry sözdür , her jähetden makullanmaga laýykdyr .
54004010	Biz munuň üçin zähmet çekýäris , sögünç eşidýäris . Çünki umydymyzy ähli adamlaryň , ylaýta-da , iman edenleriň Halasgäri diri Hudaýa bagladyk .
54004011	Bu zatlary buýur , öwret .
54004012	Hiç kim seni ýaşdygyň üçin äsgermezlik etmesin . Gep-gürrüňde , ýaşaýyşda , söýgüde , Ruhda imanda we tämiz ahlakda iman getirenlere görelde bol .
54004013	Men barýançam , Mukaddes Ýazgylary ýygnaga okamak , öwüt-ündew etmek , öwretmek bilen meşgul bol .
54004014	Pygamberlik sözi arkaly we ýaşulular guramasynyň seniň üstüňe el goýmagy bilen özüňe berlen ruhy sylagy gözden salma .
54004015	Bu işlerde yhlasly bol . Ilerleýşiňi hemmeleriň görmegi üçin , bular bilen meşgullan .
54004016	Özüňe hem taglymata dykgat et , bu işleri dowam etdir . Sebäbi muny etmek bilen , sen hem özüňi , hem özüňe gulak asýanlary halas edersiň .
54005001	Garry adamy ynjatma , oňa öz ataň ýaly , öwüt-ündew ber .
54005002	Ýaş ýigitlere öz doganlaryň ýaly , garry aýallara öz eneň ýaly , ýaş aýallara hem öz aýal doganlaryň ýaly , tämiz ahlak bilen öwüt-ündew et .
54005003	Dul hatynlary , çyndan dul bolsalar syla .
54005004	Bir dul hatynyň çagalary ýa agtyklary bar bolsa , onda olar öňürti öz maşgalalaryna ýardam etmek bilen , Hudaý ýolunda gezmegi , öz ulularyna bolan borçlaryny ödemegi öwrensinler . Çünki bu Hudaýyň halanydyr .
54005005	Çyn dul bolup , ýeke galan hatyn umydyny Hudaýa baglaýandyr . Gije-gündiz dileglerde , dogalarda erjellik edýändir .
54005006	Emma aýşy-eşretde ýaşaýan dul hatyn dirilikde ölüdir .
54005007	Müýnsüz bolmagy üçin , bu zatlary olara buýur .
54005008	Biri öz ýakynlarynyň , ylaýta-da , öz maşgalasynyň aladasyny etmeýän bolsa , onda ol imany inkär edip , imansyzdan beter bolandyr .
54005009	Ýagşy işlerde güwä geçilýän , diňe bir äre aýal bolup , altmyş ýaşdan aşak bolmadyk dul hatyn ,
54005010	oglan-uşak ýetişdiren bolsa , ýatlary myhman alan bolsa , mukaddesleriň aýaklaryny ýuwan bolsa , muşakgat çekýänlere ýardam eden bolsa , her bir oňat işiň yzynda ylgan bolsa , ady dullar depderine ýazylsyn .
54005011	Ýaş dul hatynlaryň atlaryny ýazmagy ret et . Çünki olar höwese düşüp , Mesihden uzaklaşanlarynda , äre barjak bolar .
54005012	Şeýlelikde , öňki imany taşlandyklary zerarly , jeza sezewar bolarlar .
54005013	Mundan başga-da , öýin-öýin aýlanyp , ýaltalyga öwrenişerler . Diňe ýaltalyga öwrenişmek bilen çäklenmän , eýsem , ýaraşyksyz gepleri agza alyp , beýlekileriň işlerine garyşýan gepçiler bolar .
54005014	Şonuň üçin , men ýaş dul hatynlaryň äre barmaklaryny , çaga dogurmaklaryny , hojalygy dolandyrmaklaryny , duşmana hiç bir myjabat üçin bahana bermezliklerini isleýärin .
54005015	Çünki käbirleri azyp , eýýäm şeýtanyň yzyna eýerdi .
54005016	Iman eden bir erkegiň ýa aýalyň dul galan dogan-garyndaşlary bar bolsa , olary goldasyn , imanlylar ýygnagyna agram düşmesin . Şeýle , ýygnak çyn dul hatynlary goldap biler .
54005017	Ýygnagy oňat dolandyrýan ýaşulular , ylaýta-da , Hudaýyň sözüni ýaýratmakda , öwretmekde zähmet çekýänler iki esse hormata laýyk görülsin .
54005018	Çünki Mukaddes Ýazgy : « Harman döwýän öküziň agzyny baglama » , « Işçi öz hakyna mynasypdyr » diýýär .
54005019	Iki ýa üç şaýat bolmasa , bir ýaşuly hakdaky aýyplamany kabul etme .
54005020	Beýlekiler hem gorkar ýaly , günä edýänlere hemmeleriň öňünde temmi ber .
54005021	Öňünden höküm etmän , hiç zatda birinden ýüz görmän , bu ýazanlarymy goramagyňy Hudaýyň , Mesih Isanyň we saýlanan perişdeleriň öňünde saňa berk tabşyrýaryn .
54005022	Biriniň depesine el goýmakda howlukma , başga kişileriň günälerine şärik bolma . Özüňi tämiz sakla .
54005023	Diňe suw içmän , aşgazanyň we ýygy-ýygydan bolýan nähoşlugyň üçin az-kem şerap iç .
54005024	Käbir adamlaryň günäleri bellidir , höküme olardan öň ýetýändir . Käbirleriniňki bolsa soň aýan bolýandyr .
54005025	Şonuň ýaly , oňat işler-de bellidir , belli däller-de ýaşyryn galyp bilmez .
54006001	Gulluk boýuntyrygy astyndakylaryň hemmesi Hudaýyň adyna , taglymatyna dil ýetmez ýaly , öz hojaýynlaryny sylag-hormata mynasyp bilsin .
54006002	Hojaýynlary iman getiren gullar bolsa dogan bolandyklary üçin , olary äsgermezlik etmän , gaýtam , has beter hyzmat etsin . Çünki bu oňat hyzmatdan peýdalanýanlar imanly hem söýgülidir . Bulary öwret , ünde .
54006003	Kim-de kim başga taglymaty ýaýradyp , sagdyn sözleri , Rebbimiz Isa Mesihiň sözlerini we Hudaýyň ýoluna degişli taglymaty oňlamaýan bolsa ,
54006004	onda ol tekepbirdir , hiç zady bilýän däldir , jedel , söz dawalarynyň hassasydyr . Göripçilik , çekişme , ýamanlama , erbet şübheler ,
54006005	pikirleri zaýalanyp , Hudaýyň ýoluny gazanç ýoly hasaplap , hakykatdan mahrum bolan adamlaryň üznüksiz jedelleri şu zatlardan ugur alýandyr . Beýle adamlardan gaça duruň .
54006006	Baryňa kaýyl bolup , Hudaýyň ýolundan ýöremek uly gazançdyr .
54006007	Çünki biz dünýä hiç bir zat getirmedik , hiç bir zat hem äkidip bilmejegimiz bellidir .
54006008	Iýmäge , geýmäge zadymyz bar bolsa , bulara kaýyldyrys .
54006009	Baýajak bolýanlar bolsa synaglaryň duzagyna düşüp , adamlary çöküşe , heläkçilige sokýan ençeme düşnüksiz hem zyýanly höweslere ýolukýandyr .
54006010	Çünki her hili erbetligiň bir köki pul söýgüsidir . Käbir adamlar munuň yşkyna düşüp , imandan azaşdylar , köp sanjylar bilen özlerini gynadylar .
54006011	Emma sen , eý Hudaý adamy , bu zatlardan gaç . Dogrulygyň , Hudaýyň ýolunyň , imanyň , söýginiň , sabyr hem ýumşaklygyň yzynda ylga .
54006012	Imanyň oňat göreşini alyp bar . Ebedi ýaşaýşa ýapyş . Sen muňa çagyrylyp , ençeme şaýadyň öňünde imany oňat ykrar edensiň .
54006013	Bar zada ýaşaýyş beren Hudaýyň we Pontius Pilatusyň garşysynda oňat ykrar eden Mesih Isanyň huzurynda saňa tabşyrýaryn ,
54006014	Rebbimiz Isa Mesih gelýänçä , Hudaýyň buýrugyny çirksiz we müýnsüz sakla .
54006015	Mübärek , täk Hökümdar , patyşalar Patyşasy , rebler Rebbi ,
54006016	ölümsizligiň ýeke-täk eýesi , ýetdirmez nurda ýaşaýan , hiç bir ynsanyň görmedik hem görüp bilmejek Hudaýy Mesihi öz wagtynda görkezer . Hormat hem gudrat baky Onuňky bolsun ! Omyn .
54006017	Häzirki döwürdäki baýlara tekepbir bolmazlygy tabşyr . Wepasyz baýlyga däl-de , lezzet almagymyz üçin , her zady bize bolluk bilen beren diri Hudaýa umyt baglasynlar .
54006018	Olara ýagşylyk etmegi , ýagşy işlere baý bolmagy , sahylygy , jomartlygy tabşyr .
54006019	Soňsuz ýaşaýşa eýe bolar ýaly , geljek üçin özlerine berk bina boljak hazynany birikdirsinler .
54006020	Eý Timoteos , özüňe ynanylyp berleni gora . Ýaramaz , boş sözlerden , ýalan ýere bilim diýilýän gapma-garşylyklardan ýüz dönder .
54006021	Bu ýalan bilimi ykrar edip , käbir adamlar imandan azaşdylar . Hudaýyň merhemeti seniň bilen bolsun ! Omyn .
55001001	Mesih Isadaky ýaşaýyş wadasy boýunça Hudaýyň islegi bilen Mesih Isanyň resuly bolan men Pawlusdan ,
55001002	söýgüli oglum Timoteosa salam ! Ata Hudaý , Rebbimiz Mesih Isa saňa merhemet hem rehim etsin , parahatlyk bersin .
55001003	Men gije-gündiz edýän dogalarymda seni dyngysyz ýatlap , atalarym ýaly sap wyždandan hyzmat edýän Hudaýyma şükür edýärin .
55001004	Gözýaşlaryňy ýada salyp , şatlykdan dolmak üçin seni göresim gelýär .
55001005	Ozal mamaň Loisde we eneň Ewnikide bolan hilesiz imany ýatlaýaryn , onuň sende-de bardygyna doly ynanýaryn .
55001006	Şu sebäpden , ellerimi üstüňe goýmagym arkaly Hudaýyň saňa beren sylagyny lowurdatmagyňy ýadyňa salýaryn .
55001007	Çünki Hudaý bize gorkaklyk ruhuny däl-de , güýç , söýgi , nebsiňe buýurma ruhuny berendir .
55001008	Şoňa görä , Rebbimiz hakda güwälik etmäge , Onuň ugrunda bendi bolan maňa utanman , Hudaýyň beren kuwwaty bilen Hoş Habaryň ugrunda meniň bilen bile görgi gör .
55001009	Hudaý bizi eden işlerimize görä däl-de , maksat hem merhemetine görä gutaryp , mukaddes ýaşaýşa çagyrdy . Bu merhemet bize ezelden Mesih Isada berlip ,
55001010	indi bolsa , ölümi aradan aýran , ýaşaýyş hem ölmezligi Hoş Habar arkaly yşyga çykaran Halasgärimiz Mesih Isanyň gelmegi bilen aýan edildi .
55001011	Men hem bu Hoş Habaryň jarçysy , resuly we milletleriň öwredijisi edilip bellendim .
55001012	Şu görgüleri görmegimiň sebäbi hem şudur . Emma men utanmaýaryn , çünki Kime iman edenimi bilýärin , Onuň maňa tabşyran zadyny şol güne çenli saklamagy başarjakdygyna doly ynamym bar .
55001013	Menden eşiden sagdyn sözleriňiň nusgasyny iman , Mesih Isa bolan söýgi bilen gaýym sakla .
55001014	Özüňe ynanylyp berlen oňat taglymaty içimizde ýaşaýan Mukaddes Ruh arkaly gora .
55001015	Aziýa ilindäkileriň hemmesiniň , şol sanda Figelus hem Ermogenis dagynyň menden arany açanyny bilýänsiň .
55001016	Reb Onisiforyň içersine rehimdarlyk etsin . Çünki ol ençeme gezek janyma jan goşdy , zynjyrlar bilen baglydygyma utanman ,
55001017	Rimdekä meni gaýrat edip gözläp tapdy .
55001018	Ol günde Rebden rehimdarlyk tapmagy Reb oňa yhsan etsin ! Onuň Efesde näçe hyzmat edenini seniň özüň gaty oňat bilýänsiň .
55002001	Şeýlelikde , oglum , Mesih Isadaky merhemet bilen güýçlen .
55002002	Birtopar şaýatlaryň ýanynda menden eşiden sözleriňi beýlekilere-de öwredip biljek adamlara tabşyr .
55002003	Mesih Isanyň oňat esgeri bolup , meniň bilen bilelikde görgi gör .
55002004	Esgerlik edýän adam özüni esgerlige çagyrany hoşnut etjek bolup , gündelik ýaşaýyş işlerine garyşýan däldir .
55002005	Ýaryşa gatnaşýan adam ýaryşyň şertlerini berjaý etmese , baýrak almaz .
55002006	Zähmet çeken daýhan , hasylyndan ilkinji paýy özi almalydyr .
55002007	Aýdýanlarym hakda oýlan . Reb saňa her zatda aň-düşünje berer .
55002008	Meniň ýaýradýan Hoş Habaryma görä , Dawudyň neslinden bolup , ölümden direlen Isa Mesihi ýada sal .
55002009	Men bu Hoş Habar ugrunda , jenaýatçy ýaly , zynjyrlar bilen baglanyp görgi görýärin . Ýöne Hudaýyň sözi baglanan däldir .
55002010	Şu sebäpden , saýlananlar hem baky şöhrat bilen birlikde Mesih Isadaky gutulyşa gowşar ýaly , olaryň hatyrasyna her zada döz gelýärin .
55002011	Bu bir dogry sözdür : Onuň bilen bile ölen bolsak , Onuň bilen bile-de ýaşarys .
55002012	Çydasak , Onuň bilen bile höküm süreris . Ony inkär etsek , Ol hem bizi inkär eder .
55002013	Biz wepaly galmasak hem , Ol wepaly bolar . Çünki Ol Özüni inkär edip bilmez .
55002014	Bu zatlary olaryň ýadyna sal . Eşidýänleri heläkçilige eltmekden başga hiç bir zada peýda bermeýän söz dawalaryny çykarmazlygy Rebbiň huzurynda olara berk tabşyr .
55002015	Hakykat sözüni dogry ulanyp , özüňi gowy görülýän , utanmajak işçi hökmünde Hudaýa hödürlejek bolup gaýrat et .
55002016	Ýaramaz , boş sözlerden gaça dur . Çünki bulara baş goşýanlar hudaýsyzlykda mundan beýläk-de ilerlärler .
55002017	Olaryň sözleri rak kimin ýaýrar . Imeneýus bilen Filitus bulardandyr .
55002018	Olar direlişiň eýýäm bolup geçendigini aýtmak bilen , hakykatdan azaşdylar , indi bolsa käbir adamlaryň imanyny dargadýarlar .
55002019	Emma Hudaýyň berk binasy durandyr . Ol « Reb Özüniňkileri tanaýandyr » , « Rebbiň adyna baglanan her kes ýamanlykdan uzak dursun » diýen sözler bilen möhürlidir .
55002020	Bir uly öýde diňe gyzyl , kümüş gaplar däl , eýsem , agaç we toprakdan ýasalan gaplar-da bardyr . Olaryň käbiri abraýly , käbiri bolsa abraýsyz iş üçindir .
55002021	Şeýlelikde , eger biri özüni bu abraýsyz işlerden tämizlese , onda ol hormatly maksatlara ýaraşykly , mukaddes edilen , hojaýynyna peýdaly we her bir oňat işe taýýar gap bolar .
55002022	Ýaşlyk höweslerinden gaç . Sap ýürek bilen Rebbi çagyrýanlaryň ählisi bilen birlikde dogrulyk , iman , söýgi we parahatlyk yzyna eýer .
55002023	Samsyk hem düşnüksiz jedellerden çekil . Çünki dawalaryň bulardan turýandygyny bilýänsiň .
55002024	Rebbiň guly dawalaşmaly däl , hemmelere mylakatly , öwretmäge ukyply , sabyrly bolmalydyr .
55002025	Özüne garşy bolanlary ýumşaklyk bilen ýola getirmelidir . Hakykatyň bilimine ýeter ýaly , Hudaý olara , belki , bir toba ýoluny açar .
55002026	Şeýdip , olar aýylyp , islegini ýerine ýetirmekleri üçin özlerini tussag eden iblisiň duzagyndan gutular .
55003001	Şuny bil , soňky günlerde kyn pursatlar bolar .
55003002	Çünki adamlar özüni söýýän , pula gyzan , öwünjeň , tekepbir , küpür gürleýji , ene-ata boýun egmeýän , gadyr bilmez , mukaddeslikden mahrum ,
55003003	doňýürek , barlyşyksyz , myjabatçy , nebsine buýurmazak , zalym we ýagşylyga duşman bolar .
55003004	Dönük , ätiýaçsyz , gopbamsy , lezzeti Hudaýdan köp söýýän ,
55003005	Hudaýyň ýolunda ýörän bolup , bu ýoluň güýjüni inkär edýänler çykar . Beýle adamlardan arany aç .
55003006	Çünki ogrynça öýlere girip , günäler bilen ýükli , dürli höwesler bilen äkidilýän ,
55003007	hemişe öwrenip-de , hiç haçan hakykat bilimine ýetip bilmeýän gowşak aýallary tussag edýän adamlar bulardandyr .
55003008	Ýannis bilen Ýambris Musa nähili garşy duran bolsa , bular-da , şonuň ýaly , hakykata garşy durýar . Olar pikirleri zaýalanan , imanda ret edilen adamlardyr .
55003009	Emma ýene ilerläp bilmezler . Çünki öňküler ýaly bularyň-da akylsyzlygy hemmelere belli bolar .
55003010	Sen bolsa meniň taglymatymy , özümi alyp barşymy , maksadymy , imanymy , sabrymy , söýgimi , çydamymy ,
55003011	gören azardyr görgülerimi , meselem , Antakiýa , Konýa we Listrada başymdan geçenleri berk yzarladyň . Men nähili azarlara döz geldim ! Reb meni hemmesinden gutardy .
55003012	Mesih Isada Hudaýyň ýoluna mynasyp ýaşamak isleýänleriň bary azar çeker .
55003013	Emma erbet , kezzap adamlar aldap hem aldanyp , erbetlikde ýene ilerlär .
55003014	Sen bolsa kimlerden öwrenendigiňi bilýänligiň üçin , öwrenen , doly ynanýan zatlaryňa bagly gal .
55003015	Sen Mesih Isa bolan iman arkaly gutulyş üçin özüňi akyldar etmegi başarýan Mukaddes Ýazgylary oglanlykdan bäri bilýärsiň .
55003016	Ýazgylaryň hemmesi Hudaýyň ylhamy bolup , Hudaý adamy her bir oňat iş üçin taýyn , kämil bolar ýaly ,
55003017	öwretmek , käýemek , ýola getirmek , dogrulykda terbiýelemek üçin peýdalydyr .
55004001	Hudaýyň öňünde , dirileriň hem ölüleriň üstünden höküm çykarjak Mesih Isanyň öňünde Onuň gelmeginiň , Patyşalygynyň haky üçin saňa ündeýärin :
55004002	Hudaýyň sözüni wagyz et . Pursat amatly bolsun , bolmasyn , taýýar bol . Ynsanlara doly sabyr , taglymat bilen käýe , ýola getir , öwüt-ündew et .
55004003	Çünki şeýle bir zamana bolar , adamlar sagdyn taglymata çydaman , gulaklaryna ýakýan sözleri diňlejek bolup , öz höweslerine ýaraşykly mugallymlar üýşürer .
55004004	Gulaklaryny hakykatdan sowup , ertekilere tarap öwrüler .
55004005	Ýöne sen her ýagdaýda hüşgär bol , görgi gör , bir Hoş Habarçy bolup işläp , hyzmatyňy bitir .
55004006	Çünki men eýýäm Hudaýa hödürlenen şerap kimin dökülip durun , meniň bu dünýäden ötmeli wagtym geldi .
55004007	Men oňat söweş alyp bardym , ýaryşy bitirdim , imany goradym .
55004008	Mundan beýläk , dogrulyk täji meniň üçin taýýar durandyr . Adyl kazy Reb ol günde ony maňa , diňe maňa däl , eýsem , Onuň gelmegini söýýänleriň baryna-da berer .
55004009	Meniň ýanyma basym geljek bolup gaýrat et .
55004010	Çünki Dima häzirki dünýäni söýýänligi üçin , meni taşlap Selanige gitdi . Kiriskis Galatýa , Titus hem Dalmatýa gitdi .
55004011	Ýanymda diňe Luka bar . Markusy alyp gaýt . Hyzmatymy ýerine ýetirmekde maňa kömegi deger .
55004012	Tihikusy Efese ýolladym .
55004013	Geleňde Troasda Karpyň ýanynda goýup gaýdan donumy , kitaplary , ylaýta-da , gaýyş kitaplary getir .
55004014	Demirçi Isgender maňa kän ýamanlyk etdi . Reb oňa edenlerine görä almytyny berer .
55004015	Sen hem ondan ägä bol . Çünki ol biziň sözlerimize gaty garşy durdy .
55004016	Ilkinji goranmamda tarapymy tutan bolmady , gaýtam , hemmeler meni taşlap gitdiler . Munuň hasaby olardan soralmasyn .
55004017	Ýöne Hudaýyň wagzy men arkaly doly yglan bolup , bütin milletler ony eşider ýaly , Reb ýanymda durup , meni güýçlendirdi , şeýlelikde , arslanyň agzyndan gutuldym .
55004018	Reb hem meni ähli ýamanlykdan gutaryp , Gökdäki Patyşalygynda saklar . Ebedi şöhrat Onuňky bolsun ! Omyn .
55004019	Priskilla , Akila we Onisiforyň içersine salam aýt .
55004020	Erastus Korintosda galdy . Trofimusy hassaka Militosda goýup gaýtdym .
55004021	Gyşdan öň geljek bolup gaýrat et . Ewulus , Pudens , Linus , Klawdiýa we bütin doganlar saňa salam aýdýar .
55004022	Reb Isa Mesih seniň ruhuň bilen bolsun ! Hudaýyň merhemeti siz bilen bolsun ! Omyn .
56001001	Hudaýyň saýlanlarynyň imanyna görä , Hudaý ýoluna ýaraşykly bolan hakykat bilimine görä Hudaýyň guly , Isa Mesihiň resuly bolan men Pawlusdan salam !
56001002	Meniň bu resullygym ýalan sözlemeýän Hudaýyň ezelden wada eden baky ýaşaýşynyň umydyna daýanýar .
56001003	Halasgärimiz Hudaýyň buýrugy boýunça maňa tabşyrylan wagyzda Hudaý Öz sözüni amatly wagtynda aýan etdi .
56001004	Ortak imanymyza görä , hakyky oglum Titusa Ata Hudaý , Halasgärimiz Mesih Isa merhemet hem rehim etsin , parahatlyk bersin !
56001005	Yza galan işleri düzeltmegiň , saňa buýruşym ýaly , her şäherde ýaşulular bellemegiň üçin , ine , şu sebäpden men seni Giritde goýup gaýtdym .
56001006	Kim müýnsüz , diňe bir aýalyň äri bolsa , iman eden , edepsizlikde aýyplanmadyk bolsa , terbiýeli çagalary bar bolsa , şony belle .
56001007	Çünki gözegçi , Hudaýyň öýüniň wekilidigi üçin , müýnsüz bolmalydyr . Başyna giden , gyzma , şeraba höwesjeň , uruşgan , haram gazanjyň yzynda ylgap ýörmän ,
56001008	eýsem , myhmansöýer , ýagşylyk söýer , sagdyn düşünjeli , adalatly , takwa we nebsine buýrup bilýän kişi bolmalydyr .
56001009	Hem beýlekilere sagdyn taglymat bilen öwüt-ündew berip hem-de garşy çykanlary dymdyrar ýaly , öwredilişi ýaly , ynamly söze ýapyşmalydyr .
56001010	Çünki pitneçi , ýaňra we aldawçy köp adamlar bardyr . Ylaýta-da , sünnetlilikden bolanlar bulardandyr .
56001011	Olaryň agzyny baglamak gerek . Olar haksyz gazanç üçin , öwredilmesiz zatlary öwredip , öýleri bütinleý ýykýarlar .
56001012	Aralaryndan biri , olaryň öz pygamberleriniň biri : « Giritliler hemişe ýalançy , ýaman haýwan , ýalta hajymelikdir » diýipdir .
56001013	Bu güwälik hakdyr . Şol sebäpli ýehudy ertekilerine , hakykatdan azaşan adamlaryň buýruklaryna gulak asma ,
56001014	gaýtam , imanda sagdyn bolmaklary üçin olara berk käýe .
56001015	Çünki tämiz ýürekliler üçin bar zat tämizdir . Ýöne ýüregi çirkliler , iman getirmedikler üçin hiç zat tämiz däldir , olaryň aň-düşünjeleri , ynsaplary-da çirklenendir .
56001016	Olar Hudaýy tanaýandyklaryny sözläp , edýän işleri bilen Ony inkär edýär . Olar ýigrenji , söze gulak asmaz bolup , hiç bir oňat işe ýararly däldir .
56002001	Emma sen sagdyn taglymata ýaraşykly bolany öwret .
56002002	Garry adamlara hüşgär , agras , sagdyn düşünjeli , imanda , söýgüde hem sabyrda sagdyn bolmalydyklaryny aýt .
56002003	Şonuň ýaly , garry aýallar hem myjabatçy , köp şerap guly däl-de , eýsem , ýaşaýyşlarynda sylaga mynasyp , ýagşylygy öwredýänler bolsun .
56002004	Onsoň olar Hudaýyň sözüne dil ýetirmez ýaly , ýaş gelin-gyzlary öz ärlerini , çagalaryny söýýän ,
56002005	sagdyn düşünjeli , päk , öýünde işeňňir , oňat we öz ärlerine tabyn bolmagy üçin ýetişdirip bilerler .
56002006	Şonuň ýaly-da , ýaş ýigitlere hem sagdyn düşünjeli bolmagy ünde .
56002007	Özüň oňat işler edip , olara her zatda görelde görkez .
56002008	Bize garşy bolanlar biz hakda aýdara hiç bir ýaman gep tapman utanar ýaly , taglymatyňda sap , agras bolup , hiç kimiň aýyplap bilmejek sagdyn sözlerini aýt .
56002009	Gullara halasgär Hudaýymyzyň taglymaty her babatda bezär ýaly , hojaýynlaryna tabyn bolmagy , jogap gaýtarman , ogurlaman ,
56002010	bütinleý sadyklyk görkezip , hojaýynlaryny her zatda hoşnut etmegi ünde .
56002011	Çünki Hudaýyň hemme ynsanlara gutulyş getiren merhemeti äşgär boldy .
56002012	Bu merhemet bize , hudaýsyzlygy , dünewi höwesleri ret edip , mübärek umydymyz bolan beýik Hudaý we halasgärimiz Mesih Isanyň şöhrat içinde gelmegine garaşyp ,
56002013	häzirki dünýäde sagdyn düşünjeli , dogry we Hudaýyň ýoluna mynasyp ýaşamagymyzy öwredýär .
56002014	Mesih hemme ýazykdan gutulyp , Özüne degişli , ýagşylyk etmäge yhlasly halk bolmagymyz üçin , bizi tämizlejek bolup , Özüni biziň ugrumyzda pida etdi .
56002015	Bulary aýdyp , diňleýänlere doly ygtyýar bilen öwüt-ündew et hem-de käýe . Hiç kim seni äsgermezlik etmesin .
56003001	Hökümdarlara we häkimlere tabyn bolmagy , söze gulak asmagy , her bir oňat işe taýýar durmagy ,
56003002	hiç kimi ýamanlamazlygy , igenjeň bolman , mylaýym bolup , ähli adamlara ýumşaklyk görkezmegi imanlylaryň ýadyna sal .
56003003	Çünki bir wagtlar biz hem aň-düşünjesiz , söze gulak asmaz , ýolundan azaşan , dürli höweslere hem-de keýplere bakna , ýamanlyk hem göriplikde ýaşap , ýigrenji , biri-birlerini ýigrenýän adamlardyk .
56003004	Ýöne halasgärimiz Hudaýyň ýagşylygy , ynsana bolan söýgüsi äşgär bolanda ,
56003005	Ol bizi dogrulyk bilen bitiren işlerimiz üçin däl-de , Öz rehimdarlygy bilen gutardy .
56003006	Biz Onuň merhemeti bilen aklanyp , baky ýaşaýşyň umydy içinde Onuň mirasçylary bolar ýaly ,
56003007	täzeden dogma ýuwşy bilen halasgärimiz Isa Mesihiň saýasynda üstümize bolelin döken Mukaddes Ruhunyň täzelemegi arkaly Ol bizi halas etdi .
56003008	Bu bir dogry sözdür . Hudaýa iman edenler ýagşy işleri ýerine ýetirmek üçin alada eder ýaly , men seniň bu zatlary nygtamagyňy isleýärin . Bular ynsanlar üçin oňat we peýdalydyr .
56003009	Boş jedellerden , nesil şejereleri we Mukaddes Kanun hakdaky çekişmelerden hem-de dawalardan çekil . Çünki bular peýdasyz , biderek zatlardyr .
56003010	Ara bölünişik salýan adamdan birinji we ikinji ündewden soň gaça dur .
56003011	Beýle adamyň ýoldan azaşyp , günä edip , öz-özüne iş kesýänligini bilýänsiň .
56003012	Artemasy ýa-da Tihikusy seniň ýanyňa ýollamda , Nikopolise ― meniň ýanyma geljek bolup gaýrat et . Çünki gyşy ol ýerde geçirmegi ýüregime düwdüm .
56003013	Kanunçy Zenas bilen Apollosy ýola salaňda , hiç bir ýetmezçilikleri bolmaz ýaly , olaryň gamlaryny iý .
56003014	Biziňkiler hem miwesiz ömür sürmez ýaly , gerekli zerurlyklara kömek üçin oňat işleri ýerine ýetirmegi öwrensinler .
56003015	Meniň ýanymdakylaryň hemmesi saňa salam aýdýar . Imanda bizi söýýänlere salam aýt . Hudaýyň merhemeti siziň baryňyz bilen bolsun ! Omyn .
57001001	Mesih Isanyň ugrunda bendi bolan men , Pawlusdan , Timoteos dogandan , söýgüli işdeşimiz bolan sen Filimuna ,
57001002	aýal doganymyz Affiýa , söweşdeş ýoldaşymyz Arhipusa we seniň öýüňdäki imanlylar ýygnagyna salam !
57001003	Atamyz Hudaý , Reb Isa Mesih size merhemet etsin , parahatlyk bersin . Şükür we doga
57001004	seniň Reb Isa bolan imanyňy , bütin mukaddeslere bolan söýgiňi eşidip , Hudaýyma şükür edýärin .
57001005	Seni dogalarymda elmydama ýatlaýaryn .
57001006	Mesihde özüňize degişli bütin ýagşy zatlary biler ýaly , özüňdäki imany beýlekiler bilen paýlaşmakda täsirli bolmagyň üçin doga edýärin .
57001007	Sebäbi men seniň söýgiň arkaly uly şatlyk hem teselli tapdym , çünki , eý dogan , seniň saýaňda bütin mukaddesleriň ýüregine ynjalyk berildi . Pawlusyň Onesimus baradaky haýyşy
57001008	şu sebäpden gerekli bolanyny saňa buýurmaga Mesihde uly batyrlygym bolsa-da ,
57001009	men , garry Pawlus , şu wagt hem Mesih Isanyň ugrunda bendiniň biri hökmünde söýginiň hatyrasyna senden haýyş etmegi eý görýärin .
57001010	Men tussagdakam özüne atalyk eden ,
57001011	bir wagtlar saňa peýdasyz , ýöne şindi hem saňa , hem maňa peýdasy degýän oglum Onesimus üçin senden haýyş edýärin .
57001012	Ony , ýagny ýürejigimi yzyna saňa ýollaýaryn , ony kabul et .
57001013	Hoş Habaryň ugrunda tussagdakam , seniň ýeriňe maňa hyzmat etmegi üçin , ony öz ýanymda alyp galmak isleýärdim ,
57001014	ýöne etjek ýagşylygyň mejbury ýaly däl-de , meýletin bolar ýaly , senden soragsyz hiç bir zady etmek islemedim .
57001015	Belki-de , onuň wagtlaýynça senden aýrylmagy , ony hemişelik yzyna almagyň üçin bolandyr .
57001016	Ony indi bir gul däl-de , guldan artykmaç söýgüli dogan hökmünde yzyna alarsyň . Ol ylaýta-da meniň üçin , has-da seniň üçin hem bedende , hem-de Rebde bir söýgüli dogandyr .
57001017	Şoňa görä , meni öz ýoldaşyň hökmünde görýän bolsaň , ony meni kabul edýän ýaly kabul et .
57001018	Ol saňa her hili erbetlik eden bolsa ýa-da bir borjy bar bolsa , muny maňa ýaz .
57001019	Men Pawlus , muny öz elim bilen ýazýaryn , özüm bererin . Seniň hem öz ýaşaýşyň bilen maňa borçludygyňy aýtmagymyň geregi ýok .
57001020	Hawa , dogan , Rebde maňa bir peýdaň degsin , Mesihde ýüregime ynjalyk ber .
57001021	Sözüme gulak asjagyňa ynam edip , aýdanlarymdan hem känräk etjegiňi bilip saňa ýazýaryn .
57001022	Şonuň bilen birlikde , maňa-da galara ýer taýynla . Çünki dogalaryňyz arkaly size bagyşlanaryn diýen umydym bar .
57001023	Mesih Isa ugrunda meniň bilen tussagda bile bolýan Epafra ,
57001024	işdeşlerim Markus , Aristarkus , Dima we Luka saňa salam aýdýarlar .
57001025	Rebbimiz Isa Mesihiň merhemeti siziň ruhuňyz bilen bolsun ! Omyn .
58001001	Hudaý gadym zamanlarda pygamberler arkaly ençeme gezek dürli ýollar bilen atalarymyz bilen gepleşipdir .
58001002	Ol soňky wagtlarda hem bar zadyň mirasçysy edip belläni we Ol arkaly älemi ýaradan Oglunda biziň bilen gepleşdi .
58001003	Ogul Hudaýyň şöhratynyň ýalkymy , Onuň barlygynyň keşbi bolup , bar zady gudratly sözi bilen saklap , bizi günälerden tämizländen soň , Gökde Şöhratlynyň sagynda oturdy .
58001004	Ol perişdelerden näçe üstün ady miras alan bolsa , şonça-da olardan üstün boldy .
58001005	Çünki Hudaý heý-de perişdeleriň birine : « Sen Meniň Oglumsyň , Men bu gün Seniň Ataň boldum » , « Men Oňa Ata , Ol-da Maňa Ogul bolar » diýipmi ?
58001006	Ýene Hudaý Özüniň ilkinji doglan Ogluny dünýä iberende : « Hudaýyň ähli perişdeleri Oňa sežde etsin » diýýär .
58001007	Perişdeler hakda : « Ol perişdelerini ýel , hyzmatkärlerini ot ýalny edýändir » diýýän bolsa ,
58001008	Ogly hakda : « Eý Hudaý , Seniň tagtyň bakydyr , dogrulyk hasasy Seniň Patyşalygyň hasasydyr » diýýär .
58001009	« Sen dogrulygy söýüp , kanunsyzlygy ýigrendiň . Munuň üçin Hudaý ― Seniň Hudaýyň Seni şatlyk ýagy bilen ýoldaşlaryňdan artyk mesh etdi » .
58001010	Ýa Reb , başlangyçda Ýeriň düýbüni Sen tutduň . Gök hem Seniň elleriňiň işidir .
58001011	Olar ýogalar , diňe Sen galarsyň . Hemmesi bir eşik ýaly köneler .
58001012	Olary bir geýim ýaly düýrersiň , olar üýtgär . Emma Sen şol durşuňa durarsyň , Seniň ýyllaryň tükenmez » .
58001013	Hudaý perişdeleriň birine heý : « Duşmanlaryňy aýaklaryň astyna basgançak edýänçäm , Meniň sagymda otur » diýipmi ?
58001014	Perişdeleriň ählisi gutulyşy miras aljaklara hyzmat etmek üçin iberilen hyzmatkär ruhlar dälmi näme ?
58002001	Şonuň üçin eşidenlerimizden daşlaşmaz ýaly , olara has köp üns bermelidiris .
58002002	Çünki perişdeler arkaly aýdylan söz berk bolup , her bir jenaýat , söze gulak asmazlyk öz adalatly almytyny alan bolsa ,
58002003	Onda şeýle uly gutulyşy görmezlige salsak , biz nähili gaçyp bileris ? Bu gutulyşy ozal başda Reb yglan etdi , Ondan eşidenler bolsa ony bize tassykladylar .
58002004	Hudaý hem muňa alamatlar , mugjyzalar , dürli gudratlar , Öz islegi boýunça paýlan Mukaddes Ruh sylaglary bilen güwälik etdi .
58002005	Ol biziň gürrüňini edýän geljekki dünýämizi perişdelere tabyn edenok .
58002006	Ýöne biri bir ýerde şeýle güwä geçip diýdi : « Sen ony ýatlar ýaly , ynsan näme ? Oňa üns berer ýaly , ynsan ogly näme ?
58002007	Ony perişdelerden az-kem pes tutduň . Şöhrat hem hormat täjini Oňa geýdirip , Öz elleriň işleriniň üstünde Ony oturtdyň .
58002008	Bar zady Onuň aýaklarynyň astynda goýduň » . Hudaý bar zady Oňa tabyn etdi , Oňa bagly däl zat goýmady . Ýöne welin hemme zadyň Oňa baglydygyny biz entek görmeýäris .
58002009	Emma perişdelerden az-kem pes tutulan Isa Hudaýyň merhemeti bilen her ynsan üçin ölümi dadar ýaly , gören ölüm görgüsi üçin şöhrat hem hormat täjiniň geýdirilenini görýäris .
58002010	Ençeme ogullary şöhrata ýetirýärkä , olaryň gutulyşynyň Öňbaşçysyny görgüler arkaly kämillige ýetirmek hemme zadyň Özi üçin we Özi arkaly bar bolan Hudaýa ýaraşyklydy .
58002011	Çünki mukaddes eden bilen mukaddes edilenleriň hemmesi bir Atadandyr . Şonuň üçin hem Isa olara dogan diýmekden utanmaýar . Şeýle diýýär :
58002012	« Seniň adyňy doganlaryma yglan ederin , ýygnagyň ortarasynda Saňa öwgüli nagmalar aýdaryn » .
58002013	Ýene : « Men Oňa ynam ederin » , « Ine , Men we Hudaýyň Maňa beren çagalary » diýýär .
58002014	Çagalaryň et hem gandandygyna görä , Özi hem olaryňky bilen bir adam sypatyna girdi . Ol muny ölüm güýjüne eýe bolany , ýagny iblisi ölüm arkaly ýogaltjak ,
58002015	ömürboýy ölüm gorkusy zerarly gul bolanlaryň hemmesini erkinlige ýetirjek bolup etdi .
58002016	Çünki Ol , elbetde , perişdelere ýardam etmän , Ybraýymyň neslinden bolanlara ýardam edýär .
58002017	Şonuň üçin Ol halkyň günälerini Hudaýa bagyşlatmak , Hudaýyň gullugynda rehimdar hem sadyk Baş Ruhany bolmak üçin , her taýdan doganlaryna meňzemeli boldy .
58002018	Şeýlelik bilen , synalanda Özüniň görgi gören zatlarynda synalýanlara kömek bermegi başarýar .
58003001	Şonuň üçin , eý , asmandan gelen çakylyga şärik bolan mukaddes doganlar , biziň ykrar eden imanymyzyň Resuly hem Baş Ruhanysy Isa serediň .
58003002	Ol Musanyň , Hudaýyň tutuş öýünde sadyk galyşy ýaly , Özüni belläne wepadar galdy .
58003003	Öýi ýasanyň öýden kän hormat görşi ýaly , Isa-da Musanyňkydan beýik şöhrata mynasyp görüldi .
58003004	Çünki her öý biri tarapyndan ýasalýar , Hudaý bolsa bar zady ýasandyr .
58003005	Musa geljekde sözlenjek sözlere güwä geçmek üçin , Hudaýyň bütin öýünde bir hyzmatkär bolup sadyk galdy .
58003006	Emma Mesih Onuň öýüne jogapkär Ogul hökmünde sadykdyr . Batyrlygymyzy , magtanýan umydymyzy soňuna çenli berk saklasak , Onuň öýi bizdiris .
58003007	Şonuň üçin Mukaddes Ruhuň aýdyşy ýaly : « Bu gün Onuň sesini eşitseňiz ,
58003008	çölde synalan günüňizdäki pitnede bolşy ýaly , ýüregiňizi gatatmaň .
58003009	Atalaryňyz ol ýerde Meni barlap synadylar , kyrk ýyllap Meniň edýänlerimi görüp gezdiler .
58003010	Şonuň üçin Men bu nesle gaharlanyp : olar elmydam ýüreklerinde azaşýar , Meniň ýollarymy bilmediler diýdim .
58003011	Gaharlananymda : olar dynçlyk ülkäme girmez ! diýip ant içdim » .
58003012	Eý doganlar , habardar boluň , siziň biriňizde diri Hudaýdan daşlaşan imansyzlygyň erbet ýüregi bolaýmasyn .
58003013	Siziň hiç biriňiziň ýüregiňiz günäniň aldawçylygy bilen gatamaz ýaly , « gün şu gündür » diýilýärkä , her gün biri-biriňizi ruhlandyryň .
58003014	Çünki başlangyçdaky ynamy soňuna çenli berk saklasak , bu Mesihe şärik boldugymyzdyr .
58003015	Ozal aýdylyşy ýaly , « Bu gün Onuň sesini eşitseňiz , pitnede bolşy ýaly , ýüregiňizi gatatmaň » .
58003016	Onuň sesini eşidip hem pitne turzanlar kimlerdi ? Musa arkaly Müsürden çykarylanlaryň hemmesi dälmidi ?
58003017	Hudaý kyrk ýyllap kime gaharlandy ? Günä edip , maslyklary çölde serlip galanlara dälmi ?
58003018	Sözüne gulak asmaýanlardan başga Öz dynçlyk ülkesine kimler girmez diýip ant içdi ?
58003019	Biz , imansyzlyk edendikleri üçin , olaryň girip bilmändiklerini görýäris .
58004001	Şonuň üçin Onuň dynçlyk ülkesine girme wadasy heniz ýerindeligine görä , sizden biri muňa ýetmän galaýmasyn diýip gorkuda bolalyň .
58004002	Çünki Hoş Habar bize wagyz edilişi ýaly , olara-da wagyz edildi , ýöne eşiden sözlerini iman bilen utgaşdyrmandyklary üçin , onuň olara peýdasy bolmady .
58004003	Dünýäniň ýaradylyşynyň başynda işlerini tamamlan Hudaýyň : « Gaharlananymda : olar dynçlyk ülkäme girmezler diýip ant içdim » diýşi ýaly , biz iman getirenler bu dynçlyga gireris .
58004004	Çünki bir ýerde ýedinji gün hakda : « Ýedilenji gün Hudaý ähli işini tamamlady we şol gün dynç aldy » diýipdir .
58004005	Ýene-de şol ýerde : « Olar dynçlyk ülkäme girmez » diýýär .
58004006	Şeýlelikde , Hoş Habary ilki eşidenler söze gulak asmandyklary üçin , ol dynçlyga girip bilmediler , ýöne käbir girjekler bar .
58004007	Şonuň üçin Hudaý köp wagtdan soň , Dawut arkaly aýdylyşy ýaly : « Bu gün Onuň sesini eşitseňiz , ýüregiňizi gatatmaň » diýende , « bu gün » diýmek bilen ýene bir güni belleýär .
58004008	Çünki Ýeşu olary dynçlyga ýetiren bolsa , onda Hudaý mundan soň başga günüň gürrüňini etmezdi .
58004009	Şeýlelikde , Hudaýyň halky üçin ýene bir sabat gününiň dynçlygy galýar .
58004010	Hudaý Öz işlerinden nähili dynç alan bolsa , Onuň dynçlygyna giren hem öz işlerinden şeýle dynç alandyr .
58004011	Şeýlelikde , hiç kim olaryň pitnesinden görelde alyp ýykylmaz ýaly , ol dynçlyga girmek üçin gaýrat edeliň .
58004012	Hudaýyň sözi diri hem täsirlidir , her bir iki ýüzli gylyçdan kesgirdir . Ol jan hem ruhy , bogunlary hem ýiligi bölýänçä batýandyr , ýüregiň düşünjeleridir niýetlerine höküm edýändir .
58004013	Hudaýdan gizlin hiç bir mahluk ýokdur , hasap bermeli Hudaýymyzyň gözleriniň öňünde ähli zat ýalaňaç hem açykdyr .
58004014	Gökden geçen uly Baş Ruhanymyz , Hudaýyň Ogly Isamyzyň barlygyna görä , ykrar eden imanymyzy berk tutalyň .
58004015	Çünki biziň ejizliklerimize gynanyp bilmeýän däl , eýsem , her zatda biziň ýaly synalyp , günä etmedik bir Baş Ruhanymyz bardyr .
58004016	Rehimdarlyga gowşup , gerek wagtynda bize kömek berjek merhemeti tapar ýaly , Hudaýyň merhemet tagtyna ynam bilen golaýlaşalyň .
58005001	Her bir baş ruhany , günäleriň tölegine sylaglar hem gurbanlar hödürlär ýaly , adamlar arasyndan saýlanyp , Hudaýa degişli zatlarda olara wekillik etmek üçin bellenýär .
58005002	Nadanlara , ýoldan azaşanlara ýumşak bolmagy başarýar , çünki özüniň hem ejizlikleri bar .
58005003	Ol şu sebäpli halk üçin bolşy ýaly , öz günäleri üçin hem gurban bermäge borçludyr .
58005004	Adam baş ruhany bolma hormatyny öz-özüne berip bilenok . Ol Harun ýaly , Hudaý tarapyndan çagyrylyp alýar .
58005005	Şonuň ýaly , Mesih hem baş ruhany bolmak üçin öz-özüni şöhratlandyranok , Ony « Sen Meniň Oglumsyň , Men bu gün Seniň Ataň boldum » diýen şöhratlandyrdy .
58005006	Başga bir ýerde-de diýýär : « Melkisedek düzgüni boýunça , Sen hemişelik ruhanysyň » .
58005007	Mesih ýer ýüzünde bolan günlerinde Özüni ölümden gutarmagy başarýan Hudaýa uly perýat , gözýaşlar bilen dogalar hem ýalbaryşlar hödürläp , takwalygy üçin eşidildi .
58005008	Ol Ogul hem bolsa , gören görgülerinden söze gulak asmagy öwrendi .
58005009	Kämilleşdirilip , Hudaý tarapyndan Melkisedek düzgüni boýunça Baş Ruhany adyny aldy .
58005010	Sözüne gulak asanlaryň hemmesi üçin baky gutulyş çeşmesi boldy .
58005011	Bu barada berjek köp gürrüňimiz bar , ýöne siziň eşitmäge islegsizligiňiz üçin , düşündirmek kyn .
58005012	Öwrediji bolmaly wagtyňyz gelip ýeten hem bolsa , siz biriniň Hudaýyň sözüniň ilkinji esaslaryny gaýtadan özüňize öwretmegine mätäç . Size agyr damak däl-de , süýt gerek .
58005013	Kim süýt emýän bolsa , ol çaga , dogrulyk sözünde tejribesizdir .
58005014	Agyr damak kemala gelenlere , ýagny saýgarma ukyplary ýagşy bilen ýamany tanamaga öwrenişdirilip , terbiýe edilenlere berilýändir .
58006001	Şonuň üçin Mesih baradaky başlangyç tälimi yzda galdyryp , ölüm getirýän işlerden toba etmäniň , Hudaýa imanyň ,
58006002	çokundyrmalar , el goýmalar , ölüleriň direlişi we ebedi höküm baradaky taglymatyň düýbüni ýaňadandan tutman , kämillige tarap ilerläliň .
58006003	Hawa , Hudaý rugsat berse , muny edeliň .
58006004	Çünki bir gezek ýagtyldyp , asman sylagyny dadyp , Mukaddes Ruha şärik edilip ,
58006005	Hudaýyň oňat sözüni , geljekki döwrüň güýçli işlerini dadanyndan soň ,
58006006	ýoldan çykanlary toba üçin ýaňadandan täzelemek mümkin däl . Sebäbi olar Hudaýyň Ogluny özleri üçin gaýtadan haça çüýläp , biabraý edýärler .
58006007	Üstüne ýygy-ýygydan düşen ýagyşdan içýän , özüni bejerene peýdaly ösümlikler bitirýän ýere Hudaý bereket inderýär .
58006008	Emma tikendir gyzgany bitirýän ýer dereksizdir , gargyşa golaýdyr , soňy ýanmakdyr .
58006009	Eý söýgüli doganlar , biz beýle geplesek-de , siziň gutulyş babatda has oňat zatlara eýedigiňize ynanýarys .
58006010	Hudaý siziň işiňizi , mukaddeslere hyzmat edip hem-de hyzmat etmegi dowam etdirmek bilen , Öz adyna görkezen söýgiňizi unudar ýaly , adalatsyz däldir .
58006011	Biz , siz ýalta bolman , gaýtam , wada edilenleri iman hem sabyr arkaly miras alanlardan görelde alar ýaly ,
58006012	umydyňyzdan doly arkaýyn bolmak üçin , her biriňiziň şol gaýraty soňuna çenli görkezmegiňizi isleýäris .
58006013	Hudaý Ybraýyma wada berende , Özünden uly bolan biriniň adyndan ant içip bilmäni üçin , Öz adyndan ant içip :
58006014	« Hakykatdan-da , saňa berekedi boldan bererin , seniň zürýadyňy gaty köpelderin » diýdi .
58006015	Şeýlelikde , sabyrly garaşan Ybraýym wada ýetdi .
58006016	Adamlar özünden ulynyň adyndan ant içýär . Olar üçin ant aýdylany tassyklap , hemme jedelleri soňlaýar .
58006017	Şonuň üçin Hudaý-da Öz maksadynyň üýtgewsizligini wadanyň mirasçylaryna has anyk görkezjek bolup , wadany ant bilen tassyklady .
58006018	Ol muny öňümizde goýlan umyda ýapyşjak bolup gaçan biziň Hudaýyň ýalan sözlemegi mümkin bolmadyk iki üýtgewsiz zady arkaly uly teselli tapmagymyz üçin etdi .
58006019	Biziň jan labyry ýaly ynamly hem berk bolan bu umydymyz tutynyň aňrysyna geçýändir .
58006020	Isa Melkisedek düzgüni boýunça ebedi Baş Ruhany bolup , öňbaşçymyz hökmünde biziň üçin ol ýere girdi .
58007001	Bu Melkisedek Salem patyşasy hem-de beýik Hudaýyň ruhanysydy . Ol patyşalary derbi-dagyn edip gelýän Ybraýymy garşylap , oňa ak pata berdi .
58007002	Ybraýym hem oňa bar zadyň ondan birini berdi . « Melkisedek » ozal adynyň manysy boýunça « dogrulyk patyşasydyr » , soň hem « Salem patyşasy » , ýagny parahatlyk patyşasydyr .
58007003	Onuň atasy , enesi , nesil şejeresi belli däl . Günleriniň ne başy , ne-de ömrüniň soňy bar . Ýöne Hudaýyň Ogluna meňzedilip , mydamlyk ruhany bolup galýar .
58007004	Biziň uly atamyz Ybraýymyň alan oljalaryndan ondan birini beren bu adamy , görüň , nähili uly !
58007005	Lewi ogullaryndan bolup , ruhanylyk wezipesini alanlaryň halkdan , ýagny Ybraýymyň tohumyndan hem bolsalar , öz doganlaryndan Mukaddes Kanun boýunça ondan birini almaly diýen buýruklary bardy .
58007006	Emma Melkisedek Lewi neslinden bolmasa-da , wadalary alan Ybraýymdan ondan birini alyp , oňa ak pata beripdir .
58007007	Kiçiniň ak patany özünden uludan alýandygy gürrüňsizdir .
58007008	Bu ýerde ölümli adamlar ondan birini alýar , ýöne ol ýerde ýaşaýanlygyna güwälik berilýän alýar .
58007009	Hatda ondan birini alan Lewi hem Ybraýym arkaly ondan bir beripdir diýseň boljak .
58007010	Çünki Melkisedek Ybraýymy garşylan mahaly Lewi entek atasynyň bilindedi .
58007011	Şeýlelikde , kämillige lewili ruhanylyk arkaly ýetilýän bolsady ― çünki halk bu ruhanylyk astynda Mukaddes Kanuna gowuşdy ― onda Harun düzgüni boýunça däl-de , Melkisedek düzgüni boýunça başga bir ruhanynyň gelmegi nämä gerekdi ?
58007012	Çünki ruhanylyk üýtgände , Kanunyň hem üýtgemegi zerurdyr .
58007013	Beýle gürrüňi edilýän adam başga taýpadan . Bu taýpadan hiç kim gurbanlyk edilýän ýerde hyzmat etmändir .
58007014	Rebbimiziň Iuda taýpasyndandygy aýdyň . Musa bu taýpadan gürrüň edende , ruhanylar hakda hiç bir zat aýtmandy .
58007015	Melkisedege meňzeş başga bir ruhanynyň ýüze çykmagy bu aýdanymyzy öňküsinden hem aýdyňrak görkezýär .
58007016	Ol , Kanunyň ata-baba baradaky şertine görä däl-de , tükenmez ýaşaýşyň güýjüne görä ruhany bolupdyr .
58007017	Çünki « Melkisedek düzgüni boýunça , sen hemişelik ruhanysyň » diýip güwä geçilýär .
58007018	Ozalky buýruk gowşaklygy hem peýdasyzdygy zerarly ýatyryldy .
58007019	Çünki Kanun hiç bir zady kämilleşdirmedi . Munuň ýerine bizi Hudaýa ýakynladýan öňküden oňat bir umyt berildi .
58007020	Bu antsyz bolmady . Beýlekiler bolsa antsyz ruhany bolupdylar .
58007021	Emma Ol özüne : « Reb ant içdi , Ol dänmez . Sen mydamlyk ruhanysyň » diýeniň anty arkaly ruhany boldy .
58007022	Isa bu ant bilen has oňat ähtiň kepili boldy .
58007023	Ozalky ruhanylar köpdüler . Çünki ölüm olaryň wezipede galmagyny bökdeýärdi .
58007024	Emma Isanyň , baky galýanlygy üçin , üýtgewsiz ruhanylygy bardyr .
58007025	Şu sebäpden Ol Özi arkaly Hudaýa ýakynlaýanlary bütinleý gutarmagy başarýar . Çünki olara töwella etmek üçin hemişe diri .
58007026	Bize şeýle , mukaddes , ýazyksyz , çirksiz , günäkärlerden arany açan we Gökden ýokary çykarylan Baş Ruhany gerekdi .
58007027	Ol beýleki ruhanylar ýaly , her gün öňürti öz günäleri , soňra-da halkyň günäleri üçin gurban hödürlemäge mejbur däl . Çünki Ol Özüni hödürlemek bilen , muny bir gezekde bitirdi .
58007028	Mukaddes Kanun ejiz adamlary baş ruhany edip belleýär , kanundan soň gelen ant sözi bolsa Hudaýyň hemişelik kämilleşdirilen Ogluny Baş Ruhany edip goýdy .
58008001	Aýdanlarymyzyň özeni şunda : biziň Gökde , hemmeden Ulynyň tagtynyň sagynda oturyp ,
58008002	Mukaddes ýeriň , ýagny ynsanyň däl-de , Rebbiň guran hakyky çadyrynyň hyzmatyny edýän bir Baş Ruhanymyz bar .
58008003	Her bir baş ruhany sylaglar hem gurbanlar hödürlemek üçin bellenýär . Bu sebäpden biziň Baş Ruhanymyzyň hem hödürläre bir zady bolmaly .
58008004	Özi ýer ýüzünde bolan bolsa , Mukaddes Kanun boýunça sylaglary hödürleýänleriň barlygy üçin Ol ruhany bolmazdy .
58008005	Bular Musa berlen görkezmä görä , asmana degişli zatlaryň nusgasy hem kölegesine hyzmat edýärler . Çünki Musa çadyry gurajak bolup ýörkä , Hudaý oňa : « Ähli zady dagda saňa görkezilen nusga görä etjek bol » diýipdi .
58008006	Indi bolsa Isa has oňat wadalar üstünde guralan has oňat ähtiň töwellaçysy bolşy ýaly , şonça-da uly gulluga eýe boldy .
58008007	Ilkinji äht müýnsüz bolan bolsady , onda ikinji gerekli bolmazdy .
58008008	Çünki Hudaý Öz halkyny müýnli görüp , şeýle diýýär : « Ine Ysraýyl halky bilen , Ýahuda halky bilen täze äht baglaşjak günlerim gelýär . Reb şeýle diýýär .
58008009	Bu olaryň atalaryny Müsür ýurdundan çykarjak bolup , ellerinden tutan günüm olar bilen baglan ähtim ýaly bolmaz . Çünki olar ähtime bagly bolup galmadylar , Men hem olary indemedim , Reb diýýär .
58008010	Ol günlerden soň , Reb diýýär , Ysraýyl halky bilen baglajak ähtim ine , şu : Öz kanunlarymy olaryň aňyna berip , bulary ýüreklerine ýazaryn . Men olaryň Hudaýy , olar hem Meniň halkym bolar .
58008011	Indi hiç kim öz goňşusyna , hiç kim öz doganyna : Rebbi tanaň diýip öwretmez . Çünki kiçisinden ulusyna çenli , olaryň bary Meni tanar .
58008012	Olaryň nädogrulyklaryna rehimli bolaryn , günälerini hiç haçan ýada salmaryn » .
58008013	Hudaý « täze äht » diýmek bilen , ilkinjiniň könelendigini görkezýär . Wagty geçen , könelen zat bolsa ýogalmaga golaýdyr .
58009001	Ilkinji ähtiň hem ybadat dessurlary , dünewi ybadathanasy bardy .
58009002	Bir çadyr gurlupdy . Mukaddes Jaý diýilýän birinji bölümde şemdan , saçak , Hudaýa hödürlenip goýlan çörekler bolardy .
58009003	Ikinji tutynyň aňyrsynda Iň Mukaddes Jaý diýilýän içki bölüm bardy . Altyn buhurdan , bütinleý gyzyl bilen gaplanan äht sandygy bu ýerdedi .
58009004	Sandygyň içinde gyzyldan ýasalan manna gaby , Harunyň güllän hasasy , ýüzi ýazgyly daş sahypalar bardy .
58009005	Sandygyň üstünde günäleriň ötülýän ýerine kölege salyp duran şöhrat kerubileri bolardy . Ýöne entek bulardan birin-birin gürrüň edip bilmeýäris .
58009006	Şeýle gurluşda ruhanylar mydama çadyryň ilkinji bölümine girip , Hudaýa hyzmatlaryny berjaý edýär .
58009007	Emma içki bölüme ýylda bir gezek diňe baş ruhany girýär . Ol hem özi üçin , halkyň nadanlykdan eden ýazyklary üçin hödürlän gurbanynyň gany bolmasa , girip bilmez .
58009008	Şeýlelikde , Mukaddes Ruh çadyryň ilkinji bölümi barka , mukaddes ýere gidýän ýoluň heniz belli däldigini görkezýär .
58009009	Bu-da häzirki zaman üçin bir mysal bolup , hödürlenen sylaglar hem gurbanlaryň ybadat eden adamyň wyždanyny kämilleşdirmegi başarmanlygyny görkezýär .
58009010	Bular diňe iýme , içme we dürli dini ýuwunmalara degişli bolup , täze düzgüniň başlangyjyna çenli goýlan beden baradaky dessurlardyr .
58009011	Emma Mesih geljekki oňat işleriň baş ruhanysy bolup geldi . Ol ynsan eli bilen ýasalmadyk , ýagny bu ýaradylyşdan bolmadyk has uly , has kämil çadyrdan geçip ,
58009012	Mukaddes ýere girip , erkeçleriň , göleleriň gany bilen däl-de , Öz gany bilen bir gezekde ebedi gutulyşy gazandy .
58009013	Çünki erkeçler bilen öküzleriň gany , hapalaryň tämizligi üçin göläniň olaryň üstüne sepilýän küli olary mukaddes edýän bolsa ,
58009014	onda Özüni ebedi Ruh arkaly Hudaýa müýnsüz hödürlän Mesihiň gany diri Hudaýa ybadat etmegimiz üçin biziň ynsabymyzy ölüm getirýän işlerden näçe artykmaç tämizlär !
58009015	Şu sebäpli hem , Mesih birinji äht astynda edilen jenaýatlary bagyşlatjak bolup , gutulyş gazandyrýan gurban hökmünde öldi , çagyrylanlar ebedi mirasy alsynlar diýip , täze ähtiň töwellaçysy boldy .
58009016	Çünki wesetnamanyň bar ýerinde weset edeniň ölenini subut etmek gerekdir .
58009017	Çünki wesetnama diňe biri ölenden soň kanunydyr . Weset eden şindi dirikä , wesetnamanyň asla güýji bolmaz .
58009018	Şu sebäpli birinji äht hem gansyz berkarar edilmedi .
58009019	Musa Mukaddes Kanunyň her buýrugyny bütin halka bildirenden soň , gyp-gyzyl ýüňi , zufa otuny , suw bilen göleleriň hem-de erkeçleriň ganyny alyp , kitabyň , bütin halkyň üstüne sepip :
58009020	« Bu Hudaýyň size buýran ähtiniň ganydyr » diýdi .
58009021	Şeýle hem , çadyryň , ybadatda ulanylýan ähli gaplaryň üstüne-de gan sepdi .
58009022	Mukaddes Kanun boýunça zatlaryň hemmesi diýen ýaly gan bilen tämizlenýär . Gan dökülmän , bagyşlanma bolmaz .
58009023	Şeýlelikde , Gökde bolan zatlaryň nusgalaryny bu gurbanlar bilen , ýöne Gökdäki asyllaryny bulardan gowy gurbanlar bilen tämizlemek gerekdi .
58009024	Çünki Mesih aslyň nusgasy bolup , ynsan eli bilen ýasalan mukaddes ýere däl-de , biziň üçin Hudaýyň öňünde görünjek bolup , asyl Göge girdi .
58009025	Ol baş ruhanynyň ýylyň-ýylyna kesekiniň gany bilen Iň Mukaddes Jaýa girişiniň tersine , Özüni öwran-öwran hödürlemek üçin hem Göge girmedi .
58009026	Beýle bolsa , Ol dünýäniň gurluşyndan bäri öwran-öwran ölmeli bolardy . Emma indi bir gezekde Özüni gurban etmek bilen , günäni aradan aýyrmak üçin döwürleriň ahyrynda göründi .
58009027	Bir gezek ölüp hem ondan soň höküm edilmek ynsanlaryň ýazgydynda nähili bar bolsa ,
58009028	şonuň ýaly , Mesih hem köp adamlaryň günälerini götermek üçin , bir gezek gurban edildi . Emma ol ikinji gezek günäni götermek üçin däl-de , Özüne garaşýanlara gutulyş getirmek üçin görner .
58010001	Mukaddes Kanun geljekki oňat zatlaryň asly däl-de , kölegesidir . Şu sebäpli her ýyl üznüksiz hödürlenen şol bir gurbanlar bilen Hudaýa ýakynlanlary hiç haçan kämillige ýetirip bilmez .
58010002	Ýetirip bilsedi , onda gurban hödürlemek bes edilmezmidi ? Çünki ybadat edenlerde bir gezek günäden tämizlenenden soň , indi günä aňy galmazdy .
58010003	Emma ol gurbanlar günäleriň barlygyny her ýyl ýada salýar .
58010004	Çünki öküzleriň , erkeçleriň gany bilen günäleriň aýrylmagy mümkin däldir .
58010005	Munuň üçin Mesih dünýä gelýärkä diýýär : « Gurban , sowgat islemän , Maňa bir beden taýýarladyň .
58010006	Ähli ýakylýan sowgatlary , günä üçin hödürlenýän gurbanlary halamadyň .
58010007	Şonda Men diýdim : Kanun kitabynda Men hakda ýazylyşy ýaly , Seniň islegiňi berjaý etjek bolup , Eý Hudaýym , ine , Men geldim » .
58010008	Ozal Kanuna görä hödürlenenler hakda « gurbanlary , sowgatlary , ähli ýakylýan sowgatlary , günä üçin hödürlenýän gurbanlary islemediň , halamadyň » diýdi .
58010009	Soňra-da « Eý Hudaý , Seniň islegiňi berjaý etjek bolup , ine , Men geldim » diýdi . Şeýdip , Mesih ikinjini berkarar etmek üçin , birinjini aradan aýyrýar .
58010010	Biz bu isleg boýunça Isa Mesihiň bedeniniň bir gezek hödürlenmegi bilen mukaddes edildik .
58010011	Her bir ruhany bolsa günuzyn durup , gulluk edip , günäleri asla ýuwup bilmeýän şol bir gurbanlary öwran-öwran hödürleýär .
58010012	Emma Mesih günäleriň deregine hemişelik üçin diňe bir gurban hödürländen soň , Hudaýyň sagynda oturdy .
58010013	Şondan bäri hem duşmanlarynyň Öz aýaklarynyň astyna basgançak edilmegine garaşýar .
58010014	Çünki mukaddes edilenleri diňe bir gurban bilen hemişelik kämillige ýetirdi .
58010015	Mukaddes Ruh hem bu hakda bize güwä geçýär . Ilki :
58010016	« Reb : Ol günlerden soň olar bilen baglajak ähtim budur diýýär : Kanunlarymy olaryň ýüregine goýup , bulary aňlaryna ýazaryn » diýýär .
58010017	Onsoň : « Indi olaryň günälerini , kanunsyzlyklaryny ýada salmaryn » diýýär .
58010018	Bularyň bagyşlanan ýerinde , indi günä üçin gurban bolmaz .
58010019	Şoňa görä , eý doganlar , Isanyň gany bilen tutudan geçmäge , ýagny Öz bedeninden bize açan täze hem diri ýolundan mukaddes ýere girmäge bizde gaýrat bardyr .
58010020	Hudaýyň öýüne jogapkär uly Ruhanymyz hem bardyr .
58010021	Şoňa görä , ýüregimiz erbet ynsapdan tämizlenip , bedenlerimiz tämiz suw bilen ýuwlup , imanyň beren ynamy bilen çyn ýürekden Hudaýa ýakynlaşalyň .
58010022	Umydymyzyň ykraryny berk saklalyň .
58010023	Çünki wadany beren Hudaý ynamdardyr .
58010024	Birek-biregi söýgi , oňat işler üçin gaýrata galdyrjak bolalyň .
58010025	Käbirleriniň endik edişi ýaly , ýygnanyşmagy goýman , gaýtam , ol günüň golaýlaýanlygyny näçe görseňiz , şonça-da biri-birimizi ruhlandyralyň .
58010026	Çünki hakykaty bilenimizden soň , bilgeşleýin günä etsek , günäler üçin indi gurban galman ,
58010027	diňe garaşylan hökümiň howpy , duşmanlary ýuwutjak gyzgyn ot galar .
58010028	Musanyň kanunyny ret eden adam , iki ýa üç güwäniň sözi bilen rehimsiz ölýär .
58010029	Hudaýyň Ogluny basalan , özüni mukaddes eden ähtiň ganyny mukaddes hasaplamadyk , merhemet Ruhuny ryswa eden adam mundan näçe agyr jeza sezewar bolar öýdýärsiňiz ?
58010030	Çünki biz , « Öç Meniňkidir , almytyny Men berjek » , ýene-de « Reb Öz halkynyň üstünden höküm çykarar » Diýeni tanaýarys .
58010031	Diri Hudaýyň eline düşmek elhençdir !
58010032	Siz bolsa ýagtylyga çykanyňyzdan soň , görgüler bilen uly göreşe döz gelen ilki günleriňizi ýada salyň .
58010033	Siz bir tarapdan aç-açan sütemler hem muşakgatlara sezewar edildiňiz , bir tarapdan hem şeýle ýagdaýlara uçranlara ýoldaş bolduňyz .
58010034	Çünki siz hem tussaglykda çeken dertlerime şärik bolduňyz , hem-de özüňiziň oňat , durumly malyňyzyň barlygyny bilip , mallaryňyzyň talanmagyny begenç bilen unadyňyz .
58010035	Şeýlelikde , gaýratyňyzy elden bermäň , onuň sylagy uludyr .
58010036	Çünki Hudaýyň islegini berjaý edeňizden soň wada gowşar ýaly , sabyr size gereklidir .
58010037	Çünki az salymdan soň : « Geljek geler , gijä galmaz .
58010038	Meniň dogry adamym iman bilen ýaşar . Eger-de yza çekilse , Men ony halamaryn » .
58010039	Biz yza çekilip , heläklenýänlerden däl-de , iman edip gutulýanlardandyrys .
58011001	Iman bolsa , umyt edilen zatlara bil baglamak , görünmeýän zatlara ynamdyr .
58011002	Atalarymyz Hudaýyň berekellasyny şunuň bilen gazandylar .
58011003	Biz älemiň Hudaýyň buýrugy bilen ýaradylandygyna , şeýle hem görünýän zatlaryň görünmeýän zatlardan dörändigine iman arkaly düşünýäris .
58011004	Habylyň Hudaýa Kabylyňkydan gowy gurban hödürlemegi iman arkaly boldy . Ol iman bilen dogry adam bolup , Hudaýyň berekellasyny gazandy . Çünki Hudaý onuň hödürlän sylaglaryny kabul etdi . Şeýlelikde , Habyl ölen hem bolsa , iman arkaly häzir-de gepleýär .
58011005	Hanok ölümi görmez ýaly , iman arkaly ýokary alyndy , hiç kim ony tapyp bilmedi . Çünki Hudaý ony ýokary alypdy . Ýokary alynmazyndan ozal , onuň Hudaý tarapyndan halanýanlygyna güwä geçildi .
58011006	Iman etmezden , Hudaý tarapyndan halanmak mümkin däldir . Hudaýa ýakynlaşan Onuň barlygyna , Özüni agtarýanlary sylaglajakdygyna iman etmelidir .
58011007	Iman arkaly Nuh entek görülmedik wakalar hakda Hudaýdan duýduryş alanda , Hudaýdan gorkup , içersiniň gutulmagy üçin bir gämi ýasady . Şonuň bilen dünýä höküm etdi , imana daýanan dogrulygyň mirasdary boldy .
58011008	Ybraýym iman arkaly miras alan ýurduna gitmäge çagyrylanda , bu söze gulak asyp , nirä barýanyny bilmän ýola düşdi .
58011009	Ol iman arkaly bir ýat adam hökmünde wada edilen ýurtda ornaşdy . Şol wada şärik mirasdarlar bolan Yshak we Ýakup bilen bile çadyrlarda ýaşady .
58011010	Çünki ol ussasy , gurujysy Hudaý bolan berk esasly şähere garaşýardy .
58011011	Sara , ýaşy öten hem bolsa , göwreli bolmaga iman arkaly kuwwat tapdy , çünki ol wada beren Hudaýy ynamdar saýdy .
58011012	Şeýdip hem täk bir adamdan , özem öli ýaly birinden köplükde Gökdäki ýyldyzlar ýaly , deňiz kenaryndaky çägeler ýaly sansyz-sajaksyz zürýat öndi .
58011013	Bu adamlaryň bary ölýänçä imandan dänmedi . Wada edilenlere gowuşman , olary uzakdan görüp , hoş garşylap , özleriniň ýer ýüzünde ýat hem mysapyrdyklaryny boýun aldylar .
58011014	Beýle gepleýänler özleriniň bir watan agtarýandygyny açyk görkezýärler .
58011015	Aslynda olar çykyp gaýdan ýurtlaryny ýatlaýan bolsalar , onda yzlaryna dönmäge pursatlary bolardy .
58011016	Emma olar has gowusyny , ýagny asmandaky watany arzuwlaýardylar . Şonuň üçin Hudaý Özüni olaryň Hudaýy diýip atlandyrmakdan utanmaýar . Çünki olar üçin bir şäher taýýarlady .
58011017	Ybraýym synalanda , iman arkaly Yshagy gurban hökmünde hödürledi .
58011018	Wadalary alan , hakynda « seniň nesliň Yshak bilen dowam eder » diýlen şol ýalňyz ogluny hödürledi .
58011019	Ybraýym Hudaýyň ölüleri hem direltmegi başarjagyna pikir etdi , şoňa görä hem alamat şekilinde Yshagy ölümden alyp galdy .
58011020	Iman arkaly Yshak hem geljek zatlar hakda Ýakup we Ysuwa ak pata berdi .
58011021	Ýakup ölüp barýarka Ýusubyň ogullarynyň ikisine-de iman arkaly ak pata berdi , hasasynyň başyna söýenip , Hudaýa sežde etdi .
58011022	Ýusup hem ölüp barýarka , Ysraýyl ogullarynyň Müsürden çykjagyny iman arkaly agzap , öz süňkleri hakda buýruk berdi .
58011023	Musa doglanda , ene-atasy ony iman arkaly üç aýlap gizlin sakladylar , olar oglanyň görmegeýdigini görüp , patyşanyň permanyndan gorkmadylar .
58011024	Musa ulalanda , Faraonyň gyzynyň ogly diýip tanalmakdan iman arkaly boýun gaçyrdy .
58011025	Ol az salym günäniň sapasyny sürmekden , Hudaýyň halky bilen bile horluk görmegi gowy gördi .
58011026	Mesih ugrunda çeken sütemini Müsüriň hazynalaryndan uly baýlyk saýdy . Çünki ol öz aljak sylagyna garaýardy .
58011027	Patyşanyň gazabyndan gorkman , iman arkaly Müsüri terk etdi . Görünmezi göreni üçin berk durdy .
58011028	Ilkinji doglanlary öldürýän perişdäniň ysraýyllylara el degirmezligi üçin , Musa iman arkaly Pesah gurbanynyň öldürilmegini , gapylara gan sepilmegini buýurdy .
58011029	Ysraýyllylar iman arkaly Gyzyl deňizden gurak ýerden geçýän ýaly geçdiler . Müsürliler hem muňa synanyşyp gark boldular .
58011030	Ysraýyllylar ýedi günläp Erihanyň daşyndan aýlananlaryndan soň , imanlary arkaly diwarlar ýykyldy .
58011031	Rahaw kemçin içalylary imany arkaly dostlukly garşylany üçin , iman getirmedikler bilen bile heläk bolmady .
58011032	Başga näme aýdaýyn ? Çünki Gideon , Barak , Şimşon , Ýeftah , Dawut , Samuýel we pygamberler hakdakylary aýtmaga wagtym ýeterlik däl .
58011033	Olar iman arkaly ençeme patyşalygy ýeňdiler , adalaty emele getirdiler , wadalara ýetdiler , arslanlaryň agzyny bagladylar .
58011034	Oduň güýjüni söndürdiler , gylyjyň ýitiliginden gaçyp gutuldylar , ejizlikden güýç aldylar , söweşde kuwwatlanyp , ýat goşunlary derbi-dagyn etdiler .
58011035	Aýallar direlen ölülerini yzyna aldylar . Beýlekiler bolsa has oňat direlişe ýetjek bolup , boşadylmagy kabul etmän gynaldylar .
58011036	Birtoparlary hem kemsitmelere , gamçylanmalara sezewar boldy , beýlekiler hem zynjyrlar bilen baglanyp tussag edildi .
58011037	Olar daşlandylar , byçgylandylar , gynaldylar , gylyçdan geçirilip öldürildiler . Goýun derisini , geçi hamyny geýip sergezdançylyk çekdiler , mätäçlik , muşakgat , horluk gördüler .
58011038	Dünýä olara laýyk däldi . Olar çöllerde , daglarda , gowaklarda , Ýeriň köweklerinde awara bolup gezdiler .
58011039	Olaryň bary iman arkaly Hudaýyň berekellasyny gazanan hem bolsa , wada edilen zada gowuşmady .
58011040	Çünki olar bizden aýry kämillige ýetmez ýaly , Hudaý biziň üçin bir has gowy zady taýýarlapdy .
58012001	Ine , bizi gurşap alan şeýle uly güwäler buludynyň barlygyna görä , her hili ýüki , bizi aňsatlyk bilen bürän günäleri taşlap , öňümizde goýlan ýaryşda sabyrly ylgalyň .
58012002	Gözümizi imanymyzyň Öňbaşçysy , Kämilleşdirijisi Isa dikeliň . Ol öňüne goýlan begenç ugrunda utanjy äsgermän , haçdaky ölüme döz gelip , Hudaýyň tagtynyň sagynda oturdy .
58012003	Aryp , ruhdan düşmez ýaly , günäkärleriň beýle uly garşy durmalaryna çydan Isa hakda oýlanyň .
58012004	Günä garşy söweşiňizde siz entek ganyňyz dökülýänçä garşylyk görkezmediňiz .
58012005	Ogullara : « Oglum , Rebbiň terbiýe berşini äsgermezlik etme , Ol saňa käýände ruhdan düşme ! » diýip aýdylyşy ýaly , özüňize berlen bu öwüdi-de unutdyňyz .
58012006	« Çünki Reb söýýänini terbiýeleýändir , Ogullyga kabul edenini çalýandyr » .
58012007	Terbiýelenmek ugrunda kynçylyklara çydaýarsyňyz . Hudaý sizi Öz ogly kimin tutýar . Çünki haýsy ogla atasy terbiýe bermeýär ?
58012008	Eger-de her kesiň alýan terbiýesi sizde ýok bolsa , onda siz ogul däl-de , nikasyz doglan oglanlarsyňyz .
58012009	Mundan başga-da bize terbiýe beren dünewi atalarymyz bardy , biz olary syladyk . Şeýle bolsa , onda ruhlar Atasyna köpräk tabyn bolup ýaşamaly dälmi ?
58012010	Atalarymyz bizi öz oňlaýyşlaryna görä , az salymlyk terbiýelärdiler , ýöne Hudaý Öz mukaddesligine şärik bolmagymyz üçin , biziň haýrymyza terbiýe berýär .
58012011	Her hili terbiýe berilmek öňürti şatlykly zat däl-de , gaýgyly zat bolup görünýändir . Ýöne bu soňra şeýle ýetişdirilenler üçin dogrulygyň dynçlyk miwesini öndürýändir .
58012012	Şonuň üçin gowşak elleriňizi galdyryň , epilen dyzlaryňyzy ýazyň !
58012013	Agsak aýak ýoldan çykman , şypa tapar ýaly , aýaklaryňyz üçin göni ýollar ýasaň .
58012014	Hemmeler bilen parahatçylykda ýaşamak , mukaddes bolmak üçin tagalla ediň . Mukaddes bolman , hiç kim Rebbi görüp bilmez .
58012015	Dykgat ediň , hiç kim Hudaýyň merhemetinden mahrum galmasyn . Bir ajy kök gögerip , sizi ynjalyksyz etmesin , köp adamlar munuň bilen hapalanmasyn .
58012016	Hiç kim zynahorlyk etmesin , nowbaharlyk hakyny bir tabak aşa satan Ysuw ýaly Hudaýa hormatsyz bolmasyn .
58012017	Siz bilýänsiňiz , ol soňra hem ak patany miras almak isledi , ýöne ret edildi . Ak pata almak üçin gözýaş dökse-de , Onuň kararyny üýtgedip bilmedi .
58012018	Siz otlar içinde ýanýan , ýöne el degrip bolýan daga , garaňkylyga , tümlüge , harasada ,
58012019	çakylyk surnaýynyň owazyna , söz sözleýän sese golaýlaşan dälsiňiz . Ol sesi eşidenler özlerine ikilenç söz aýdylmasyn diýip ýalbardylar .
58012020	Çünki daga bir haýwan hem galtaşsa , daşlansyn diýen buýruga çydap bilmediler .
58012021	Görnüş şeýle gorkunçdy welin , Musa : « Men gaty gorkýaryn , sandyraýaryn » diýipdi .
58012022	Siz bolsa Sion dagyna , diri Hudaýyň şäheri bolan asmana degişli Iýerusalime , şagalaňly üýşmeleňdäki on müňlerçe perişdä , atlary Gökde ýazylan nowbaharlaryň ýygnagyna golaýlaşdyňyz . Hemmäniň kazysy Hudaýa , kämillige ýeten dogry adamlaryň ruhlaryna , täze ähtiň töwellaçysy Isa , Habylyňkydan oňat gepleýän sepiliş ganyna golaýlaşdyňyz .
58012023	
58012024	
58012025	Bulary aýdýany ret etmejek boluň . Çünki olar özlerine ýer ýüzünde duýduryş bereni ret edenlerinde , nähili gaçyp gutulyp bilmedik bolsa , Gökden duýduryş berenden ýüz döndersek , biziň gaçyp gutulmajagymyz has hem aýdyňdyr .
58012026	Şol wagtlar Onuň sesi Ýeri titredipdi , ýöne Ol indi , « Ýene bir gezek diňe bir Ýeri däl , Gögi-de titrederin » diýip söz berdi .
58012027	« Ýene bir gezek » diýen söz titremez zatlaryň galmagy üçin , titreýänleriň , ýagny ýaradylan zatlaryň aradan aýryljagyny aňladýar .
58012028	Şeýlelik bilen , yranmaz patyşalyga gowşanlygymyz üçin şükür edeliň . Şeýdip , Hudaýyň halajak ýoly bilen , takwalyk hem gorky bilen Oňa gulluk edeliň .
58012029	Çünki Hudaýymyz iýiji otdur .
58013001	Dogan söýgüsi yzygiderli bolsun .
58013002	Myhmansöýerligi unutmaň . Çünki myhmansöýerlik bilen , perişdedigini bilmän , käbir adamlar perişdeleri myhman aldylar .
58013003	Tussagdakylary , özüňiz hem olar bilen bile tussagda ýaly ýada salyň . Horluk çekýänleri , özüňiz horlanýan ýaly ýada salyň .
58013004	Hemmeler nika hormat goýsun , düşek günä bilen hapalanmasyn . Çünki Hudaý ahlaksyzlary , zynahorlygy höküm eder .
58013005	Ýaşaýşyňyz pul söýgüsinden uzak bolsun . Bar zatlaryňyza kanagat ediň . Çünki Hudaý : « Seni hergiz terk etmerin , Seni hergiz taşlamaryn » diýendir .
58013006	Şoňa görä hem biz batyrlyk bilen şeýle diýýäris : « Reb meniň kömekçimdir , men gorkmaryn . Bendesi maňa näme edip biljek ? »
58013007	Hudaýyň sözüni özüňize aýdan ýolbaşçylaryňyzy ýatlaň . Olaryň ýaşaýşynyň hasylyna seredip , imanlaryndan görelde alyň .
58013008	Isa Mesih düýn hem , şu gün hem , ebedilik hem üýtgewsizdir .
58013009	Saýry , özge taglymatlara özüňizi süýretmäň . Çünki ýüregiň naharlar bilen däl-de , Hudaýyň merhemeti bilen berkidilmegi oňatdyr . Nahara daýananlar hiç bir haýyr gören däldir .
58013010	Biziň bir gurbanlyk edilýän ýerimiz bardyr , ýöne ybadat çadyryna hyzmat edýänleriň ondan iýmäge haky ýokdur .
58013011	Baş ruhany haýwanlaryň ganyny günä üçin hödürlenen gurban hökmünde Iň Mukaddes Jaýa getirýär , ýöne olaryň maslygy düşelgeden daşarda ýakylýar .
58013012	Şoňa görä , Isa hem halky Öz gany bilen mukaddes etjek bolup , şäher derwezesinden daşarda öldi .
58013013	Şonuň üçin biz hem Onuň ugrunda sütemlere döz gelip , düşelgeden daşary Onuň ýanyna gideliň .
58013014	Çünki biziň bu ýerde baky şäherimiz ýok , biz geljekkini agtarýarys .
58013015	Şu sebäpli Isa arkaly Hudaýa elmydam öwgi gurbanlaryny , Onuň adyny ykrar edýän dodaklaryň miwesini hödürläliň .
58013016	Ýagşylyk etmegi , baryňyzy beýlekiler bilen paýlaşmagy unutmaň . Çünki Hudaý şu hili gurbanlary halaýandyr .
58013017	Ýolbaşçylaryňyzyň sözüne gulak asyň , olara janyňyz hakda hasabat berjekler hökmünde tabyn boluň . Çünki olar gözegçilik edýändir . Olar bu wezipelerini ahy-nala bilen däl-de , ― munuň size haýry bolmaz ― eýsem , şatlyk bilen ýerine ýetirer ýaly , olara tabyn boluň .
58013018	Biziň üçin doga ediň . Biz özümiziň sap ynsaply , her babatda oňat gezmegi isleýändigimizi bilýäris .
58013019	Meniň siziň ýanyňyza tiz öwrülmegim üçin doga etmegiňizi aýratyn haýyş edýärin .
58013020	Goýunlaryň uly Çopany bolan Rebbimiz Isany ebedi ähtiň gany bilen ölümden direlden parahatlyk Hudaýy ,
58013021	Öz halanyny Isa Mesih arkaly sizde amala aşyryp , Öz islegini ýerine ýetirmegiňiz üçin , sizi ähli oňat işde kämilleşdirsin . Mesihe ebedilik şöhrat bolsun !
58013022	Doganlar , sizden haýyş edýärin , meniň bu öwüdimi kyn görmäň , çünki size diňe bir gysga hat ýazdym .
58013023	Doganymyz Timoteosyň boşadylanyndan habaryňyz bolsun . Gelen badyna , men onuň bilen bile sizi görmäge bararyn .
58013024	Ýolbaşçylaryňyzyň hemmesine , bütin mukaddeslere salam aýdyň . Italiýalylar size salam aýdýar .
58013025	Hudaýyň merhemeti siziň baryňyz bilen bolsun ! Omyn .
59001001	Hudaýyň hem-de Reb Isa Mesihiň guly bolan meniň tarapymdan , ýagny Ýakubyň tarapyndan dagynyk on iki taýpa dogaýy salam bolsun .
59001002	Eý doganlar , dürli synaglara uçranyňyzda , muny uly begenç saýyň ,
59001003	çünki imanyňyzyň barlanmagynyň çydam döredýänligini bilýänsiňiz .
59001004	Kämil hem doly bolup , hiç bir ýetmeziňiz bolmaz ýaly , çydam işiňi kämil etmelidir .
59001005	Siziň biriňize akyldarlyk ýetmezlik edýän bolsa , ol hemmelere jomartlyk bilen käýemän berýän Hudaýdan dilesin , oňa berler .
59001006	Ol iman bilen dilesin , hiç hili şübhe etmesin , sebäbi şübhe edýän adam ýel bilen çaýkalyp , eýläk-beýläk kowlup ýören deňiz tolkuny ýalydyr .
59001007	Çünki bu adam Rebden bir zat alaryn diýip pikir etmesin .
59001008	Ol bütin ýollarynda durnuksyz ikigöwünli adamdyr .
59001009	Pes dogan öz belentligi bilen , döwletli hem öz pesligi bilen magtansyn ,
59001010	çünki baýlyk otuň güli ýaly geçip gider .
59001011	Sebäbi Gün jöwza bilen dogup , oty guradar , onuň güli dökülip , görki gaçar . Döwletli-de şeýdip öz ugruna solup geçer .
59001012	Synaga çydaýan adam bagtlydyr , sebäbi ol synagdan geçenden soň , Rebbiň Özüni söýenlere wada eden ýaşaýyş täjini alar .
59001013	Synalanda hiç kim : « Men Hudaý tarapyn synalýaryn » diýmesin , çünki Hudaý erbetlik bilen synalýan däldir . Onuň özi hem hiç kimi synaýan däldir .
59001014	Ýöne her kes öz höwesleri tarapyndan çekilip , aldanan mahaly synalýandyr .
59001015	Onsoň höwes bogaz bolup , günäni dogurýandyr ; günä hem ýetişenden soň ölümi dogurýandyr .
59001016	Eý , söýgüli doganlarym , aldanmaň !
59001017	Ähli oňat , kämil sowgat ýokardan , nurlar Atasyndan inýändir . Onda ne üýtgeme , ne-de çalşyk kölegesi bardyr .
59001018	Onuň mahluklarynyň ilkinji miwesi bolmagymyz üçin , Ol bizi Öz islegine görä , hakykat sözi bilen ýaratdy .
59001019	Eý , söýgüli doganlarym , şoňa görä , her adam eşitmekde çalt , geplemekde assa , gaharlanmakda assa bolsun .
59001020	Sebäbi adamyň gahary Hudaýyň talap edýän dogrulygyny emele getirmez .
59001021	Şoňa görä hem her hili hapalygy , her hili ýamanlygyň galyndysyny taşlap , özüňizde ekilen , janyňyzy gutarmaklygy başarýan sözi ýumşaklyk bilen kabul ediň .
59001022	Ýöne diňe özüni aldaýan diňleýji däl-de , sözi ýerine ýetiriji boluň .
59001023	Çünki kim sözi diňläp , ony ýerine ýetirmese , ol öz tebigy keşbini aýnada synlaýan adama meňzeşdir :
59001024	ol öz-özüni synlap gidýär-de , nähilidigini şobada unudýar .
59001025	Emma kim kämil kanuna , azatlyk kanunyna ýakyndan seretse , huşsuz diňleýji bolman , işe amal ediji bolup , onda dursa , ol öz edenlerinde bagtly bolar .
59001026	Kimdir biri özüni dindar saýyp , dilini saklaman , göwnüni aldaýan bolsa , onuň dindarlygy biderekdir .
59001027	Ata Hudaýyň ýanynda sap , tegmiltsiz dindarlyk budur : ýetimleri , dul hatynlary muşakgatlarynda idemek , özüňi dünýäden çirksiz saklamak .
59002001	Eý doganlar ! Rebbimiz Isa Mesihiň ― şöhrat Rebbiniň imanyny ýüz görme bilen saklamaň .
59002002	Sebäbi üýşen ýeriňize bir adam altyn ýüzük , nepis eşik bilen gelse , bir garyp hem kirli eşik bilen gelse ,
59002003	siz nepis eşik geýnen adama seredip : « Sen bu ýerde rahat otur » , garyba bolsa : « Sen ol ýerde dur » ýa-da : « Bu ýerde aýak astymda otur » diýseňiz ,
59002004	Onda öz araňyzda parh goýmaýarsyňyzmy ? Erbet pikirli höküm çykaryjylar bolmaýarsyňyzmy ?
59002005	Eý , söýgüli doganlarym , gulak asyň , Hudaý dünýä garyplaryny imana baý bolmaklyga , Özüni söýenlere wada eden Patyşalygynyň mirasdarlygyna saýlamadymy ?
59002006	Emma siz garyplary äsgermezlik etdiňiz . Baýlar size sütem etmeýärmi ? Sizi diwanlar öňüne süýremeýärmi ?
59002007	Size dakylan ýagşy ada dil ýetirmeýärmi ?
59002008	Patyşalyk kanunyny « Goňşyňy özüň ýaly söý » diýen Ýazga görä çyndan ýerine ýetirseňiz , ýagşy edersiňiz .
59002009	Eger-de ýüz görseňiz , günä edersiňiz , kanun sizi jenaýatçy hökmünde ýazgarar .
59002010	Çünki kim tutuş kanuny berjaý edip-de , diňe bir zatda büdrese , ol hemmesinde ýazykly bolar .
59002011	Çünki « Zyna etme » diýen « Adam öldürme » hem diýendir . Indi sen zyna etmän , ýöne adam öldürseň , onda kanuna garşy jenaýatçy bolarsyň .
59002012	Üstlerinden azatlyk kanuny boýunça höküm çykaryljaklar ýaly şeýle sözläp , şeýle ediň .
59002013	Çünki rehim etmedige höküm rehim etmez . Rehim höküme garşy magtanýandyr .
59002014	Eý doganlar , biriniň amallary ýokka , imanym bar diýmeginiň näme peýdasy bar ? Ony ol iman saklap bilermi ?
59002015	Bir erkek dogan ýa bir aýal dogan ýalaňaç , gündelik iýmite zarka ,
59002016	siziň biriňiz olara : « Asuda gidiň-de , ýylynyň , doýuň » diýse , ýöne bedene gerekli zatlary bermeseňiz , näme peýdasy bar ?
59002017	Şeýle , iman-da amallary ýok bolsa , öz-özünden ölüdir .
59002018	Biri diýer : « Seniň imanyň bar , meniň amallarym bar . Sen imanyňy amalsyz maňa görkez , men-de saňa imanymy amallarym bilen görkezeýin » .
59002019	Sen Hudaýyň birligine ynanýarsyň ; ýagşy edýärsiň ; jynlar hem ynanýar , sandyraşýar .
59002020	Eý , akylsyz adam , amalsyz imanyň ölüdigini bilmek isleýärsiňmi ?
59002021	Atamyz Ybraýym ogly Yshagy gurbanlyk edilýän ýerde bagyş edip , amallary bilen aklanmadymy ?
59002022	Ana , görýärsiň , iman onuň amallary bilen işledi , iman onuň amallary arkaly kämilleşdi .
59002023	Şeýlelik bilen , « Ybraýym Hudaýa iman getirdi , bu oňa dogrulyk saýyldy » diýen Ýazgy-da ýerine ýetip , oňa Hudaýyň dosty diýildi .
59002024	Ine , görýärsiňiz , adam diňe bir iman bilen däl , amallary bilen aklanýar .
59002025	Kemçin Rahaw-da çaparlary myhman alyp , olary başga ýoldan iberip , amallary bilen aklanmadymy ?
59002026	Sebäbi bedeniň ruhsuz öli bolşy ýaly , iman hem amallar bolmasa ölüdir .
59003001	Eý doganlar ! Köpüňiz mugallym bolmaň , çünki biziň örän agyr höküm aljakdygymyzy bilýänsiňiz .
59003002	Sebäbi hemmämiz köp büdreýäris . Kim gepinde büdremese , kämil adam bolup , bütin bedeni-de jylawlamagy başarar .
59003003	Bize atlaryň boýun bolmagy üçin , agzyna agyzzyryk salyp , olaryň bütin göwresini dolandyrýarys .
59003004	Ine , şeýle uly hem güýçli ýeller bilen kowulýan gämiler-de , bir iňňän kiçi rul bilen gämiçiniň islän ugruna öwrülýär .
59003005	Dil hem bir kiçijik agza bolup , uly zatlar bilen öwünýändir . Kiçijik uçgun nähili uly jeňňeli tutaşdyryp goýberýär !
59003006	Dil otdur , azgynçylyk dünýäsidir . Dil agzalarymyzyň arasynda tutuş bedeni kirledýändir , dowzahdan lowurdap , tebigatyň gidişini lowurdadýandyr .
59003007	Çünki her bir tebigat , hem haýwanlaryňky , hem guşlaryňky , hem süýrenijileriňki , hem deňiz haýwanlarynyňky adamzat tebigaty arkaly eldeki edilendir we edilýändir .
59003008	Dile bolsa adamlaryň hiç biri erk edip bilýän däldir . Ol durnuksyz erbetlikdir , öldüriji awudan doludyr .
59003009	Biz onuň bilen Ata Hudaýa alkyş okaýarys , onuň bilen Hudaý keşbine görä ýaradylan adamlara-da gargaýarys .
59003010	Alkyş , gargyş bir agyzdan çykýar . Eý doganlar , bu beýle bolmaly däldir .
59003011	Çeşme ajy hem süýji suwy bir gözden çykarýarmy ?
59003012	Eý doganlar , injir agajy zeýtun ýa bir üzüm şahasy injir berip bilermi ? Bir çeşme hem şor , hem süýji suw berip bilmez .
59003013	Siziň araňyzda akyldar , düşünjeli kim ? Ol öz amallaryny oňat ýaşama bilen akyldarlykdan gelen ýumşaklykda görkezsin .
59003014	Eger-de ýüregiňizde ajy içigaralyk , igenjeňlik bar bolsa , onda magtanmaň , hakykata garşy ýalan sözlemäň .
59003015	Bu ýokardan inen akyldarlyk däl-de , dünýä , tebigata , iblise degişli akyldarlykdyr .
59003016	Çünki nirede içigaralyk , igenjeňlik bar bolsa , ol ýerde başbozarlyk , her hili erbet iş hem bardyr .
59003017	Emma Gökden inen akyldarlyk ilki bilen , sap , ondan soň-da parahatlyk söýüji , mylaýym , diýenediji , rehimden , oňat miwelerden doly , ýüz görmezek we ikiýüzlülikden halasdyr .
59003018	Parahatlyk döredýänler dogrulyk miwesini parahatlykda ekýändir .
59004001	Araňyza uruşlar , dawalar nireden girýär ? Agzalaryňyzda uruşýan höweslerden dälmi ?
59004002	Siz isleýärsiňiz , ýöne gazanmaýarsyňyz ; öldürýärsiňiz , içigaralyk edýärsiňiz , ýöne hiç bir zada ýetip bilmeýärsiňiz ; dawalaşýarsyňyz , uruşýarsyňyz ; gazanmaýarsyňyz , çünki dilemeýärsiňiz .
59004003	Dileýärsiňiz , ýöne hiç zat almaýarsyňyz , çünki höwesleriňize sarp etmek üçin erbet dileýärsiňiz .
59004004	Eý zynahorlar , dünýä dostlugynyň Hudaýa duşmançylykdygyny bilmeýärsiňizmi ? Dünýäniň dosty bolmak isleýän adam özüni Hudaýa duşman edýändir .
59004005	Ýa-da : « Bizde mesgen tutan Ruh gabanjaňlyk bilen küýseýändir » diýen Ýazgy ýöne ýerden aýdýandyr öýdýärsiňizmi ?
59004006	Ol iňňän uly merhemet berýändir . Şonuň üçin hem : « Hudaý tekepbirlere garşy durýandyr , kiçigöwünlilere bolsa merhemet edýändir » diýýär .
59004007	Indi Hudaýa boýun boluň . Iblise garşy duruň , ol sizden gaçar .
59004008	Hudaýa ýakynlaşyň , Ol hem size ýakynlaşar . Eý günäkärler , eliňizi arassalaň , eý ikigöwünliler , ýüregiňizi saplaň .
59004009	Gussa çekiň , ýas tutup aglaň ; gülkiňiz ýasa , şatlygyňyz gaýga öwrülsin .
59004010	Rebbiň huzurynda peseliň , Ol sizi beýgelder .
59004011	Eý doganlar , biri-biriňizi ýamanlamaň . Kim doganyny ýamanlaýan ýa doganyna höküm edýän bolsa , ol kanuny ýamanlaýandyr , Mukaddes Kanuna höküm edýändir . Sen kanuna höküm etseň , onda kanuny berjaý edýän däl , oňa höküm edýänsiň .
59004012	Kanun çykaryjy , höküm ediji birdir , Ol gutarmagy hem heläk etmegi başarýandyr . Başga adamlara höküm eder ýaly , sen kim ?
59004013	Hany indi : « Bu gün ýa ertir pylan şähere gitjek , bir ýyly ol ýerde geçirjek , alyş-beriş etjek , pul gazanjak » diýýänler .
59004014	Eý , ertirki günüň näme getirjegini bilmeýänler , ýaşaýşyňyz näme ? Ol bir az wagt görnüp , ondan soň ýitirim bolýan bugdur .
59004015	Munuň deregine : « Reb islese , ýaşarys , muny ýa ony ederis » diýmelisiňiz .
59004016	Emma siz öz öwünjeňligiňiz bilen magtanýarsyňyz . Beýle magtanmalaryň bary erbetdir .
59004017	Kim ýagşylyk etmegi bilip-de , etmeýän bolsa , ol günäkärdir .
59005001	Eý döwletliler , başyňyza geljek kynçylyklar üçin aglaň , perýat ediň !
59005002	Baýlygyňyz çüýräp , eşikleriňizi güýe iýendir .
59005003	Altynyňyz , kümşüňiz poslandyr , olaryň posy size garşy güwä geçip , etiňizi ot kimin iýer . Siz ahyrky günlerde hazyna ýygnadyňyz .
59005004	Ine , ekinleriňizi oran işçilere bermän saklan hakyňyz gygyrýar , orakçylaryň perýatlary Hökmürowan Rebbiň gulagyna ýetdi .
59005005	Siz ýer ýüzünde bolçulykda ýaşap , keýp çekdiňiz , damak çalynýan gün üçin ýüregiňizi semretdiňiz .
59005006	Size garşy durmasa-da , dogry adamy höküm edip öldürdiňiz .
59005007	Eý doganlar , Reb gelýänçä , sabyrly boluň . Ine , daýhan irki we soňky ýagşy alýança , ýeriň gymmatly hasyly üçin sabyrly garaşýar .
59005008	Siz hem sabyrly boluň , ýüregiňizi berkidiň , çünki Rebbiň geler wagty golaýdyr .
59005009	Eý doganlar , özüňiz höküm edilmez ýaly , biri-biriňizden şikaýat etmäň . Ine , höküm ediji gapynyň agzynda dur .
59005010	Eý doganlar , görgüde hem sabyrda Rebbiň adyndan geplän pygamberleri görelde ediniň .
59005011	Biz çydamlylyk görkezenlere bagtly diýýäris . Siz Eýýubyň çydamlylygyny eşitdiňiz , Rebbiň işiniň soňuny-da gördüňiz , çünki Reb köp şepagatly hem rehimdardyr .
59005012	Eý doganlar , her zatdan öň , höküm astyna düşmez ýaly , Gökden , Ýerden ýa başga zatdan kasam içmäň ; diňe « hawaňyz » hawa , « ýoguňyz » ýok bolsun .
59005013	Araňyzda biri görgi görýärmi ? Ol doga etsin . Biriniň keýpi kökmi ? Mezmur okasyn .
59005014	Araňyzda biri syrkawmy ? Ol ýygnagyň ýolbaşçylaryny ýanyna çagyrsyn , olar hem Rebbiň adyndan oňa ýag çalyp , onuň üçin doga etsin .
59005015	Iman dogasy syrkawa şypa berer ; Reb ony dikelder . Eger ol günä eden bolsa bagyşlanar .
59005016	Şypa tapar ýaly , günäleriňizi biri-biriňiziň ýanyňyzda boýun alyp , biri-biriňiz üçin doga ediň . Dogry adamyň yhlasly dogasy gaty güýçlüdir .
59005017	Ylýas biziňki ýaly duýgulary bolan bir adamdy . Ol ýagyş ýagmasyn diýip , çyndan doga etdi . Şeýlelikde , üç ýyl alty aýlap ýer ýüzüne ýagyş ýagmady .
59005018	Ol ýene doga etdi ― Gök ýagyş berdi , Ýer öz miwesini getirdi .
59005019	Eý doganlar , araňyzdan biri hakykatdan azaşsa , biri ony öwürse ,
59005020	onda ol muny bilsin : bir günäkäri ýalňyş ýolundan öwren bir jany ölümden gutaryp , köp günäleriň üstüni basyrar .
60001001	Isa Mesihiň resuly Petrusdan Pontus , Galatýa , Kappadokiýa , Aziýa we Bitinýadaky ýaýran
60001002	Ata Hudaýyň öňden bilşine görä , Ruhuň mukaddes etmegi bilen Oňa gulak asyň we Isa Mesihiň ganynyň sepilmegi üçin saýlanan garyplara salam ! Size merhemet , parahatlyk eçilsin !
60001003	Rebbimiz Isa Mesihiň Atasy Hudaýa öwgüler ! Ol Öz uly rehimdarlygy bilen Isa Mesihiň ölülerden direlmegi arkaly diri umyda gowuşmak üçin ,
60001004	size Gökde saklanan çüýremez , tegmiltsiz , solmaz mirasy almak üçin , biziň gaýtadan dogulmagymyzy üpjün etdi .
60001005	Siz ahyrky wagtda aýan bolmaga taýýar duran gutulyş üçin , Hudaýyň güýji bilen iman arkaly goralýarsyňyz .
60001006	Häzir gerek bolan dürli synaglar üçin gysga wagtlaýyn gaýgyly bolýan siz muňa begeniň .
60001007	Çünki ot bilen synalýan hem bolsa , pany altyndan gymmatly bolan imanyňyzyň synalmagy Isa Mesih görnende öwgä , şöhrata hem hormata öwrüler .
60001008	Siz görmedik hem bolsaňyz , Ony söýýärsiňiz ; häzir Ony görmeseňiz hem , Oňa iman getirip ,
60001009	imanyňyzyň netijesinde janlaryňyzyň gutulyşyna ýetip , aýdyp bolmaz , şöhratly begenç bilen şatlanýarsyňyz .
60001010	Size bolan bu merhemeti welilik edip aýdan pygamberler bu gutulyş hakda gözleg , barlag geçirdiler .
60001011	Olar özlerindäki Mesihiň Ruhy Mesihiň görgülerine we ondan soňky şöhratlara öňünden güwälik berende , haýsy ýa-da nähili wagty görkezýänini barladylar .
60001012	Ine şonda , Gökden iberilen Mukaddes Ruh arkaly Hoş Habary wagyz edýänler tarapyndan häzir size yglan edilýän zatlar bilen özlerine däl-de , size hyzmat edýändikleri olara äşgär boldy . Bu zatlara perişdeleriň nazar salasy gelýär .
60001013	Munuň üçin pikiriňiziň bilini guşap , hüşgär bolup , Isa Mesihiň görünmegi bilen özüňize getiriljek merhemete baş-bitin umyt baglaň .
60001014	Diýen ediji çagalar ýaly nadanlygyňyzdaky ozalky höwesleriňize uýman ,
60001015	eýsem , sizi çagyranyň mukaddes bolşy ýaly , ähli edim-gylymyňyzda mukaddes boluň .
60001016	Sebäbi : « Mukaddes boluň , çünki Men mukaddesdirin » diýip ýazylgydyr .
60001017	Ýüz görmän , her kimiň üstünden öz etmişine görä höküm çykarýany « Ata » diýip çagyrýan bolsaňyz , bu dünýädäki mysapyrlyk çagyňyzy gorky bilen geçiriň .
60001018	Ata-babadan galan biderek ýaşaýşyňyzdan altyn ýa kümüş ýaly pany zatlar bilen däl-de ,
60001019	eýsem , müýnsüz , tegmiltsiz guzy ýaly , Mesihiň gymmatly gany bilen satyn alnandygyňyzy biliň .
60001020	Ol dünýä gurulmazyndan öň bellense-de , siziň üçin zamanlaryň ahyrynda aýan boldy .
60001021	Siz Ony ölümden direldip , Oňa şöhrat beren Hudaýa Ol arkaly iman edýärsiňiz , şeýle , iman hem umydyňyz Hudaýa baglydyr .
60001022	Ruh arkaly hakykata boýun bolmak bilen , janlaryňyzy hilesiz dogan söýgüsi üçin tämizläniňizden soň , birek-biregi ýürekden yhlas bilen söýüň .
60001023	Sebäbi , siz pany tohumdan däl-de , Hudaýyň diri , müdimi galýan sözi arkaly pany bolmadykdan gaýtadan doglansyňyz .
60001024	Çünki : « Bütin adamzat ot ýaly we ynsanyň bütin şöhraty otuň güli ýalydyr . Ot gurar , güli hem döküler .
60001025	Emma Rebbiň sözi ebedi galar » . Size wagyz edilen söz budur .
60002001	Şeýlelikde , ähli erbetligi , ähli aldawy , ikiýüzlüligi , içigaralygy , her hili gep-gybaty goýup ,
60002002	gutulyş üçin ol arkaly öser ýaly , ýaňy dogan çagalar kimin ruhy , hilesiz süýdi küýsäň .
60002003	Sebäbi , siz Rebbiň mährini dadansyňyz .
60002004	Oňa , ynsanlar tarapyndan taşlanan , Hudaýyň ýanynda bolsa saýlanan , gymmatly diri Daşa ýakynlap ,
60002005	siz-de Isa Mesih arkaly Hudaýyň halaýan ruhy gurbanlaryny hödürlemek üçin , diri daşlar kimin ruhy öý , mukaddes ruhanylyk hökmünde bina edilýärsiňiz .
60002006	Çünki Mukaddes Ýazgyda : « Ine , Sionda saýlantgy , gymmatly burç daşyny goýýaryn , Oňa iman eden asla utandyrylmaz » diýilýär .
60002007	Bu gymmat zat siz ― iman edenler üçindir , ýöne iman etmedikler üçin « Ussalaryň taşlan daşy burç daşy » ,
60002008	« Büdreme daşy , taýma gaýasy boldy » . Olar söze boýun bolman büdreýärler ; olar munuň üçin hem niýetlenendir .
60002009	Emma siz özüňizi tümlükden ajaýyp nuruna çagyran Hudaýyň şöhratly işlerini yglan etmäge saýlanan nesil , Patyşanyň ruhanylary , mukaddes millet , Hudaýa degişli halksyňyz .
60002010	Siz bir wagtlar halk däldiňiz , ýöne şindi Hudaýyň halkysyňyz ; rehime gowuşmandyňyz , ýöne şindi gowuşdyňyz .
60002011	Eý söýgüliler , sizden haýyş edýärin , jana garşy söweş edýän günäli höweslerden garyplar , mysapyrlar hökmünde gaça duruň .
60002012	Bet iş edýänler hökmünde sizi ýamanlan zatlarynda oňat işleriňizi görüp , Rebbiň bize gelen güni Hudaýy şöhratlandyrmalary üçin milletler arasynda oňat edim-gylymly boluň .
60002013	Baş häkim bolany üçin patyşa bolsun ,
60002014	ýa onuň bet iş edýänleri jezalandyrmaga , ýagşylyk edýänleri öwmäge iberen häkimleri bolsun , Rebbiň hatyrasyna , bütin adamzat düzgünine tabyn boluň .
60002015	Çünki Hudaýyň islegi siziň ýagşylyk edip , pähimsiz adamlaryň nadanlygyny bes etdirmegiňizdir .
60002016	Azatlar ýaly , öz azatlygyny erbetlige örtgi edinenler ýaly däl-de , Hudaýyň bendeleri ýaly geziň .
60002017	Hemmeleri sylaň , doganlary söýüň , Hudaýdan gorkuň , patyşany sylaň .
60002018	Eý hyzmatçylar ! Diňe bir ýagşy we mylaýym baýarlaryňyza däl , eýsem , hyrsyzlara-da bütin gorky bilen boýun boluň .
60002019	Çünki kim nähak görgi görüp , Hudaýyň öňündäki wyždanyndan ötri azaplara döz gelýän bolsa , bu sogapdyr .
60002020	Çünki günä edip-de , ýenjileniňiz-de çydaýan bolsaňyz , bu size nähili abraý bolar ? Emma ýagşylyk edip , görgi görüp , çydam etseňiz , bu Hudaýyň ýanynda sogapdyr .
60002021	Çünki siz şeýle bolmaga çagyryldyňyz , sebäbi Mesih hem Öz yzyny alyp götermegiňiz üçin görgi görüp , size bir nusga galdyrdy .
60002022	Ol günä etmedi , agzyndan hileli söz çykmady .
60002023	Sögülende sögmän , görgi görende gorky salman , Özüni adyl höküm çykarýan Hudaýa tabşyrdy .
60002024	Günälere ölüp , dogrulykda ýaşamagymyz üçin , Ol biziň günälerimizi Öz bedeninde haça äkitdi . Siz Onuň ýaralary arkaly şypa tapdyňyz .
60002025	Siz goýunlar kimin azaşypdyňyz , ýöne şindi janlaryňyzyň Çopanyna hem Gözegçisine tarap yza öwrüldiňiz .
60003001	Eý hatynlar , siz-de şonuň ýaly öz äriňize tabyn boluň . Şeýdip , eger käbirleri Hudaýyň sözüne boýun bolmaýan bolsa ,
60003002	siziň gorky içindäki päk edim-gylymyňyzy görüp , öz hatynynyň ýaşaýşy arkaly gürrüňsiz Mesihe gazanylsyn .
60003003	Bezegiňiz saç örmek , altynlar dakynmak ýa esbaplar geýmek bilen , daşky görnüş däl-de ,
60003004	Hudaýyň ýanynda has gymmatly bolan ýumşak , ýuwaş ruhuň bozulmaz bezegi , ýüregiň gizlin ynsany bolsun .
60003005	Çünki bir wagtlar Hudaýa umyt baglan mukaddes hatynlar-da , öz ärlerine tabyn bolup , özlerini şeýle bezeýärdiler .
60003006	Mysal üçin , Sara Ybraýyma : « Baýar » diýip boýun boldy . Siz hem hiç bir howpdan gorkman , ýagşylyk etseňiz , onuň perzentleri bolarsyňyz .
60003007	Eý ärler , aýallaryňyzyň özüňizden ejizdigini biliň , olary sylaň . Olar hem siz ýaly Hudaýdan ýaşaýyş sylagyny alýarlar . Dogalaryňyzyň bökdelmezligi üçin şeýle ediň .
60003008	Mahlasy , baryňyz pikirdeş , dertdeş , dogansöýer , rehimdar , kiçigöwünli boluň .
60003009	Ýamanlyga ýamanlyk , sögünje sögünç bilen gaýtargy bermän , tersine , haýyrdoga ediň ; çünki siz bereketiň mirasçysy bolmak üçin muňa çagyrylansyňyz .
60003010	Çünki : « Kimiň ýaşaýşy söýüp , ýagşy günler göresi gelýän bolsa , dilini ýamanlykdan , dodaklaryny hileli gepden saklasyn .
60003011	Ýamanlykdan ýüz döndersin , ýagşylyk etsin , parahatlygy agtaryp , şonuň ugrunda gezsin .
60003012	Çünki Rebbiň gözleri dogrulara tarap , gulagy olaryň ýalbaryşlaryna gerlendir . Rebbiň ýüzi ýaman iş edýänlere garşydyr » .
60003013	Ýagşylyk etmek üçin gaýrat etseňiz , size kim ýamanlyk etjek ?
60003014	Siz dogrulyk üçin görgi görseňiz hem bagtyýarsyňyz . Olaryň gorkýan zatlaryndan gorkmaň , aljyramaň .
60003015	Ýöne ýüregiňizde Reb Hudaýy mukaddes ediň . Içiňizdäki umyt hakynda özüňizden hasabat soran her kese , her wagt jogap bermäge taýýar boluň .
60003016	Muny ýumşaklyk , saýhallylyk bilen ediň . Mesihdäki ýagşy ýaşaýşyňyzy ýamanlaýanlar erbet iş edýänler hökmünde size garşy geplänlerinde utandyrylar ýaly , ynsabyňyz päk bolsun .
60003017	Sebäbi Hudaýyň islegi şeýle bolsa , onda ýagşylyk edip görgi görmek ýamanlyk edip görgi görmekden gowudyr .
60003018	Çünki bizi Hudaýyň ýanyna eltmek üçin , ten boýunça öldürilip , ruh boýunça direlmek bilen , dogry bolan Mesih-de dogry däller ugrunda günäler üçin bir gezek öldi .
60003019	Ol Ruh bilen hem gidip , tussagdaky ruhlara wagyz etdi .
60003020	Olar bir wagtlar , Nuhuň günlerinde gämi ýasalyp ýörkä , Hudaýyň sabyrly garaşýan wagty pitneçi bolupdylar . Ol gämide bolsa az , ýagny sekiz adam suw bilen gutuldy .
60003021	Bu wakanyň nusgasyna görä , bedeniň kiriniň ýuwulmasy däl , eýsem , Hudaýyň huzuryna päk ynsap talaby bolan çokunmaklyk hem indi sizi Isa Mesihiň direlmegi arkaly gutarýar .
60003022	Ol Göge çykdy , Hudaýyň sagynda , perişdeler , hökümdarlar we gudratlar Oňa tabyn .
60004001	Mesihiň biziň hatyramyza tende görgi görşi ýaly , siz hem şol pikir bilen ýaraglanyň , çünki kim tende görgi görýän bolsa ,
60004002	ol tende galan wagtyny adam höwesine görä däl-de , Hudaý islegine görä ýaşamak üçin günäden el çekendir .
60004003	Çünki ahlaksyzlykda , erbet höweslerde , serhoşlukda , aýşy-eşretde , içgi meýlislerinde we ýigrenji butparazlykda gezip , geçen wagtda milletleriň halaýan zatlaryny ýerine ýetireniňiz size ýeterlikdir .
60004004	Olar özleri bilen birlikde şol çendenaşa ahlaksyzlygyň yzynda däldigiňizi geň görüp , size sögýärler .
60004005	Olar dirileriň hem ölüleriň üstünden höküm çykarmaga taýýar duran Hudaýa hasabat bererler .
60004006	Çünki tende ynsanlara görä üstlerinden höküm çykarylmagy , ýöne ruhda Hudaýa görä ýaşamaklary üçin , Hoş Habar ölülere-de yglan edildi .
60004007	Ähli zatlaryň soňy ýakynlady . Munuň üçin sagdyn düşünjeli bolup , hüşgärlik bilen doga ediň .
60004008	Her zatdan öň birek-birege bolan söýgiňiz joşgunly bolsun , sebäbi , söýgi köp günäleri basyrýandyr .
60004009	Birek-birege hüňürdisiz myhmansöýer boluň .
60004010	Hudaýyň dürli merhemetleriniň oňat dolandyryjysy kimin her kes öz alan sylagyna görä biri-birine hyzmat etsin .
60004011	Biri geplese , Hudaýyň sözlerini aýdyp geplesin ; biri hyzmat etse , Hudaýyň beren güýç-kuwwatyna görä hyzmat etsin . Şeýdip , Isa Mesih arkaly Hudaý hemme zatda şöhratlansyn . Şöhrat we gudrat ebedilik Onuňkydyr . Omyn .
60004012	Eý , söýgüli doganlar , sizi synamak üçin araňyzda ýüze çykýan ot azaryny , geň zada sataşan ýaly , geň görmän ,
60004013	eýsem , Mesihiň şöhraty görnende , uly begenç bilen şatlanar ýaly , Onuň görgülerine şärikdeş bolan derejede şatlanyň .
60004014	Mesihiň ady sebäpli masgaralanýan bolsaňyz , bagtyýarsyňyz , çünki Hudaýyň şöhratly Ruhy siziň üstüňizde bolýandyr . Olar Oňa dil ýetirýär , siz bolsa Ony şöhratlandyrýarsyňyz .
60004015	Ýöne sizden hiç kim ganhor ýa ogry , jenaýatçy ýa şugul bolup görgi görmesin .
60004016	Kim mesihi bolup görgi görýän bolsa utanmasyn . Ol bu at bilen Hudaýy şöhratlandyrsyn .
60004017	Çünki hökümiň Hudaýyň içersinden başlanmaly wagty gelip ýetdi . Höküm öňürti bizden başlansa , onda Hudaýyň Hoş Habaryna boýun bolmaýanlaryň soňy näme bolar ?
60004018	Dogry adam zordan gutulýan bolsa , Onda hudaýsyza , günäkäre näme bolar ?
60004019	Munuň üçin Hudaýyň islegi bilen görgi görýänler hem ýagşylyk edip , janlaryny dogruçyl Ýaradana tabşyrmalydyr .
60005001	Özleri ýaly ýaşuly , Mesihiň görgüleriniň güwäsi , görünjek şöhratyň şärigi bolan men araňyzdaky ýaşululardan şulary haýyş edýärin :
60005002	araňyzdaky Hudaýyň sürüsine mejburlyk bilen däl-de , meýletinlik bilen gözegçilik ediň . Olary biabraýçylykly gazanç üçin däl-de , isleg bilen ,
60005003	özlerine tabşyrylanlara agalyk edýänler ýaly däl-de , sürä görelde bolup , Hudaýyň isleýän ýolunda otladyň .
60005004	Şeýlelikde , Baş Çopan aýan bolanda , solmaz şöhrat täjini alarsyňyz .
60005005	Siz ýaşlar hem , şonuň ýaly , ýaşululara tabyn boluň . Baryňyz biri-biriňize garşy kiçigöwünliligi geýniň , çünki Hudaý tekepbirlere garşy gidýändir , kiçigöwünlilere bolsa merhemet edýändir .
60005006	Hudaý sizi öz wagtynda beýgelder ýaly , Onuň güýçli elleri astynda pälleriňizi pes tutuň .
60005007	Ähli gam-gussaňyzy Onuň üstüne atyň , sebäbi Ol siziň gamhoryňyzdyr .
60005008	Hüşgär boluň , oýanyň . Ýagyňyz bolan iblis arlaýjy arslan kimin aýlanyp , ýuwutjagyny agtaryp ýörendir .
60005009	Dünýädäki doganlaryňyza-da şeýle görgüleriň sataşýanyny bilýäniňiz üçin , oňa garşy imanda berk duruň .
60005010	Mesihde Öz ebedi şöhratyna çagyran bütin merhemetler Hudaýy az wagtlaýyn görgi göreniňizden soň , sizi kämilleşdirer , berkider , güýçlendirer we gurar .
60005011	Şöhrat we gudrat ebedilik Onuňky bolsun . Omyn .
60005012	Meniň pikirimçe sadyk dogan bolan Silwanusyň üsti bilen size az ýazdym , sizi ündäp , siziň içinde duranyňyzyň Hudaýyň hakyky merhemetidigine güwä geçdim .
60005013	Babylda siziň bilen bilelikde saýlanan ýygnak we oglum Markus size salam aýdýar .
60005014	Biri-biriňize söýgi ogşugy bilen salam aýdyň . Mesihde bolan siziň baryňyza parahatlyk bolsun ! Omyn .
61001001	Isa Mesihiň guly , resuly Simun Petrusdan Hudaýymyzyň , halasgär Isa Mesihiň dogrulygy arkaly biziňki bilen bahadaş imana gowşanlara salam !
61001002	Hudaýy , Rebbimiz Isany tanamakda size merhemet , parahatlyk eçilsin !
61001003	Onuň Hudaýlyk güýji özümizi şöhrat hem artyklyk bilen çagyran Hudaýy tanamagymyz arkaly ýaşaýşa , takwalyga degişli ähli zady bize bagyş etdi .
61001004	Şular arkaly bize juda gymmatly , uly wadalar berdi . Şeýle , siziň ýaman höwesler sebäpli dünýäde bolan bozuklykdan gaçyp , şular arkaly Hudaýlyk tebigata şärik bolmagyňyz göz öňünde tutulýar .
61001005	Şonuň üçin bütin gaýraty sarp edip , imanyňyzda artyklygy , artyklykda bilimi ,
61001006	bilimde nebsiňize buýurmagy , nebsiňize buýurmakda sabry , sabyrda takwalygy ,
61001007	takwalykda dogan söýgüsini , dogan söýgüsinde hem Hudaýyň söýgüsini köpeldiň .
61001008	Şu zatlar sizde bar bolsa , köpelse , sizi Rebbimiz Isa Mesihi tanamakda bikär hem miwesiz goýmaz .
61001009	Kimde bu zatlar ýok bolsa , ol kördür , uzagy görýän däldir , öňki günälerinden tämizlenendigini unudandyr .
61001010	Şonuň üçin , eý doganlar , çagyrylmagyňyzy , saýlanmagyňyzy berkitmek üçin , köpräk gaýrat ediň . Şeýle etseňiz , asla büdremersiňiz .
61001011	Şeýlelik bilen , Rebbimiz hem Halasgärimiz Isa Mesihiň ebedi Patyşalygyna girme size boldan berler .
61001012	Şonuň üçin bu zatlary bilip , özüňizdäki hakykata nähili berkidilen hem bolsaňyz , men bulary size ýatladyp durmagy asla bes etmerin .
61001013	Men bu çadyrdan gidýänçäm , bulary ýadyňyza salmak arkaly , sizi oýarmagy dogry bilýärin .
61001014	Çünki Rebbimiz Isa Mesihiň-de maňa bildirişi ýaly , basym çadyrymyň çözülmelidigini bilýärin .
61001015	Göçenimden soň-da , hemişe şu zatlary ýada salyp bilmegiňiz üçin şindi gaýrat edýärin .
61001016	Çünki size Rebbimiz Isa Mesihiň güýjüni , gelenini aýdanymyzda , ýasama ertekilere eýermedik , biz Onuň uly şöhratyny öz gözümiz bilen gördük .
61001017	Çünki , iň şöhratly Hudaýdan Oňa : « Meniň Söýgüli Oglum Budur , Ondan razydyryn » diýen ses gelende , Ol Ata Hudaýdan hormat , şöhrat aldy .
61001018	Biz Onuň bilen mukaddes dagdakak , bu sesiň Gökden gelenini eşitdik .
61001019	Şeýle , pygamberlik sözi biziň üçin has berkedi . Gün agaryp , daň ýyldyzy ýüregiňizde dogýança , garaňky ýerde nur saçýan çyra ýaly bu söze üns berseňiz , ýagşy edersiňiz .
61001020	Ozaly bilen , Mukaddes Ýazgynyň pygamberlik sözleriniň hiç biriniň öz-özüňden many çykarma däldigini bilmelisiňiz .
61001021	Çünki welilik hiç haçan adam islegi bilen dile gelen däldir . Hudaýyň mukaddes adamlary Mukaddes Ruh tarapyndan herekete gelip gepländirler .
61002001	Halk arasynda ýalan pygamberleriň bolşy ýaly , siziň araňyzda-da ýalan mugallymlar bolar . Olar heläkleýji , bozuk taglymatlar girizmek bilen , özlerini satyn alan Baýary-da inkär edip , öz başlaryna tiz bela getirerler .
61002002	Köp adamlar olaryň azgynçylygyna eýerer , olar sebäpli hakykat ýoluna dil ýetiriler .
61002003	Açgözlülikden ýaňa ýalan sözler bilen sizi ezerler . Olar üçin ozaldan bar bolan höküm gijikmez , olaryň heläkçiligi irkilmez .
61002004	Çünki Hudaý günä eden perişdelere rehim etmän , höküm üçin saklansynlar diýip , olary dowzaha taşlap , tümlük zynjyrlaryna tabşyran bolsa ,
61002005	gadym dünýä rehim etmän , hudaýsyzlar dünýäsiniň başyna tupan turzanda , dogrulyk wagyzçysy Nuhy beýleki ýedi adam bilen saklan bolsa ,
61002006	Sodom we Gomorra şäherlerini kül edip , üstlerinden weýrançylyk hökümini çykarmak bilen , olary hudaýsyz ýaşajaklara nusga eden bolsa ,
61002007	azgynlaryň ahlaksyzlyk içindäki ýaşaýyşyndan jebir çeken , ýöne dogry bolan Luty gutaran bolsa
61002008	( olaryň arasynda ýaşan bu dogry adam olaryň nähak işlerini görmek , eşitmek bilen , öz dogry janyna günsaýyn jebir ederdi ) ,
61002009	hudaýhonlary synagdan nähili halas etmelidigini , dogry dälleri , aýratyn-da , ten isleglerine kowalaşyp , häkimiýeti äsgermeýänleri höküm gününe çenli jeza astynda nähili saklamalydygyny Reb bilýär . Bular ― batyrsyraýanlar , tekepbirler Gökdäki güýçlere dil ýetirmekden gorkmaýarlar .
61002010	
61002011	Perişdeler güýç we gudratda uly hem bolsalar , bulary garalamak üçin Rebbiň huzuryna höküm getirmeýär .
61002012	Bular bolsa tutulmak , heläk edilmek üçin doglan pähimsiz ýabany haýwanlar ýaly , bilmeýän zatlaryna dil ýetirip , öz heläkçiliklerinde heläk bolarlar .
61002013	Eden ýamanlyklarynyň almytyny alarlar . Tegmilt we biabraý bolan bular gündiz aýşy-eşret sürmegi şatlyk saýýandyr , siziň bilen iýip-içýän wagtlary öz hileleri bilen keýp çekýändir .
61002014	Olaryň zynadan doly , günäden gaýtmaz gözleri bolup , durnuksyz janlary duzaklaýandyrlar ; ýürekleri açgözlülige öwrenişen gargyş siňen perzentlerdir .
61002015	Olar Beor ogly Balamyň yzyna eýermek bilen , dogry ýoly terk edip , azaşdylar . Balam hem adalatsyzlyk hakyny söýerdi .
61002016	Ýöne ol öz tagsyrlary üçin käýinç gördi , bir dilsiz-agyzsyz eşek adam sesinde gürläp , pygamberiň däliligini bökdedi .
61002017	Olar suwsuz çeşme , güýçli ýeliň kowýan ümrüdir ; garaňky tümlük olar üçin saklanýar .
61002018	Çünki hatada gezýänlerden zordan gaçanlary gopbamsy , boş sözler aýdyp , ahlaksyzlyklar bilen beden höweslerinde duzaklaýarlar .
61002019	Olara azatlygy wada edýärler , özleri bolsa bozuklygyň gullarydyr . Sebäbi adam birinden ýeňilse , oňa gul kimin tabyndyr .
61002020	Çünki olar Reb hem halasgär Isa Mesihi tanamak arkaly dünýäniň pisliklerinden gaçansoňlar , ýene-de bulara garyşyp , ýeňlen bolsalar , onda olaryň soňky ýagdaýy öňküden erbetdir .
61002021	Çünki olar üçin dogrulyk ýoluny bilmezlik , ony bilip-de , özlerine tabşyrylan mukaddes buýrukdan ýüz döndermekden gowy bolardy .
61002022	Olaryň başyna bu hakyky nakylda aýdylanlar geldi : « It öz gusugyna gaýdyp geldi , ýuwnan doňuz batgada togalanmaga » .
61003001	Eý , söýgüli doganlar , indi size bu ikinji haty ýazýaryn .
61003002	Bularyň ikisinde-de mukaddes pygamberleriň öňden aýdan sözlerini , Reb hem Halasgäriň resullaryňyz arkaly size beren buýrugyny ýadyňyza salmak üçin , sap pikirleriňizi ýatlatma arkaly oýarýaryn .
61003003	Ozaly bilen , biliň , ahyrky günlerde öz höweslerinde gezýän ýaňsylaýjylar ýaňsyly sözler bilen gelip :
61003004	« Rebbiň gelmeginiň wadasy hany ? Atalar ölenden bäri hemme zat ýaradylyşyň başlangyjynda bolşy ýaly dur » diýer .
61003005	Çünki olar Gögüň Hudaýyň sözi arkaly gadymdan bäri bardygyndan , ýeriň suw arkaly suwdan döräninden bihabarsyran boldular .
61003006	Ýöne ol wagtky dünýä şol suwda hem gark bolup heläklenipdi .
61003007	Ýöne welin , häzirki Gök , Ýer Onuň sözi bilen ot üçin goralyp , höküm gününe , hudaýsyz adamlaryň heläk boljak gününe çenli saklanýar .
61003008	Eý , söýgüli doganlar , bir zady unutmaň : Rebbiň ýanynda bir gün müň ýyl , müň ýyl bir gün ýalydyr .
61003009	Käbirleriniň gijikme hasap edişi ýaly , Reb Öz wadasyny ýerine ýetirmegi gijikdirýän däldir . Ol biziň üçin sabyr edýändir , çünki Ol hiç kim heläk bolman , hemmeleriň toba gelmegini isleýär .
61003010	Emma Rebbiň güni bir ogry kimin geler . Şonda Gök uly güpürdi bilen geçer , elementler ýanyp dargar , ýer , ondaky zatlar ýanyp ýok bolar .
61003011	Bularyň ählisi şeýle dargajak bolsa , onda siziň nähili adamlar bolmagyňyz gerek ? Hudaýyň gününiň gelmegine garaşyp , ony çaltlandyryp , mukaddes ýaşaýyşda , takwalykda gezmelisiňiz .
61003012	Şol gün zerarly Gök ot alyp dargar , elementler ýanyp erär .
61003013	Biz Onuň wadasyna görä täze Göge , täze ýere garaşýarys ; olarda bolsa dogrulyk höküm sürer .
61003014	Şoňa görä-de , eý , söýgüli doganlar , bulara garaşýandygymyz üçin , Hudaýyň ýanynda parahatlykda tegmiltsiz , müýnsüz boljak bolup gaýrat ediň .
61003015	Söýgüli doganymyz Pawlusyň hem özüne berlen akyldarlyk boýunça size ýazyşy ýaly , Rebbimiziň sabryny gutulyş pursady saýyň .
61003016	Ol bu zatlardan gürrüň berende , bütin hatlarynda şeýle ýazýandyr . Olarda ýazylanlaryň käbirlerine düşünmek kyndyr , nadan hem durnuksyz adamlar bolsa beýleki Mukaddes Ýazgylary ýoýuşlary ýaly , bulary-da öz heläkçilikleri üçin ýoýýarlar .
61003017	Indi , eý , söýgüli doganlar , azgynlaryň hatalaryna çekilip , berkligiňizde gowşamaz ýaly , bu zatlary öňünden biliň , özüňizi goraň .
61003018	Rebbimiz hem halasgärimiz Isa Mesihiň merhemetinde , biliminde ösüň . Şöhrat häzir we mydamalyk Onuňky bolsun ! Omyn .
62001001	Ýaşaýyş sözi hakda ozal-başdan bar bolany , eşidenimizi , gözlerimiz bilen görüp synlanymyzy , ellerimiziň tutanyny size yglan edýäris .
62001002	Ýaşaýyş aýan boldy , biz ony gördük , oňa güwä geçýäris . Atada bolup , bize aýan bolan ýaşaýşy , ebedi ýaşaýşy size habar berýäris .
62001003	Siziň-de biziň bilen şärikçiligiňiz bolar ýaly , görenimizi , eşidenimizi size aýdýarys . Biziň şärikçiligimiz bolsa Ata we Onuň Ogly Isa Mesih bilendir .
62001004	Şatlygyňyz kämil bolar ýaly , şulary size ýazýarys .
62001005	Ondan eşiden we size yglan edýän habarymyz şudur : Hudaý nurdur , Onda hiç hili garaňkylyk ýokdur .
62001006	Biz Onuň bilen şärikçiligimiziň barlygyny aýdyp-da , garaňkylykda gezýän bolsak , onda ýalan sözleýändiris , hakykaty berjaý edýän däldiris .
62001007	Onuň nurda bolşy ýaly , biz hem nurda gezýän bolsak , onda biri-birimiz bilen şärikçiligimiz bardyr , Onuň Ogly Isanyň gany bizi hemme günälerden tämizleýändir .
62001008	Günämiz ýokdur diýsek , onda biz özümizi aldaýandyrys , bizde hakykat ýokdur .
62001009	Günälerimizi boýun alsak , Ol ynamdar , adyldyr . Günälerimizi öter , bizi her hili ýamanlykdan arassalar .
62001010	Günä eden däldiris diýsek , Ony ýalançy edýändiris , bizde Onuň sözi ýokdur .
62002001	Eý balalarym ! Men size şulary günä etmezligiňiz üçin ýazýaryn . Kimdir biri günä eden bolsa , Atanyň ýanynda Töwellaçymyz , dogry bolan Isa Mesih bardyr .
62002002	Ol günälerimize , diňe bir biziňkä däl-de , eýsem , bütin dünýäniň günälerine hem bagyşlanma gazandyran gurbandyr .
62002003	Onuň buýruklaryny berjaý edýän bolsak , bu Ony tanaýandygymyzy bildirýändir .
62002004	Kim « Ony tanaýaryn » diýip-de , buýruklaryny berjaý etmeýän bolsa , ýalançydyr , onda hakykat ýokdur .
62002005	Ýöne kim Onuň sözüni berjaý edýän bolsa , dogrudan-da , onda Hudaýyň söýgüsi kämilleşendir . Ondadygymyzy şundan bilýäris .
62002006	Ol nähili gezen bolsa , Onda galýanyny sözleýäniň özi-de şonuň ýaly gezmäge borçludyr .
62002007	Eý , söýgüli doganlar , men bir täze buýruk däl-de , ozal-başda alan gadymky buýrugyňyzy ýazýaryn . Gadymky buýruk siziň ozal-başda eşiden sözüňizdir .
62002008	Size ýene-de bir täze buýruk ýazýaryn . Ol sizde-de , Mesihde-de hakdyr , çünki garaňkylyk ötýändir , hakyky nur bolsa eýýäm ýalkym saçyp durandyr .
62002009	Kim özüniň nurdadygyny sözläp-de , doganyny ýigrenýän bolsa , ol entek garaňkylykdadyr .
62002010	Doganyny söýýän her kes nurda galýandyr , onda büdreme sebäbi ýokdur .
62002011	Ýöne kim doganyny ýigrenýän bolsa , ol garaňkylykdadyr . Garaňkylykda gezip , ol nirä barýanyny bilýän däldir , çünki garaňkylyk onuň gözlerini kör edendir .
62002012	Eý balalar , size ýazýaryn , çünki günäleriňiz Onuň hatyrasyna bagyşlandy .
62002013	Eý atalar , size ýazýaryn , çünki siz ezelden bar Bolany tanaýarsyňyz . Eý ýaşlar , size ýazýaryn , çünki siz iblisi ýeňdiňiz . Eý balalar , size ýazdym , çünki siz Atany tanaýarsyňyz .
62002014	Eý atalar , size ýazdym , çünki siz ezelden bar Bolany tanaýarsyňyz . Eý ýaşlar , size ýazdym , çünki siz güýçlüsiňiz , Hudaýyň sözi sizde galýar , siz iblisi ýeňdiňiz .
62002015	Dünýäni , dünýädäki zatlary söýmäň . Biri dünýäni söýýän bolsa , onda Atanyň söýgüsi ýokdur .
62002016	Çünki dünýäde bolan ähli zatlary : ten höwesleri , göz höwesi we ýaşaýyş tekepbirligi Atadan däl , dünýädendir .
62002017	Dünýä we onuň höwesleri geçip gider , kim Hudaýyň islegini ýerine ýetirse , baky galar .
62002018	Eý balalar , bu soňky sagatdyr , Mesihe garşy göreşiji gelýär diýip eşidişiňiz ýaly , şu wagt hem ençeme Mesihe garşy göreşiji çykypdyr . Biz soňky sagatdygyny şundan bilýäris .
62002019	Olar bizden çykdylar , ýöne bizden däldiler , çünki bizden bolan bolsalar , biziň aramyzda galardylar . Ýöne olaryň barynyň bizden däldigi aýan bolar ýaly çykdylar .
62002020	Siz bolsa mukaddes Bolandan Mukaddes Ruhy alansyňyz , hemme zady bilýänsiňiz .
62002021	Men size hakykaty bilmeýändigiňiz üçin däl-de , eýsem , ony we hiç bir ýalanyň hakykatdan däldigini bilýändigiňiz üçin ýazdym .
62002022	Isanyň Mesihdigini inkär edýän ýalançy däl bolsa , onda kim ýalançy ? Atany , Ogly inkär edýän , ine , Mesihe garşy göreşijidir .
62002023	Ogly inkär edýän adamda Ata hem ýokdur . Ogly ykrar edýän adamda Ata hem bardyr .
62002024	Ozal-başdan eşideniňiz sizde galsyn . Ozal-başdan eşideniňiz sizde galsa , siz hem Ogulda , hem Atada galarsyňyz .
62002025	Onuň bize beren wadasy ebedi ýaşaýyşdyr .
62002026	Bu zatlary sizi azdyrýanlar barada ýazdym .
62002027	Ýöne siziň Ondan alan Mukaddes Ruhuňyz sizde galýandyr , size biriniň öwretmeginiň geregi bolman , eýsem , Onuň şol Ruhy ähli zatlar hakda size nähili öwredýän bolsa , ol hem ýalan däl-de , hakykat bolsa , size öwredişi ýaly , Onda galarsyňyz .
62002028	Indi , eý balalar , Ol aýan bolanda , gaýratly bolar ýaly , gelende , huzurynda utançsyz durar ýaly , Onda galyň .
62002029	Onuň dogrudygyny bilýän bolsaňyz , dogrulygy berjaý edýän her kişiniň hem Ondan dogandygyny biliň .
62003001	Biziň Hudaýyň balalary adyny almagymyz üçin , Ata bize , gör , nähili söýgi beripdir ! Şonuň üçin-de dünýä bizi tanamaýar , çünki Ony tanamady .
62003002	Eý , söýgüli doganlar , biz şindi Hudaýyň balalarydyrys . Biziň näme boljakdygymyz entek aýan bolanok . Ýöne Mesih aýan bolanda , Onuň ýaly boljakdygymyzy bilýäris , çünki Ony bolşy ýaly göreris .
62003003	Oňa umyt baglan her kes Onuň sap bolşy ýaly , özüni saplar .
62003004	Günä edýän kişi kanunsyzlyk hem edýändir , çünki günä kanunsyzlykdyr .
62003005	Siz Onuň biziň günälerimizi Öz üstüne almak üçin aýan bolanyny bilýänsiňiz . Onda günä ýokdur .
62003006	Onda galýan hiç kim günä etmez . Günä edýän kişi Ony ne görendir , ne-de tanandyr .
62003007	Eý balalar ! Hiç kime özüňizi azdyrtmaň ! Kim dogrulygy ýerine ýetirýän bolsa , Onuň dogry bolşy ýaly dogrudyr .
62003008	Günä edýän iblisdendir , çünki iblis başlangyçdan bäri günä edip gelýär . Muňa görä-de , Hudaýyň Ogly iblisiň işlerini ýok etmek üçin aýan boldy .
62003009	Hudaýdan dogan adam günä etmez , çünki Hudaýyň tohumy onda galýandyr . Ol günä edip bilmez , çünki ol Hudaýdan doglandyr .
62003010	Hudaýyň balalary bilen iblisiň balalary şundan bellidir : dogrulygy ýerine ýetirmeýän , doganyny söýmeýän adam Hudaýdan däldir .
62003011	Çünki siziň ozal-başdan eşiden habaryňyz şudur : biri-birimizi söýeliň .
62003012	Iblisden bolan , öz doganyny öldüren Kabyl ýaly bolmalyň . Ol ony näme üçin öldürdi ? Çünki öz işleri erbet , doganynyňky dogrudy .
62003013	Eý doganlar , dünýä sizi ýigrenýän bolsa , geňirgenmäň .
62003014	Biz özümiziň ölümden ýaşaýşa geçendigimizi bilýäris , sebäbi , biz doganlary söýýäris . Ýöne doganyny söýmeýän ölümde galýandyr .
62003015	Doganyny ýigrenýän kişi ganhordyr , siz hiç bir ganhorda ebedi ýaşaýşyň galmaýanyny bilýänsiňiz .
62003016	Biz söýgini Onuň Öz janyny biziň üçin pida edeninden tanadyk ; biz-de doganlar üçin janymyzy pida etmäge borçludyrys .
62003017	Dünýä malyna baý bolup , doganyny mätäçlikde görende , oňa ýüregiýukalyk etmeýän kişide Hudaýyň söýgüsi nähili galar ?
62003018	Eý balalar , diňe bir söz bilen , dil bilen däl-de , iş hem hakykat bilen söýeliň .
62003019	Hakykatdandygymyzy şeýle bilip , Onuň garşysynda ýüregimize ynjalyk bereliň .
62003020	Çünki ýüregimiz bizi ýazgarýan bolsa-da , Hudaý ýüregimizden uludyr , hemme zady bilýändir .
62003021	Eý , söýgüli doganlar , eger ýüregimiz bizi ýazgarmaýan bolsa , onda Hudaýyň huzurynda gaýratymyz bolar .
62003022	Näme dilesek , Ondan alarys , çünki Onuň buýruklaryny berjaý edip , Onuň halanyny edýändiris .
62003023	Onuň buýrugy bolsa Ogly Isa Mesihiň adyna iman etmegimiz , Onuň bize buýruşy ýaly , biri-birimizi söýmegimizdir .
62003024	Hudaýyň buýruklaryny berjaý edýän Hudaýda , Hudaý hem onda galýandyr . Onuň bizde galýanyny şundan , ýagny Onuň bize beren Ruhundan bilýäris .
62004001	Eý , söýgüli doganlar , her bir ruha ynanmaň . Ruhlaryň Hudaýdandygyny bilmek üçin olary synap görüň , çünki dünýä köp ýalan pygamberler çykdy .
62004002	Hudaýyň Ruhuny şundan tanarsyňyz : Isa Mesihiň ten bilen gelenini ykrar edýän her bir ruh Hudaýdandyr .
62004003	Isa Mesihiň ten bilen gelenini ykrar etmedik her bir ruh Hudaýdan däldir . Bu Mesihe garşy göreşijiniň ruhudyr . Siz onuň gelýänini eşitdiňiz , ol şu wagt hem eýýäm dünýädedir .
62004004	Eý balalar , siz Hudaýdansyňyz , ýalan pygamberleri ýeňensiňiz , çünki sizde Bolýan dünýäde bolýandan uludyr .
62004005	Olar dünýädendir ; şu sebäpden hem olar dünýäniň nukdaýnazaryndan gürleýär , dünýä olary diňleýär .
62004006	Biz Hudaýdandyrys ; kim Hudaýy tanaýan bolsa , bizi diňlär ; kim Hudaýdan däl bolsa , bizi diňlemez . Biz hakykat ruhy bilen aldaw ruhuny şundan tanaýandyrys .
62004007	Eý , söýgüli doganlar , biri-birimizi söýeliň , çünki söýgi Hudaýdandyr , her kim söýýän bolsa , Hudaýdan dogandyr , Hudaýy tanaýandyr .
62004008	Kim söýmeýän bolsa , Hudaýy tanan däldir , çünki Hudaý söýgüdir .
62004009	Bize Hudaýyň söýgüsi şeýle aýan boldy : biziň Ol arkaly ýaşamagymyz üçin , Hudaý Özüniň ýalňyz Ogluny dünýä iberdi .
62004010	Biz Hudaýy däl , eýsem , Ol bizi söýüp , Öz Ogluny günälerimize bagyşlanma gazandyrýan gurban edip iberdi . Ine , söýgi şudur .
62004011	Eý , söýgüli doganlar , Hudaý bizi şeýle söýen bolsa , onda biz-de biri-birimizi söýmäge borçludyrys .
62004012	Hudaýy hiç kim hiç haçan gören däldir . Biz biri-birimizi söýýän bolsak , onda Hudaý bizde galýandyr , Onuň söýgüsi bizde kämilleşendir .
62004013	Biziň Onda , Onuň hem bizde galýanyny Onuň Öz Ruhundan bize bereninden bilýäris .
62004014	Biz synladyk , Atanyň Öz Ogluny dünýäniň Halasgäri edip iberenine güwä geçýäris .
62004015	Kim Isanyň Hudaýyň Ogludygyny ykrar edýän bolsa , Hudaý onda , ol hem Hudaýda galýandyr .
62004016	Biz Hudaýyň özümize bolan söýgüsine düşündik , oňa ynandyk . Hudaý söýgüdir , kim söýgüde galýan bolsa , ol Hudaýda , Hudaý hem onda galýandyr .
62004017	Höküm gününde gaýratymyz bolar ýaly , söýgi bizde şeýle kämilleşendir , çünki Ol nähili bolsa , biz hem bu dünýäde şeýlediris .
62004018	Söýgüde gorky ýokdur . Kämilleşen söýgi gorkyny kowup çykarýandyr , çünki gorkuda sütem bardyr . Kim gorkýan bolsa , ol söýgüde kämilleşen däldir .
62004019	Biz Ony söýýäris , çünki öňinçä Ol bizi söýdi .
62004020	Kim : « Hudaýy söýýärin » diýip-de , öz doganyny ýigrenýän bolsa , onda ol ýalançydyr . Çünki özüniň görüp duran doganyny söýmeýän adam görmedik Hudaýyny söýüp bilmez .
62004021	Bizde Onuň : « Hudaýy söýýän öz doganyny-da söýmelidir » diýen buýrugy bardyr .
62005001	Isanyň Mesihdigine iman edýän kişi Hudaýdan doglandyr . Atany söýýän kişi Ondan dogany-da söýýändir .
62005002	Hudaýyň balalaryny söýýändigimizi Hudaýy söýüp , Onuň buýruklaryny berjaý edişimizden bilýäris .
62005003	Çünki Hudaýyň söýgüsi Onuň buýruklaryny berjaý etmekdir , Onuň buýruklary bolsa agyr däldir .
62005004	Çünki Hudaýdan dogan kişi dünýäni ýeňýändir , dünýäden üstün çykan ýeňiş biziň imanymyzdyr .
62005005	Isanyň Hudaýyň Ogludygyna ynanýan , dünýäni ýeňýän dälmi näme ? !
62005006	Suw , gan arkaly gelen Isa Mesihdir . Ol diňe bir suw arkaly däl-de , suw hem gan arkaly gelendir . Şeýle , Gökde güwälik berýän üçdür : Ata , Söz we Mukaddes Ruh . Bularyň üçüsi hem birdir .
62005007	Güwälik berýän-de Ruhdur , çünki Ruh hakykatdyr .
62005008	Şeýle güwälik berýän üçdür : Ruh , suw we gan . Bularyň üçüsiniň hem güwäligi bir çykýar .
62005009	Biz adamlaryň güwäligini kabul edýän bolsak , Hudaýyň güwäligi ondan uludyr , çünki bu Hudaýyň Öz Ogly hakynda beren güwäligidir .
62005010	Hudaýyň Ogluna iman edýände Hudaýyň güwäligi bardyr . Hudaýa iman etmeýän bolsa , Ony ýalançy edendir , çünki Hudaýyň Öz Ogly hakda beren güwäligine iman eden däldir .
62005011	Bu güwälik bolsa şudur : Hudaý bize ebedi ýaşaýyş berdi , bu ýaşaýyş Onuň Oglundadyr .
62005012	Kimde Ogul bar bolsa , onda ýaşaýyş hem bardyr , kimde Hudaýyň Ogly ýok bolsa , onda ýaşaýyş hem ýokdur .
62005013	Men muny size ― Hudaýyň Oglunyň adyna iman edenlere ýazdym . Şeýle , siz Hudaýyň oglunyň adyna iman edenler ebedi ýaşaýşyňyzyň barlygyny biliň .
62005014	Biziň Onuň huzuryndaky gaýratymyz bolsa şudur : Onuň islegine görä bir zat dilesek , Ol dilegimizi eşider .
62005015	Onuň her dilegimizi eşidýändigini bilýän bolsak , onda Özünden dilän dilegimizi aljakdygymyzy-da bilýändiris .
62005016	Biri doganynyň ölüme eltmeýän günä edýänini görse , doga etmelidir , Hudaý oňa ýaşaýyş berer . Muny ölüme eltmeýän günä edýänler hakda aýdýaryn . Ölüme eltýän bir günä bardyr ; men munuň üçin doga etsin diýmeýärin .
62005017	Her bir ýamanlyk günädir , ýöne ölüme eltmeýän günä-de bardyr .
62005018	Biz Hudaýdan dogan her bir kişiniň günä etmeýänini bilýäris . Hudaýdan dogan özüni saklaýandyr , iblis oňa el gatmaz .
62005019	Biz özümiziň Hudaýdandygymyzy , bütin dünýäniň bolsa iblisiň goly astyndadygyny bilýäris .
62005020	Biz hak Hudaýy tanar ýaly , Hudaýyň Oglunyň gelip , bize pähim berenini bilýäris . Biz hak Bolanda , ýagny Onuň Ogly Isa Mesihdediris . Ol hak Hudaýdyr , ebedi ýaşaýyşdyr .
62005021	Eý balalar , özüňizi butlardan goraň ! Omyn .
63001001	Hudaýyň saýlany , meniň hakykatda söýýän hanymyma , onuň çagalaryna ýaşuludan salam ! Sizi diňe men däl , eýsem , hakykaty tanaýanlaryň hemmesi-de söýýändir .
63001002	Çünki hakykat bizde galýar , ol baky biziň bilen galar .
63001003	Ata Hudaýdan , Atanyň Ogly Reb Isa Mesihden hakykat , söýgüde merhemet , rehim we parahatlyk biziň bilen bolar .
63001004	Men seniň oglanlaryň käbirleriniň Atadan alan buýrugyňyz boýunça hakykatda gezýänini görenime gaty şat boldum .
63001005	Häzir , eý hanym , saňa bir täze buýruk däl-de , ozal-başdan bizde bolany ýazyp , senden birek-biregi söýmegi haýyş edýärin .
63001006	Söýgi Hudaýyň buýrugyna görä gezmegimizden ybaratdyr . Onuň buýrugy ozal-başdan eşidişiňiz ýaly , söýgüde gezmegiňizdir .
63001007	Sebäbi dünýä ençeme aldawçy geldi . Olar Isa Mesihiň bedende gelenini ykrar etmeýär . Beýle adam aldawçy , Mesihe garşy göreşijidir .
63001008	Biz gazananlarymyzy ýitirmän , doly muzdy alar ýaly , özüňizden habardar boluň .
63001009	Mesihiň taglymatyndan arany açan , onda galmaýan adamda Hudaý ýokdur . Kim taglymatda galýan bolsa , onda hem Ata , hem-de Ogul bardyr .
63001010	Biri gelip-de , bu taglymaty getirmese , ony içeri salmaň , oňa salam bermäň .
63001011	Çünki oňa salam beren onuň erbet işlerine şärik bolýandyr .
63001012	Size ýazmaly köp zatlarym bar , ýöne kagyz , syýa bilen ýazasym gelenok . Emma şatlygyňyz kämil bolar ýaly , ýanyňyza gelip , siziň bilen ýüzbe-ýüz gürleşeris diýen umydym bar .
63001013	Saýlanan uýam oglanlary saňa salam aýdýar . Omyn .
64001001	Meniň hakykatda söýýän söýgüli doganym Gaýusa ýaşuludan salam !
64001002	Eý , söýgüli doganym , janyň üstünlikli bolşy ýaly , seniň hemme zatda üstünlik gazanyp , saglykda bolmagyň üçin doga edýärin .
64001003	Çünki käbir doganlar gelip , seniň hakykatda gezişiň ýaly , hakykata baglydygyňa güwä geçenlerinde , men gaty şat boldum .
64001004	Meniň oglanlarymyň hakykatda gezýändiklerini eşitmekden uly şatlygym ýok .
64001005	Eý , söýgüli doganym , sen ýat hem bolsalar , doganlara edýän ähli zatlaryňda sadyksyň .
64001006	Olar ýygnagyň huzurynda seniň söýgiň barada güwä geçdiler . Olary Hudaýa mynasyp tärde ýola salsaň , ýagşy edersiň .
64001007	Çünki olar iman etmediklerden hiç bir zat alman , Isanyň adynyň hatyrasyna ýola çykdylar .
64001008	Biz hakykat ugrunda işdeş bolar ýaly , şeýle adamlary kabul etmäge borçludyrys .
64001009	Men ýygnaga ýazdym , ýöne olaryň arasynda başlyk bolmagy söýýän Diotrefis bizi kabul etmeýär .
64001010	Munuň üstesine , ol doganlary-da kabul etmeýär , muny etjek bolýanlara hem päsgel berip , olary ýygnakdan kowýar . Şoňa görä-de , eger baraýsam , bize erbet sözler aýdyp , eden işlerini ýadyna salaryn .
64001011	Eý , söýgüli doganym , erbede däl , ýagşa öýkün . Ýagşylyk edýän Hudaýdandyr , erbetlik edýän Hudaýy gören däldir .
64001012	Dimitriosa hemmeler , hakykatyň özi güwä geçýär . Biz hem güwä geçýäris ; güwäligimiziň hakdygyny bolsa sen bilýänsiň .
64001013	Saňa ýazmaly köp zatlarym bar , ýöne syýa , galam bilen ýazasym gelenok .
64001014	Seni basymrak görüp , ýüzbe-ýüz gürleşeris diýen umydym bar .
64001015	Saňa parahatlyk bolsun ! Dostlar saňa salam aýdýarlar . Ol ýerdäki dostlara atma-at salam ýetir . Omyn .
65001001	Isa Mesihiň guly , Ýakubyň dogany Ýahudadan Ata Hudaý tarapyndan mukaddes edilip , Isa Mesihde saklanýan çagyrylanlara salam !
65001002	Size rehim , parahatlyk , söýgi eçilsin !
65001003	Eý , söýgüli doganlar , men size ortak gutulyşymyz hakda ýazmak üçin bütin gaýratymy sarp edip , mukaddeslere bir gezek tabşyrylan iman ugrunda göreşiň diýip ýazmaga , nesihat bermäge mejbur boldum .
65001004	Çünki Hudaýymyzyň merhemetini ahlaksyzlyga öwren , ýalňyz Baýarymyz Hudaýy we Rebbimiz Isa Mesihi inkär edýän hudaýsyzlar , gadymdan şu höküm üçin bellenen käbir adamlar ogrynça araňyza sokuldylar .
65001005	Ýöne muny ozal bilýän hem bolsaňyz , Rebbiň Müsür diýaryndan halky bir gezek gutarandan soň , ikinji gezek iman etmedikleri heläk edenligini size ýatladasym gelýär .
65001006	Ol öz mertebelerini saklaman , mesgenlerini terk eden perişdeleri hem ebedi zynjyrlar bilen baglap , tümlük astynda magşar günüň hökümine saklady .
65001007	Şeýle , Sodom , Gomorra we olaryň töweregindäki şäherler hem zynahorluga berlip , jyns azgynlygyna eýerip , ebedi ot jezasyny çekmek bilen göreldä goýuldy .
65001008	Şonuň ýaly , bu düýş görüjiler hem teni nejisleýär , häkimiýeti äsgermeýär , şöhratly güýçlere sögýär .
65001009	Baş perişde Mikaýyl Musanyň jesedi barada iblis bilen çekişip , jedelleşende oňa sögmän , bir höküm getirmäge-de ýürek etmän , diňe : « Saňa Reb käýesin ! » diýdi .
65001010	Emma bular bilmeýän zatlaryna sögýärler ; pähimsiz haýwanlar ýaly tebigatyna görä düşünýän zatlary olary heläk edýär .
65001011	Waý , olaryň halyna ! Çünki olar Kabylyň ýoluny tutdular , muzd üçin özlerini Balamyň hatasyna tabşyrdylar , Korahyň topalaňynda heläk boldular .
65001012	Bular siz bilen gorkusyz iýip-içip , diňe özlerini bakan mahallary siziň muhabbet zyýapatlaryňyza tegmilt bolýarlar . Ýel bilen kowlan suwsuz bulutlar , iki gezek ölen , kökünden goparylan miwesiz güýz agaçlary ,
65001013	öz biabraýçylygynyň köpügini saçýan ýowuz deňiz tolkunlary , sergezdan ýyldyzlardyrlar . Baky garaňky tümlük olar üçin saklanandyr .
65001014	Adamdan soňra ýedinji bolan Hanok hem bular hakda welilik edip , şeýle diýipdir :
65001015	« Hudaýsyzlyk bilen eden bütin hudaýsyz işleri zerarly , hudaýsyz günäkärleriň Oňa aýdan ähli paýyş sözleri zerarly , hemmeleriň üstünden höküm çykarmaga , bütin hudaýsyzlary höküm etmäge Reb , ine , müňlerçe mukaddesi bilen geldi » .
65001016	Bular hüňürdeýän , öz bijelerinden närazy , erbet höweslerinde gezýänlerdir . Olaryň agzy gopbamsy sözler aýdýandyr , nep üçin ikiýüzlülik edýändirler .
65001017	Emma siz , eý , söýgüli doganlar , Rebbimiz Isa Mesihiň resullarynyň öňünden aýdan sözlerini ýada salyň .
65001018	Olar size : « Soňky wagtlarda öz hudaýsyzlyklarynyň höweslerine görä gezýän ýaňsylaýjylar bolar » diýip aýdardylar .
65001019	Bular aýralyk salýan , Mukaddes Ruhdan mahrum tebigy adamlardyr .
65001020	Eý , söýgüli doganlar , siz özüňizi iň mukaddes imanyňyzyň üstünde gurup , Mukaddes Ruhda doga edip ,
65001021	ebedi ýaşaýyş üçin Rebbimiz Isa Mesihiň rehimine garaşyň , özüňizi Hudaýyň söýgüsinde saklaň .
65001022	Şübhe içinde bolan käbirlerine rehimdar boluň .
65001023	Käbirlerini gorky bilen , otdan çekip gutaryň . Käbirlerine bolsa günäli ten bilen hapalanan lybasy-da ýigrenip , rehimdar boluň .
65001024	Halasgärimiz ýalňyz Hudaý sizi büdremekden goramagy , şöhratynyň huzurynda uly şatlyk bilen tegmiltsiz duruzmagy başarýandyr .
65001025	Şöhrat , ululyk , gudrat we häkimiýet Rebbimiz Isa Mesih arkaly ähli döwürlerden öň , häzir we ähli döwürleriň dowamynda Hudaýyňky bolsun ! Omyn .
66001001	Bu Hudaýyň , ýakyn wagtda bolmaly zatlary bendelerine görkezmek üçin Isa Mesihe beren ylhamydyr . Hudaý perişdesini iberip , muny guly Ýahýa aýan etdi .
66001002	Ol hem gören zatlarynyň baryna , Hudaýyň sözüne , Isa Mesihiň şaýatlygyna güwälik edýär .
66001003	Bu pygamberlik sözlerini okan , onda ýazylanlara gulak asyp , olary berjaý eden bagtyýardyr , çünki garaşylan wagt ýakyndyr !
66001004	Men Ýahýadan Aziýa welaýatyndaky ýedi ýygnaga salam ! Häzir bar Bolan , geçmişde bar Bolan we Geljekden , Onuň tagtynyň öňündäki ýedi ruhdan , ölümden ilkinji direlen , bütin dünýä patyşalarynyň hökümdary , dogruçyl güwä Isa Mesihden size merhemet hem parahatlyk bolsun ! Şöhrat hem gudrat bizi söýýän , Öz gany bilen günälerimizden azat eden , patyşalyga ýetirip , bizi Atasy Hudaýyň hyzmatynda ruhanylar eden Mesihiňki bolsun ! Omyn .
66001005	
66001006	
66001007	Ine , Ol bulutlar bilen gelýär . Her bir göz , Onuň bedenini deşenler hem Ony görer . Ýer ýüzüniň ähli halklary Onuň üçin ýas tutar . Hawa , omyn !
66001008	Häzir bar bolan , geçmişde bar bolan , geljek we her zada güýji ýetýän Reb Hudaý diýýär : « Alfa we Omega , başlangyç we soň Mendirin » .
66001009	Isa degişli biri hökmünde muşakgatda , sabyrda , patyşalykda şärikdeşiňiz bolan men , doganyňyz Ýahýa Hudaýyň Sözi , Isanyň güwäligi sebäpli Patmos diýen adadadym .
66001010	Rebbiň gününde Ruhdakam ýeňsämden surnaýyňky ýaly gaty bir ses eşitdim .
66001011	Ol ses : « Görýänleriňi kitaba ýaz-da , ýedi ýygnaga , ýagny Efese , Izmire , Bergama , Tiýatira , Sardise , Filadelfiýa we Laodikiýa ýolla » diýdi .
66001012	Men özüm bilen gepleşýäni görjek bolup öwrüldim . Öwrülemde ýedi altyn şemdan , şemdanlaryň ortasynda bolsa egnindäki lybasy aýaklaryna ýetip duran , göwsüne gyzyldan guşak baglan ynsan ogluna meňzeş birini gördüm .
66001013	
66001014	Onuň başy , saçy ýüň ýaly ak , gar ýaly çuw akdy . Gözleri ot ýalny ýalydy .
66001015	Aýaklary kürede gyzardylan parlak mise meňzeýärdi . Sesi uly suwuň şaggyldysy kimindi .
66001016	Sag elinde ýedi ýyldyz bardy , agzyndan iki ýüzli kesgir gylyç çykyp durdy , ýüzi bar güýji bilen ýaldyrap duran Gün ýalydy .
66001017	Men Ony gören badyma , öli kimin aýaklaryna ýykyldym . Ol sag elini depäme goýup , şeýle diýdi : « Gorkma ! Ilkinji hem iň soňky Mendirin .
66001018	Diri bolan Mendirin . Men ölüdim , ýöne , ine , ebedilik diridirin . Ölümiň hem ölüler diýarynyň açary Mendedir .
66001019	Munuň üçin , gören zatlaryňy , şu wagt bolýan zatlary , mundan beýläk boljaklary ýaz .
66001020	Meniň sag elimde görýän ýedi ýyldyzyň , ýedi altyn şemdanyň syry şeýle : ýedi ýyldyz ýedi ýygnagyň perişdeleri , ýedi şemdan hem ýedi ýygnakdyr » .
66002001	Efesdäki ýygnagyň perişdesine ýaz : ýedi ýyldyzy sag elinde saklap duran , ýedi altyn şemdanyň arasynda gezýän şeýle diýýär :
66002002	Seniň nämeler edeniňi bilýärin . Köp zähmetler çekeniňi , sabyrlydygyňy , ýaman adamlara çydap bilmeýäniňi bilýärin . Sen , resul bolmasalar-da , özlerine resul diýýänleri synadyň , olaryň ýalançydygyna göz ýetirdiň .
66002003	Seniň sabryň bar . Meniň adym ugrunda dert çekdiň , ýadamadyň .
66002004	Emma sende oňlamaýan bir zadym bar : sen başky söýgiňi taşladyň .
66002005	Şonuň üçin , nirede ýykylanyňy ýada sal-da , toba et , ozalky edýän işleriňi ýerine ýetir . Toba etmeseň , ýanyňa gelip , şemdanyňy duran ýerinden gozgaryn .
66002006	Ýene-de seniň peýdaňa bolan bir zat bar . Sen nikolaçylaryň edýän işlerini ýigrenýärsiň , Men-de olary ýigrenýärin .
66002007	Gulagy bar adam Ruhuň ýygnaklara näme diýýänini eşitsin . Ýeňene Hudaýyň jennetindäki ýaşaýyş agajynyň miwesinden iýme ygtyýaryny bererin » .
66002008	Izmirdäki ýygnagyň perişdesine ýaz : Ölen hem Direlen , Birinji hem Iň Soňky şeýle diýýär :
66002009	Seniň muşakgatlaryňy , garyplygyňy bilýärin . Aslynda , sen baýsyň ! Özlerine ýehudy diýýänleriň dil ýetirýäninden hem habarym bar . Olar ýehudy däl-de , şeýtanyň sinagogasydyr .
66002010	Görjek görgüleriňden gorkma ! Ine , iblis sizi synamak üçin , käbiriňizi tussaga saldyrar , siz on günläp muşakgat çekersiňiz . Ölýänçäň , sadyk gal , Men saňa ýaşaýyş täjini bererin .
66002011	Gulagy bar adam Ruhuň ýygnaklara näme diýýänini eşitsin . Ýeňen ikinji ölümden zyýan görmez » .
66002012	Bergamadaky ýygnagyň perişdesine ýaz : Iki ýüzli kesgir gylyçly şeýle diýýär :
66002013	Seniň nirede ýaşaýanyňy bilýärin , şeýtanyň hem tagty şol ýerdedir . Sen Meniň adymy berk saklaýarsyň . Araňyzda şeýtanyň ýaşaýan ýerinde öldürilen sadyk şaýadym Antipas barka-da , sen Maňa bolan imanyňdan dänmändiň .
66002014	Ýöne sende oňlamaýan birnäçe zadym bar . Ol ýerde Balamyň taglymatyna eýerýänler bar . Buta hödürlenen gurbanlary iýmekleri , zyna etmekleri üçin , Ysraýyl ogullaryna duzak gurmagy Balaka Balam öwretdi .
66002015	Şonuň ýaly-da araňyzda nikolaçylaryň taglymatyna eýerýänler hem bar .
66002016	Munuň üçin toba et ! Ýogsa tiz ýanyňa gelip , agzymyň gylyjy bilen olara garşy urşaryn .
66002017	Gulagy bar adam Ruhuň ýygnaklara näme diýýänini eşitsin . Ýeňene gizlin mannadan bererin . Ýene-de oňa bir ak daş bererin . Bu daşyň ýüzünde täze at ýazylgydyr . Ony daşy alandan başga hiç kim bilýän däldir » .
66002018	Tiýatiradaky ýygnagyň perişdesine ýaz : Gözleri oduň ýalny ýaly , aýaklary gyzardylan parlak mise meňzeş Hudaýyň Ogly şeýle diýýär :
66002019	Men seniň nämeler edeniňi bilýärin . Söýgiňi , imanyňy , hyzmatyňy , sabryňy , soňra edenleriň ozalky edenleriňden köpdügini bilýärin .
66002020	Emma sende oňlamaýan bir zadym bar . Sen özüni pygamber diýip yglan eden Izebel atly aýala ýol berýärsiň . Bu aýal Meniň bendelerimi taglymaty bilen azdyryp , olara zynahorluk etdirjek bolýar , buta hödürlenen gurbanlardan iýdirjek bolýar .
66002021	Men oňa toba etmäge wagt berdim , emma ol zynahorlukdan toba etmek islemeýär .
66002022	Gör , ine , Men ony muşakgatdan doly düşekde ýatyraryn , onuň bilen zyna edenleri-de , öz eden işlerinden toba etmeseler , uly muşakgatlaryň içine taşlaryn .
66002023	Onuň oglanlaryny mergi bilen öldürerin . Şonda bütin ýygnaklar ýürekleri hem göwünleri barlaýanyň Mendigimi biler . Men siziň her biriňize eden işleriňiziň hakyny bererin .
66002024	Emma size , ýagny Tiýatiradaky beýlekilere , bu taglymata bagly dälleriň baryna , olaryň diýşi ýaly , „ Şeýtanyň çuňluklaryny " bilmeýänleriň baryna aýdýaryn : siziň üstüňize başga zat ýüklemeýärin .
66002025	Ýöne Men gelýänçäm , özüňizdäkini saklaň .
66002026	Özümiň Atamdan ygtyýar alşym ýaly , Men-de ýeňene , buýruklarymy soňuna çenli berjaý edene milletler üstünden ygtyýar bererin .
66002027	Ol hem olary demir taýak bilen bakar , toýundan ýasalan gaplar kimin derbi-dagyn eder .
66002028	Men oňa daň ýyldyzyny bererin .
66002029	Gulagy bar adam Ruhuň ýygnaklara näme diýýänini eşitsin » .
66003001	Sardisdäki ýygnagyň perişdesine ýaz : Hudaýyň ýedi ruhuna , ýedi ýyldyza eýe Bolan şeýle diýýär : Men seniň edenleriňi bilýärin . Saňa diri diýýärler , ýöne sen ölüsiň .
66003002	Oýan ! Galan we öljek zatlary güýçlendir . Çünki Men Hudaýyň öňünde işleriňi bitirmäniňi gördüm .
66003003	Munuň üçin , alanyňy , eşideniňi ýada sal-da , berjaý et , toba gel . Oýanmasaň , bir ogry ýaly gelerin , Meniň haýsy sagatda üstüňe geljegimi-de bilmän galarsyň .
66003004	Emma Sardisde seniň ýanyňda egin-eşiklerini kirletmedik birnäçe adam bar . Olar Meniň bilen bile ak lybaslar geýip gezer , sebäbi muňa laýykdyrlar .
66003005	Ýeňen ak egin-eşikler geýer . Men onuň adyny ýaşaýyş kitabyndan öçürmerin , Atamyň hem Onuň perişdeleriniň öňünde adyny ykrar ederin .
66003006	Gulagy bar adam Ruhuň ýygnaklara näme diýýänini eşitsin » .
66003007	Filadelfiýadaky ýygnagyň perişdesine ýaz : Mukaddes hem çyn bolan , Dawut açarynyň eýesi , açanyny hiç kim ýapyp bilmeýän , ýapanyny hiç kim açyp bilmeýän şeýle diýýär :
66003008	Seniň nämeler edeniňi bilýärin . Ine , öňüňde bir açyk gapy goýdum , hiç kim ony ýapmagy başarmaz . Seniň güýjüň az , muňa garamazdan , Meniň sözümi berjaý etdiň , adymy inkär etmediň .
66003009	Ine , şeýtanyň sinagogasyndan bolanlary , ýehudy bolmasalar-da , ýalan sözläp , özlerine ýehudy diýýänleri gelip , aýagyňa ýykylmaga mejbur ederin . Olar seni söýýändigimi biler .
66003010	Sözümi berjaý edip , sabyr bilen çydanyň üçin , ýer ýüzünde ýaşaýanlary synama maksady bilen , bütin dünýäniň üstüne injek synag sagadyndan seni goraryn .
66003011	Men basym gelerin . Täjiňi hiç kime aldyrmajak bolup , baryňy gaýym sakla .
66003012	Ýeňeni Hudaýymyň ybadathanasyna direg ederin . Ol , artykmaç , ol ýerden daşary çykmaz . Onuň maňlaýyna Hudaýymyň adyny , Hudaýymyň şäheriniň adyny , ýagny Gökden , Hudaýymyň huzuryndan inen täze Iýerusalimiň adyny , Öz täze adymy ýazaryn .
66003013	Gulagy bar adam Ruhuň ýygnaklara näme diýýänini eşitsin » .
66003014	Laodikiýadaky ýygnagyň perişdesine ýaz : Omyn , dogruçyl , çyn güwä , Hudaýyň ýaradanlarynyň başy şeýle diýýär :
66003015	Seniň nämeler edeniňi bilýärin . Sen ne sowuk , ne-de gyzgynsyň . Käşgä sowuk ýa gyzgyn bolsadyň !
66003016	Ne gyzgyn , ne-de sowuk , ýöne ýylylygyň üçin , Men seni agzymdan gusaryn .
66003017	Sen : „ Men baýdyryn , barlydyryn , zada zar däldirin " diýip , biçäre , betbagt , garyp , kör hem ýalaňaçdygyňy bilmeýärsiň .
66003018	Men saňa baýar ýaly , Menden ot bilen saplanan altyn geýnip , ýalaňaçlygyň aýbyny örter ýaly ak egin-eşik , görer ýaly , gözleriňe çalar ýaly göz dermanyny satyn almagy maslahat berýärin .
66003019	Men söýýänlerimiň hemmesine käýäp , terbiýe berýändirin . Şonuň üçin , yhlasly bol-da toba et .
66003020	Ine , Men işikde durun , gapyny kakýaryn . Biri sesimi eşidip , gapyny açsa , içerik girerin . Men onuň bilen , ol-da Meniň bilen bile naharlanar .
66003021	Men ýeňip , atam bilen bile Onuň tagtynda oturan bolsam , ýeňene-de Meniň bilen bile Öz tagtymda oturmaga ygtyýar bererin .
66003022	Gulagy bar adam Ruhuň ýygnaklara näme diýýänini eşitsin » .
66004001	Mundan soň seretdim , ine , Gökde açyk duran bir gapy bardy . Meniň bilen gepleşýänini eşiden sesim , ýagny surnaý sesine meňzeş ozalky ses : « Gel , bu ýere çyk , mundan soň bolmaly zatlary saňa görkezeýin » diýdi .
66004002	Şol pursat birden Ruhdadym . Ine , Gökde bir tagt bardy , tagtyň üstünde biri otyrdy .
66004003	Oturanyň görnüşi ýaşma , gyrmyzy hakyk daşyna meňzeýärdi , tagtyň töwereginde zümerret görnüşli älemgoşar bardy .
66004004	Tagtyň daş-töwereginde ýigrimi dört sany başga tagt bardy , bu tagtlaryň üstünde başlary altyn täçli , ak lybasly ýigrimi dört ýaşuly otyrdy .
66004005	Tagtdan ýyldyrymlar çakýardy , batly sesler hem gök gürrüldisi eşidilýärdi . Tagtyň öňünde ýanyp duran ýedi çyra bardy . Bular Hudaýyň ýedi Ruhudyr .
66004006	Tagtyň garşysynda bulgur kimin dury , göýä çüýşeden ýasalan bir deňiz bar ýalydy . Ortada , tagtyň dört tarapynda öňi hem arka tarapy gözlerden doly dört sany janly mahluk durdy .
66004007	Birinji mahluk arslana meňzeýärdi , ikinji mahluk öküze , üçünji mahlugyň ýüzi adam ýüzi ýalydy , dördünji mahluk uçup barýan bürgüde meňzeşdi .
66004008	Janly dört mahlugyň her biriniň alty ganaty bardy . Töwerek daşlary , ganatlarynyň aşagy-da gözlerden doludy . Olar gije-gündiz yzyny üzmän : « Mukaddesdir , mukaddesdir , mukaddesdir , geçmişde bar bolan , häzir bar bolan we geljek , her zada güýji ýetýän Reb Hudaý ! » diýýärdiler .
66004009	Janly mahluklar tagtyň üstünde Oturana , ebedilik Ýaşaýana şöhrat , hormat hem şükür edenlerinde , ýigrimi dört ýaşuly-da ebedilik diri bolup , tagt üstünde Oturanyň öňünde ýere ýykylyp , Oňa sežde edýärdiler , täçlerini tagtyň öňüne zyňyp , şeýle diýýärdiler :
66004010	
66004011	« Eý Rebbimiz , Hudaýymyz ! Sen şöhraty , hormaty hem gudraty almaga mynasypsyň . Çünki hemme zady Sen ýaratdyň . Ählisi Seniň islegiň bilen döredi , ýaradyldy » .
66005001	Tagtyň üstünde Oturanyň sag elinde içi-daşy ýazgyly , ýedi möhür bilen möhürlenen bir kitap gördüm .
66005002	« Kitaby açmaga , onuň möhürlerini döwmäge kim mynasyp ? » diýip , gaty ses bilen gygyrýan bir güýçli perişdäni hem gördüm .
66005003	Emma kitaby açyp , onuň içine seretmegi başarjak adam ne Gökde , ne ýer ýüzünde , ne-de ýer astynda bardy .
66005004	Men köp agladym . Çünki kitaby açmaga , onuň içine seretmäge mynasyp hiç kim tapylmady .
66005005	Şonda ýaşululardan biri maňa şeýle diýdi : « Aglama ! Ine , Ýahuda taýpasyndan , Dawudyň kökünden bolan Arslan ýeňdi . Ol kitaby we kitabyň ýedi möhürini açmagy başarar » .
66005006	Men tagtyň ortasynda , janly dört mahluk bilen ýaşulularyň arasynda , damagy çalnana meňzeş bir Guzy gördüm . Guzynyň ýedi şahy hem ýedi gözi bardy . Bu gözler Hudaýyň bütin dünýä iberilen ýedi Ruhudyr .
66005007	Guzy geldi-de , tagtyň üstünde Oturanyň sag elinden kitaby aldy .
66005008	Ol kitaby alanda , janly dört mahluk , ýigrimi dört ýaşuly Guzynyň öňünde ýere ýykyldylar . Olaryň her biriniň bir arfasy we mukaddesleriň dogalary bolan buhurlardan doly altyn käseleri bardy .
66005009	Olar bir täze aýdym aýdýardylar : « Sen kitaby almaga , kitabyň möhürlerini açmaga mynasypsyň . Çünki damagyň çalnyp , Öz ganyň bilen bizi her taýpadan , her dilden , her halk we her milletden Hudaýa satyn aldyň .
66005010	Bizi Hudaýymyzyň hyzmatynda patyşalyk ýagdaýyna sokup , ruhany etdiň . Biz dünýä üstünden höküm süreris » .
66005011	Onsoň seretdim , tagtyň , janly mahluklaryň hem ýaşulularyň töwereginde bir topar perişdäniň sesini eşitdim . Olaryň sany müňlerçe müňler , on müňlerçe on müňlerdi .
66005012	Olar batly ses bilen : « Damagy çalnan Guzy güýji , baýlygy , akyldarlygy , gudraty , hormaty , şöhraty we öwgini almaga mynasypdyr » diýýärdiler .
66005013	Onsoň Gökdäki , ýer ýüzündäki , ýer astyndaky we deňizdäki her mahlugyň , älemdäki bar zadyň : « Öwgi , hormat , şöhrat we gudrat ebedilik tagt üstünde Oturanyňky hem Guzynyňky bolsun ! » diýenini eşitdim .
66005014	Janly dört mahluk « Omyn » diýýär , ýaşulular-da ýere ýykylyp sežde edýärdi .
66006001	Onsoň Guzynyň ýedi möhüriň birini açanyny gördüm . Şonda janly dört mahlugyň biriniň gök gürrüldisine meňzeş ses bilen « Gel » diýenini eşitdim .
66006002	Seretdim , ine , öňümde bir ak at durdy . Atyň üstünde oturanyň ýaýy bardy . Oňa bir täç berildi we ýeňsin diýip , ýeňip çykdy .
66006003	Guzy ikinji möhüri açanda , ikinji janly mahlugyň « Gel , seret » diýenini eşitdim .
66006004	Şonda bir başga at , bir çypar at göründi . Onuň üstünde oturana dünýäden parahatçylygy aýyrmaga , adamlara biri-birlerini öldürtmäge rugsat edildi . Oňa bir uly gylyç hem berildi .
66006005	Guzy üçünji möhüri açanda , üçünji janly mahlugyň « Gel , seret » diýenini eşitdim . Seretdim , öňümde bir gara at durdy . Onuň üstünde oturanyň elinde bir terezi bardy .
66006006	Janly dört mahlugyň ortasynda göýä bir sesiň : « Bir ölçeg bugdaý bir dinara , üç ölçeg arpa bir dinara , ýöne zeýtun ýagy bilen şeraba zyýan berme ! » diýenini eşitdim .
66006007	Guzy dördünji möhüri açanda , dördünji mahlugyň « Gel , seret » diýenini eşitdim .
66006008	Seretdim , ine öňümde bir reňki öçük at durdy . Atyň üstünde oturanyň ady ölümdi , ölüler diýary onuň yzyndan gelýärdi . Oňa gylyç bilen , açlyk bilen , mergi bilen , ýer ýüzüniň wagşy haýwanlary bilen ynsanlary öldürmäge ýer ýüzüniň dörtden biri barada ygtyýar berildi .
66006009	Guzy bäşinji möhüri açanda , gurbanlyk edilýän ýeriň aşagynda Hudaýyň sözi , oňa eden güwälikleri üçin öldürilenleriň janlaryny gördüm .
66006010	Olar batly ses bilen gygyryp şeýle diýýärdiler : « Eý mukaddes , hakyky Baýar ! Sen haçana çenli ýer ýüzünde ýaşaýanlary höküm edip , biziň ganymyzy olardan aljak däl ? »
66006011	Olaryň her birine bir ak don berlip , özleri kimin öldüriljek ýoldaşlarynyň , doganlarynyň sany tamamlanýança , ýene az salym garaşmagy islendi .
66006012	Guzy altynjy möhüri açanda , ine , Ýeriň gaty çaýkananyny gördüm . Gün gara tüýden edilen jul kimin garalyp , bütin Aý gan ýaly boldy .
66006013	Bir injir agajynyň güýçli ýel bilen yralyp , çig injirlerini döküşi ýaly , gögüň ýyldyzlary-da ýer ýüzüne gaçdy .
66006014	Gök hem düýrlenen kagyz kimin gözden ýitdi . Ähli dag , ada ýerinden gozgandy .
66006015	Dünýäniň patyşalary , ululary , serkerdeleri , baýlary , güýçlüleri , bütin gul we azat adamlary gowaklarda , daglaryň gaýalarynda gizlendiler .
66006016	Olar daglara hem gaýalara şeýle diýdiler : « Biziň üstümize ýykylyň ! Bizi tagt üstünde Oturanyň ýüzünden , Guzynyň gazabyndan gizläň .
66006017	Çünki Onuň gazabynyň uly güni geldi , Onuň öňünde kim durup biler ? »
66007001	Mundan soň , Ýeriň dört burçunda duran dört perişdäni gördüm . Bular ýer ýüzüne , deňze ýa-da hiç bir agaja öwüsmesin diýip , ýeriň dört ýelini saklap durdylar .
66007002	Gündogardan ýokary çykyp barýan başga bir perişdäni-de gördüm . Onda diri Hudaýyň möhüri bardy . Ol ýere , deňze zyýan ýetirmäge özlerine rugsat edilen dört perişdä gaty ses bilen gygyryp :
66007003	« Biz Hudaýymyzyň gullarynyň maňlaýyna möhür basýançak , ýere , deňze we agaçlara zyýan ýetirmäň ! » diýdi .
66007004	Möhürlenenleriň sanyny eşitdim . Ysraýyl ogullarynyň bütin taýpalaryndan ýüz kyrk dört müň adam möhürlenipdi .
66007005	Ýahuda taýpasyndan on iki müň adam möhürlenipdi , ruben taýpasyndan on iki müň , gad taýpasyndan on iki müň ,
66007006	aşer taýpasyndan on iki müň , naftaly taýpasyndan on iki müň , menaşşe taýpasyndan on iki müň ,
66007007	şimegon taýpasyndan on iki müň , lewi taýpasyndan on iki müň , issahar taýpasyndan on iki müň ,
66007008	zebulun taýpasyndan on iki müň , ýusup taýpasyndan on iki müň , benýamyn taýpasyndan on iki müň adam möhürlenipdi .
66007009	Mundan soň , her milletden , her taýpadan , her halkdan we her dilden bolan , hiç kimiň sanap bilmejek bir uly märekesiniň tagtyň hem Guzynyň öňünde duranyny gördüm . Bular ak don geýnipdi , ellerinde bolsa hurma agajynyň pürleri bardy .
66007010	Olar batly ses bilen gygyryp şeýle diýýärdiler : « Halas etmek tagt üstünde oturan Hudaýymyza we Guza mahsusdyr ! »
66007011	Hemme perişdeler tagtyň , ýaşulularyň we dört janly mahlugyň daşyny alşyp durdular . Olar tagtyň öňünde ýykylyp , ýüzlerini ýere diräp , Hudaýa sežde edip , şeýle diýýärdiler :
66007012	« Omyn . Öwgi , şöhrat , akyldarlyk , şükür , hormat , güýç we gudrat ebedilik Hudaýymyzyňky bolsun . Omyn ! »
66007013	Onsoň ýaşululardan biri söze başlap , menden : « Bu ak don geýnenler kim , nireden gelipdirler ? » diýip sorady .
66007014	Men : « Muny sen bilýärsiň , agam ! » diýdim . Ol maňa şeýle diýdi : « Bular şol agyr muşakgatdan çykyp gelenler . Bular donlaryny Guzynyň gany bilen ýuwup , çuw ak etdiler .
66007015	Munuň üçin olar Hudaýyň tagtynyň öňünde bolup , Onuň ybadathanasynda Oňa gije-gündiz hyzmat edýärler . Tagtda Oturan bolsa Öz çadyryny olaryň üstüne bürär .
66007016	Olar indi ajykmaz , suwsamaz . Olaryň üstüne ne gün , ne-de başga bir jöwza düşer .
66007017	Çünki tagtyň ortasyndaky Guzy olary otarar , ýaşaýyş suwunyň çeşmelerine elter . Hudaý olaryň gözlerinden bütin ýaşlaryny süpürer » .
66008001	Guzy ýedinji möhüri açanda , Gökde ýarym sagada golaý ümsümlik boldy .
66008002	Men Hudaýyň öňünde duran ýedi perişdäni gördüm . Olara ýedi surnaý berildi .
66008003	Başga bir perişde gelip , gurbanlyk edilýän ýeriň öňünde durdy . Onuň elinde altyn buhurdan bardy . Oňa tagtyň öňündäki altyn gurbanlyk edilýän ýerde ähli mukaddesleriň dogalary bilen hödürlemegi üçin köp buhur berildi .
66008004	Mukaddesleriň dogalary bilen birlikde buhuryň tüssesi perişdäniň elinden Hudaýyň huzuryna ýokary göterildi .
66008005	Perişde buhurdany alyp , gurbanlyk edilýän ýeriň odundan doldurdy . Muny ýeriň ýüzüne zyňanda , Gök gürläp , batly sesler çykdy , ýyldyrymlar çakyp , ýer titredi .
66008006	Onsoň ýedi perişde ellerindäki ýedi surnaýy çalmaga taýýarlandylar .
66008007	Birinji perişde surnaý çaldy . Gan gatyşyk doly hem ot döräp , ýer ýüzüne döküldi . Ýeriň üçden biri , agaçlaryň üçden biri , bütin ýaşyl ot ýandy .
66008008	Ikinji perişde surnaý çaldy . Oduň içinde ýanýan uly dag ýaly bir zat deňze zyňyldy . Deňziň üçden biri gana döndi .
66008009	Deňizde ýaşaýan janly mahluklaryň üçden biri öldi , gämileriň hem üçden biri weýran boldy .
66008010	Üçünji perişde surnaý çaldy . Gökden çyra ýaly ýanýan bir uly ýyldyz derýalaryň üçden biriniň üstüne , suw bulaklarynyň üstüne gaçdy .
66008011	Bu ýyldyzyň ady Ýowşandyr . Suwlaryň üçden biri ýowşan ýaly ajady . Ajan suwlardan içen birtopar adam öldi .
66008012	Dördünji perişde surnaý çaldy . Günüň üçden biri , Aýyň üçden biri , ýyldyzlaryň üçden biri garalsyn we gündiz üçden biri , gije-de , şonuň ýaly , üçden biri ýagty salmasyn diýip uruldylar .
66008013	Onsoň seretdim , Gögüň ortasynda uçup ýören bir perişdäniň batly ses bilen şeýle diýýänini eşitdim : « Surnaý çaljak beýleki üç perişdäniň surnaýynyň sesinden ýer ýüzünde ýaşaýanlaryň gününe waý , waý , waý ! »
66009001	Bäşinji perişde surnaý çaldy . Men Gökden ýere gaçan bir ýyldyz gördüm . Ýyldyza düýpsüz dowzah guýusynyň açary berlipdi .
66009002	Ol düýpsüz guýyny açanda , guýudan ojagyň tüssesi ýaly tüsse çykdy . Guýynyň tüssesinden Gün hem howa garaldy .
66009003	Tüsseden ýer ýüzüne çekirtge ýagdy . Olara-da ýer ýüzündäki içýanlara berlişi ýaly , gudrat berlipdi .
66009004	Olara ýer ýüzüniň otuna , hiç bir gök ösümlige , hiç bir agaja däl-de , diňe maňlaýynda Hudaýyň möhüri bolmadyk adamlara zyýan ýetirmek buýruldy .
66009005	Olara hiç kimi öldürmän , bu adamlary bäş aýlap gynamaga ygtyýar berildi . Gynaýyşlary bir içýanyň adamy çakanda berýän yzasyna meňzeýärdi .
66009006	Ol günlerde ynsanlar ölümi agtarar , ýöne ony tapyp bilmezler . Ölümi küýsär , ýöne ölüm olardan gaçar .
66009007	Çekirtgeleriň görnüşi söweşe taýýarlanan atlaryňka meňzeýärdi . Başlarynda altyn täç ýaly başlyklar bardy , ýüzleri adamyň ýüzüne meňzeşdi .
66009008	Saçlary aýalyň saçy , dişleri-de arslanyňky ýalydy .
66009009	Olaryň demir sowutlar ýaly , döş sowutlary bardy . Ganatlarynyň sesi söweşe çapýan köp sanly arabaly atlaryň çykarýan sesine meňzeýärdi .
66009010	Içýanlaryňka meňzeş guýruklary , iňňeleri bardy . Adama bäş aýlap zyýan ýetirýän gudratlary guýruklaryndady .
66009011	Olaryň üstünden dowzah guýusynyň perişdesi patyşalyk edýärdi . Bu perişdäniň ady ýewreýçe Abaddon , grekçe Apoliondyr .
66009012	Birinji « Waý » geçdi , ine , mundan soň ýene iki « Waý » gelýär .
66009013	Altynjy perişde surnaý çaldy . Men Hudaýyň öňündäki altyndan gurbanlyk edilýän ýeriň dört şahyndan bir ses eşitdim .
66009014	Ses eli surnaýly altynjy perişdä : « Uly Ýewfrat derýasynyň ýanynda daňylgy duran dört perişdäni goýber ! » diýdi .
66009015	Şeýle , şol sagat , şol gün , şol aý we şol ýyl üçin taýýarlanan dört perişde ynsanlaryň üçden birini öldürsin diýip goýberildi .
66009016	Bularyň atly goşunynyň sany iki ýüz milliondy ; sanlaryny eşitdim .
66009017	Atlary , olaryň üstündäkileri şeýle görnüşde gördüm : atlylaryň ot , gök ýakut hem kükürt reňkli sowutlary bardy . Atlaryň kellesi arslanyň kellesine meňzeýärdi , agyzlaryndan bolsa ot , tüsse , kükürt çykýardy .
66009018	Ynsanlaryň üçden biri olaryň agzyndan çykýan otdan , tüsseden we kükürtden ― bu üç beladan öldi .
66009019	Çünki atlaryň gudraty agzynda hem guýrugyndadyr . Sebäbi ýylana meňzeş guýruklarynyň başlary bolup , bular bilen zyýan berýändirler .
66009020	Galan ynsanlar , ýagny bu belalardan ölmän galanlar jynlara , öz elleri bilen ýasan , görüp , eşidip we ýöräp bilmeýän altyn , kümüş , mis , daş we agaç butlaryna sežde etmekden el çekip toba etmediler .
66009021	Olar adam öldürmeden , jadygöýlükden we ogrulykdan toba etmediler .
66010001	Onsoň men Gökden aşak inip gelýän başga bir güýçli perişdäni gördüm . Ol buluda bürenipdi , depesinde älemgoşar bardy , ýüzi Güne , aýaklary bolsa ot sütünine meňzeýärdi .
66010002	Elinde bir açyk kitapça bardy . Ol sag aýagyny deňziň , sol aýagyny-da ýeriň üstünde jaýlaşdyrdy .
66010003	Arslanyň arryldysyna meňzeş batly ses bilen gygyrdy . Ol gygyranda , ýedi gök gürrüldisi öz sesleri bilen gürlediler .
66010004	Ýedi gök gürrüldisiniň ses berip gürlän wagty men ýazjak boldum , ýöne Gökden : « Ýedi gök gürrüldisiniň aýdanlaryny möhürle , ýazma ! » diýen bir ses eşitdim .
66010005	Deňziň we ýeriň ýüzünde duranyny gören perişdäm sag elini Göge galdyrdy .
66010006	Ol Gögi we gökdäkileri , Ýeri we ýerdäkileri , deňzi we deňizdäkileri Ýaradanyň , ebedi Diriniň adyndan ant içip , şeýle diýdi : « Indi gijikme bolmaz !
66010007	Ýöne ýedinji perişdäniň surnaýyny çaljak günlerinde , Hudaý Öz gullary , ýagny pygamberlere buşlaýşy ýaly , Onuň syry tamamlanar » .
66010008	Gökden eşiden sesim ýene-de meniň bilen gepleşip : « Bar , deňziň we ýeriň ýüzünde duran perişdäniň elindäki açyk kitapçany al ! » diýdi .
66010009	Men perişdäniň ýanyna baryp , kitapçany maňa bermegini haýyş etdim . Ol maňa : « Al , iý ! Ol içiňi ajadar , ýöne agzyňda bal ýaly süýji bolar » diýdi .
66010010	Men kitapçany perişdäniň elinden alyp iýdim . Ol agzymda bal ýaly süýjüdi , ýöne ony iýip bolanymda , içim ajady .
66010011	Onsoň ol maňa : « Sen birtopar halklar , milletler , diller we patyşalar hakda ýene-de welilik etmelisiň » diýdi .
66011001	Maňa taýaga meňzeş bir ölçeg agajyny berip , şeýle diýdiler : « Git-de , Hudaýyň ybadathanasyny , gurbanlyk edilýän ýeri ölçe , ol ýerde sežde edýänleri sana .
66011002	Ýöne ybadathananyň daşky howlusyny taşla , ony ölçeme . Çünki ol ýer mukaddes şäheri kyrk iki aýlap depelejek milletlere berildi .
66011003	Men iki güwäme güýç bererin , olar jul geýnip , müň iki ýüz altmyş günläp welilik eder » .
66011004	Dünýäniň Rebbiniň öňünde duran iki zeýtun agajy , iki şemdan bulardyr .
66011005	Biri olara zyýan ýetirjek bolsa , olaryň agzyndan çykan ot duşmanlaryny iýip soňuna çykar . Olara zelel berjek bolýan adam şeýle öldürilmelidir .
66011006	Welilik eden günleri ýagyş ýagmaz ýaly , olaryň Gögi baglamaga ygtyýary bolar . Olar suwlary gana öwürmek , näçe isleseler , şonça-da Ýeri her hili bela bilen urmak ygtyýaryna eýedir .
66011007	Olar güwäliklerini tamamlanlarynda , dowzahdan çykan janawar olar bilen urşup , olary ýeňip öldürer .
66011008	Maslyklary Sodom we Müsür diýilýän uly şäherleriň köçelerinde alamat hökmünde ýatar . Ol ýerde olaryň Rebbi haça çüýlenipdi .
66011009	Bütin halklardan , taýpalardan , dillerden we milletlerden bolan ynsanlar üç gün ýarym olaryň maslyklaryna serederler , ýöne maslyklarynyň jaýlanmagyna rugsat bermezler .
66011010	Ýer ýüzünde ýaşaýanlar olaryň bu ýagdaýyna begenişip , baýram eder , biri-birlerine sowgatlar ýollar . Çünki bu iki pygamber ýer ýüzünde ýaşaýanlara köp sütem etdi .
66011011	Üç gün ýarymdan soň , Hudaýdan gelen ýaşaýyş demi olaryň bedenine girende , olar aýak üstüne galdylar . Olary görenleriň üstüne uly howp abandy .
66011012	Iki pygamber Gökden : « Ýokary , bu ýere çykyň ! » diýen batly sesi eşitdiler , duşmanlarynyň gözüniň alnynda bulutda ýokaryk Göge çykdylar .
66011013	Şol sagat bir uly ýertitreme bolup , şäheriň ondan biri ýykyldy . Ýertitremede ýedi müň adam öldi . Galanlar gaty gorkup , Gökdäki Hudaýy şöhratlandyrdylar .
66011014	Ikinji « Waý » geçdi . Ine , basym üçünji « Waý » gelýär .
66011015	Ýedinji perişde surnaý çaldy . Gökden batly sesler çykyp , şeýle diýdi : « Dünýä patyşalygy Rebbimiziňki we Onuň Mesihiniňki boldy . Ol hem ebedilik höküm sürer » .
66011016	Hudaýyň öňünde ýykylyp , öz tagtlarynda oturan ýigrimi dört ýaşuly ýüzlerini ýere berdiler-de , Hudaýa sežde edip diýdiler :
66011017	Eý , hemme zada güýji ýetýän , häzir bar bolan , geçmişde bar bolan we geljek Reb Hudaý ! Saňa şükür edýäris . Çünki Sen beýik gudratyňy ele alyp höküm sürmäge başladyň .
66011018	Milletler gaharlanypdylar . Indi bolsa Seniň gaharyň geldi . Ölüleriň üstünden höküm çykarmak , gullaryň pygamberlere , mukaddeslere , kiçi bolsun , uly bolsun , adyňa hormat goýanlary sylaglamak , ýeri dargadanlary dargatmak wagty geldi » .
66011019	Hudaýyň Gökdäki ybadathanasy açylyp , ybadathanadan Onuň äht sandygy göründi . Şol pursat ýyldyrymlar çakdy , batly sesler , gök gürrüldisi eşidilip , ýer titräp , güýçli doly tupany turdy .
66012001	Gökden bir uly alamat göründi . Bu Güni geýnen bir aýaldy . Onuň aýaklarynyň aşagynda Aý , başynda on iki ýyldyzdan ybarat täç bardy .
66012002	Aýal göwrelidi . Dogurjak bolup , burgusy tutup gygyrýardy .
66012003	Gökden başga bir alamat göründi . Bu bolsa ýedi başly , on şahly , başlarynda ýedi täji bolan gyzyl reňkli uly aždarhady .
66012004	Ol Gökdäki ýyldyzlaryň üçden birini guýrugy bilen süýräp , ýer ýüzüne zyňdy . Onsoň çaga dogan badyna ony ýuwutmak üçin , çaga dogurjak bolup oturan aýalyň öňünde durdy .
66012005	Aýal bir ogul ― bütin milletleri demir taýak bilen bakjak bir oglan dogurdy . Onuň çagasyny alyp , Hudaýyň ýanyna , Hudaýyň tagtyna eltdiler .
66012006	Aýal çöle gaçyp gitdi . Ol ýerde müň iki ýüz altmyş günläp iýmitlener ýaly , Hudaý tarapyndan onuň üçin taýýarlanan bir ýer bardy .
66012007	Gökde uruş turdy . Mikaýyl we onuň perişdeleri aždarha bilen uruşdylar . Aždarha-da öz perişdeleri bilen gaýtawul berdi .
66012008	Ýöne ýeňmäge güýji ýetmän , Gökdäki ýerlerini elden berdiler .
66012009	Iblis ýa şeýtan diýip atlandyrylan uly aždarha , bütin dünýäni azdyrýan köne ýylan perişdeleri bilen ýer ýüzüne zyňyldy .
66012010	Onsoň men Gökden bir batly ses eşitdim . Ol şeýle diýdi : « Hudaýymyzyň halas edişi , güýji , patyşalygy we Onuň Mesihiniň gudraty indi amala aşdy . Çünki doganlarymyzyň aýyplaýjysy , olary Hudaýymyzyň öňünde gije-gündiz aýyplaýan aşak zyňyldy .
66012011	Doganlarymyz Guzynyň ganynyň saýasynda , eden güwälikleriniň sözüniň saýasynda ony ýeňdiler , ölüm derejesine çenli jan söýgüsinden el çekdiler .
66012012	Eý Gök we Gökde ýaşaýanlar , munuň üçin begeniň ! Ýer we deňiz , waý , siziň halyňyza ! Çünki iblis wagtynyň azlygyny bilip , gahar-gazaba münüp , siziň üstüňize geldi » .
66012013	Aždarha özüniň ýer ýüzüne zyňlandygyny görende , ýaňky oglan dogran aýaly kowalamaga başlady .
66012014	Aýala , ýylanyň öňünden çöle ― üç ýarym ýyl iýmitlenjek ýerine uçup gaçar ýaly , uly bürgüdiň iki ganaty berildi .
66012015	Ýylan aýaly sile äkitdirjek bolup , agzyndan onuň yzyndan derýa ýaly suw akdyrdy .
66012016	Emma Ýer agzyny açyp , aždarhanyň agzyndan akdyran derýasyny ýuwdup , aýala kömek etdi .
66012017	Onsoň aždarha aýala gaharlandy . Aýalyň neslinden galan we Hudaýyň buýruklaryny berjaý edip , Isa şaýatlyk edýänler bilen uruşmaga gitdi .
66013001	Onsoň deňiz kenaryndaky çägeleriň üstünde durkam , on şahly we ýedi başly bir wagşy haýwanyň deňizden çykyp gelýänini gördüm . Onuň şahlarynyň depesinde on täji bardy , başlarynda küpürçilikli atlar ýazylgydy .
66013002	Gören janawarym barsa meňzeýärdi . Aýaklary aýynyň aýaklary ýaly , agzy bolsa arslanyň agzy ýalydy . Aždarha oňa öz güýjüni , tagtyny we uly ygtyýar berdi .
66013003	Janawaryň başlarynyň birine öldürýän ýara degene meňzeýärdi . Ýöne bu öldürýän ýara bitdi . Bütin dünýä täsin galyp , janawaryň yzyna düşdi .
66013004	Ynsanlar janawara ygtyýar beren aždarha sežde etdiler . « Janawara meňzeş kim bar ? Onuň bilen söweşmegi kim başarjak ? » diýip , janawara-da sežde etdiler .
66013005	Oňa tekepbir sözler hem küpürçilikli sözler sowurýan bir agyz berildi . Şeýle hem öz ygtyýaryny kyrk iki aýlap ulanma rugsady berildi .
66013006	Ol Hudaýa sögmek , Onuň adyna , mesgenine , Gökde mesgen tutanlara sögmek üçin agzyny açdy .
66013007	Oňa mukaddesler bilen söweşip , olary ýeňme rugsady berildi . Her taýpanyň , her halkyň , her diliň we her milletiň üstünden höküm sürme ygtyýary berildi .
66013008	Ýer ýüzünde ýaşaýanlaryň bary , damagy çalnan Guzynyň ýaşaýyş kitabynda dünýä gurlaly bäri ady ýazylmadyk her ynsan oňa sežde eder .
66013009	Gulagy bar adam eşitsin !
66013010	Birini tussaga salan tussaga gider , gylyç bilen öldüren gylyçdan ölmelidir . Mukaddesleriň çydap , iman etmegi şu ýerde gerekdir .
66013011	Onsoň ýerden çykyp gelýän bir janawar gördüm . Onuň bir guzy kimin iki şahy bardy , ýöne aždarha ýaly ses edýärdi .
66013012	Ol öňki janawaryň bütin ygtyýaryny onuň adyndan ulanyp , ýer ýüzüni we onda ýaşaýanlary öldürýän ýarasy biten öňki janawara zor bilen sežde etdirýärdi .
66013013	Ol uly alamatlar görkezip , ynsanlaryň gözleriniň alnynda Gökden Ýere ot hem ýagdyrýardy .
66013014	Ol öňki janawaryň adyndan döretmegine rugsat edilen alamatlary bilen ýer ýüzünde ýaşaýanlary azdyrdy . Olara gylyç bilen ýaralanyp-da , sag galan janawaryň suratynda bir but ýasamagy buýurdy .
66013015	Oňa janawaryň buty geplesin , bu buta sežde etmeýänleriň hemmesi öldürilsin diýip , janawaryň butuna ýaşaýyş demini berme güýji bagyş edildi .
66013016	Ol kiçi hem ulularyň , baý hem garyplaryň , azat hem gullaryň , ähli ynsanlaryň sag eline ýa maňlaýyna tagma basdyrdy .
66013017	Bu tagma janawaryň ady ýa adynyň sany özünde bolmadyklara hiç bir zat satyn aldyrmaýardy hem-de satdyrmaýardy .
66013018	Bu ýerde akyldarlyk gerek . Aňy bar adam janawara degişli sany hasaplasyn , çünki bu ynsan sanydyr . Onuň sany-da alty ýüz altmyş altydyr .
66014001	Onsoň görsem , Guzy Sion dagynyň üstünde durdy . Onuň ýanynda bolsa maňlaýynda Onuň we Atasynyň ady ýazylgy ýüz kyrk dört müň adam bardy .
66014002	Gökden uly suwuň şaggyldysy ýaly , gaty gök gürrüldisiniň sesi ýaly bir ses eşitdim . Eşiden sesim arfa çalýanlaryň çykarýan sesine meňzeýärdi .
66014003	Ýaňky ýüz kyrk dört müň adam tagtyň öňünde , janly dört mahlugyň we ýaşulularyň öňünde täze aýdym aýdýardylar . Ýer ýüzünden satyn alnan bu adamlardan başga hiç kim ol aýdymy öwrenip bilmeýärdi .
66014004	Bular özlerini aýallar bilen hapalamadyklardyr , çünki bular päkdir . Bular Guzy nirä gitse , Onuň yzyna düşýändir . Gutulanlaryň ilkinji miwesi hökmünde Hudaýa we Guza ynsanlar arasyndan satyn alnanlar bulardyr .
66014005	Bularyň agyzlaryndan ýalan söz çykan däldir , Hudaýyň tagty öňünde müýnsüzdirler .
66014006	Onsoň Gögüň ortasynda uçup ýören başga bir perişdäni gördüm . Bu perişde ýer ýüzünde ýaşaýanlara , her millete we taýpa , her dile we her halka yglan etjek bolup , ebedi Hoş Habary getirýärdi .
66014007	Ol batly ses bilen şeýle diýýärdi : « Hudaýdan gorkuň ! Ony şöhratlandyryň ! Çünki Onuň höküm sagady geldi . Gögi , Ýeri , deňzi we suw bulaklaryny Ýaradana sežde ediň ! »
66014008	Onuň yzyndan gelen ikinji perişde : « Ýykyldy ! Öz zyna azgynlygynyň şerabyny ähli milletlere içiren uly Babyl ýykyldy ! » diýdi .
66014009	Olaryň yzyndan gelen üçünji bir perişde batly ses bilen şeýle diýýärdi : « Eger biri janawara we onuň suratyndaky buta sežde etse , maňlaýyna ýa eline onuň tagmasyny kabul etse , Hudaýyň gahar käsesinde hiç bir goşantsyz taýýarlanan Hudaý gazabynyň şerabyndan içer . Ol adam mukaddes perişdeleriň , Guzynyň öňünde ot , kükürt bilen gynalar .
66014010	
66014011	Olaryň gynalmagynyň tüssesi ebedi tütär . Janawara , onuň butuna sežde edenler bilen onuň adynyň tagmasyny kabul edenleriň gije-gündiz ynjalygy bolmaz .
66014012	Hudaýyň buýruklaryny berjaý edip , Isa sadyk galanlaryň çydamy şu ýerde gerekdir » .
66014013	Gökden eşiden bir sesim : « Muny ýaz : mundan beýläk , Rebbe degişli bolup ölenler bagtlydyr ! » diýýärdi . Ruh : « Hawa , olar işlerinden dynç alar . Çünki edenleriniň hasylyny özleri bilen äkiderler » diýýär .
66014014	Onsoň seredip , öňümde bir ak bulut gördüm . Buludyň üstünde başy altyn täçli , eli kesgir orakly ynsan ogluna meňzeş biri otyrdy .
66014015	Ybadathanadan çykan başga perişde buludyň üstünde oturana batly ses bilen şeýle diýdi : « Oragyňy uzat-da , or ! Orma sagady geldi . Çünki Ýeriň ekini bişipdir » .
66014016	Buludyň üstünde oturan oragyny ýeriň ýüzüne taşlady we Ýeriň ekini oruldy .
66014017	Gökdäki ybadathanadan başga bir perişde çykdy . Onuň-da kesgir oragy bardy .
66014018	Oduň üstünden höküm sürýän başga bir perişde-de gurbanlyk edilýän ýerden çykyp gelip , kesgir orakla batly ses bilen : « Sen-de kesgir oragyňy uzat-da , Ýeriň üzüm şahasyndan salkymlaryny ýygna , çünki üzümleri bişipdir » diýdi .
66014019	Perişde oragyny ýeriň ýüzüne taşlady-da , Ýeriň üzüm şahasynyň hasylyny ýygnap , Hudaý gazabynyň uly gysajyna zyňdy .
66014020	Gysaçdaky üzümler şäheriň daşynda sykyldy . Üzüm gysajyndan çykan gan müň alty ýüz ok atym aralykda atlaryň uýanyna ýetdi .
66015001	Men Gökde başga bir uly hem geň alamat gördüm : bu soňky ýedi belany getirýän ýedi perişdedi . Hudaýyň gazaby bu belalar bilen soňlanýardy .
66015002	Ot bilen garyşyk , çüýşeden ýasalan deňiz ýaly bir zat gördüm . Janawary , onuň suratyndaky buty , onuň adynyň sanyny ýeňenler Hudaýyň beren arfalaryny ellerine alyp , çüýşeden deňziň üstünde durdular .
66015003	Olar Hudaýyň guly Musanyň we Guzynyň aýdymyny aýdyp , şeýle diýýärdiler : « Güýji her zada ýetýän Reb Hudaý , Seniň işleriň uly hem geňdir . Eý , milletler patyşasy , Seniň ýollaryň dogry hem hakdyr !
66015004	Ýa Reb , Senden gorkman , adyňy Şöhratlandyrmajak kimdir ? Çünki mukaddes diňe Sensiň ! Bütin milletler gelip , Seniň öňüňde sežde eder . Çünki Seniň adyl işleriň aýan boldy » .
66015005	Mundan soň Gökdäki ybadathananyň , ýagny güwälik çadyrynyň açylanyny gördüm .
66015006	Ýedi belany getirýän ýedi perişde tämiz , parlak keteni geýnip , gursaklaryna altyn guşak baglap , ybadathanadan çykdylar .
66015007	Janly dört mahlugyň biri ýedi perişdä ebedilik ýaşaýan Hudaýyň gazabyndan doly ýedi altyn käse berdi .
66015008	Ybadathana Hudaýyň şöhratynyň , gudratynyň tüssesinden doldy . Ýedi perişdäniň ýedi belasy gutarýança , hiç kim ybadathana girip bilmedi .
66016001	Onsoň ybadathanadan ýedi perişdä : « Gidiň-de , Hudaýyň gazabyndan doly ýedi käsäni ýeriň ýüzüne döküň ! » diýen batly sesi eşitdim .
66016002	Birinji perişde gidip , käsesini ýer ýüzüne dökdi . Janawaryň tagmasy bolan we onuň suratyndaky buta sežde eden adamlarda erbet hem gaty agyryly ýaralar peýda boldy .
66016003	Ikinji perişde käsesini deňze dökdi . Deňiz öliniň ganyna meňzeş gana döndi , içindäki bütin jandarlar öldi .
66016004	Üçünji perişde käsesini derýalara , suw bulaklaryna dökdi . Olar-da gana döndi .
66016005	Men suwlaryň perişdesiniň şeýle diýenini eşitdim : « Häzir bar bolan hem geçmişde bar bolan mukaddes Hudaý ! Sen bu hökümleriňde adylsyň . Çünki Sen şeýle höküm çykardyň .
66016006	Çünki olar mukaddesleriň hem pygamberleriň ganyny dökdüler . Sen-de olara içmäge gan berdiň . Olaryň almyty budy » .
66016007	Men gurbanlyk edilýän ýerden gelen bir sesiň : « Hawa , her zada güýji ýetýän Reb Hudaý ! Seniň hökümleriň dogry hem adyldyr » diýenini eşitdim .
66016008	Dördünji perişde käsesini Günüň üstüne dökdi . Güne ynsanlary ot bilen ýakyp-gowurma güýji berildi .
66016009	Ynsanlar güýçli gyzgyn bilen gowruldylar , ýöne toba edip , bu belalara ygtyýary bolan Hudaýy şöhratlandyrmagyň deregine , Onuň adyna sögdüler .
66016010	Bäşinji perişde käsesini janawaryň tagtynyň üstüne dökdi . Janawaryň patyşalygy garaňkylykda gömüldi . Ynsanlar dertden ýaňa dillerini dişlediler .
66016011	Eden işlerine toba etmeýişleri ýaly , dert hem ýaralary üçin , Gökdäki Hudaýa sögdüler .
66016012	Altynjy perişde käsesini uly Ýewfrat derýasyna dökdi . Gündogardan gelen patyşalaryň ýolunyň açylmagy üçin , derýanyň suwy gurady .
66016013	Onsoň aždarhanyň agzyndan , janawaryň agzyndan we ýalan pygamberiň agzyndan gurbaga meňzeş üç murdar ruhuň çykanyny gördüm .
66016014	Bular alamatlar döredip bilýän jynlaryň ruhlarydyr . Bular ähli zada güýji ýetýän Hudaýyň uly gününde boljak söweş üçin , bütin dünýäniň patyşalaryny üýşürmäge barýar .
66016015	« Ine , ogry ýaly gelýärin ! Ýalaňaç gezip , uýat ýeri görünmez ýaly , oýa bolup , eşiklerini egninde saklan bagtlydyr ! »
66016016	Patyşalary ýewreýçe Armageddon diýen ýerde üýşürdiler .
66016017	Ýedinji perişde käsesini howa dökdi . Ybadathanadaky tagtdan çykan batly ses : « Boldy ! » diýdi .
66016018	Şonda ýyldyrymlar çakdy , batly sesler çykyp , Gök gürledi , güýçli ýertitreme boldy . Ynsanlar ýer ýüzünde bolaly bäri Ýer şeýle gaty titremändi .
66016019	Uly şäher üç bölek boldy . Milletleriň şäherleri ýykyldy . Uly Babyl Hudaýyň huzurynda ýatlandy , Hudaýyň otly gazap käsesi oňa berildi .
66016020	Bütin adalar ýitirim bolup , daglar tapylmaz boldy .
66016021	Ynsanlaryň üstüne Gökden her damjasynyň agramy bir talanta golaý güýçli doly ýagdy . Ynsanlar ol doly belasy sebäpli , Hudaýa sögdüler . Çünki ol bela gaty aýylgançdy .
66017001	Ýedi käseli ýedi perişdäniň biri gelip , meniň bilen gepleşip , şeýle diýdi : « Gel , men saňa köp suwlaryň ýüzünde oturan uly kemçiniň jezasyny görkezeýin .
66017002	Ýer ýüzüniň patyşalary onuň bilen zyna etdi , ýer ýüzünde ýaşaýanlar onuň zyna şerabyndan serhoş boldy » .
66017003	Onsoň perişde meni Ruhda çöle äkitdi . Men ol ýerde ýedi başly , on şahly , endamy küpür atlaryndan doly gyzyl janawaryň üstünde oturan bir aýaly gördüm .
66017004	Aýal goňur hem gyrmyzy eşikler geýnip , altyn , gymmatbaha daşlar , dürler bilen bezenipdi . Elinde bolsa ýigrenji zatlardan , zyna çirkinden doly altyn käse bardy .
66017005	Onuň maňlaýynda « Beýik Babyl , dünýä kemçinleriniň we ýigrenjileriniň enesi » diýen syrly at ýazylgydy .
66017006	Onsoň aýalyň mukaddesleriň , Isa güwälik edenleriň ganyndan serhoş bolanyny gördüm . Muny görüp , gaty geňirgendim .
66017007	Perişde maňa şeýle diýdi : « Nämä geňirgendiň ? Aýalyň , ony göterýän ýedi başly , on şahly janawaryň syryny men saňa aýdaýyn .
66017008	Seniň gören janawaryň bir wagtlar bardy , ýöne indi ýok . Ol dowzahdan çykyp , heläk bolmaga gider . Ýer ýüzünde ýaşaýanlar , ýagny dünýä gurlaly bäri atlary ýaşaýyş kitabynda ýazylmadyklar janawary görende geňirgener , çünki ol bir wagtlar bardy , indi ýok , ýöne ýene geler .
66017009	Bu ýerde düşünmek üçin akyldarlyk gerek . Ýedi baş aýalyň üstünde oturan ýedi dagydyr . Olar hem patyşalardyr .
66017010	Bularyň bäşisi ýykyldy , indi biri bar , ol biri entek gelenok . Gelende az wagt galmalydyr .
66017011	Bir wagtlar bar bolup , indi ýok janawar bolsa sekizinjidir . Ol ýedilerden bolup , indi heläk bolmaga barýar .
66017012	Seniň gören on şahyň entek patyşalyga ýetmedik on patyşadyr . Olara janawar bilen bile bir sagat patyşalyk etmäge ygtyýar berler .
66017013	Bularyň maksady bir bolar , güýçlerini hem ygtyýarlaryny janawara bererler .
66017014	Guzy bilen söweşerler , ýöne Guzy olary ýeňer . Çünki Guzy rebleriň Rebbi , patyşalaryň Patyşasydyr . Onuň ýanyndakylar çagyrylan , saýlanan we sadyk galanlardyr » .
66017015	Ýene perişde maňa şeýle diýdi : « Şu gören suwlaryň , ýagny kemçiniň oturan suwlary halklar , märekeler , milletler hem dillerdir .
66017016	Gören janawaryň we on şah kemçini ýigrenip , daşyny çolardyp , ony ýalaňaçlar . Onuň etini iýip , özüni-de otlar .
66017017	Çünki Hudaý Öz maksadyny amala aşyrma islegini olaryň ýüregine guýdy . Şeýdip , Hudaýyň sözleri amala aşýança , özleriniň patyşalyk ygtyýaryny janawara bermekde pikirdeş bolarlar .
66017018	Gören aýalyň dünýä patyşalaryna patyşalyk eden uly şäherdir ! »
66018001	Mundan soň uly ygtyýarly başga bir perişdäniň Gökden aşak inenini gördüm . Onuň dabarasyndan ýer ýüzi ýagtyldy .
66018002	Perişde güýçli ses bilen gygyryp şeýle diýdi : « Ýykyldy ! Uly Babyl ýykyldy ! Ol jynlaryň jaýy , her hili murdar ruhuň mekany , her pis we ýigrenji guşuň penasy boldy .
66018003	Çünki hemme milletler onuň azgyn zyna şerabyndan içdi . Dünýäniň patyşalary onuň bilen zyna etdi . Dünýäniň täjirleri onuň güýçli aýşy-eşretinden baýady » .
66018004	Men Gökden başga bir ses eşitdim , ses şeýle diýýärdi : « Eý halkym ! Onuň günälerine şärik bolup , onuň belalaryna uçramazlyk üçin , ol ýerden çyk .
66018005	Çünki onuň günäleri küdelenip göge ýetdi , Hudaý onuň günälerini ýatlady .
66018006	Ol näme beren bolsa , siz hem şonuň öwezini şeýle beriň . Edenleriniň öwezini iki esse edip beriň . Taýýarlan käsesini oňa iki esse dolduryp beriň .
66018007	Ol özüni näçe şöhratlandyryp , aýşy-eşret eden bolsa , şonça-da oňa dert , gam-gussa beriň . Çünki ol öz ýüreginden : „ Men melike bolup otyryn , men dul däl , asla gam-gussa ýüzüni görmerin ! " diýýär .
66018008	Şonuň üçin , oňa uçrajak belalar : ölüm , gam-gussa , açlyk bir günüň içinde geler , ot ony ýakar . Çünki ony höküm eden Reb Hudaý güýçlüdir .
66018009	Onuň bilen zyna eden , onuň aýşy-eşretinde ýaşan bu dünýäniň patyşalary ony ýakan oduň tüssesini görenlerinde , oňa aglaşyp , gursaklaryna urarlar .
66018010	Olar onuň çekýän derdiniň gorkusyndan daşda durup : „ Waý , waý ! Uly şäher , güýçli şäher Babyl ! Seniň hökümiň bir sagadyň içinde geldi ! " diýer .
66018011	Dünýä täjirleri oňa aglap ýas tutar . Çünki indi olaryň mallaryny satyn aljak ýok .
66018012	Altyny , kümşi , gymmatbaha daşlary , dürleri , nepis ketenini , ýüpek , goňur we gyrmyzy matalary , dürli ysly agajy , pil süňkünden ýasalan dürli gaplary , gymmatbaha agaçlardan , mis , demir we mermerden ýasalan dürli harytlary , dalçyn we beýleki tagamlyklary , buhurlary , ysly ýag , ladan , şerap , zeýtun ýagy , kepeksiz un we bugdaýy , sygyrdyr goýunlary , atlary , arabalary , gullary , ýagny ynsanlaryň janyny satyn aljak indi ýok .
66018013	
66018014	Olar : „ Janyň islän miweleri ýitip gitdi . Bütin bolelinligiň , göz gamaşdyryjylygyň ýom-ýok boldy . Indi asla tapyp bilmersiň " diýer .
66018015	Ol şäherde bu mallary satyp baýan täjirler onuň çeken derdinden gorkup , daşda durar , aglap , ýas tutup :
66018016	Waý , waý nepis keteni , goňur we gyrmyzy geýnen , altyn , gymmatbaha daşlar , dürler bilen bezenen beýik şäher !
66018017	Şeýle uly baýlyk bir sagadyň içinde ýogaldy ! " diýer . Ähli gämiçi , ähli deňiz ýolagçysy , deňizçiler , deňizden gün görýänleriň bary , ony ýakan oduň tüssesini görenlerinde , daşda durup , „ Beýik şähere meňzeş şäher barmydy ? " diýip gygyryşdylar .
66018018	
66018019	Başlaryndan gum sowrup , aglap ýas tutdular . „ Waý , waý ! Beýik şäher ! " diýip gygyryşdylar we şeýle diýdiler : „ Deňizde gämisi bolanyň hemmesi onuň gymmatly mallaryndan baýapdy , ýöne ol bir sagadyň içinde ýogaldy " .
66018020	Eý Gök we mukaddesler , resullar we pygamberler ! Onuň ýagdaýyna begeniň . Çünki Hudaý ony höküm edip siziň hakyňyzy aldy » .
66018021	Onsoň bir güýçli perişde degirmeniň daşy ýaly uly daşy galdyryp , deňze zyňdy we şeýle diýdi : « Beýik şäher Babyl , ine , şunuň ýaly güýç bilen zyňlansoň tapylmaz .
66018022	Arfaçylaryň , bagşylaryň , tüýdükçi we surnaýçylaryň sesi indi senden eşidilmez . Indi senden hiç bir sungatyň sungatçysy tapylmaz . Senden indi hiç bir degirmeniň sesi eşidilmez .
66018023	Indi sende bir çyranyň-da yşygy ýagty salmaz , indi senden gelinlerdir ýigitleriň sesi eşidilmez ! Seniň täjirleriň dünýäniň ulularydy . Bütin milletler seniň jadyň bilen azaşypdy .
66018024	Pygamberleriň gany , mukaddesleriň , ýer ýüzünde öldürilenleriň ählisiniň gany senden tapylypdy » .
66019001	Şondan soň Gökden uly bir märekäniň sesine meňzeş batly sesler eşitdim . Olar şeýle diýýärdiler : « Haleluýa ! Halas ediş , şöhrat , güýç Hudaýymyzyňkydyr !
66019002	Çünki Onuň hökümleri dogry we adyldyr . Ol ýer ýüzüni zynasy bilen azdyran uly kemçini höküm etdi , gullarynyň ganyny ondan aldy » .
66019003	Ikinji gezek şeýle diýdiler : « Haleluýa ! Kemçiniň tüssesi ebedilik tütär » .
66019004	Ýigrimi dört ýaşuly we janly dört mahluk ýere ýykylyp , « Omyn ! Haleluýa ! » diýip , tagt üstünde oturan Hudaýa sežde etdiler .
66019005	Onsoň tagtdan çykan bir ses şeýle diýdi : « Eý , Hudaýymyzyň ähli bendeleri ! Kiçiler we ulular , Ondan gorkýanlar , Oňa alkyş okaň ! »
66019006	Onsoň men bir uly märekäniň sesine , uly suwuň şaggyldysyna , gaty Gök gürrüldisine meňzeş sesler eşitdim . Olar şeýle diýýärdiler : « Haleluýa ! Çünki her zada güýji ýetýän Reb Hudaýymyz höküm sürýär .
66019007	Begeneliň , şatlanalyň ! Ony şöhratlandyralyň ! Guzynyň toýy başlanýar . Onuň gelni taýýarlandy .
66019008	Geýsin diýip , oňa parlak , tämiz we nepis keteni berildi » . Nepis keteni mukaddesleriň adyl işleridir .
66019009	Perişde maňa : « Muny ýaz : Guzynyň toý aşyna çagyrylanlar bagtlydyr ! » diýdi . Maňa ýene : « Bular çyn sözlerdir , Hudaýyň sözleridir » diýdi .
66019010	Men oňa sežde etjek bolup aýaklaryna ýykyldym . Emma ol maňa şeýle diýdi : « Beýle zat edäýme ! Men seniň we Isa güwälik edýän doganlaryň ýoldaşydyryn , Hudaýa sežde et ! Çünki Isa güwälik pygamberlik ruhudyr » .
66019011	Gögüň açylyp , öňümde bir ak atyň duranyny gördüm . Onuň üstünde oturanyň ady Dogruçyl we Çyndyr . Ol adalatly höküm çykaryp söweşýändir .
66019012	Gözleri oduň ýalny ýalydyr . Başynda birtopar täç bolup , bularyň üstünde ýazylgy adyny Özünden başga hiç kim bilýän däldir .
66019013	Ol gana batyrylan geýim geýnendir , Oňa « Hudaýyň Sözi » diýen at dakylandyr .
66019014	Ak , tämiz we nepis keteni geýnen Gökdäki goşunlar ak atlara münüp , Onuň yzyndan gelýärdi .
66019015	Milletleri urmak üçin , Onuň agzyndan kesgir gylyç çykýar . Onuň Özi olary demir taýak bilen bakar , her zada güýji ýetýän Hudaýyň otly gazabynyň şerabyny öndürýän üzüm gysajyny Özi gysar .
66019016	Onuň geýiminde we budunda « patyşalaryň Patyşasy , rebleriň Rebbi » diýip ýazylan ady bardyr .
66019017	Onsoň Günde duran bir perişde gördüm . Ol batly ses bilen gygyryp , gögüň ortasynda uçup ýören guşlara şeýle diýdi : « Patyşalaryň , serkerdeleriň , güýçli adamlaryň etini , atlaryň , olaryň üstündäkileriň etini , azatlaryň , gullaryň , kiçileriň , ulularyň hemmesiniň etini iýmek üçin üýşüp , Hudaýyň uly zyýapatyna geliň ! »
66019018	
66019019	Men janawary , dünýä patyşalaryny we olaryň goşunlaryny gördüm . Olar atyň üstünde Oturan we Onuň goşunlary bilen söweşjek bolup ýygnanyşan ekenler .
66019020	Janawar hem-de onuň öňünde alamatlar döredip , janawaryň tagmasyny alyp-da , onuň butuna sežde edenleri bu alamatlar bilen aldaýan ýalan pygamber tutuldy . Olaryň ikisi-de kükürt bilen ýanan ot kölüne zyňyldy .
66019021	Galanlar atyň üstünde Oturanyň agzyndan çykan gylyç bilen öldürildiler . Bütin guşlar , ine , bularyň etinden doýdy .
66020001	Onsoň Gökden aşak inen bir perişde gördüm . Onuň elinde dowzahyň açary bilen bir uly zynjyr bardy .
66020002	Perişde aždarhany , ýagny iblis ýa şeýtan diýlen ol köne ýylany tutup , müň ýyllygyna baglady .
66020003	Müň ýyl dolýança , ikilenç milletleri azdyrmasyn diýip , ony dowzaha zyňdy , baglap möhür basdy . Mundan soň ol az wagtlaýyn çözülmelidir .
66020004	Men tagtlary , olaryň üstünde oturanlary gördüm . Olara höküm etme ygtyýary berlipdi . Isa eden güwälikleri sebäpli we Hudaýyň sözi ugrunda başlary kesilenleriň janlaryny gördüm . Bular janawara , onuň butuna sežde etmedik , maňlaýlary we ellerine onuň tagmasyny kabul etmediklerdi . Bular direlip , Mesih bilen bile müň ýyl patyşalyk etdiler .
66020005	Ilkinji direliş budur . Galan ölüler müň ýyl dolýança direlmedi .
66020006	Ilkinji direlişde paýy bolan bagtly , mukaddesdir . Ikinji ölümiň olara güýji ýetmez . Olar Mesihiň ruhanylary bolup , Onuň bilen bile müň ýyl höküm sürer . Şeýtan ot kölüne zyňylýar
66020007	Müň ýyl dolansoň , şeýtan tussagdan boşadylar .
66020008	Ol ýer ýüzüniň dört burçundaky milletleri , äjit-mäjidi azdyrjak , olary söweş üçin üýşürjek bolup , tussagdan çykar . Üýşenleriň sany deňiz çägeleri kimindir .
66020009	Olar ýer ýüzüniň giňişligine çykyp , mukaddesleriň goşun düşelgesini , söýgüli şäheri gurşadylar . Emma Gökden Hudaý tarapyn ot ýagyp , olary ýakyp kül etdi .
66020010	Olary azdyran iblis bolsa ot , kükürt kölüne zyňyldy . Janawar bilen ýalan pygamber-de şol ýerdedir . Olar gije-gündiz ebedilik gynalar . Ölüleriň üstünden höküm çykarylýar
66020011	Men bir uly ak tagt we onuň üstünde Oturany gördüm . Ýer , Gök Onuň öňünden gaçdy , ýöne gidere ýerleri ýokdy .
66020012	Tagtyň öňünde duran uly , kiçi ölüleri gördüm . Onsoň käbir kitaplar açyldy . Ýaşaýyş kitaby diýen ýene bir kitap açyldy . Kitaplarda ýazylanlara seredilip , ölüleriň üstünden edenlerine görä höküm çykaryldy .
66020013	Deňiz özündäki ölüleri , ölüm we ölüler diýary-da özlerindäki ölüleri tabşyrdylar . Her birine etmişine görä höküm çykaryldy .
66020014	Ölüm we ölüler diýary ot kölüne zyňyldy . Ine , ot köli ikinji ölümdir .
66020015	Atlary ýaşaýyş kitabynda ýazylmadyklaryň bary ot kölüne zyňyldy .
66021001	Mundan soň bir täze Gök bilen bir täze Ýer gördüm . Çünki öňki Gök , öňki Ýer aradan aýrylypdy . Indi deňiz hem ýokdy .
66021002	Onsoň men öz adamsy üçin taýýarlanan bezegli gelin ýaly , Gökden Hudaýyň ýanyndan aşak inip gelýän mukaddes şäher täze Iýerusalimi gördüm .
66021003	Gökden bir batly sesiň şeýle diýenini eşitdim : « Hudaýyň çadyry şindi ynsanlaryň arasynda . Hudaý olar bilen bile ýaşar . Olar Onuň halky bolar , Hudaýyň Özi-de olaryň arasynda bolar .
66021004	Ol olaryň gözlerinden ähli ýaşlaryny süpürer . Indi ne ölüm , ne ýas , ne agy , ne-de agyry bolar . Çünki öňki zatlar aradan aýryldy » .
66021005	Tagtyň üstünde Oturan : « Ine , ähli zady täzeleýärin » diýdi . Soňra maňa : « Bulary ýaz ! Çünki bu sözler ygtybarly , çyndyr » diýdi .
66021006	Maňa şeýle diýdi : « Boldy ! Alfa we Omega , başlangyç we soň Mendirin . Men suwsana ýaşaýyş suwunyň çeşmesinden mugt suw bererin .
66021007	Ýeňen , ine , bulary miras alar . Men onuň Hudaýy , ol-da Meniň oglum bolar .
66021008	Emma gorkagyň , imansyzyň , ýigrenjiniň , ganhoryň , zynagäriň , jadygöýüň , butparazyň , bütin ýalançylaryň soňy kükürt bilen ýanýan ot kölüdir . Ikinji ölüm budur » .
66021009	Soňky ýedi bela bilen doly ýedi käseli ýedi perişdäniň biri gelip , meniň bilen gepleşdi : « Gel , men saňa Guza aýal boljak gelni görkezeýin » diýdi .
66021010	Perişde meni Ruhda bir uly , belent daga äkitdi . Ol ýerden maňa Hudaýyň şöhraty arkaly parlaýan mukaddes şäher Iýerusalimi Gökden Hudaýyň ýanyndan inip gelýärkä görkezdi .
66021011	Onuň parlaklygy bir juda gymmat daşyň , kristallaşan ýaşma daşynyň parlaklygy kimindi .
66021012	Uly hem belent diwarlary bardy , on iki derwezesi , derwezeleri saklaýan on iki perişdesi bardy . Derwezeleriň ýüzünde Ysraýyl ogullarynyň on iki taýpasynyň ady ýazylgydy .
66021013	Gündogarda üç derweze , demirgazykda üç derweze , günortada üç derweze , günbatarda üç derweze bardy .
66021014	Şäher diwarynyň on iki binasy bolup , ýüzünde Guzynyň on iki resulynyň ady ýazylgydy .
66021015	Meniň bilen gepleşen perişdäniň elinde şäheri , şäheriň derwezeleri bilen diwarlaryny ölçär ýaly altyndan ölçeg agajy bardy .
66021016	Şäher dört burçluk bolup , boýy bilen ini deňdi . Perişde şäheri ölçedi , bir ýany on iki müň ok atym çykdy . Boýy , ini , beýikligi deňdi .
66021017	Perişde diwarlary-da ölçedi . Onuň ulanýan adam ölçegi boýunça beýikligi ýüz kyrk dört arçyn çykdy .
66021018	Diwarlar ýaşmadan salnypdy . Şäher bolsa sap çüýşä meňzeş sap altyndandy .
66021019	Şäher diwarlarynyň binalary her hili gymmatbaha daşlar bilen bezelipdi . Birinji bina daşy ýaşma , ikinjisi gök ýakut , üçünjisi hakyk , dördünjisi zümerret , bäşinjisi ak hakyk , altynjysy gyrmyzy hakyk , ýedinjisi sary ýakut , sekizinjisi gök zümerret , dokuzynjysy ýaşyl ýakut , onunjysy sary zümerret , on birinjisi Ýemen daşy , on ikinjisi goňur ýakutdy .
66021020	
66021021	On iki derweze on iki dürdendi , ýagny her derweze bir dürden ýasalypdy . Şäheriň köçesi dury çüýşe ýaly sap altyndandy .
66021022	Bu şäherde ybadathana görmedim . Çünki her zada güýji ýetýän Reb Hudaý we Guzy şäheriň ybadathanasydyr .
66021023	Şäheriň özüni ýagtylandyrmagy üçin , Günüň ýa-da Aýyň geregi ýok . Çünki Hudaýyň ýalkymy ony ýagtylandyrýar . Guzy hem onuň çyrasydyr .
66021024	Milletler şäheriň yşygynda gezer . Dünýäniň patyşalary şöhratlaryny bu ýere getirer .
66021025	Şäheriň derwezeleri günuzyn ýapylmaz . Hawa , ol ýerde gije bolmaz .
66021026	Milletler şöhrat hem baýlyklary bilen oňa geler .
66021027	Oňa hiç bir hapa zat , ýigrenji we galp işler edeniň hiç biri girmez , diňe atlary Guzynyň ýaşaýyş kitabynda ýazylanlar girer .
66022001	Perişde maňa şäher köçesiniň ortasynda Hudaýyň we Guzynyň tagtyndan çykýan bulgur ýaly dury ýaşaýyş suwunyň derýasyny görkezdi .
66022002	Derýanyň iki tarapynda on iki hili miwe öndürýän , her aý miwesini berýän ýaşaýyş agajy bardy . Agajyň ýapraklary milletlere şypady .
66022003	Indi hiç zat gargyş astynda galmaz . Hudaýyň we Guzynyň tagty şäherde bolar . Bendeleri Oňa gulluk eder .
66022004	Onuň ýüzüni görer , maňlaýlarynda Onuň ady bolar .
66022005	Indi gije bolmaz . Ne çyranyň yşygy , ne-de Günüň nury gerek bolar . Reb Hudaý olara yşyk bolup , olar ebedilik höküm sürer .
66022006	Perişde maňa şeýle diýdi : « Bu sözler ynamlydyr , çyndyr ! Pygamberleriň ruhlarynyň Hudaýy Reb , şu ýakynda boljak wakalary Öz gullaryna bildirjek bolup , perişdesini ýollady » .
66022007	« Ine , basym gelýärin ! Bu kitabyň weli sözlerini berjaý eden bagtlydyr ! »
66022008	Bu zatlary eşiden , gören men , Ýahýa . Bulary eşiden , gören mahalym men bulary özüme görkezen perişdä sežde etjek bolup , onuň aýaklaryna ýykyldym .
66022009	Emma ol maňa şeýle diýdi : « Beýle iş etme ! Men seniň , seniň pygamber doganlaryň bilen bu kitabyň sözlerini berjaý edýänleriň ýoldaşydyryn . Hudaýa sežde et ! »
66022010	Onsoň maňa şeýle diýdi : « Bu kitabyň weli sözlerini möhürleme . Çünki garaşylan wagt ýakyndyr .
66022011	Erbetlik eden ýene erbetlik etsin , hapa bolan hapalygynda galsyn . Dogry adam ýene dogrulyk etsin . Mukaddes-de mukaddesligine galsyn » .
66022012	Ine , basym gelýärin ! Berjek sylaglarym ýanymdadyr . Her kese etmişine görä hak bererin .
66022013	Alfa we Omega , ilkinji hem ahyrky , başlangyç we soň Mendirin » .
66022014	Ýaşaýyş agajyndan iýmitlenme hakyny almak , derwezelerden geçip , şähere girmek üçin , Onuň tabşyryklaryny berjaý edenler bagtlydyr !
66022015	Itler , ýagny jadygöýler , zynagärler , ganhorlar , butparazlar , ýalany söýüp , işlerini ýalan bilen ýöredenleriň bary daşarda galar .
66022016	« Men ― Isa , imanlylar ýygnaklaryna degişli bolan bu güwäligi size ýetirsin diýip , Öz perişdämi ýolladym . Men Dawudyň kökünden we neslinden bolan parlak daň ýyldyzydyryn ! »
66022017	Ruh we gelin : « Gel ! » diýýär . Her eşiden « Gel ! » diýsin . Suwsan gelsin . Dilän gelip , ýaşaýyş suwuny mugt alsyn .
66022018	Bu kitabyň weli sözlerini eşiden kişä duýdurýaryn ! Biri bu sözlere bir zat goşsa , Hudaý hem onuň jezasyna bu kitapda agzalan belalary goşar .
66022019	Eger-de biri bu weli kitabyň sözlerinden bir zady aýyrsa , Hudaý hem bu kitapda agzalan ýaşaýyş agajyndan , mukaddes şäherden oňa ýeten paýy yzyna alar .
66022020	Bularyň ählisine güwälik edýän : « Hawa , basym gelýärin ! » diýýär . Omyn ! Gel , ýa Reb Isa !
66022021	Rebbimiz Isanyň merhemeti ähliňiz bilen bolsun . Omyn !
