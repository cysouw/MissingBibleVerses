# language_name:        Quechua: Boliviano
# closest ISO 639-3:    quh
# ISO_15924:            Latn
# year_short:           
# year_long:            
# vernacular_title:     Dios Tatanchispaq Musuq Rimayninkuna
# english_title:        The New Testament in Quechua: Boliviano
# URL:                  https://www.bible.com/de/bible/263/mat.1.qnbnt
# copyright_short:      © Bolivian Bible Society
# copyright_long:       The review of the New Testament was made in the city of La Paz by two translators of the regions Chuma and Charazani.
# notes:                
40001001	Kayqa Jesucristopaq ñawpa machulankunapaq sutinkunamanta qilqasqam . Jesucristo Davidpaq jinallataq Abrahampaq tunu allchhin kasqanta riqsichin .
40001002	Abrahamqa Isaacpaq tatan karqan , Isaactaq Jacobpaq . Jacobtaq Judäpaq tatallantaq karqan , wawqinkunapaqpiwan ima .
40001003	Judäqa Farespaq jinataq Zerahpaqwan tatankum karqan , Tamartaq mamanku ; Faresqa Hesrompaq tatan , kaytaq Arampaq .
40001004	Aramqa Aminadabpaq tatan , kaytaq Nahasonpaq , Nahasontaq Salmonpaq tatan karqan .
40001005	Salmonqa Boozpaq tatan , mamantaq Rahab karqan . Booztaq Obedpaq tatan , mamantaq Rut karqan , Obedtaq Isaïpaq tatan karqan .
40001006	Isaitaq qhapaq suyu apaykachaq Davidpaq tatan . Qhapaq suyu apaykachaq Davidtaq Salomonpaq tatan , mamantaq Uriaspaq ñawpaq warmin kachkarqan chay karqan .
40001007	Salomonqa Roboampaq tatan , kaytaq Abiaspaq , Abiastaq Asapaq tatan karqan .
40001008	Asaqa Josafatpaq tatan , kaytaq Jorampaq , Joramtaq Oziaspaq tatan karqan .
40001009	Oziasqa Jotampaq tatan , kaytaq Acazpaq , Acaztaq Ezequiaspaq tatan karqan .
40001010	Ezequiasqa Manasespaq tatan , kaytaq Amonpaq , Amontaq Josiaspaq tatan karqan .
40001011	Josiasqa Jeconiaspaq tatan jinataq wawqinkunapaqpiwan karqan . Chaypacha israelita runakunaqa jap'isqa Babilonia llaqtaman apasqa kachkarqanku .
40001012	Babilonia llaqtapi jap'isqa kasqankumanta kutirimpuspataq , Jeconiasqa Salatielpaq tatan karqan , kaytaq Zorobabelpaq tatan .
40001013	Zorobabelqa Abiudpaq tatan , kaytaq Eliaquimpaq , Eliaquimtaq Azorpaq tatan karqan .
40001014	Azorqa Sadocpaq tatan , kaytaq Aquimpaq , Aquimtaq Eliudpaq tatan karqan .
40001015	Eliudqa Eleazarpaq tatan , kaytaq Matanpaq , Matantaq Jacobpaq tatan karqan .
40001016	Jacobqa Josepaq tatan , Joseytaq Mariapaq qharin , kaytaq Jesuspaq maman karqan , kay Jesusmantaq Mesías nispa riqsinchis .
40001017	Ajinamanta Abraham ñawpaqmanta Davidkamaqa chunka tawayuq miraykuna karqanku . Davidmanta israelitakunapaq Babilonia llaqtaman jap'isqa chayanankukamataq chunka tawayuq miraykunallataq karqan ; chay Babilonia llaqtaman jap'isqamanta Mesiaskamaqa chunka tawayuq miraykunallataq karqanku .
40001018	Jesucristopaq paqarisqanqa kayjinamantam karqan : María mamanqa Josewan runachakunapaq rimanakusqa karqanku . Manaraq tiyachkaqtinkutaq Ch'uwa Ajayupaq atiyninmanjina , Mariaqa unquq rikhuripurqan .
40001019	Qharin Joseytaq uj chiqan runa kaspa chayjina unquq rikhurisqanmantaqa , María warminta mana p'inqaypi rikhurichinanrayku pakallamanta wijch'unapaq yuwachkarqan .
40001020	Ajinata yuwachkaspa , Dios Tatapaq uj angelnin musquypi rikhurispa ajinata nirqan : “ José , Davidpaq tunu allchhin , ama Mariawan runachakuyta manchaychu ; imaraykuchus wawanqa Ch'uwa Ajayupaq atiyninmantam kaypachaman jamunqa .
40001021	Mariaqa uj qhari wawayuqmi kanqa , chay wawatataq Jesús nispa sutiyanki . Chay sutiyuq kanqa imaraykuchus llaqtampaq juchankunatam qhispichinqa . ”
40001022	Tukuy kay ruwaykunaqa , sutimpi willaqninniqta imaynatachus Dios Tataqa nichkarqan chaymanjina junt'akunampaqmi ajinata ruwakurqan .
40001023	Uj mana qhari riqsiq sipas wawa unquq rikhurinqa , jinaspa uj qhari wawata unqukunqa . Pimanchus Emanuel nispa sutiyanqaku
40001024	Joseytaq musquyninmanta rijch'arispaqa , Dios Tatapaq angelnimpaq nisqanmanjina ruwaspa Mariawan runachakupurqan .
40001025	Chaywampas Mariapaq wawa unqukunankamaqa manaraqmi qhariwarmijina paykunaqa kawsachkarqankuchu . Unqukupurqan chhikamantataq , chay qhari wawaman Joseqa Jesús nispa sutiyapurqan .
40002001	Judea suyupi kaq Belén llaqtapim Jesusqa paqarirqan , maypichus Herodesqa chay suyupaq qhapaq suyu apaykachaqnin karqan . Chaypachataq inti lluqsimuyniqmanta Jerusalén llaqtaman uj yachaysapa runakuna chayamurqanku , pikunachus quyllurkunamanta yachjataqkuna karqanku .
40002002	Jinaspataq ajinata tapurikurqanku : — ¿ May chhikapitaq judiokunapaq qhapaq suyu apaykachaqnin paqarinri ? Nuqaykuqa quyllurnin lluqsimuqta rikuyku , chaymantam payman yupaychaq jamuyku — nispa .
40002003	Chayta uyarispaqa , qhapaq suyu apaykachaq Herodesqa anchatam mulljakurqan , jinallataqmi karqan Jerusalén llaqtapi tiyaq runakunapaqqa .
40002004	Chhikamantataq Herodesqa tukuy kurajkaq sacerdotekunaman jinataq kamachiy yachachiqkunaman ima wajaspa , may chhikapichus Mesías paqarinan karqan chay yachanapaq tapurikurqan .
40002005	Paykunataq ajinata nirqanku : — Judea suyupi kaq Belén llaqtapi , imaraykuchus ajinatam Diospaq sutimpi willaqqa qilqarqan :
40002006	Qanrï Judá suyupi kaq Belén , tukuy kaypachapi athumpi qhawasqa llaqtakunamanta niqtimpas manam astawan juch'uykaqchu kanki ; imaraykuchus qanmantam uj llaqta purichiq runa lluqsinqa , mayqinchus Israel suyuyta apaykachanqa — nispa .
40002007	Chhikataq Herodesqa pakamanta yachaysapa runakunata wajarqan , ajinamanta may chhikapichus chay quyllurqa rikhurirqan chay yachqatanapaq .
40002008	Chhikamantataq Belén llaqtaman ajinata nispa kacharqan : — Chhaqayniqman puriychis jinaspa imachu atisqaykichista ruwaspa chay wawamanta yachqatamuychis , ajinamanta nuqapas payman yupaychaq purinallaypaqtaq — nispa .
40002009	Kay qhapaq suyu apaykachaqpaq kunayninkunawanmi yachaysapa runakunaqa puriykupurqanku . Rikusqanku quyllurtaq paykunapaq ñawpaqintam puriykurqan , may chhikapichus wawaqa paqarirqan chay chhikaman sayt'anankama .
40002010	Jayk'aqchus quyllurta rikurqanku chhikaqa , chay yachaysapa runakunaqa anchatapunim kusirikurqanku .
40002011	Chhikamantataq chay wasiman waykuspa , wawata María mamanwan kuska tariparqanku ; killpiykukuspataq payta yupaycharqanku . Chhikamantataq istallankunamanta qurita , kupalata , mirratawan jurquspa wawaman jaywarqanku .
40002012	Chhikamantataq , Diosqa paykunaman musquyniqta ama Herodes qayllata kutirinankupaq willarqan . Ajinamanta paykunaqa wajniq ñanta llaqtankuman kutipurqanku .
40002013	Yachaysapa runakunapaq puripusqankumantaqa , Dios Tatapaq uj angelnin Joseman musquypi rikhurispa ajinata nirqan : “ Jatariy , wawata mamantawan pusqarukuy , jinaspa Egipto llaqtaman phawariy . Chaypitaq nuqapaq willayniyta uyarinaykikama suyawanki , imaraykuchus Herodesqa wañuchinapaqmi wawata maskanqa . ”
40002014	Chay tutapacham Joseqa wawata jinataq mamantawan pusqarukuspa Egipto llaqtaniqman puripurqan ,
40002015	maypichus Herodespaq wañupunankama tiyamurqanku . Kaytaq ajinamanta ruwakurqan imaraykuchus Dios Tatapaq nisqan junt'akunampaq , imaynatachus Diospaq sutimpi willaqniqta nichkarqan chaymanjina , ajinata nispa : “ Egiptomanta Wawayta wajamuni — nispa . ”
40002016	Herodesqa yachaysapa runakunapaq payman llullaykusqankuta yachaspaqa anchatapunim phiñarikupurqan ; ajinamanta Belenpi jinataq chay qaylla llaqtakunapi kawsaq runakunapaq wawankunata iskay watayuqmanta urayman wañurachimunankupaq kamachirqan .
40002017	Ajinamantam Diospaq sutimpi willaq Jeremías runapaq qilqasqan junt'akupurqan :
40002018	“ Uj kunka Ramá chhikapi uyarikun , musphay waqay , ayquykuna ima . Payqa Raquelmi karqan , wawankunaraykum waqachkarqan , manam sunquchasqa kayta munachkarqanchu , imaraykuchus wañurachisqaña kapurqanku chayrayku . ”
40002019	Herodes wañupuqtintaq , Egiptopi Diospaq uj angelnin Joseman musquynimpi rikhurispa ajinata nirqan :
40002020	“ Jatariy , wawata mamantawan qanwan kuska pusqarukuy , jinaspataq Israel suyuman kutiripuy , imaraykuchus payman wañuchiyta munaqkunaqa wañupunkuñam ” — nispa .
40002021	Chhikataq , Joseqa jatarispa wawata mamantawan Israel suyuniqman pusarikupurqan .
40002022	Judea suyupi Herodespaq churin Arquelao , tatan lantimpi llaqta purichichkasqanta yachaspaqa ; Joseqa chayniqman puriyta mancharipurqanmi , ajinamanta musquynimpi Diosmanta willasqa kachkaspa Galilea suyuniqman puripurqan .
40002023	Chayniqman chayaspataq , Nazaret llaqtaniqman kawsakuq puripurqan . Kaytaq ajinamanta ruwakurqan imaynatachus Diospaq sutimpi willaqkuna nichkarqanku chaymanjina junt'akunampaq : Imaraykuchus Nazaret llaqtapi kaq Jesús nisqam kanan karqan .
40003001	Chhaqay p'unchaykunapiqa , Judea ch'usaq qasi pampaniqpi Bawtisaq Juan rikhurirqan .
40003002	Paytaq willayninkunapi ajinata nirqan : “ ¡ Diosman kutirimpuychis , imaraykuchus paypaq qhapaq suyunqa qayllapiñam kapun ! ” — Nispa .
40003003	Chay Juanqa , Diospaq sutimpi willaq Isaiasniqta imaynatachus Dios ajinata nichkarqan chaymi karqan : Ch'usaq qasi pampapi uj runapaq qaparisqan uyarikumun : “ Dios Tatapaq ñanninta wakichariychis , uj chiqan ñanta wisq'arariychis . ” — Nispa .
40003004	Juanqa , kamillupaq willmanmanta ruwasqa p'achawan churakurqan , chaytataq uj qara chumpiwan jap'ichikurqan , mikhuynintaq , t'iskut'iskukuna jinataq sach'a misk'ipiwanmi karqan .
40003005	Tukuy Judea jallp'amanta , Jerusalén llaqtapi kaqkuna jinallataq Jordán mayu qayllapi tiyaqkuna yachachisqanta uyarinapaq lluqsimurqanku .
40003006	Runakunataq juchankunata willakuspa Juanwan Jordán mayupi bawtisachikurqanku .
40003007	Juanqa fariseokunata jinataq saduceokunata bawtisachikuq jamuqta rikuspaqa , ajinata nirqan : “ ¡ Mach'aqwayamanta miraq runakuna ! ¿ Pitaq chay manchay asut'iy jamuchkan chaymanta qhispisqa kanaykichista yuwachichkasunkichisri ?
40003008	Sumaqta puriykachaychis ari , ruwasqaykichiswan Diosman kutiripusqaykichista sut'inta riqsichinaykichispaq .
40003009	Ama sunquykichis ukhupi : “ Nuqaykuqa Abrahampaq tunu allchhinkunam kayku ” nispa niychischu . Sut'inta niykichis , Diosqa kay rumikunatapas Abrahampaq tunu allchhinkunamanraq tukuchiyta atinman .
40003010	Uj chajra ruwaq runaqa mana sumaq uriq sach'ata rikuspaqa saphinmantapacha p'atawachaspam ninawan ruphaykuchin . Ajinallataqmi Diosqa mana allin ruwaqkunata t'unarqunapaq wakichasqa kachkan .
40003011	Chiqampi qankunapaq Diosman kutirimunaykichispaqqa , unullawanmi nuqaqa bawtisachkaykichis ; chaywampas nuqa chhikamanta jamuchkan chayqa , Ch'uwa Ajayuwan jinataq ninawan bawtisasunkichis . Paykaqmi nuqamanta niqtimpas astawan atiyniyuqqa , pipaqchus nuqaqa manam wata runanman chayaytapas atichkanichu .
40003012	Payqa allin ruwaq runakunata , mana allin ruwaq runakuna chawpimanta ajlliwachanqa . Allin ruwaqkunataqa uj sumaq chhikaman churanqa , mana allin ruwaqkunatataq wiñaypaq lawrachkaq ninaman chhuqaykunqa ” — nispa .
40003013	Jesusqa Galileamanta Jordán mayuniqman purirqan , maypichus Juan kachkarqan chayman , ajinamanta paywan bawtisachikunapaq .
40003014	Juantaq mana bawtisayta munaspa ajinata nirqan : — Nuqachariqa qampaq bawtisasqa kanayqa , ¿ Imamantataq nuqawan bawtisachikuq jamunkiri ? — Nispa .
40003015	Jesustaq ajinata jaynirqan : — Chayqa ajinalla kachkachun niy , chaywampas imachus Diospaq ñawpaqimpi chiqan kachkan chaymanjinam junt'ananchis — nispa . Chayta uyarirqan , chhikamantaraqmi Juanqa iyaw nirqan .
40003016	Jesús bawtisachikurqan , unu chawpimanta lluqsimpuchkaqtintaq , janaqpacha wisq'arakurqan , Diospaq Espiritontataq uj urpiman rijch'akuspa paypataman uraqamuchkaqta rikurqan .
40003017	Chhikataq janaqpachamanta uj kunkapaq ajinata nisqan uyarikumurqan : “ Kaymi munasqa Wawayqa , mayqintachus ajllikuni — nispa . ” — Nispa .
40004001	Ajayuqa Jesusta pusarqan ch'usaq qasi pampaniqman supaywan yanarisqa kanampaq .
40004002	Chaypitaq tawachunka p'unchay , tawachunka tutapiwan mana ima mikhusqa kachkarqan , chhikamantataq yariqachikurqanmi .
40004003	Chhikataq Supayqa Jesusman yanarinapaq ajinata nispa qayllachakurqan : — Chiqachus Diospaq Churin kanki chhikaqa , kay rumikunata t'ant'aman tukuchun niy — nispa .
40004004	Chaywampas Jesusqa payman ajinata jaynirqan : — Qilqasqakunapiqa ajinatam nin : “ Runaqa manam t'ant'allawanchu kawsanman , manachayqa tukuy Diospaq siminmanta lluqsiq rimaykunawampas kawsallanmantaqmi . ” — Nispa .
40004005	Chay chhikamantataq , Supayqa Jerusalén ch'uwa llaqtaman pusarqan , chaypitaq Diospaq wasimpi janaqkaq pataman pusarqurqan ,
40004006	jinaspataq payman ajinata nirqan : — Chiqachu Diospaq Churin kanki chhikaqa , kay patamantapacha pampaniqman t'alaqakuy ; imaraykuchus Qilqasqakunapiqa ajinatam nin : “ Diosmi angelninkunata qan pakanapaq kachamunqa . Makinkunawan uqharisunkichis , ajinamanta rumikunaman chayaspa ama chakiykikunata nanjachikunaykipaq . ”
40004007	Jesustaq payman ajinata jaynirqan : — Qilqasqakunapiqa nillantaqmi : “ Apu Tata Diosniykitaqa ama yanariychu , ” nispa .
40004008	Wajmanta Supayqa uj athun urqupataniqman pusarqurqallantaq , jinaspataq tukuy kaypacha qhapaq suyukunata jinataq llaqtakunata rikuchispa ,
40004009	payman ajinata nirqan : — Qanchus killpiykukuspa nuqata yupaychawankiman chhikaqa , tukuy kaykunata nuqa qupusqayki — nispa .
40004010	Chayta uyarispataq , Jesusqa payman ajinata jaynirqan : — Supay , puriy kaymanta , imaraykuchus Qilqasqakunapiqa ajinatam nin : “ Tata Diosniykita yupaychay , jinataq pay sapallaman jayway ” nispa .
40004011	Chhikamantataq Supayqa jithiqapurqan , Jesusman jaywaqtaq uj angelkuna chayamurqanku .
40004012	Jesusqa Bawtisaq Juanpaq jap'isqa kasqanta yachaspaqa , Galilea suyuniqman purirqan :
40004013	Chaywampas manam Nazaret llaqtapi qhiparapurqanchu , manachayqa Zabulón jinataq Neftalïpaq ayllumpi kaq Cafarnaúm quchapataniq llaqtaman tiyakuqmi puripurqan .
40004014	Ajinatam chay ruwakurqan imaynatachus Diospaq sutimpi willaq Isaiasqa qilqachkasqa chaymanjina junt'akunampaq .
40004015	“ Zabulonpaq jinataq Neftalïpaq jallp'an , Jordán mayu chimpaniq qucha pataniqpi : mana judío kaqkunapaq tiyanan Galilea .
40004016	Ch'amakapi puriykachaq llaqtaqa uj musphay k'anchaytam rikun ; wañuy laqa ch'amakapi tiyaqkunapaq uj k'anchaymi lliphipimun . ” — Nispa .
40004017	Chhikamantapacha Jesusqa ajinata nispa tukuyman yachachiyta qallarirqan : “ Diosman kutirimpuychis imaraykuchus Diospaq qhapaq suyunqa qankuna qayllapiñam kapun — nispa . ”
40004018	Jesusqa Galilea qucha ch'ullpaniqta purichkaspa , iskay wawqintin runakunata rikurqan : ujqa Simón , pichus Pedro nisqallataq karqan , ujkaqtaq Andrés , paykunaqa challwa jap'iq runakunam karqanku . Chhikataq challwa jap'ina ch'ipata unuman chhuqaykuchkarqanku .
40004019	Jesustaq paykunaman ajinata nirqan : — “ Challwa jap'iq runakuna , qatimuwaychis , nuqataq runakuna qatinawankupaq maskayta yachachisqaykichis — nispa . ”
40004020	Jinaspataq chay kikimpachapi , challwa jap'ina ch'ipankunata saqiwachaspa Jesuswan kuska puripurqanku .
40004021	Tumpatawan karunchaspaqa , Jesusqa Santiagota wawqin Juantawan rikurqan , pikunachus Zebedeopaq churinkuna karqanku , quchapi tuyuq yampupatapitaq , challwa jap'ina ch'ipankunata allich'achkarqanku . Chhikataq Jesusqa paykunata wajarqan ,
40004022	chay kikimpachapi , tatankuta yampupatapi saqiwachaspa Jesusta qatipurqanku .
40004023	Jesusqa tukuy Galilea suyuniqta judiokunapaq tantakunan wasikunapi qhapaq suyupaq sumaq willayninkunata yachachispa , jinallataq tukuy runakunapaq unquyninkunata alliyachispa puriykacharqan .
40004024	Tukuy Siria suyuniqkunapi Jesusmanta rimakurqan , jinaspataq tukuy mana allinkunamanta ñak'ariqkunata , jinallataq imaymana unquyniyuq , millay saqra supayniyuqkunata , t'uku unquyniyuqkunata , such'u runakunata ima payman apamurqanku . Jesustaq paykunata alliyachirqan .
40004025	Galileamanta achkha runakuna , Decápolis suyuniq llaqtakunamanta , Jerusalén llaqtamanta , Judea suyuniqkunamanta , jinallataq inti lluqsimuyniq Jordán mayuniqkunamanta ima Jesusman qatirqanku .
40005001	Jesusqa achkha runakunata rikurqan jinaspataq urquniqman chimpaspa tiyarikurqan . Yachaqaq qatiqninkunataq payman qayllachakumurqanku ,
40005002	paytaq rimayninkunawan ajinata yachachiyta qallarirqan :
40005003	“ Kusikuyniyuqmi kanku pikunachus kaypachapi wajcha kawsayniyuq kasqankuta yuwayakunku chaykunaqa , imaraykuchus janaqpacha qhapaq suyuqa paykunapaqmi wakichasqa kachkan . ”
40005004	“ Kusikuyniyuqmi kanku pikunachus ñak'ariypi jinallataq waqaykunapi kaqkunaqa , imaraykuchus paykunaqa sunquchasqam kanqaku . ”
40005005	“ Kusikuyniyuqmi kanku pikunachus llamp'u sunquyuq kanku chaykunaqa , imaraykuchus paykunam munasqa jinataq suyasqa jallp'ata jap'iqanqaku . ”
40005006	“ Kusikuyniyuqmi kanku pikunachus chiqan kawsayrayku unumanta ch'akisqajina yariqachikunku chaykunaqa . Imaraykuchus Diosqa paykunaman imachus munasqankutam qunqa ”
40005007	“ Kusikuyniyuqmi kanku pikunachus khuyapayakuq sunquyuq kanku chaykunaqa , imaraykuchus paykunamanta Diosqa khuyapayarikullanqataqmi . ”
40005008	“ Kusikuyniyuqmi kanku pikunachus ch'uwa sunquyuq kanku chaykunaqa , imaraykuchus paykunaqa Diostam rikunqaku . ”
40005009	“ Kusikuyniyuqmi kanku pikunachus mana ch'aqwaspa sumaqpi kawsayta munanku chaykunaqa , imaraykuchus Diosqa wawankunamantam paykunata jap'iqanqa . ”
40005010	“ Kusikuyniyuqmi kanku pikunachus chiqan ruway ruwasqankunarayku qatiykachasqa kanku chaykunaqa , imaraykuchus paykunapaqmi qhapaq suyuqa wakichasqa kachkan . ”
40005011	Kusikuyniyuqmi qankuna kankichis , jayk'aqchus nuqarayku mana allin rimaykunawan sutichjasqa , qatiykachasqa , jinallataq imaymana llulla rimaykunawan tumpaykusqa kankichis chhikaqa .
40005012	Kusikuychis jinataq sunqu junt'asqa kachkaychis , imaraykuchus qankunaqa janaqpachapi uj sumaq qhapaq kaytam jap'iqankichis . Ajinaqa kikillantataqmi qankuna ñawpaqta kawsaq Diospaq sutimpi willaqkunata qatiykacharqanku .
40005013	“ Qankunaqa kaypachapaq kachinmi kankichis . Chaywampas kachichus mana k'ara kapunman chhikaqa ¿ Imaynatataq k'araman wajmanta kutinmanri ? Manañam imapaqpas allinchu kapun , ajina kaqtinqa jawa llaqta ñanniqman chhuqapunchis , chaypitaq runaqa q'alata sarurqupun . ”
40005014	“ Qankunaqa kaypachapaq k'anchayninmi kankichis . Uj urqu patapi kaq athun llaqtaqa manam pakaykukuchkanmanchu .
40005015	Manallataqmi pipas k'anchayta t'apiwan qhupiykunapaq jap'ichinmanchu , manachayqa wasipi kaqkunaman uj sut'i chhikamanta tukuyninkuman k'anchamunampaqmi churanchis .
40005016	Ajinallatataq qankunapas runakunapaq ñawpaqimpi uj k'anchayjina k'anchariychis , ajinamanta qankunapaq allin ruwasqaykichista rikuspa , tukuyninku janaqpachapi kaq Dios Tatanchista yupaychanankupaq . ”
40005017	“ Nuqapaq kamachiykunata jinallataq Diospaq sutimpi willaq runakunapaq rimasqankuna t'unaykuq jamusqaytaqa ama yuwaychischu ; manachayqa chay junt'aqmi nuqaqa jamuni .
40005018	Chayrayku sut'intapuni niykichis , janaqpachawan jinataq kaypachawan kanankamaqa , manam uj ch'iñipas , uj siq'ipas kamachiykunamanta tukuy ima junt'akunankama qichusqachu kachkanqa .
40005019	Chayrayku mayqinchus chay kamachiykunamanta astawan juch'uykaqtapas mana junt'anqa jinataq wakinkunaman mana uyarikunankupaq yachachinqa chhikaqa , payqa kikillantataqmi janaqpacha qhapaq suyupi astawan juch'uykaqmanta riqsisqa kanqa . Chaywampas pichus chay kamachiykunata junt'anqa , jinataq wakinkunaman uyarikunankupaq yachachinqa chhikaqa , payqa kikillantataqmi janaqpacha qhapaq suyupi athunkaqmanta riqsisqa kallanqataq . ”
40005020	“ Qankunaman niykichis , kamachiy yachachiq runakunamanta , jinataq fariseokunamanta niqtimpas chiqan ruwaykunapichus astawan kurajta Diospaq ñawpaqimpi mana atipachkankichis chhikaqa , manam jayk'aqpas janaqpacha qhapaq suyuman waykuchkankichischu . ”
40005021	“ Ñawpaqpiqa uyarirqankichismi , imaynatachus machulaykichiskunaman ajinata nisqa karqan chaytaqa : ‘ Ama wañuchiychischu , imaraykuchus wañuchiqkunaqa juchanchasqam kanqaku ’ — nispa .
40005022	Nuqataq niykichis : Mayqinchus wawqimasinwan phiñanakunqa chayqa juchanchasqam kanqa . Mayqinchus wawqimasinta pisi sunqu nispa sutichanqa chayqa Athunkaq Tantakuy ñawpaqimpi juchanchasqam kanqa ; jinallataq mayqinchus wawqimasinta qhinchachanqa chayqa nina lawrachkaq ukhuman chhuqaykusqam kallanqataq . ”
40005023	“ Ajinaqa , Diosman jaywana kachkan chay pataman jaywanaykipaq apkatachkaspa wawqimasiykiwan phiñasqa kasqaykita yuwarikunki chhikaqa ,
40005024	chay Diosman jaywana pata ñawpaqinman chay jaywanaykita saqiwachay jinaspa wawqimasiykiwan sumaqthapispa pampachakumuy . Chhikamantaraq jaywaq kutirimuy . ”
40005025	“ Pichus mana allinta ruwan nispa juchanchanapaq tumpaykusunki chhikaqa , manaraq ancha ch'isi kachkaqtin paywan rimthapispa allich'akumuy , ajinamanta ama athun juchanchaq runaman puskatasqa kanaykipaq , imaraykuchus chay juchanchaq runaqa pallapallakunawan jap'iykuchisunki , jinaspataq wisq'aykuchisunki .
40005026	Chiqantapunim niyki : tukuynin qulqiykita payman qupunaykikamaqa , chaymanta manam lluqsimuyta atichkankichu . ”
40005027	“ Uyarirqankichismi , Moisesqa imaynatachus nirqan chaytaqa : ‘ Qhariyuq warmiyuq kachkaspa wajkunawan ama juchata ruwaspa puriykachankichischu ’ — nispa .
40005028	Nuqataq niykichis : Pichus uj warmita munapayaspa qhawan chhikaqa , sunqun ukhupiqa chay warmiwan juchata ruwapunñam . ”
40005029	“ Ajinaqa , pañaniq ñawiykichus juchaman urmaykuchisunki chhikaqa , jurqurqukuy jinaspa qanmanta karuniqman chhuqawachay ; allinraqmi kanman qanmanta uj chhikanta chinkachinayki , tukuy aychayki nina lawrayman chhuqaykusqa kananmanta niqtimpasqa .
40005030	Pañaniq makiykichus juchaman urmaykuchisunki chhikaqa , khuchuqakuy jinaspa qanmanta karuniqman chhuqawachay ; allinraqmi kanman qanmanta uj chhikanta chinkachinayki , tukuy aychayki nina lawray chhikaman chayananmanta niqtimpasqa . ”
40005031	“ Nikurqallantaqmi : ‘ Mayqinchus warminwan wijch'unakunman chayqa , uj qilqasqa p'anqata quspam wijch'unakunan — nispa . ’
40005032	Nuqataq niykichis : Pichus warminta manaraq waj runawan juchapi puriykachachkaqtin wijch'un chhikaqa , chay warmita jucha ruwanampaqmi tanqkatan . Jinallataq pichus qharipaq wijch'usqan warmiwan runachakupun chayqa , jucha ruwanamanmi chayapullantaq . ”
40005033	“ Qankunaqa uyarirqankichismi imaynatachus ñawpaq machulakunaman nisqa kachkarqan chaytaqa : ‘ Junt'aychispuni imatachus Diospaq ñawpaqimpi juramintuta ruwaspa rimarqunkichis chaytaqa — nispa . ’
40005034	Chaywampas nuqa niykichis : ama ima kachkaqtimpas juramintuta ruwaychischu . Ama janaqpachapaq sutimpi juraychischu , imaraykuchus Diospaq tiyakunan chhikam ;
40005035	amallataq kaypachapaqpas juraychischu , imaraykuchus Diospaq sarukunan chhikam . Jerusalenjawapas amallataq juraychischu , imaraykuchus athunkaq qhapaq suyu apaykachaq Diospaq llaqtanmi .
40005036	Amallataq kawsanaykichisjawapas juraychischu , imaraykuchus chay kawsayniykichispas manam qankunapaqchu kachkan .
40005037	Qankunapaq rimarqusqaykichisqa ujlla kachun : “ Arï ” nisqaykichisqa , arï kachun , “ Mana ” nisqaykichispas manallataq kachun , imaraykuchus kaymanta wajniqman rimasqaykichisqa supayniqmantam jamun .
40005038	“ Qankunaqa uyarirqankichismi ñawpaq kayjina nisqakunataqa : ‘ Pichus runamasinmanta uj ñawita jurqun chhikaqa , kikillantataqmi payman uj ñawinta jurqunanqa ; uj kiruntachus takaspa p'akiykun chhikaqa kikillantataqmi payman uj kirunta p'akiykunanqa — nispa . ’
40005039	Chaywampas nuqa ajinata niykichis : Pichus mana allinkunata ruwasunkichis chaykunamanqa , ama kikinta junt'arqukunapaq kutichiychischu . Astawampas pichus pañaniq uyapi t'aqllimusunki chaymanqa wajniq uyaykita t'aqllinampaq rikuchillaytaq ;
40005040	Pichus uj juchanchaq runaman allmillaykichista qichurqunapaq willkatamusunkichis chhikaqa , mantilluykichistawan apqaruchipuychis .
40005041	Pichus , q'ipinta uj karu chhikaman apachiyta munasunki chhikaqa , uj chhikantawan q'ipiripuy .
40005042	Pipas imata mañasunki chhikaqa , qupuy ; mañariway nisunki chhikaqa , mañarillaytaq . ”
40005043	“ Ñawpaqpiqa ajina nisqata uyarillarqankichistaqmi : ‘ Runamasiykita munakuy , chhiqnikuqniykitaqa chhiqnikullaytaq — nispa . ’
40005044	Nuqataq niykichis : Chhiqnikuqniykichistaqa munakuychis , jinallataq pikunachus qankunata qatiykachasunkichis chaykunapaqqa Diosmanta mañaripuychis .
40005045	Ajinamantam qankunaqa janaqpacha Tataykichispaq wawankuna kankichis ; imaraykuchus Diosmi saqra runakunapaq , sumaq runakunapaq , chiqan kawsakuqkunapaq jinataq mana chiqampi kawsaqkunapaqpas intita tukuypaq lluqsichimun jinallataq paratapas tukuyninkupaq chayachimullantaq .
40005046	Qankunachus , qankunaman munaqkunallata munakunkichis chhikaqa , ¿ ima allintataq jap'iqankichisri ? Roma llaqtapaq qulqi apthapiqninkunapas kikillantataqmi paykuna munaqkunallata munakunku .
40005047	Wawqimasiykichisllata napaykunkichis chhikaqa , ¿ ima allintataq ruwachkankichisri ? Diosman mana riqsiq runakunapas kikillantataqmi ruwanku .
40005048	Ajinaqa , janaqpachapi kaq Dios Tataykichis imaynachus chiqan kachkan , ajinallataq qankunaqa chiqan kaychis . ”
40006001	“ Ama runapaq ñawpaqillampi allin ruwaykunata ruwaychischu wakinkuna rikunallankupaq . Ajinatachus ruwankichis chhikaqa , janaqpachapi kaq Tataykichisqa manam ima qhapaq kaytapas quchkasunkichischu . ”
40006002	“ Chayrayku , pist'achikuqkunamanchus yanaparinki chhikaqa , ama wakinkunapaq yachasqanta quy , imaraykuchus puraj uya runakunaqa imachu qusqankuta judiokunapaq tantakunan wasikunapi , llaqta ñankunapi , tukuypaq rikunankupaq uj aschhikawampas mana imayuqkunaman yanaparinku , runakunawan allinmanta riqsisqa kanankupaq . Sut'inta nuqa niykichis runakunawan rikuchikusqankuwanqa ruwasqankumanta junt'asqañam kapunku .
40006003	Pist'achikuqkunaman yanaparinki chhikaqa amapuni pimampas willaychu , paña makiykipaq ima ruwasqantaqa , ama lluq'i makiyki yachachunchu .
40006004	Ajinaqa , mana pipaq yachasqanta chay sumaq ruwaykunata ruway , Tataykitaq chay ruwasqaykimanta tukuypaq ñawpaqimpim kutichipusunki . ”
40006005	“ Diosmanta mañakunkichis chhikaqa , ama puraj uya runakunajina kaychischu , imaraykuchus paykunaqa sayanamanta judiokunapaq tantakunan wasikunapi , llaqta ñanjawakunapi jinataq llaqtakanchakunapi runapaq rikusqankuta mañakuyta jap'ichinku . Sut'inta niykichis , chayjinata ruwaspa mañakusqankumantaqa jap'iqapunkuñam .
40006006	Ajinaqa , Diosmanta qan mañakunki chhikaqa , wasiyki ukhuman waykuy , punkuykita wisq'aykukumuy jinaspa sapallayki Tataykimanta mañarikuy . Tataykitaq sapayki ruwasqaykimanta yachaspam mañakusqaykita qusunki . ”
40006007	“ Diosmanta mañakunkichis chhikaqa , ama payman qasi rimaykunawan , Diosman mana riqsiq runakunajina amjaychischu , imaraykuchus paykunaqa achkha rimaykunawan mañakusqankumanta ichapas Diosqa uyarinman chaytam yuwanku .
40006008	Qankunaqa ama paykunajina kaychischu , imaraykuchus Tatanchisqa manaraq mañachkaqtinchis imatachus munachkanchis chaytaqa yachapunñam . ”
40006009	Chayrayku qankunaqa ajinata mañakunaykichis : Janaqpachapi kaq Tatayku , sutiyki athunchasqa kachun .
40006010	Qhapaq suyuyki nuqaykuman jamuchun , munayniykitaq kaypachapi , imaynatachus janaqpachapi junt'akun , ajinata junt'akuchun .
40006011	Sapa p'unchaypaq t'ant'aykuta kunan p'unchay qumuwaychis .
40006012	Mana allin ruwasqaykunamanta pampachariwaychis imaynatachus nuqaykuman mana allin ruwaqkunata pampachallaykutaq ajinata .
40006013	Ama juchaman urmaykuqta saqiwaychischu , manachayqa supaymanta qhispichiwaychis , imaraykuchus Qhapaq suyupas , tukuy atiypas , jinataq sumaq k'anchaypi athunchasqa kaypas qampaqmi , tukuy wiñaypaq wiñaynintimpaq . Ajina kachun .
40006014	“ Qankunachus wajkunapaq mana allin ruwasqasunkichismanta pampachankichis chhikaqa , janaqpachapi kaq Tataykichis qankunapaq juchaykichista pampachallasunkichistaqmi ;
40006015	Chaywampas qankunachus runamasiykichiswan mana pampachakumunkichis chhikaqa , janaqpachapi kaq Tataykichisqa manallataqmi qankunaman juchaykichismanta pampachasunkichischu . ”
40006016	“ Mikhuymanta jark'aqakuyta ruwankichis chhikaqa , ama llakisqa chuju uyaykichista rikuchikuychischu , imaynatachus puraj uya runakuna ruwanku ajinataqa . Paykunaqa chayjina uyankunata rikuchinku imatachus ruwachkanku chayta runakunaman rikuchiyta munaspallam . Sut'inta niykichis , chaywanqa paykunapaq ruwasqankunamantaqa jap'iqapunkuñam .
40006017	Qanrï , mikhuymanta jark'aqakuyta ruwachkanki chhikaqa , uyaykita mayllaqarikumuspa sumaqta allichthapirikumuy ,
40006018	runakunapaq ruwasqaykimanta ama yachanankupaq . Pakapi kachkan chay Tatayki sapallanmi ruwasqaykita yachanqa ; ajinamanta pakapi rikuq Tatayki sapallantaq runakunapaq ñawpaqimpi ruwasqaykimanta kutichipusunki . ”
40006019	“ Qhapaq kaytaqa ama kaypachapi tantaychischu , maypichus thuthakuna tukjachinqa , jinataq qurwariykuspa ch'usaqman tukukupunqa , suwakunapas q'ipirqupullanqakutaq .
40006020	Astawampas qhapaq kaykunataqa janaqpachapi tantakuychis , maypichus thuthaqa mana waykunqachu , manallataq qurwariykunqapaschu , suwakunapas manallataq q'ipirquq waykuchkanqakuchu .
40006021	Imaraykuchus maypichus qhapaq kayniykichis kachkan , chayllapitaqmi sunquykichisqa kachkanqa . ”
40006022	“ Ñawinchismi aychanchispaq k'anchayninqa ; ajinaqa ñawiykikunachus allin kachkan chhikaqa , tukuy aychaykim allin k'anchayniyuq kanqa ;
40006023	ñawiykikunachus mana allin kachkan chhikataq , tukuy aychaykim ch'amaka ukhupi . Qampi kachkan chay k'anchaychu ch'amaka chhikari ¿ Imayna laqa ch'amakañataq kikin ch'amaka ukhu kachkanri ? ”
40006024	“ Manam pipas kikimpachapi iskay wasiyuqman jaywayta atichkanmanchu ; imaraykuchus ujta chhiqnikunqa ujkaqtataq munakunqa , manachayqa ujman sumaqta jaywanqa ujkaqmantaq juch'uychanqa . Manam Diostawan qhapaq kaytawan jaywayta atikuchkanmanchu . ”
40006025	“ Chayrayku niykichis : Imatataq kawsanapaq mikhusaqku , manachayqa imatataq ujyasaqku , jinataq imawantaq aychaykuta p'achallichisaqku nispaqa ama llakikuychischu . ¿ Mikhunakaqchu kawsaymanta niqtimpas astawan chaniyuqri ? ¿ P'achakaqchu aychaykichismanta niqtimpas astawan ñawpaqpiri ?
40006026	Phawaykachachkaq pisqukunata qhawariychis , paykunaqa manam tarpunkuchu , manallataq urikunatapas pirwakunapi apthapinkuchu ; chaywampas janaqpachapi kaq Tatanchismi paykunataqa mikhuchin . ¡ Qankunataq chay pisqukunamanta niqtimpas astawan munasqaraq Tatapaq kankichis !
40006027	Chaywampas astawan llakikuspaqa ¿ Pitaq kawsananman uj p'unchaytawampas yaparikunmanri ? ”
40006028	“ ¿ Imamantataq qankunaqa imawantaq p'achallikusaq nispa llakikunkichisri ? Chajrana jallp'a chhikakunapi kaq t'ikakunata qhawariychis : paykunaqa p'achallikunapaq manam llank'ankuchu manataq phuchkankupaschu .
40006029	Chaywampas kayta niykichis , ancha kaqniyuq qhapaq qhapaq suyu apaykachaq Salomonpas manaraqmi chay t'ikakunajina munayta p'achallikurqanchu .
40006030	Dioschu ajinata chay qurakunaman p'achallichin kunan p'unchaypi sumaqta qhawakunampaq , q'ayataq junch'api ruphaykunampaq chhikaqa , qankunamanqa astawan sumaqtachariqa p'achallichisunkichisqa ¡ Pisi iyawniyuq runakuna !
40006031	Ajinaqa ama llakikuychischu : ‘ ¿ Imatataq mikhusunri ? ’ manachayqa ‘ ¿ Imatataq ujyasunri ? ’ ichapas ‘ ¿ Imawantaq p'achallikusunri ? ’ Nispaqa .
40006032	Imaraykuchus tukuy kaykunamantaqa Diospi mana iyaw niq runakunallam llakikunku , qankunataq uj janaqpachapi kaq Tatayuqmi kankichis , pichus imakaq pist'achikusqaykichistapas yachapunñam .
40006033	Chayrayku qankunaqa Diospaq qhapaq suyunta , jinataq chiqan kaynintawan ñawpaqta maskaychis , ajinamanta tukuy ima kaqkunatapas pachampim jap'iqankichis .
40006034	Q'aya p'unchaypi imachu kachkanqa chaymantaqa ama llakikuychischu , imaraykuchus paqarinqa chay llakiykunamanta llakikuytaqa atikuchkankichismi . Sapa p'unchayqa llakiyniykunawan junt'asqam kakuchkan . ”
40007001	Qankunaqa wakinkunaman ama juchanchaychischu , ajinamanta Diospaq mana juchanchasqan kanaykichispaq .
40007002	Imaynatachus qankunaqa wajkunaman juchanchankichis , ajinallatataqmi Diosqa juchanchasunkichis ; jinallatataq ima tupuwanchus wajkunapaq tupunkichis , kikin tupullawantaq qankunaman Diosqa tupuykusunkichis .
40007003	¿ Imamantataq wawqimasiykipaq ñawimpi uj juch'uy q'upa kaqta qhawachkankiri ? ¿ Qanqa , imamantataq chay chhikan k'ullu ñawiykipi kaqta mana rikukuyta atinkiri ?
40007004	Qampaq ñawiykipi chhikan k'ullu kachkaqtin , ¿ Imaynatataq wawqiykiman niwaq : “ Chay ñawiykipi kaq q'upaykita jurqurisqayki , ” nispari ?
40007005	¡ Puraj uya ! Ñawpaqtaqa ñawiykipi kaq k'ulluykitaraq jurqukuy , ajinamanta wawqiykipaq ñawimpi kaq q'upanta jurqunaykipaq .
40007006	“ Diospaq kaqninkunataqa ama alqukunaman qaraykuychischu , chaymantataq kutkatamuspa wikharquchkasunkichisman , amallataq wallqakunaykichis pirlakunatapas khuchikunaman sarurqunankupaq qaraykuychischu . ”
40007007	“ Mañaychis , jinaspataq Diosqa qusunkichismi ; maskaychis , taripankichismi ; punkuman wajaychis , wisq'arasqallataq kankichis . ”
40007008	Imaraykuchus mañaqqa jap'iqanmi ; maskaqqa taripallantaqmi , jinallataq punkuman wajamuqmanqa wisq'arakullantaqmi .
40007009	¿ Qankuna chawpimanta maykaqpas ; wawan t'ant'ata mañaqtin uj rumita irqaruchinmanchuri ?
40007010	¿ Challwata mañaqtinchu icha , uj mach'aqwayata chhuqjaruchinmanri ?
40007011	Qankunaqa saqra kayniykichiswan wawaykichis mañaqtinkuqa astawan sumaqkunataraqmi quyta yachankichis ¡ Jayk'ataraqmi janaqpachapi kaq Tataykichisqa sumaq kaqkunata mañasqaykichismanjina qusunkichismanqa !
40007012	“ Ajinaqa , qankuna imaynatachus wakinkunawan ruwasqa kayta munankichis , ajinallatataq qankunaqa paykunawan ruwaychis ; imaraykuchus kaypim tukuy kamachiypas jinataq Diospaq sutimpi willaqkunapaq rimasqankunapas junt'akun . ”
40007013	K'ullk'u punkuniqta waykuychis . Imaraykuchus chinkananiqman pusaq ñanwan jinataq punkuwanqa ancha athunmi , chayniqtataq achkhayuqmi waykunku ;
40007014	Chaywampas kawsayman pusaq ñanwan jinataq punkunkaqwantaq k'ullk'ukunam , chaytataq as chhikayuqllam waykunapaq taripanku .
40007015	“ Diosniqmanta rimani nispa llulla yachachiqkunamanta jark'aqakuychis . Paykunataq sumaq uwijamanta p'achallt'akumuspa qankuna qayllaman jamunku , sunqunku ukhupitaq saqra suwa atuqkuna kanku .
40007016	Ruwasqankumantajina paykunataqa riqsiychis , imaraykuchus uvaskunaqa manam khichkhakunamanta pallaqanachu , manallataqmi higokunatapas tikakunamanta pallaqanachu kachkan .
40007017	Ajinaqa , allin sach'aqa sumaq urikunatam puquchin ; mana allin sach'akaqtaq , mana allin urikunallatataq puquchin .
40007018	Sumaq sach'aqa mana allin urikunataqa manam puquchichkanmanchu , jinallataq mana allin sach'aqa sumaq urikunataqa manallataq puquchichkallanmantaqchu .
40007019	Mana allin uriq sach'akunataqa p'atarquspa ninaman chhuqaykuspa phichaykupunam .
40007020	Ajinamanta , qankunaqa ruwasqankunamantajina chay llulla yachachiq runakunataqa riqsinkichis . ”
40007021	“ Manam tukuy ¡ Dios Tatay , Dios Tatay ! ” niqkunaqa janaqpacha qhapaq suyuman waykuchkanqakuchu , manachayqa pikunachus janaqpachapi kaq Tataypaq munayninta ruwaqkunallam waykunqaku .
40007022	Chhaqay p'unchaypiqa achkhayuq ‘ Dios Tatay , Dios Tatay , nuqaykuqa sutiykipim willayniykikunata willaq puriyku , sutiykipillataq millay saqra supaykunata chhuqarqumuyku , jinataq musphay ruwaykunatapas sutiykipillataq ruwamuyku ’ — nispa .
40007023	“ Chhikataq nuqaqa paykunaman ajinata jaynisaq : ‘ Manam jayk'aqpas qankunata riqsirqaykichischu ; ¡ mana allin ruwaqkuna , uraqawaychis nuqamanta ! ’ — Nispa . ”
40007024	“ Ajinaqa pichus nuqata uyariwan jinaspataq nisqayta junt'achkan chayqa , uj yuwayniyuq runapas wasinta qarqapatapi ruwakunman chayman rijch'akuqmi .
40007025	Para chayamurqan , mayukunapas achkha waykumurqanku , jinallataq wayrapas wasiniqman kallpawan phukurimurqan ; chaywampas manam chay wasiqa wijch'ukurqanchu , qarqapatapi ruwasqa kasqanraykuqa .
40007026	Chaywampas pichus nuqata uyariwan jinaspataq nisqayta mana junt'achkan chayqa , uj ch'allapatapi wasi ruwakuq pisi sunqu runaman rijch'akun .
40007027	Para chayamurqan , mayukunapas achkha waykumurqanku , wayrapas kallpawan phukurimurqan , chay wasitataq ch'usaqman tukjachipurqan . ”
40007028	Jayk'aqchus Jesusqa chay rimaykuna niyta tukuchapurqan chhikaqa , tukuy runakunam yachachisqankunata uyarispaqa musphalla karqanku .
40007029	Paytaq athun atiyninwan yachachirqan , manataq Diospaq kamachiynin yachachiq runakunajinachu .
40008001	Jesusqa urquniqmanta uraqamuchkarqan chhikaqa , achkha runakunam payman qatimurqanku .
40008002	Chay pachataq uj lliqi unquyniyuq runa paypaq ñawpaqimpi killpiykukuspa ajinata nirqan : — Tatay , munanki chhikaqa unquyniymanta pichararikuway ari — nispa .
40008003	Jesustaq makinwan llankharispa ajinata nirqan : — Qan alliyachiyta munanim . ¡ Pichasqa kapuy ! — Nispa . Chay runataq chhikapacha chay lliqi unquyninmanta pichasqa kapuspa alliyapurqan .
40008004	Jesustaq ujtawan ajinata nirqallantaq : — Uyariy , ama pimampas willamuychu ; sacerdotellaman rikuchikumuy , jinaspataq kay picharasqa kapusqaykimanta jaywanaykita apakuspa Moisespaq kamachisqanmanjina qumuy , ajinamanta chay sacerdotekunaqa mana unquyniyuq kapusqaykita rikunankupaq — nispa .
40008005	Jesusqa Cafarnaúm llaqtaman waykuchkaqtin uj romano kurajkaq pallapalla mañarikunapaq qayllachakurqan ,
40008006	paymantaq ajinata nirqan : — Apu Tata , jaywaqniymi imaymana nanaykunawan such'uyaspa ancha unquykunawan wasiypi ñak'arichkan — nispa .
40008007	Jesustaq payman ajinata jaynirqan : — Alliyachiq purisaqmi — nispa .
40008008	Kurajkaq pallapallataq ajinata jaynirqan : — Apu Tata , manam wasiyman qampaq waykumunayki chanichu kachkani . Kamachiyniykillata quway , jinaspataq jaywaqniyqa alliyapunqa .
40008009	Imaraykuchus nuqa kikimpas kurajkaqniykunapaq kamachisqanmi kani , jinataq nuqapaq makiypi waj pallapallakuna kamachinaypaqpas kallantaqmi . Maykaqtapas puriy nini chhikaqa , iyaw nispam purinku ; ujman jamuy nini chhikaqa jamullantaqmi ; jinataq jaywaqniyta ima ruwanampaqchus kamachini chhikaqa , payqa nisqaymanjinam ruwamun — nispa .
40008010	Jesustaq chayta uyarispa musphalla qhiparapurqan , jinaspataq pay qatiqkunaman ajinata nirqan : — Sut'intapuni niykichis , kay Israel suyupiqa chay tukuy iyawniyuqta manam uj runatapas kay runatajina taripanichu .
40008011	Jinallataq niykichis achkha runakuna inti lluqsimuyniqkunamanta jinataq inti jalaykuyniqkunamanta jamunqaku , chhikamantataq Abrahamwan , Isaacwan , Jacobwan ima janaqpacha qhapaq suyupi mikhunapaq tiyarikunqaku .
40008012	Janaqpacha suyupi kananku karqan chay runakunataq , jawaniq laqa ch'amakaman chhuqarqusqam kanqaku . Chhikataq waqay jinataq kiru k'uturakuykuna ima paykunapaq jamunqa — nispa .
40008013	Chhikamantataq kurajkaq pallapallaman Jesusqa ajinata nirqan : — Wasiykita puripuy , jinaspataq iyaw nisqaykimanjina munasqaykiqa junt'asqa kachun — nispa . Chay kikimpachapi pallapallapaq jaywaqninqa k'uchi kapurqan .
40008014	Jesusqa Pedropaq wasinman purirqan , chaypitaq Pedropaq taykch'inta puñunapi lliqti unquywan unqusqa kachkaqta tariparqan .
40008015	Jesustaq makinmanta llankharirqan , chhikapachataq chay lliqti unquyninqa uraqapurqan ; paytaq puñunanmanta jataripuspa paykunaman mikhuy jaywayta qallaripurqan .
40008016	Tutayt'apuchkaqtintaq Jesús qayllaman imaymana millay saqra supayniyuq runakunata chayachimurqanku ; Jesustaq uj kamachiywan chay millay saqra supaykunata chhuqarqurqan , jinallataq tukuy unqusqakunata alliyachirqan .
40008017	Tukuy kay ruwaykunataq Diospaq sutimpi willaq Isaiaspaq nisqanman junt'akunampaqmi ruwakurqan , jayk'aqchus ajinata nirqan chhika : “ Paymi tukuy nanayninchiskunata jinataq unquyninchiskunata paypatapi apakupun — nispa . ”
40008018	Jesusqa achkha runakunawan muyuykusqa kasqanta rikuspaqa , qucha chimpaniqman purinapaq kamachirqan .
40008019	Chhikataq uj Diospaq kamachiyninmanta yachachiq runa payman qayllachakurqan , jinaspataq ajinata nirqan : — Yachachiq , maymanchus purichkanki chayman qatiyta munayki — nispa .
40008020	Jesustaq payman ajinata jaynirqan : — Atuqkunaqa qarqa jutk'ukunapi wasiyuqmi , jinallataq pisqukunapas tapayuqmi kanku ; chaywampas Nuqa runapaq Churinqa manam may chhikapi umayta ch'ijmarikunaypas kachkawanchu — nispa .
40008021	Ujkaq yachaqaq qatiqnin ajinata nirqallantaq : — Apu Tata , suyarillaway ñawpaqta tataytaraq pakarikumusaq — nispa .
40008022	Jesustaq payman ajinata jaynirqan : — Qatimuway , wañusqakuna wañusqa masinkunata pakakumuchun niy — nispa .
40008023	Jesusqa yampuman chimparqan , yachaqaq qatiqninkunataq paywan kuska purirqanku .
40008024	Ajina kachkaqtintaq , uj manchana wayra quchajawaman wayrarimurqan , qucha qhullchuqiywantaq yamputa unuwan junt'aykuchimpurqan , chay pachataq Jesusqa puñurikupusqa .
40008025	Yachaqaq qatiqninkunataq , pay qayllata purispa ajinata nispa rijch'arichimurqanku : — ¡ Tata Jesús , qhispichiwaychis ! ¡ Quchaman chinkaykupuchkanchisñam ! — Nispa .
40008026	Paytaq paykunaman ajinata jaynirqan : — Pisi iyawniyuq runakuna ¿ Imamantataq chay tukuyta mulljakuchkankichisri ? Chayta nispataq , jatarimuspa uj kamachiywan chay wayrata jinataq quchatawan thanirichirqan , ajinamanta tukuy imapas ch'inlla kapurqan .
40008027	Paykunataq anchata musphaspa tapunakurqanku : — ¿ Wayrapas quchapas payta uyarinampaq , pitaq kanman kay runari ? — Nispa .
40008028	Jesusqa qucha chimpaniq Gadara jallp'aniqman chayarqan chhikaqa , aya pakana ukhumanta iskay millay saqra supayniyuq runakuna lluqsimuspa payman qayllachakumurqanku . Paykunataq runapaq ancha manchasqam karqanku , chayrayku chayniq ñantaqa manam pipas puriykacharqankuchu ;
40008029	jinaspa qapariyta qallarirqanku : — ¡ Diospaq Churin , ama nuqaykuwan jap'inakuychu ! ¿ Manaraq juchanchana p'unchay chayamuchkaqtinchu nuqaykuman ñak'arichinapaq jamunkiri ? — Nispa .
40008030	Paykuna qaylla chhikapitaq achkha khuchikuna mikhurachkarqanku ,
40008031	millay saqra supaykunataq Jesusman ajinata mañarikurqanku : — Chhuqarquwankichis chhikaqa , chay khuchikunaman kachaykuriwaychis — nispa .
40008032	Jesustaq ajinata jaynirqan : — Puriychis — nispa . Chay millay saqra supaykunataq runakunamanta lluqsipuspa chay khuchikunaman waykupurqanku ; chhikapachataq chay khuchikunaqa , imapas kanmanjina quchaniqman phawarispa chaypi unuwan mikirakuspa wañurapurqanku .
40008033	Khuchi michiqkunataq llaqtaniqman phawaripurqanku , llaqtaman chayaspataq chay millay saqra supayniyuqkunawan ruwakusqan rikusqankuta runakunaman willayta qallaripurqanku .
40008034	Chhikataq llaqtayuq runakuna tukuyninku Jesús qayllaman lluqsimurqanku , jinaspataq payman rikuspa chayniq suyumanta puripunampaq mañarikurqanku .
40009001	Jesusqa yampuman chimpaspa qucha chimpaniq pay kikimpaq llaqtanman chayapurqan .
40009002	Chayman uj such'u runata kallapupi sirichkaqta wantumurqanku ; jayk'aqchus Jesusqa chay tukuy iyawniyuq kasqankuta rikurqan chhikataq unqusqaman ajinata nirqan : — Kallpacharikuy wawqiy ; juchaykikunaqa pampachasqañam kapun — nispa .
40009003	Wakin Diospaq kamachiynin yachachiq runakunataq ajinata yuwachkarqanku : “ Kaypaq rimasqankunaqa Diosta mana allimpim kachin — nispa . ”
40009004	Jesustaq sunqunku ukhupi imatachus yuwachkarqanku chayta yachaspaqa paykunaman ajinata jaynirqan :
40009005	¿ Imakaqtaq qankunapaq kusa jasalla nina kanmanri : “ Juchaykikuna pampachasqañam kapun ” ninachu , manachayqa : “ Jatariy , jinaspa puriy ” , nispa ninachu allin kanmanri ?
40009006	Ajinaqa , Nuqa runapaq Churin kaypachapi juchakuna pampachanapaq atiyniyuq kasqaymanta riqsichisqaykichis — nispa . Chhikataq chay such'u runaman ajinata nirqan : — Jatariy jinaspa puririy , kallapuykita uqharikuspataq wasiykiman puripuy — nispa .
40009007	Such'u runataq jataripuspa wasinman puripurqan .
40009008	Runakunataq chayta rikuspa mañchthapikurqanku , jinaspataq chay athun atiyta runakunaman qusqanrayku Diosta yupaycharqanku .
40009009	Jesustaq chayniqmanta puripuspaqa , Roma llaqtapaq qulqi apthapina chhikapi uj Mateo sutiyuq runata tiyachkaqta rikurqan . Jesustaq payman ajinata nirqan : — Qatimuway — nispa . Chhikapacha Mateoqa jatarispa payta qatipurqan .
40009010	Mateopaq wasimpi Jesusqa yachaqaq qatiqninkunawan , Roma llaqtapaq qulqi apthapiq runakunawan , jinallataq jucharara runakunawan ima mikhuchkarqan .
40009011	Fariseokunataq chayta rikuspa ajinata yachaqaq qatiqninkunaman tapurirqanku : — ¿ Imaynataq yachachiqniykichisri , chay qulqi apthapiqkunawan jinataq juchayuq runakunawan mikhuchkanri ? — Nispa .
40009012	Jesustaq chay nisqankuta uyarispa ajinata jaynirqan : — Allin kaqkuna , jinataq k'uchi kaqkunaqa manam jampiqta munachkankuchu , manachayqa unqusqakunakaqmi jampiqtaqa munanku .
40009013	Puriychis jinaspa yachaqamuychis imaniytachus kay rimaykunaqa niyta munan chayta : “ Nuqaqa qankunapaq khuyapayakuq kanaykichistam munani , manam wañuchisqa uywata jaywanawaykichista munachkanichu . ”
40009014	Bawtisaq Juanpaq qatiqninkuna Jesusman qayllachakuspa ajinata tapurirqanku : — Nuqaykuqa jinataq fariseokuna imaqa ancha mikhuy jark'aqakuykunata ruwayku , ¿ Imamantataq qampaq yachaqaq qatiqniykikunaqa chay mikhuymanta jark'aqakuyta mana ruwankuri ? — Nispa .
40009015	Jesustaq paykunaman ajinata jaynirqan : — ¿ Runachakuy raymiman wajasqakunari , imaynataq llakisqa kankuman runachakuq qhari chaypi kachkaqtinri ? Chaywampas uj p'unchay chayamunqa , maypichus runachakuq qharita aparikupunqaku ; chhikam paykunaqa mikhuy jark'aqakuyta ruwanqaku — nispa .
40009016	“ Manam pipas uj mawk'a p'achata waj musuq thanthawan ch'ukuspa allich'achkanmanchu . Imaraykuchus chay musuq thanthaqa , mawk'a p'achata aysthapispa astawanmi llik'iykupunman .
40009017	Manallataqmi musuq vinotaqa mawk'a qaramanta ruwasqa p'uyñukunaman jich'aykuchuwanchu , imaraykuchus chay musuq vinuqa , puquykuspa chay qara p'uyñukunata t'uqachipunmanmi ; ajinamanta vinopas chay qara p'uyñukunapas qasiman tukukupunman . Chayraykum musuq vinotaqa musuq qara p'uyñukunallamampunim jich'aykunaqa , ajinamanta iskayninku waqaychasqa kanankupaq . ”
40009018	Jesustaq rimayta tukuchapurqan ajinaman , uj judiokunapaq kurajkaqnin chayamuspa pay ñawpaqimpi killpiykukuspa ajinata nirqan : — Ususiymi wañurqupun , qanchus jamuriwankiman jinaspa makiykita paypataman churqatariwaq chhikaqa kawsarinqam — nispa .
40009019	Jesustaq jatarispa yachaqaq qatiqninkunawan kuska , paywan puripurqanku .
40009020	Chaypacha uj warmi chunka iskayniyuq wataña yawar apay unquyniyuq karqan , qhipaniqmanta Jesusman qayllachakuspataq , mantillun ch'ullpamanta llankharirqan .
40009021	Imaraykuchus payqa sunqun ukhupi ajinata yuwarqan : “ Mantillunllatapas llankhariyman chhikaqa sumaq k'uchipunim alliyapuyman — nispa . ”
40009022	Jesustaq qhipaniqman qhawarirqan , chay warmita rikuspataq ajinata nirqan : — Kallpacharikuy mama , Diospi iyaw nisqaykiraykuqa alliyasqam kapunki — nispa . Chhikapachamanta chay warmiqa k'uchi kapurqan .
40009023	Jayk'aqchus Jesusqa judiokunapaq kurajkaqnimpaq wasinman chayachkarqan chhikataq , aya pakaq phukuqkunata p'amp'anapaq wakichakuchkaqta rikurqan , jinallataq chaypi kaq runakunaqa qaparispa waqarachkarqanku ,
40009024	paytaq ajinata nirqan : — Kaymanta lluqsiychis , kay wawaqa manam wañusqachu kachkan , manachayqa puñukuchkanmi — nispa . Chayta uyarispataq , runakunaqa Jesusta asipayarqanku ,
40009025	chayraykum payqa runakunata jawaman qatirquchirqan ; waykuspataq chay warmi wawata makinmanta jap'ispa aystarqan , jinaspataq chay wawaqa sayaripurqan .
40009026	Chay ruwasqantaq tukuy chayniq suyukunapi yachakurqan .
40009027	Jesusqa chay chhikamanta lluqsimpurqan chhikataq , iskay ñawsa runakuna qaparikuspa ajinata nispa payta qatimurqanku : — ¡ Davidpaq Churin nuqaykumanta khuyapayarikuwaychis ! — Nispa .
40009028	Jesusqa wasiman waykupurqan chhikamantataq , chay ñawsa runakunaqa payman qayllachakurqanku , Jesustaq paykunaman ajinata tapurirqan : — ¿ Qankunaqa kay ruwanayta iyaw ninkichischuri ? — Nispa . — Arï Tata — nispa jaynirqanku .
40009029	Chhikamantataq ñawinkunamanta llankharispa ajinata nirqan : — Imaynatachus iyaw ninkichis chaymanjina kayqa ruwakuchun — nispa .
40009030	Ajinamanta paykunaqa qhawatatapurqanku . Jesustaq paykunaman ajinata nispa anchata ninrincharirqan : — Amapuni pimampas kay ruwasqaymanta willamuychischu — nispa .
40009031	Paykunataq lluqsimpuytawanjinam tukuy chay jallp'aniqpi tiyaq runakunaman imatachus Jesusqa paykunawan ruwachkasqa chayta willarampurqanku .
40009032	Chay ñawsakunapaq lluqsipusqankumantaqa , wakin runakuna uj millay saqra supayniyuq jup'a runata Jesusman puskatarqanku .
40009033	Jesustaq chay millay saqra supayta chhuqarquqtinjinam chay jup'a runaqa rimayta qallaripurqan . Runakunataq musphaspa ajinata nichkarqanku : — ¡ Manam jayk'aqpas chayjina ruwaykunaqa kay Israel suyupi rikukurqanchu ! — Nispa .
40009034	Fariseokunataq ajinata nirqanku : — “ Kikin supaykunapaq kurajkaqninmi , kay runaman millay saqra supaykunata wijch'urqunampaq atiyta qun ” — nispa .
40009035	Jesusqa tukuy chay qaylla llaqtakunapi , jinataq juch'uy ayllukunapi , tukuyniq judiokunapaq tantakunan wasikunapi yachachispa puriykacharqan . Qhapaq suyupaq sumaq willayninkunata willarqan , imaymana unquykunata jinallataq nanaykunata alliyachispa ima puriykacharqan .
40009036	Achkha runakuna tantakumuqta rikurqan chhikaqa , paykunamanta anchatam khuyapayarikurqan , imaraykuchus paykunaqa sayk'usqa jinataq ch'usaq atipjasqa mana michiqniyuq uwijakunajina kachkarqanku .
40009037	Chhikataq yachaqaq qatiqninkunaman ajinata nirqan : — Chiqampuni , apthapinaqa ancha achkham , chaywampas pallaqkunaqa pisillam .
40009038	Chayrayku , Chajrayuqman astawan pallaqkunata kachamunampaq mañaychis — nispa .
40010001	Jesusqa chunka iskayniyuq yachaqaq qatiqninkunata wajarqan , jinaspataq paykunaman millay saqra supaykunata chhuqarqunankupaq jinataq imaymana unquykunata , nanaykunatawan alliyachinankupaq atiyta qurqan .
40010002	Kaykunam chunka iskayniyuq kachasqankunapaq sutinkunaqa : Ñawpaqkaqqa Simón , pichus Pedro nisqa karqallantaq , jinataq wawqin Andrés ; Zebedeopaq churinkuna Santiago jinataq wawqin Juanpiwan ;
40010003	Felipe jinataq Bartolomé ; Tomás , Roma llaqtapaq qulqi apthapiq Mateopiwan ; Alfeopaq Churin Santiago , jinataq Tadeo ima .
40010004	Cananeo Simonpiwan , jinallataq Judas Iscariote , pichus chhikamantaqa Jesusta ranqaykupurqan chay ima .
40010005	Jesusqa chay chunka iskayniyuqkunaman ajinata umancharispa kacharqan : “ Mana judío runakuna kachkanku chay chhikaniqkunaman ama puriychischu , manallataq Samaria suyuniq llaqtakunamampas waykuychischu ;
40010006	Manachayqa Israel suyupi chinkasqa uwijakunaman puriychis .
40010007	Janaqpacha qhapaq suyu qayllachakumpusqanta willaq puriychis .
40010008	Unqusqakunata alliyachimuychis , wañusqakunatapas kawsarichimuychis , lliqi unquyniyuqkunata picharamuychis , jinallataq millay saqra supaykunatapas chhuqarqumullaychistaq . Qankunaqa kay atiykunata qasillam jap'iqankichis , chayrayku ama chay ruwasqakunamantaqa imatapas mañankichischu . ”
40010009	“ Quritapas , qulqitapas ama apaychischu .
40010010	Ñampi mikhunaykichispaqpas manallataq imatapas apakuychischu . Waj p'achatapas , waj usut'atapas , jinataq tanwatapas amallataq apaychischu , imaraykuchus llank'aqqa llank'asqanmanta mikhunampaq qusqam kanan . ”
40010011	“ Uj llaqtaman waykunkichis chhikaqa uj sumaq qayllaykurikunajina runata maskaychis , jinaspataq chaymanta puripunaykichiskama wasimpi qhiparaychis .
40010012	Chay wasiman waykunkichis chhikataq , sumaq kaywan napaykuriychis .
40010013	Chay wasipi kaqkunachus sumaq runa kanku chhikaqa , napaykusqaykichismanjina sumaqpi kayqa paykunawanmi qhiparapunqa , manachu ajina kachkanqa chhikataq , sumaqpi kaypaq napaykurisqaykichisqa qankunamanmi kutirimpunqa .
40010014	Mayqin wasipichus , manachayqa llaqtapichus qankunata mana jap'iqayta jinataq uyariytapas munasunkichis chhikaqa , chakiykichispi jallp'a chimpasqantapas thalarakuspa lluqsimpuychis .
40010015	Sut'inta niykichis , athun juchanchana p'unchaypiqa Sodoma jinataq Gomorra llaqtakunapi kawsaq runakunamanta niqtimpas astawanraqmi chay llaqtapaq asut'iyninqa kanqa . ”
40010016	“ ¡ Rikuychis ! ” Nuqaqa , qankunaman uwijakunatajinam atuqkuna chawpiman kachachkaykichis . Chayraykum niykichis , pallikunajina ch'iki kaychis jinallataq urpikunajina sumaq llamp'u sunquyuq kallaychistaq .
40010017	Qankunapura rikunakuychis , imaraykuchus llaqtajawapi atiyniyuqkunaman jap'iykuchisunkichis , jinaspataq judiokunapaq tantakunan wasikunapi maqachisunkichis
40010018	jinallataq llaqta purichiqkunaman , jinataq qhapaq suyu apaykachaqkunaman nuqarayku puskatasunkichis ; ajinamanta qankunaqa paykunapaq jinataq Diospi mana iyawniyuq runakunapaq ñawpaqimpi nuqamanta rimayta atinaykichispaq .
40010019	Llaqtajawapi atiyniyuqkunaman puskatasunkichis chhikaqa , ama llakikuychischu imaynatataq , manachayqa imatataq ninkichis chaymantaqa , imaraykuchus rimanaykichis kachkanqa chhikaqa , Diosmi yachayta umaykichisman churasunkichis paykunaman kutichinaykichispaqqa .
40010020	Imaraykuchus chaypiqa , manam qankunachu rimachkankichis , manachayqa Tataykichispaq Ajayunmi qankunamanta rimakuchkanqa .
40010021	“ Wawqintimpura wañuchinakunapaq puskatanakunqaku , tatankutaq churinkunata ; churinkunataq tatankunata mana allinman churanapaq kutkataspa wañuchinqaku .
40010022	Nuqaraykutaq tukuy kaypacha runakunawan chhiqnisqa kankichis ; chaywampas pichus tukuchaykama nuqawan kuska sayarichkanqa , chaymi qhispisqa kanqa .
40010023	Uj llaqtapichus qatiykachasunkichis chhikaqa waj llaqtaman phawaripuychis ; imaraykuchus sut'inta niykichis , manaraq tukuy Israel suyupi kaq llaqtakunata chayayta tukuchachkankichis chhikaqa , runapaq Churin jamunqaña . ”
40010024	“ Mayqin yachaqaq qatiqpas manam yachachiqninmanta astawan kurajkaq kanmanchu , jinataq mayqin jaywaqpas manallataqmi wasiyuqninmanta kurajkaq kachkanmanchu .
40010025	Uj yachaqaq qatiqqa jayk'aqchus yachachiqninjina kapun chhikaqa sunquchakupunanmi , jinallataq jaywaqpas wasiyuqninjina kapuspaqa sunquchakupunallantaqmi . ”
40010026	“ Ama pi runamampas manchaychischu . Imaraykuchus manam ima pakasqapas mana yacharqunaqa kachkanmanchu , manallataq ima pakapi kachkan chaypas mana sut'inchakuq kachkanmanchu .
40010027	Imakunatachus ch'amakapi nuqa nichkaykichis chaytaqa , qankunaqa sut'i p'unchaypi willamuychis ; jinallataq sapaykichispi nichkaykichis chaytapas wasipatakunamantapacha waqach'amuychis .
40010028	Ama aychaykichis wañuchiqta manchaychischu , imaraykuchus almaykichiskaqtaqa manam wañuchiyta atichkanqakuchu ; astawampas pichus aychata jinataq almatawan wiñaypaq nina ukhupi ñak'arichispa wañuchichkanman chay Dioskaqta manchariychis . ”
40010029	“ ¿ Iskay pisqukunaqa , manachu uj chhikan pisi chaniyuq qulqillaman ranqakuchkanri ? Chaywampas Tatapaq mana munasqanmantaqa , manam paykunamanta maykaqpas jallp'aman jalaqamunkumanchu .
40010030	Chaywampas qankuna kikinkaqwanqa , umaykichispi kaq chujchaykichistapas ujmanta uj sumaq yupasqatam payqa kachin .
40010031	Ajinaqa ama manchaychischu : Qankunaqa achkha pisqukunamanta niqtimpas astawan chaniyuqraqmi kankichis . ”
40010032	“ Pichus runakunapaq ñawpaqimpi nuqamanta sayarispa riqsiq tukuwanqa chhikaqa , janaqpachapi kaq Tataypaq ñawpaqimpi nuqaqa paymanta sayarispa riqsiq tukullasaqtaqmi ;
40010033	Chaywampas pichus runakunapaq ñawpaqimpi nuqaman mana riqsiq tukunqa chaymanqa , janaqpachapi kaq Tataypaq qayllampiqa nuqaqa payman mana riqsiq tukullasaqtaqmi . ”
40010034	“ Qankunaqa ama nuqapaq kaypachaman sumaqpi kay apamusqayta yuwaychischu ; manachayqa ch'aqwayta tupjanakuykunatawan apamuqmi jamuni .
40010035	Nuqaqa , churita tatantawan ch'aqwanachiq jamuni , ususintataq mamantawan , yuqch'antataq taykch'intawan ch'aqwanachiq jamuni .
40010036	Ajinaqa sapa ujpaq chhiqnikuqninqa kikin wasimasinmi kanqa . ”
40010037	“ Pichus tatanta mamantapas nuqamanta niqtimpas astawan munakun chayqa , manam nuqapaq kananjinachu kachkan ; jinallataq pichus churinta ususintawan nuqamanta niqtimpas astawan munakun chayqa , manallataqmi nuqapaq kananjinachu kachkallantaq ;
40010038	jinallataq pichus chakananta qhiwirikuspa mana qatimuchkawan chayqa , manam nuqapaq kananjinachu kachkan .
40010039	Pichus kawsaynin qhispichiyta munanqa chayqa , kawsaynintam apt'akunqa , chaywampas pichus kawsayninta nuqarayku jinataq sumaq willaykunarayku apt'akunqa chayqa , kawsayninta qhispichinqa — nispa .
40010040	“ Pikunachus wasimpi qankunata jap'iqasunkichis chaykunaqa , nuqatam jap'iqawanku ; jinataq pichus nuqaman jap'iqachkawan chayqa , kachamuchkawan chaytapas jap'iqallantaqmi .
40010041	Pichus Diospaq sutimpi willaqta , Diospaq sutimpi willaq kasqanrayku jap'iqan chayqa , chay willaqman qusqa kanan kachkarqan chay kikillantataqmi jap'iqanqa ; jinallataq pichus uj chiqan runata , chiqan runa kasqanrayku jap'iqan chayqa , chay chiqan runapaq jap'iqanan kachkarqan chay kikillantataqmi jap'iqanqa .
40010042	Jinallataq mayqinchus kay uñakunaman nuqaman qatiqniy kasqankurayku uj as chhika ila unullatapas pusillupi jaywarinqa chhikaqa , sut'inta niykichis paykunaqa astawanraqmi kutichisqa kanqaku .
40011001	Jesusqa chunka iskayniyuq yachaqaq qatiqninkunaman imachu ruwananku kachkarqan chaykunamanta umancharirqan chhikamantaqa , chayniq suyupi kaq llaqtakunaniqman willaykunata yachachiq puripurqan .
40011002	Bawtisaq Juanqa chaypacha watasqa kachkaspa Cristopaq ruwasqankunamanta yacharqan . Chhikataq paypaq wakin yachaqaq qatiqninkunata kacharqan ,
40011003	‘ paypunichu chiqampi jamunan kachkarqan , manachayqa wajtachu suyanaykuraq kanqa icha , ’ chayta tapurimunankupaq .
40011004	Jesustaq paykunaman ajinata jaynirqan : “ Puriychis , jinaspataq Juanman imatachus rikuchkankichis jinataq uyarichkankichis chayta willamuychis .
40011005	Ñawsakunaqa qhawatatanmi , wist'ukunapas puriykachanmi , lliqi unquyniyuqkunapas unquyninkunamanta picharasqam kapunku , luqt'ukunapas uyarinku , wañusqakunapas kawsatatamunku , wajcha kawsayniyuq runakunamantaq sumaq willaykuna willakun , chayta willamuychis — nispa .
40011006	¡ Jinallataq kusikuyniyuqmi pichus nuqapi mana mitk'akuyta taripachkan chayqa ! ”
40011007	Jayk'aqchus Juanpaq yachaqaq qatiqninkuna puripurqanku chhikamantataq , Jesusqa ajinata nispa Juanmanta runakunaman rimapayayta qallarirqan : “ ¿ Ch'usaq qasi pampata purirqankichis chhikaqa , imatataq qankuna rikumurqankichisri ? ¿ Wayrawan thalarqusqa uj suqus k'aspitachu rikumurqankichisri ?
40011008	¿ Manachayqa , ima rikuqtaq lluqsirqankichisri ? ¿ Uj sumaq achkha chaniyuq p'achawan p'achallisqa runatachu rikumurqankichisri ? Qankunaqa sumaqtam yachankichis , pikunachus sumaq p'achallisqa kanku chaykunaqa qhapaq suyu apaykachaqkunapaq wasinkunapim kanku .
40011009	Ajinaqa ¿ imapaqtaq lluqsirqankichisri ? ¿ Uj Diospaq sutimpi willaq runata rikumunapaqchu lluqsirqankichisri ? Arï , chaytapunim rikumurqankichis , uj Diospaq sutimpi willaqmanta niqtimpas astawan kurajtaraqmi rikumunkichis . ”
40011010	Chay Juanmi , maykaqmantachus Qilqasqakunapi ajinata nichkan chayqa : ‘ Chayamunaykipaq ñan wakichaqtam willaqniyta qan ñawpaqiykiman kachamuchkani . ’
40011011	“ Sut'inta niykichis , tukuy runakunamanta niqtimpas manam maykaqpas Bawtisaq Juanmanta astawan kurajkaq karqanchu ; chaywampas janaqpacha qhapaq suyupiqa , pichus astawan juch'uykaq kachkan chaykaqmi Juanmanta niqtimpas astawan kurajkaqqa . ”
40011012	“ Bawtisaq Juanpaq jamusqanmanta kunankamaqa , janaqpacha qhapaq suyupiqa ch'aqwaykunam kan , imaraykuchus kallpayuqkunam chayta tukjachiyta munanku .
40011013	Juanpaq jamunankamaqa , tukuy Diospaq sutimpi willaqkunapaq willasqan jinataq kamachiykunapas qhapaq suyumanta uj chhikan willaykunallam karqan ;
40011014	Qankunachus kayta iyaw niyta munankichis chhikaqa , Juanqa Diospaq sutimpi willaq Elías jamunan kachkarqan chaymi .
40011015	Pikunachus ninriyuq kankichis chaykunaqa uyariychis . ”
40011016	“ ¿ Kaypacha kawsaq runakunata imawantaq rijch'anachiymanri ? Llaqtakanchakunapi pujllanapaq tiyaykuspa wawamasinkunaman ajinata waqach'aq wawakunaman rijch'akunku :
40011017	‘ Pinkilluta phukuripuykichis , qankunataq manam tusurqankichischu ; llakikuy takiykunata takiripuykichis , qankunataq manam waqarqankichischu . ’
40011018	Imaraykuchus Juan jamurqan , paytaq mana mikhunchu , manallataq ujyampaschu , chaymantaq qankunaqa supayniyuqmi nispa ninkichis .
40011019	Chhikamantataq Nuqa runapaq Churin jamuni , jinaspataq mikhuni jinataq ujyani , qankunataq ancha thathaqmi , ujyajmi , mana allin jucharara runakunapaq jinataq Roma llaqtapaq qulqi apthapiqkunapaq masinmi nispa niwankichis . Chaywampas Diospaq athun yachayninqa ruwasqankunamantam riqsikun . ”
40011020	Jesusqa chhikapacha , maypichus achkha musphay ruwaykunata ruwarqan chay llaqtakunaman k'amiyta qallarirqan , imaraykuchus paykunaqa manam Diosman kutirimusqakuchu . Jesustaq ajinata nirqan :
40011021	“ ¡ Corazín , imalla qanmanta kachkanqa ! ¡ Betsaida imalla qanmanta kachkanqa ! Imaraykuchus Tiro jinataq Sidón llaqtakunapichus kay musphay ruwaykuna qankuna chawpipijina ruwakunman karqan chhikaqa , llakikuy p'achawan p'achallt'akuspa jinataq uchphawan jach'ikiparikuspam paykunaqa maypachaña Diosman kutirimunkuman karqan .
40011022	Chaywampas kayta niykichis , athun juchanchay p'unchaypiqa , Tiromanta jinataq Sidón llaqtakunamanta niqtimpas qankunapaq ñak'ariyniykichisqa astawan kurajraqmi kanqa .
40011023	Qanrï Cafarnaúm , ¿ janaqpachakama uqharisqa kanaykitachu yuwachkankiri ? ¡ Ukhupachaman chayanaykikama urmaykuchisqam kanki ! Sodoma llaqtapichus kay musphay ruwaykuna qampaq ruwakuchkan ajinata ruwakunman karqan chhikaqa , chay llaqtaqa kunan p'unchaykamam kakuchkanmanraq karqan .
40011024	Chayrayku niykichis , athun juchanchana p'unchaypiqa , Sodoma jallp'amanta niqtimpas astawan ñak'arichisqaraqmi kanki . ”
40011025	Chaypachapi Jesusqa ajinata nirqan : “ Yupaychaykim Tatay , janaqpacha jinataq kaypacha Apu Dios Tata , imaraykuchus llamp'u sunquyuqkunaman imatachus athun yachaysapakunamanta pakt'anki chayta riqsichinki .
40011026	Arï Tatay , imaraykuchus ajinatam qan munarqanki . ”
40011027	“ Tatayqa tukuy imantintam nuqaman jap'ichiwan . Pipas manam chiqampi nuqa Churinta riqsichkawanchu , manachayqa Tatay sapallanmi riqsiwan ; jinataq manallataqmi pipas Tatayta riqsichkankuchu , manachayqa nuqa Churin sapallam riqsini , jinallataq pikunamanchus nuqa Churiqa riqsichiyta munani chaykunallam riqsinku .
40011028	Tukuy pikunachus llank'anaykichismanta jinataq q'ipiykichismanta sayk'usqa kankichis chaykunaqa nuqaman jamuychis , nuqam qankunata samararichisqaykichis .
40011029	Ima q'ipitachus apanaykichispaq churaykichis chayta jap'iqakuychis , jinataq nuqamanta yachaqakuychis , imaraykuchus nuqaqa llamp'u jinataq sumaq sunquyuqmi kani ; ajinamantam samarayta taripankichis .
40011030	Imaraykuchus churachkaykichis chay q'ipiqa , manam ancha llasachu kachkan , jasallam apanaqa . ”
40012001	Jesusqa uj samarana p'unchaypi trigu chajra chawpinta purichkarqan . Yachaqaq qatiqninkunataq yariqachikurqanku , jinaspa trigupaq umankunata t'ipiraspa mikhuyta qallarirqanku .
40012002	Fariseokunataq chayta rikuspa Jesusman ajinata nirqanku : — Qhawariy , chay yachaqaq qatiqniykikunata , samarana p'unchaypi mana wakikuq ruwaykunata ruwachkanku — nispa .
40012003	Paytaq ajinata paykunaman jaynirqan : — ¿ Manachu jayk'aqpas Davidpaq uj kuti masinkunawan yariqachikuspa ruwachkarqanku chayta ñawirirqankichisri ?
40012004	Diospaq wasinman waykuspa payman jaywasqa t'ant'akunata mikhurarqanku , mayqin t'ant'akunachus Davidpaq jinataq masinkunapaq mana mikhunankuchu karqan , manachayqa sacerdotekunapaq churasqalla karqan .
40012005	¿ Manallataqchu ñawirinkichis icha , Moisespaq kamachiynimpi , sacerdotekunapaq samarana p'unchaypi llank'achkaqtinkupas mana jucha kasqantari ?
40012006	Chaywampas niykichis , kaypiqa Diospaq wasinmanta niqtimpas astawan chaniyuqraq kachkan .
40012007	Qankunaqa manam kay rimaykunapaq nisqanta yuwaywan jap'iqachkankichischu : ‘ Nuqa qankunapaq khuyapayakuq kanaykichistam munani , manam uywa wañuchisqata jaywanawaykichista munachkanichu . ’ Qankunachus yuwaywan jap'iqawaqchis karqan chhikaqa , mana juchayuqkunamanqa manam juchanchawaqchischu karqan .
40012008	Ajinaqa , Nuqa runapaq Churinqa samarana p'unchayjawapi atiyniyuqmi kani .
40012009	Jesusqa chaymanta puripuspa , chay chhikapi kaq judiokunapaq tantakunan wasiman waykurqan .
40012010	Chay ukhupitaq uj ch'aki makiyuq runa kachkarqan ; jinaspa imaymanamanta Jesusman tumpaykunapaq qhawachkaspataq ajinata payman tapurirqanku : — ¿ Samarana p'unchaypi alliyachinaqa atikunmanchuri ? — Nispa .
40012011	Jesustaq paykunaman ajinata jaynirqan : — ¿ Qankunamanta mayqintaq , uwijanqa uj unu quwuñaman samarana p'unchaypi urmaykunman chhika mana jurqumuchkanmanri ?
40012012	Chaywampas ¡ Uj runaqa uj uwijamanta niqtimpas astawan chaniyuqraqmi ! Chayrayku , samarana p'unchaypiqa allin ruway ruwaytaqa atikunmi — nispa .
40012013	Chhikamantataq chay runaman ajinata nirqan : — Makiykita jaywatatamuy — nispa . Chay runataq makinta jaywatatarqan jinaspataq chay makinqa ujniqkaq makinjina alliyasqa kapurqan .
40012014	Chaywampas jayk'aqchus fariseokuna chay ukhumanta lluqsimpurqanku chhikaqa , Jesusta wañuchinapaq rimakipayta qallarirqanku .
40012015	Jesustaq , chayta yacharquspa chay chhikamanta wajniqman puripurqan , jinaspataq achkha runakuna payta qatirqanku . Jesustaq tukuy unqusqakunata alliyachirqan ,
40012016	jinaspataq paykunaman ama paymanta runakunapaq ñawpaqimpi rimanankupaq kamachirqan .
40012017	Chaytaq Diospaq sutimpi willaq Isaiaspaq willasqanmanjina junt'akunampaq ajinata ruwakurqan , jayk'aqchus ajinata nirqan :
40012018	“ ¡ Qhawariychis pimanchus ajllikuni chaytaqa , pimanchus jaywanawampaq nuqa wajakuni ! Paymanqa anchatapunim nuqa munakuni , paytaq nuqaman kusikuywan sunquyta junt'aykuchin . Payjawaman Ajayuyta churasaq , jinaspataq tukuy suyukunaman chiqampi kayta willanqa .
40012019	Manam piwampas ch'aqwanqachu , manataq waqach'akunqapaschu ; manataq pipas llaqta ñankunapi kunkanta uyarinqakuchu .
40012020	Pikunachus chhuqrisqa kachkanku chaykunamanqa manañam chhuqrinchapunqañachu , manallataqmi pikunachus wañjachkanku chaykunamampas wañuchichkanqachu . Astawampas pisi kallpakunaman kallpacharinqa , jinaspataq imachus chiqan kay kachkan chaytam athumpi kachinqa .
40012021	Tukuy kaypachapi kaq runakunataq paypi sunqunta churanqaku . ”
40012022	Uj runakuna Jesús qayllaman uj ñawsa , jup'a jinataq millay saqra supayniyuq runata alliyachinampaq chayachimurqanku , Jesustaq chay runaman alliyachirqan , chay runataq rikuyta atipurqanmi jinataq rimarquytapas atipurqallantaqmi .
40012023	Tukuyninku paykunapura musphalla tapunakurqanku : “ ¿ Kayqa Davidpaq churinchu kanmanri ? — Nispa . ”
40012024	Kayta uyarispataq fariseokunaqa ajinata nirqanku : “ Beelzebú supaykunapaq kurajkaqninmi , kay runaman millay saqra supaykunata wijch'urqunampaq atiyta qun ” — nispa .
40012025	Jesustaq imatachus chay runakunapaq sunqunku ukhupi yuwachkarqanku chayta yachaspataq , ajinata jaynirqan : “ Uj suyupi kawsaqkunachus paykunapura t'ipinjakuspa chhiqninjakunkuman chhikaqa , chay suyuqa ch'usaqmanmi tukjakupunman ; jinallataq uj llaqtapi manachayqa uj wasipi kawsaq masikunachus paykunapura t'ipinjakunkuman chhikaqa , chay wasiqa manam sumaqta sayarichkanmanchu .
40012026	Ajinallataqmi , Supaychus pay kikinta chhuqarqukunman chhikaqa , pay kikinmi t'ipinjakuchkan ; ajinaqa ¿ Imaynatataq atiyninta kachinmanri ?
40012027	Qankunaqa Beelzebupaq atiyninwan millay saqra supaykunata chhuqarqun nispa niwankichis , ajina kaqtinqa , ¿ pitaq qankunapaq yachaqaq qatiqniykikunaman supaykunata chhuqarqunankupaq atiyta qunri ? Chayraykum paykuna kikinmi qankunapaq pantasqa kasqaykichista sut'inchachkanku .
40012028	Nuqachus Diospaq Ajayunniqta millay saqra supaykunata chhuqarquni chhikaqa , janaqpacha qhapaq suyu qankunaman chayampusqantam riqsichin . ”
40012029	“ ¿ Imaynatataq pipas uj kallpayuq runapaq wasinta suwarqunapaq waykunman manaraq payta wataykuchkaspari ? Wataykuspallam suwarquyta atinman . ”
40012030	“ Mana nuqawan sumaqpi kaqqa , nuqawan chhiqninakuqmi ; jinataq nuqawan mana pallthapiqqa , t'akawachanmi . ”
40012031	“ Chayraykum niykichis , Diosqa tukuy runakunapaq juchankunata , jinataq imaymana mana allin rimasqankunatapas pampachanqam , chaywampas Ch'uwa Ajayuta llullaspa rimayninkunawan juch'uyman churaqkunakaqtaqa manam pampachachkanqachu . ”
40012032	Runapaq Churinman mana allin rimaykunawan sutichaqmanqa , chay juchanmanta Diosqa pampachanmanraqmi , chaywampas Ch'uwa Ajayuman mana allin rimaykunawan sutichaqkaqmanqa manam chay juchanmantaqa kaypachapipas , jamuq pachakunapipas , jayk'aqpas pampachachkanqachu .
40012033	“ Sach'achus allin chhikaqa , sumaq urikunatam urin ; sach'achus mana allin chhikataq , mana allin urikunata urillanqataq ; ajinaqa , urinkunamantam sach'ataqa riqsina . ”
40012034	¡ Mach'aqwayapaq mirayninmanta jamuq runakuna ! ¿ Imaynatataq allin kaqkunata rimawaqchis qankuna kikin mana allin runakuna kachkankichis chhikari ? Imachus sunqupi achkha kachkan , chaykunamantam simiqa riman .
40012035	Sumaq runaqa allinkunallatam riman , imaraykuchus sumaq kaymi paypaq sunqun ukhupiqa kan ; saqra runataq mana allinkunallatam riman , imaraykuchus saqra kaymi paypaq sunqun ukhupiqa kan .
40012036	Nuqataq niykichis , athun juchanchana p'unchaypiqa tukuy qankuna sapa uj mana allin rimaykuna rimasqaykichismantajinam juchanchasqa kankichis .
40012037	Imaraykuchus kikin rimasqaykimantajinam juchanchasqa kanki , chaymanjinallataqmi mana juchayuqpas , manachayqa juchanchasqapas lluqsinki .
40012038	Wakin fariseokuna jinallataq Diospaq kamachiyninmanta yachachiq runakuna Jesusman ajinata nirqanku : — Yachachiq , uj musphay ruway rikuchinawaykichistam munayku — nispa .
40012039	Jesustaq paykunaman ajinata jaynirqan : — Kay saqra , qhincha Diospi mana iyawniyuq runakunaqa uj musphay ruway rikuyta mañanku ; chaywampas paykunamanqa Diospaq sutimpi willaq Jonaspaq rikuchiyninmanta niqtimpas , wajtawanqa manam uj musphay ruwayqa rikuchikunqachu .
40012040	Imaynatachus Jonasqa kimsa p'unchay jinataq kimsa tutapiwanmi athun challwapaq wijsampi kachkarqan , ajinallatataqmi Nuqa runapaq Churinqa kimsa p'unchay jinataq kimsa tutapiwan kaypacha jallp'a ukhupi kasaq .
40012041	Nínive llaqtapi kaq runakunaqa athun juchanchana p'unchaypi jatarimunqaku , jayk'aqchus kaypacha runakunata juchanchakunqa chaypacha , jinaspa juchanchasqa kanaykichispaq rimarqumunqaku ; imaraykuchus Nínive llaqtapi kaqkunaqa Jonaspaq willasqanta uyarikuspa Diosman kutirimurqanku , chaywampas kaypi kachkan chayqa Jonasmanta niqtimpas astawan kurajkaqmi .
40012042	Kikillantaq , jayk'aqchus kaypacha runakunaman juchanchakuchkanqa chay athun juchanchana p'unchaypiqa , urayniq suyupi kaq qhapaq suyu apaykachaq warmi sayarikumunqa , jinaspataq payqa juchanchallanqataqmi . Imaraykuchus ancha karu jallp'aniqmantapacham Salomonpaq yachayninkunata uyarinapaq chayaykumurqan , chaywampas pichus kaypi kachkan chayqa Salomonmanta niqtimpas astawan kurajkaqmi .
40012043	“ Jayk'aqchus uj millay saqra supay uj runamanta lluqsin , jinaspa ch'aki jallp'aniqkunapi samarayta maskaspa puriykachamun ; jinaspa mana tarispataq , ajinata yuwarikun :
40012044	‘ May wasimantachus lluqsimurqani chayman kutiripusaq ’ — nispa . Kutirispataq uj ch'usaq , pichthapisqa sumaq allichthapisqa wasipas kachkanman ajinatam chay runata taripan .
40012045	Chhikamantataq paymanta niqtimpas astawan millay saqra waj qanchis supaykunataraq tanthapimun , jinaspataq tukuyninkum chay runa ukhuman kawsanapaq sat'iykukunku , chay runataq qallariypi kachkarqan chaymanta niqtimpas astawanraq tukupun . Chay kikillantaqmi kay saqra runakunawan ruwakunqa ” — nispa .
40012046	Jesusqa runakunawan rimachkarqanraq , ajinaman maman wawqinkunapiwan paywan rimanapaq chayamurqanku . Jawaniqpi qhiparaspataq ,
40012047	ujkaq Jesusman ajinata nispa willamurqan : — Mamaykiwan wawqiykikunapiwan jawaniqpi kachkanku , jinaspataq qanwan rimaytam munanku — nispa .
40012048	Jesustaq chay willaqman ajinata jaynirqan : — ¿ Pitaq mamay , jinataq pikunataq wawqiykunari ? — Nispa .
40012049	Chhikataq yachaqaq qatiqninkunaman rikuchispa ajinata nirqan : — Kaykunam mamaypas jinataq wawqiykunapas kanku .
40012050	Pikunachus janaqpachapi kaq Tataypaq munayninta ruwanku chaykunam wawqiy , panay , jinataq mamaypas kanku — nispa .
40013001	Uj p'unchay Jesusqa wasimanta lluqsirqan , jinaspataq quchapataniqpi tiyarikurqan .
40013002	Achkha runakuna chaypi tantakumuqtinkutaq , Jesusqa yampupataman chimpaspa tiyarikurqan , runakunataq quchapataniq pampapi qhiparapuchkarqanku .
40013003	Chhikataq payqa imaymanakunamanta rijch'anachiykunawan yachachiyta qallarirqan . Paykunamantaq ajinata nirqan : “ Uj chajra ruwaq runa tarpuq lluqsisqa .
40013004	Tarpuchkaspataq wakin mujuqa ñanjawaman chayarqan , chaytataq pisqukuna chayamuspa pallarqupurqanku .
40013005	Wakinkunataq rumi chawpiman t'akaykukurqan , maypichus mana achkha jallp'a karqanchu , pisi jallp'ayuq kasqanraykutaq chay mujukunataq usqhayllata ch'ijch'irimurqanku ;
40013006	chay rumi chawpipi kaq mujukunaqa pisi jallp'ayuq kasqanrayku manam sumaqta saphiykurqankuchu , intitaq lluqsimuspa ruphayninwan ch'akirquchipurqan .
40013007	Wakin mujukunataq khichkha chawpiman jalaykusqaku , chay khichkhakunataq wiñqataspa mikirqupurqanku .
40013008	Chaywampas wakinkaq mujukunaqa sumaq jallp'aman chayarqanku , jinaspataq sumaqta urirqanku ; wakinkunaqa uj mujumanta pachajta , wakintaq suqta chunkata , jinataq wakinqa kimsa chunkata ima urirqurqanku .
40013009	Ninriyuq kaqkunaqa uyarikuychis . ”
40013010	Yachaqaq qatiqninkunaqa Jesusman qayllachakuspa ajinata tapurirqanku : — ¿ Imamantataq rijch'anachiykunawampuni yachachinkiri ? — Nispa .
40013011	Jesustaq paykunaman ajinata jaynirqan : “ Qankunaman Diosqa imachus janaqpacha qhapaq suyupi pakasqa kachkan chaytam riqsichisunkichis ; chaywampas paykunamanqa manam riqsichisqachu kachkanqa .
40013012	Ajinaqa , pichus kaqniyuq kachkan chaymanqa astawanraqmi qukunqa , ajinamanta astawan achkha kaqniyuq kanampaq . Chaywampas pichus mana kaqniyuq kachkan chaykaqmanqa , uj chhika kaqnimpas qichusqaraqmi kanqa .
40013013	Chayraykum nuqaqa rijch'anachiykunawan rimapayaykichis ; imaraykuchus paykunaqa qhawanku chaywampas manam rikunkuchu ; uyarispaqa manallataqmi yuwaywan jap'iqachkankuchu . ”
40013014	Ajinamantam paykunajawamanta Diospaq sutimpi willaq Isaiaspaq willasqanqa junt'akun : “ Uyarichkaspas manam yuwaywan jap'iqayta atinqakuchu , qhawachkaspas manam rikunqakuchu .
40013015	Imaraykuchus kay runakunapaq sunqunkunaqa rumimanjina tukusqam kapun , ninrinkunatapas lluphaykusqatam kachinku , jinataq ñawinkunatapas ch'irmiykusqatam kachillankutaq , imaraykuchus paykunaqa manam rikuytapas , uyariytapas munankuchu , ajinamanta yuwaywan mana jap'iqanapaq , nuqaman mana kutirimunankupaq jinataq paykunaman mana alliyachinaypaq — nispa . ”
40013016	“ Chaywampas qankunaqa kusikuyniyuqmi kankichis , imaraykuchus rikuq ñawiyuq kankichis jinataq uyarikuq ninriyuqmi kankichis .
40013017	Sut'intam niykichis , imaraykuchus achkha Diospaq sutimpi willaqkuna jinataq chiqampi kawsakuq runakuna qankunapaq rikusqaykichista rikuyta munarqanku ; jinallataq imatachus qankunaqa uyarichkankichis chayta uyariyta munallarqankutaq , chaywampas mana uyariyta atirqankuchu . ”
40013018	“ Uyariychis , chay tarpuq runamanta rijch'anachiyqa , imaniytataq munan chayta :
40013019	Pikunachus Diospaq qhapaq suyumpaq willayninta uyarinku jinaspa manataq yuwaywan jap'iqachkanku chaykunaqa , ñampi chayaq mujukunaman rijch'akunku ; supay jamun jinaspataq chay sunqumpi tarpusqa willaykunata qichupun .
40013020	Rumi chawpiman chayaq mujukunataq , pikunachus uyarinku jinaspataq chay willayta sumaqta jap'iqanku ,
40013021	mana sumaq saphiyuq kasqankuraykutaq , manam sumaqta sayarikunkuchu ; jayk'aqchus chay willayrayku ima yanariykunapas , qatiykachachikuykunapas kan chhikaqa usqhayllatam qhipaniqman kutiripunku , chaykunataq chayman rijch'akunku .
40013022	Khichkha ukhuman chayaq mujukunaqa , chay sumaq willayta uyarispa , kaypacha kaqniyuq kanamanta jinataq qulqimantawan anchata llakikuyta qallaripunku , chaykunaman chay mujuqa rijch'akullantaq . Tukuy chay llakiykunam sumaq willaykuna jap'iqasqanta mikirqupun , jinaspataq manam uriqta saqinchu .
40013023	Chaywampas sumaq jallp'api tarpusqa mujukunakaqqa , pikunachus Diospaq willayninkunata uyarinku jinaspataq yuwaywan jap'iqanku ajinamanta allin urikunata urinku , chaymanmi rijch'akunku , imaynatachus sapa uj mujumanta pachajta , suqta chunkata , kimsa chunkata ima urinku . ”
40013024	Jesusqa kay waj rijch'anachiyta paykunaman willarqan : “ Janaqpacha qhapaq suyuqa uj runapaq sumaq mujuta chajrampi tarpuq runamanmi rijch'akun ;
40013025	chaywampas jayk'aqchus tukuyninku puñurachkarqanku chhikaqa , chhiqnikuq saqram chayamuspa , millay qurata trigu chawpiman t'akaykuspa puripurqan .
40013026	Jayk'aqchus trigu wiñarimpuspa umachayta qallaripurqan chhikaqa , chay millay quraqa rikhurimurqallantaqmi .
40013027	Chhikamantataq llank'aqkunaqa chajrayuqman willaq purirqanku : ‘ Tata , chajrapi sumaq mujukunatataq tarpurqankiqä , ¿ maymantataq chay millay qura lluqsiramunri ? ’ — Nispa .
40013028	Chajrayuqtaq ajinata jaynirqan : ‘ Waj chhiqnikuqniy runam kayta ajinata ruwan ’ — nispa . Llank'aqkunaqa tapurillarqankutaqmi : ‘ ¿ Chay millay qurata t'irarqunaykuta munankichu ? ’ — Nispa .
40013029	Paytaq ajinata jaynirqan : ‘ Ama t'irarqumuychischu , imaraykuchus chay millay qurata t'iraspaqa triguntintam aysaramuwaqchis .
40013030	Ajinallapi apthapina p'unchaykama triguwan kuska kachkachun . Chhikamantam apthapiqta kachamusaq , ñawpaqta chay millay qurata apthapispa marq'akunapi churanampaq jinaspa ninawan ruphaykuchisqa kanampaq , trigukaqtataq pirwakunaman pirwaykumusqa kanampaq , ’ nispa . ”
40013031	Jesusqa kay rijch'anachiyta rimapayallarqantaqmi : “ Janaqpacha qhapaq suyuqa , imaynatachus uj runaqa chajranampi mustasa mujuta tarpun ajinamanmi rijch'akun .
40013032	Tukuymi yachanku , imaymana mujukunamanta niqtimpas astawan juch'uykaq muju kasqantaqa ; chaywampas jayk'aqchus wiñaripun chhikaqa , chajra chawpi wakin sach'akunamanta niqtimpas astawan athunraqmi wiñarqupun , jinaspa uj athun sach'aman tukupun , chaypitaq pisqukunapas tiyarayamuspa tapachakumunku . ”
40013033	Kay rijch'anachiyta rimapayallarqantaqmi : “ Janaqpacha qhapaq suyuqa kayman rijch'akun ; imaynatachus uj warmiqa kimsa tupu jak'uman t'amachiqwan chhaqruykun , jinaspataq chay juch'uy t'amachiqllam tukuy chapusqa jak'uta t'amaykuchispa puqutatachipun , ajinamanmi rijch'akun . ”
40013034	Jesusqa tukuy kaykunata rijch'anachiykunaniqtam runakunaman rimapayarqan , mana rijch'anachiykunawanqa manam paykunaman imatapas rimapayarqanchu .
40013035	Kayqa Diospaq sutimpi willaqpaq nisqanmanjina junt'akunampaqmi karqan : “ Rijch'anachiykunaniqta rimasaq , ajinamantam ima kaqkunachus Diospaq kaypacha ruwasqanmantapacha pakapi kachkarqan chayta rimarqusaq . ”
40013036	Jesusqa chaypi kaq runakunata kacharpayapurqan , chhikamantataq wasiman waykurqan , maypichus yachaqaq qatiqninkuna payman qayllachakuspa , chajrapi kaq millay quramanta rijch'anachisqan imaniytataq munan chay sut'inchananta mañarqanku .
40013037	Jesustaq ajinata jaynirqan : “ Chay muju tarpuqqa , runapaq Churinmi ,
40013038	chajrana jallp'ataq kaypacha . Sumaq mujuqa , pikunachus qhapaq suyupi kachkanku chaykunaman rijch'akun , chay millay qurataq saqra kawsaypi kaqkunaman rijch'akullantaq ,
40013039	Mayqinchus millay qurata tarpuykuchkarqan chay chhiqnikuq runaqa Supaymi , apthapiypachataq kaypachapaq tukukuyninman rijch'akun , jinataq chajra apthapiqkunaqa angelkunaman rijch'akullantaq .
40013040	Imaynatachus millay qurata apthapispa ninaman chhuqaykuspa ruphaykuchinchis , ajinallataqmi kaypachapaq tukukuynimpi kanqa .
40013041	Nuqa runapaq Churin qhapaq suyuymanta pikunachus juchaman wajkunaman urmachiqkunata jinataq mana allin ruwaqkunata apthapimunankupaq kachamusaq .
40013042	Ajinamanta nina lawrachkaq athun junch'aman ruphaykuchinapaq chhuqaykunqa ; chaypi ñak'arispa waqanqaku jinataq kirunkunatapas k'uturakunqaku .
40013043	Chhikataq chiqampi kawsakuqkunaqa Tatankupaq qhapaq suyumpi intijina k'ancharinqaku . Ninriyuq kaqkunaqa uyarichunku . ”
40013044	“ Janaqpacha qhapaq suyuqa , jallp'a ukhupi pakasqa quri qulqiman rijch'akun . Uj runa chay quri qulqi pakasqata taripan , jinaspa chay kikin chhikaman pakaykun ; paytaq ancha kusisqa kutirispam tukuy kaqninkunata ranqaramun , jinaspataq chay jallp'ata rantikupun . ”
40013045	“ Janaqpacha qhapaq suyuqa , imaynatachus uj qhatuyuq runaqa sumaq pirlakunata maskaspa puriykacharqan chaymanmi rijch'akun .
40013046	Jayk'aqchus uj achkha chaniyuq pirlata tariparqan chhikataq , kutirispa tukuy imachus paypaq karqan chaykunata ranqaramurqan , jinaspa chay pirlata rantikupurqan . ”
40013047	“ Janaqpacha qhapaq suyuqa , quchaman chhuqaykusqa challwa jap'ina ch'ipaman rijch'akun , imaraykuchus imaymana challwakunatam jap'iramun .
40013048	Jayk'aqchus chay challwa jap'ina ch'ipaman challwakuna junt'aykun chhikaqa , challwa jap'iqkunaqa quchapataniqman aysarqunku , maypichus challwakunata ajllinapaq tiyarikunku ; sumaq challwakunataqa kanastakunapim churanku , mana allinkunatataq chhuqawachapunkum .
40013049	Ajinallataqmi kanqa kaypachapaq tukukuynimpiqa : angelkuna lluqsimunqaku jinaspa allin runakunata , saqra runakuna chawpimanta ajlliwachamunqaku ,
40013050	jinaspataq mana allin saqra runakunata , lawrachkaq athun junch'aman chhuqaykunqaku . Chaypitaq ñak'arispa paykunapaq waqananku kanqa , kirunkunatapas k'uturakunqaku . ”
40013051	Jesusqa ajinata tapurirqan : — ¿ Qankunaqa , tukuy kaykunata yuwaywan jap'iqankichischuri ? — Nispa . — Arï — Nispa paykunaqa jaynirqanku .
40013052	Chhikataq Jesusqa ajinata nirqan : — Jayk'aqchus uj Diospaq kamachiyninmanta yachachiq runa janaqpacha qhapaq suyumanta yachaqachkan chhikaqa , uj wasiyuq runaman rijch'akun , imaraykuchus pakakusqankunamantaqa musuqkunatapas jinataq mawk'akunatapas tukuytam jurqumuyta yachan .
40013053	Jesusqa chay imaymana rijch'anachiykunata rimapayayta tukuchapurqan chhikamantaqa puripurqanmi ,
40013054	jinaspataq paypaq jallp'an Nazaret llaqtanman chayapurqan , maypichus judiokunapaq tantakunan wasi chhikapi yachachiyta qallarirqan . Runataq musphaspa ajinata nirqanku : — ¿ Kay runaqa , maypitaq chay tukuy yachasqanta yachaqamunri ? ¿ Imaynatataq chay musphay ruwaykunata ruwanri ?
40013055	¿ Kay runaqa , manachu k'ullu llaqllaq runapaq churin kachkanri ? ¿ Manachu Mariaqa maman kachkanri ? ¿ Manachu Santiagopaq , Josepaq , Simonpaq jinataq Judaspaq wawqin kachkanri ?
40013056	¿ Manachu wawqinkunaqa nuqanchis chawpipi kawsachkankuri ? ¿ Kayqa , maymantataq tukuy kaykunata jurqunri ? — Nispa .
40013057	Ajinamanta payman iyaw niytaqa manam munarqankuchu . Chaywampas Jesusqa paykunaman ajinata nirqan : — Tukuy chhikakunapim uj Diospaq sutimpi willaqtaqa waqaychanku , chaywampas manam kikin jallp'ankaqpi jinataq kikin wasinkaqpiqa waqaychachkankuchu .
40013058	Chaypitaq , manam achkha musphay ruwaykunata ruwamurqanchu , imaraykuchus runakunaqa paypi mana iyawniyuqmi karqanku .
40014001	Galilea suyuta Herodes apaykachachkarqan chhika , payqa Jesusmanta rimaqta uyarirqan ,
40014002	jinaspataq jaywaqninkunaman ajinata nirqan : “ Bawtisaq Juanmi kawsarimpusqa . Chayraykum chay musphay ruwaykuna ruwanapaq atiyniyuq — nispa . ”
40014003	Imaraykuchus Herodesqa Juanta wataykuchispa wisq'aykusqa . Chaytataq Filipo wawqimpaq warmin Herodiasraykum ajinata ruwasqa .
40014004	Imaraykuchus Juanqa Herodesman “ manam wawqiykipaq warminwan kanayki allinchu kachkan ” nispam nisqa .
40014005	Herodestaq Juanta wañuchiytam munarqan , chaywampas runata mancharqan , imaraykuchus tukuy runakunam Juanqa Diospaq sutimpi willaq kasqanta iyaw nirqanku .
40014006	Chaywampas Herodespaq p'unchayachikuynin raymipiqa , Herodiaspaq ususin tukuy chay raymiman wajasqakunapaq ñawpaqimpi tusuq lluqsirqan , chaytaq anchata Herodespaq sunqunman chayaykurqan ,
40014007	chayrayku payqa , imatachus sipasqa mañanman karqan chay qunapaq rimayninta qurqan .
40014008	Chay sipastaq mamampaq simi sat'isqanta uyarispa , Herodesman ajinata nirqan : — Bawtisaq Juanpaq umanta uj chuwapi quway — nispa .
40014009	Chaytaq qhapaq suyu apaykachaq Herodesta llakirichirqan ; chaywampas raymiman wajasqakunapaq ñawpaqimpi rimayninta qusqanraykuqa , sipaspaq mañasqanta qunankupaq kamachirqan .
40014010	Ajinaqa wisq'ana wasimanta Juanpaq umanta ñak'aqamunankupaq kamachirqan ;
40014011	Chhikamantataq uj chuwapi churqataspa chay sipasman qupurqanku , chaytataq payqa mamanman jaywampurqan .
40014012	Juanpaq qatiqninkunataq chayamuspa , ayanta apakupurqanku jinaspataq p'amp'aykumpurqanku ; chhikamantataq Jesusman willaq purirqanku .
40014013	Jesusqa Juanpaq wañupusqanta yachaspaqa , sapallanmi uj yampupataman chimpaspa wajniqman puripurqan . Chaywampas runakunaqa chayta yacharqanku , jinaspataq tukuyniq llaqtakunamanta lluqsimuspa jallp'apataniq ñanta qatimurqanku .
40014014	Yampumanta uraqaspataq , Jesusqa achkha runakuna tantakumuqta rikurqan ; paykunamantataq anchata khuyapayarikurqan , jinaspataq imaymana unqusqakuna apamusqankuta alliyachirqan .
40014015	Ch'isiyt'apuqtintaq , yachaqaq qatiqninkunaqa , payman qayllachakuspa ajinata nirqanku : — Ch'isiñam kapun , kaytaq ch'usaq chhikam . Kay runakunata kacharpayapuy , qaylla ayllukunaman purispa mikhunata rantikumunankupaq — nispa .
40014016	Jesustaq paykunaman ajinata jaynirqan : — Manam puripunanku chanichu kachkanku ; mikhunataqa qankuna quychis — nispa .
40014017	Paykunataq ajinata jaynirqanku : — Phichqa t'ant'awan iskay challwakunallapiwan kapuwanku — nispa .
40014018	Jesustaq paykunaman ajinata nirqan : — Kayman apampuwaychis — nispa .
40014019	Chhikataq tukuy runakunata jach'u pampapi tiyaramunankupaq kamachirqan . Chhikamantataq chay phichqa t'ant'akunata jinataq iskay challwatawan makinwan jap'irqan , jinaspataq janaqpachata qhawkataspa yuspärayta qurqan ajinamanta t'ant'akunata phatmiraspa yachaqaq qatiqninkunaman qurqan , paykunataq tukuy runakunaman ch'iqirachimurqanku .
40014020	Tukuyninku sajsaykunankukama mikhurarqanku , puchuq t'ant'akunata apthapispataq chunka iskayniyuq kanastakunata junt'arachirqanku .
40014021	Chaypi mikhuqkunaqa ñaqa phichqa waranqa qhari runakuna karqanku , warmikunata jinataq wawakunata mana yupaspa .
40014022	Chhikamantataq Jesusqa yachaqaq qatiqninkunata yampupatapi purqaruchirqan , qucha chimpaniqman paymanta ñawpaqta purinankupaq , chhikankamataq payqa runakunata kachawachapuchkarqan .
40014023	Kachawachapurqan chhikamantataq , Jesusqa uj urquniqman chimparqan chaypi sapallan Diosmanta mañakunapaq . Tutayaykuqtintaq pay sapallan chaypi kachkarqan ,
40014024	yampupaq quchapataniqmanta karutaña puripuchkasqa . Wayraqa anchata paykunaniqman wayrarimuspa unuta qhullchuqichichkarqan .
40014025	Qhipantin sut'iytatampuqtintaq Jesusqa qucha chawpi unupatanta paykunaniqman puriykuchkarqan .
40014026	Jayk'aqchus yachaqaq qatiqninkuna unupatanta puriykachachkaqta rikurqanku chhikaqa , anchata mulljakurqanku , jinaspataq manchaywan qaparirqanku : — ¡ Uj qatiqati jamuchkan ! — Nispa .
40014027	Jesustaq paykunaman ajinata nirqan : — ¡ Ama mulljakuychischu ! ¡ Nuqam kani : ama manchaychischu ! — Nispa .
40014028	Chayrayku Pedroqa ajinata jaynirqan : — Tata Jesús , qanchus kanki chhikaqa , qan kachkanki chay chhikaman unupatanta jamunaypaq kamachiway — nispa .
40014029	Jesustaq — Jamuy — nispa payman nirqan . Pedrotaq yampumanta uraqaspa , Jesusqa may chhikapichus kachkarqan chayniqman unupatanta puriykachayta qallarirqan .
40014030	Chaywampas Pedroqa wayrapaq ancha kallpawan wayramuchkaqta yuwaspaqa mulljakupurqanmi ; unuman urmaykuyta qallarispataq , ajinata qaparirqan : ¡ Qhispichiway Tata Jesús ! — Nispa .
40014031	Chhikapachataq Jesusqa usqhayta makinmanta jap'ispa nirqan : — ¡ Ancha pisi iyawniyuq kanki ! ¿ Imamantataq iskayachikunkiri ? — Nispa .
40014032	Yampuman chimpapusqankumantajina , wayraqa thaniripurqan .
40014033	Chhikamantataq yampupi kaqkunaqa Jesuspaq ñawpaqimpi killpiykukuspa ajinata nirqanku : — ¡ Chiqampuni qan Diospaq Churin kanki ! — Nispa .
40014034	Quchamanta ujniq jallp'aman chayaspataq , Genesaret jallp'aniqman chayapurqanku .
40014035	Chay chhikapi kawsakuq runakunataq Jesusman usqhayllatam riqsirqupurqanku , jinaspataq chay tukuy chhikakunapi Jesuspaq chaypi kasqanta yachapurqanku . Pay qayllamantaq unqusqakunata apamurqanku ,
40014036	jinaspa mantillun ch'ullpallantapas llankharinankupaq mañarikurqanku ; jinaspataq tukuy Jesuspaq p'achan llankhariqkunataq alliyasqam kapurqanku .
40015001	Wakin fariseokuna jinataq Diospaq kamachiynin yachachiq runakuna , pikunachus Jerusalén llaqtamanta chayamusqaku , jinaspa Jesusman qayllachakumuspa ajinata tapurirqanku :
40015002	— Yachaqaq qatiqniykikunaqa : ¿ Imamantataq ñawpa machulanchiskunapaq puriyninkumanjina mana uyart'akuq kankuri ? ¿ Imamantataq manaraq mikhuchkaspa maki mayllaqakuna ruwaywan , mana junt'ankuri ? — Nispa .
40015003	Jesustaq ajinata tapurirqan : — Ajina kaqtinqa : Qankunaqa , ¿ qankunapaq munasqaykichismanjina puriyniykichista junt'anaykichispaqqa , imamantataq Diospaq kamachiyninta mana uyart'aq kankichisri ?
40015004	Imaraykuchus Dios ajinata nirqan : ‘ Tataykita , mamaykitawan athumpi kachikuy , ’ ‘ Pichus tatanta jinataq mamantapas qhinchachan chayqa wañunampaq juchanchasqam kanqa ’ — nispa .
40015005	Qankunataq ajinata yachachichkankichis : pipas tatanta jinataq mamanta , ‘ manam yanapariyta atiymanchu , imaraykuchus tukuy kaqniykunataqa Diosmanmi jaywapuni , nispa niyta atinku ’ — nispa nichkankichis ,
40015006	ajinallataq qankunaqa , pichus kayta nin chhikaqa , manañam tatanta jinataq mamantapas yanapayta atinmanchu , nispam nillankichistaq . Ajinaqa , qankunapaq puriyniykichismanjina junt'anapaqqa , Diospaq Kamachiynintaqa manam uyart'achkankichischu .
40015007	¡ Puraj uya runakuna ! Allintam Diospaq sutimpi willaq Isaiasqa qankunamanta ajinata rimarqan .
40015008	“ Kay llaqtaqa simillawan yupaychachkawan , sunquntaq nuqamanta may karupiraq kachkan ,
40015009	mana imapaq allin kaqta yupaychawankichis , qasimanta kamachiykunata rikhurichispa , nuqapaq kamachiyniypas kanman ajinata runakunapaq puriyninta yachachichkankichis . ” — Nispa .
40015010	Chhikamantataq , Jesusqa runakunata wajaspa ajinata nirqan : — Uyariychis jinaspa yuwaywan jap'iqaychis :
40015011	Imachus siminiqta waykuqqa , manam runata qhillichachkanchu . Astawampas imachus simimanta lluqsichkan chaykaqmi runaman qhillichanqa .
40015012	Chhikamantataq , yachaqaq qatiqninkunaqa Jesusman qayllachakumurqanku , jinaspataq ajinata tapurirqanku : — ¿ Chay rimasqaykita uyarispa fariseokunapaq anchata phiñarikusqankuta yachankichuri ? — Nispa .
40015013	Paytaq ajinata jaynirqan : — Mayqin yuratachus janaqpacha Tatayqa mana mallkichkarqan chay yuraqa saphinmantapacha t'irarqusqam kanqa .
40015014	Ajina kachun niychis , imaraykuchus uj ñawsa waj ñawsa masin pusaqkunajinam kanku . Ajinaqa imaynatachus uj ñawsa runaqa waj ñawsa masinta pusaqtinqa , iskayninkum maykaq jutk'umampas urmaykumunqaku .
40015015	Chhikataq , Pedroqa Jesusman ajinata nirqan : — Chay nisqaykita sut'inchawaychis — nispa .
40015016	Jesustaq ajinata jaynirqan : — ¿ Manachu qankunapas kayta yuwaywan jap'iqayta atinkichisri ?
40015017	¿ Manachu yuwaywan jap'iqachkankichis tukuy imapas siminiqta wijsaman waykun , chhikamantataq jawaman lluqsipusqanmantari ?
40015018	Chaywampas simimanta lluqsiqkaqmi runapaq sunqunmantapacha lluqsin ; chaykaqmi runaman qhillichan .
40015019	Imaraykuchus runapaq sunqunmantam mana allin yuwaykunaqa lluqsimun , wañuchiy yuwaykuna , qhari warmi wajkunawan puriykachaspa jucha ruwaykuna , suwakuykuna , llullakuykuna , jinataq mana allin rimaykunawan waqach'akuy yuwaykuna ima .
40015020	Kaykunam runaman qhillichachkan chayqa ; chaywampas makita mana mayllaqakuspa mikhunaqa manam runaman qhillichachkanchu .
40015021	Jesusqa , chaymanta lluqsimpuspaqa , Tiro jinataq Sidón jallp'aniqkunaman puripurqan .
40015022	Chhikamantaq uj Cananea warmi , chayniqmanta lluqsimuspa , ajinata nispa waqach'akuyta qallarirqan : — ¡ Apu Tata , Davidpaq Churin , nuqamanta khuyapayarikuway ! ¡ Ususiymi uj millay saqra supaypaq ancha ñak'arichisqan kachkan ! — Nispa .
40015023	Jesustaq manam imatapas jaynirqanchu . Chhikataq yachaqaq qatiqninkunaqa payman qayllachakuspa ajinata mañarirqanku : — Chay warmita puripuchun niy , imaraykuchus qhipanchista waqach'akuspa jamuchkan — nispa .
40015024	Jesustaq ajinata nispa jaynirqan : — Diosqa Israel llaqtapi chinkasqa uwijakunallata maskaqmi kachamuwan — nispa .
40015025	Chhikamantataq chay warmiqa paypaq ñawpaqimpi ajinata nispa killpiykukurqan : — ¡ Apu Tata , yanapariway ari ! — Nispa .
40015026	Jesustaq ajinata nispa jaynirqan : — Manam allinchu kanman wawakunamanta t'ant'ata qichuqaspa alqukunaman chhuqjaruchinaqa — nispa .
40015027	Chay warmitaq ajinata nirqan : — Arï , Tata ; chaywampas alqukunantinmi wawakunapaq mikhunan chhikamanta jalaqamuq t'una mikhuy puchukunataqa mikhunku — nispa .
40015028	Chhikataq Jesusqa ajinata nirqan : — ¡ Warmi , ancha athunmi iyawniykiqa ! Qampaq munasqaykimanjina ruwakuchun — nispa . Chhikamantapacham ususinqa alliyasqa kapurqan .
40015029	Jesusqa chay chhikamanta Galilea quchaniqman lluqsipurqan ; chhikamantataq uj urquman chimpaspa tiyarikurqan .
40015030	Achkha runakunataq pay kachkarqan chay chhikaman tantakumurqanku , wist'ukunata , ñawsakunata , jup'akunata , tulukunata , jinataq imaymana unqusqakunata apamuspa . Paykunataq Jesuspaq chakin qayllaman churarqanku , jinaspataq pay alliyachirqan ;
40015031	ajinamanta runakunaqa musphalla karqanku chay jup'akuna rimaqta uyarispa , tulukunata alliyachiqta rikuspa , wist'ukunapaq puririsqankumanta , jinataq imaynatachus ñawsakunaqa rikupurqanku chayrayku . Jinaspam Israel llaqtapaq Diosninman yupaycharqanku .
40015032	Jesusqa yachaqaq qatiqninkunata wajaspa paykunaman ajinata nirqan : — Kay runakunamanta khuyapayarikuni , imaraykuchus kimsa p'unchayñam kaypi mana ima mikhusqa nuqawan kachkanku ; mana ima mikhusqataqa manam kacharpayayta munachkanichu , ñankunapi suruqchiwan ama wañunayanankurayku .
40015033	Yachaqaq qatiqninkunataq ajinata jaynirqanku : — ¿ Nuqaykuqa , kay ch'usaq pampapi , maymantataq chay tukuy runakunaman mikhunawan sajsarachinapaq t'ant'ata jurqusaqkuri ? — Nispa .
40015034	Jesustaq paykunaman ajinata tapurirqan : — ¿ Jayk'a t'ant'ataq qankunapaq kanri ? — Nispa . — Qanchis t'ant'a jinataq uj jayk'a challwakunapiwan , nispam jaynirqanku .
40015035	Chhikataq , runakunata pampaman tiyaramunankupaq kamachirqan ,
40015036	makimpi chay qanchis t'ant'akunata jap'ispa Diosman yuspärayta quspataq , phatmiraspataq yachaqaq qatiqninkunaman qurqan , paykunataq runakunaman ch'iqirachimurqanku .
40015037	Tukuyninkum sajsarankama mikhurarqanku ; puchuq t'unakunamantataq , qanchis kanastakuna junt'atam apthapirqanku .
40015038	Pikunachus mikhuchkarqanku chaykunaqa ñaqa tawa waranqa qhari runakunam karqanku , warmikunata , jinataq wawakunata mana yupaspa .
40015039	Jinaspa , Jesusqa chay runakunata kachawachapuspa Magdala nisqa jallp'aniqman yampupataman chimpaspa puripurqan .
40016001	Fariseokuna jinataq saduceokunapiwan Jesús qayllaman chayarqanku , uj sipitamanjina jalaykuchinankupaqtaq , Diosniqmanta jamusqanta yachanapaq uj musphay ruway rikuchinanta mañarqanku .
40016002	Jesustaq paykunaman jaynispa ajinata nirqan : “ Ch'isiyaykuqtinqa qankunaqa ajinatam ninkichis : ‘ Janaqpachaqa pukamarï , allin p'unchaymi kanqa ’ — nispa .
40016003	Qhipantintaq ajinata ninkichis : ‘ Janaqpachaqa pukamarï , ajinapas phuyuykusqamarï , kunan p'unchayqa wayrawan parapiwan jamunqa , ’ — nispa . ‘ ¡ Puraj uya runakuna ! Janaqpachapaq rijch'ayninta allin qhawayta yachankichis chhikaqa ¿ imaynatataq kay p'unchaykunapi nuqapaq ruwasqaykuna Diosniqmanta jamusqanta mana yachankichisri ? ’
40016004	Kay saqra , qhincha jinataq mana iyawniyuq runakunaqa uj musphay ruway rikuyta mañanku ; chaywampas paykunamanqa Jonaspaq rikuchiyninmanta niqtimpas , wajtawanqa manam uj musphay ruwayqa rikuchikuchkanqachu ” — nispa . Jinaspataq paykunata saqirpayaspa puripurqan .
40016005	Jayk'aqchus qucha chimpaniqman puripurqanku chhikaqa , yachaqaq qatiqkunaqa t'ant'a apayta qunqapusqaku .
40016006	Chhikataq Jesusqa ajinata nirqan : — Fariseokunapaq jinataq saduceokunapaq t'amachiqninkunamanta qhawaqarikuychis .
40016007	Yachaqaq qatiqkunataq , paykunapura rimakipanakuspa ajinata tapunakurqanku : — ¡ Manam t'ant'ata apamunchischu ! — Nispa .
40016008	Jesusqa chay rimakipanakusqankuta riparaspaqa ajinata paykunaman nirqan : — ¿ Imamantataq t'ant'ata mana apamunchischu nispa nichkankichisri ? ¡ Ima as chhika iyawniyuqtaq qankuna kankichis !
40016009	¿ Manaraqchu yuwaywan jap'iqachkankichis , jinataq manachu yuwankichis imaynatachus phichqa t'ant'amanta phichqa waranqa runakunaman ch'iqirachisqayta , jinataq jayk'a kanastakunapitaq puchuqkunatapas apthapirqankichis chaytari ?
40016010	¿ Manallataqchu yuwankichis imaynatachus qanchis t'ant'akunamanta tawa waranqa runakunaman ch'iqirachisqayta , jinataq jayk'a kanastakunatataq puchuqkunamantapas apthapirqankichis chaytari ?
40016011	¿ Qankunaqa imaynamantataq mana yuwayakunkichis nuqapaq rimasqaytari ? Manam nuqaqa t'ant'amanta rimachkarqanichu . Fariseokunapaq jinataq saduceokunapaq t'amachiqninmanta yuwaywan jark'aqakuychis — nispa .
40016012	Chhikaraq yachaqaq qatiqninkunaqa Jesuspaq mana t'ant'apaq t'amachiqninmanta rimasqanta , manachayqa fariseokunapaq jinataq saduceokunapaq yachachisqankunamanta yuwaywan jark'aqakunankumanta rimasqanta yuwayakusqaku .
40016013	Jesusqa Filipopaq Cesarean jallp'aniqman chayarqan chhikaqa , yachaqaq qatiqninkunaman ajinata tapurirqan : — ¿ Pitaq runapaq Churin nispataq runakuna ninkuri ? — Nispa .
40016014	Paykunataq ajinata jaynirqanku : — Wakinkunaqa Bawtisaq Juanmi nispam ninku ; wajkunataq Eliasmi ninku , wajkunataq Jeremiasmi manachayqa wakinkunamanta ujkaq Diospaq sutimpi willaqmi nispam nillankutaq — nispa .
40016015	— Qankunaqa , ¿ Pitaq niwankichistaqri ? — Nispa Jesusqa tapurirqan .
40016016	Simón Pedrotaq ajinata jaynirqan : — Qan Mesías kanki , kawsachkaq Diospaq Churin .
40016017	Chhikataq Jesusqa payman ajinata nirqan : — Kusikuyniyuqmi kanki , Jonaspaq churin Simón , imaraykuchus kaytaqa manam runaniqta riqsinkichu , manachayqa janaqpachapi kaq Tataymi willasunki .
40016018	Nuqataq Pedro kasqaykita niyki , kay rumipatapitaq nuqapaq iglesiayta uqharichisaq ; ajinamanta wañuypaq kallpampas manam atipayta atinqachu .
40016019	Janaqpacha qhapaq suyupaq punku wisq'anankunatam qusqayki ; qampaq kaypachapi watasqaykiqa janaqpachapi watasqallataqmi kanqa , jinallataq qampaq kaypachapi paskarasqaykiqa janaqpachapi paskarasqallataqmi kanqa — nispa .
40016020	Chhikamantataq Jesusqa yachaqaq qatiqninkunaman ama pimampas paypaq Mesías kasqanta ninankupaq kamachirqan .
40016021	Jesusqa yachaqaq qatiqninkunaman paypaq Jerusalén llaqtaman purinanmanta sut'inchayta qallarirqan , jinaspataq machulakuna , kurajkaq sacerdotekuna jinataq Diospaq kamachiynin yachachiq runakuna ima payta anchata ñak'arichinankumanta sut'incharqallantaq . Wañuchiwanqaku , chaywampas kimsa p'unchaymantaqa kawsarimusaqmi nispam nirqan .
40016022	Chhikataq Pedroqa wajniqman pusaspa Jesusman ajinata nispa runkhayta qallarirqan . — ¡ Tata ama chaytaqa Dios munachunchu ! ¡ Manam kaytaqa qanman ruwasunkichismanchu ! — Nispa .
40016023	Jesustaq kutirikuspa ajinata Pedroman nirqan : — ¡ Supay , nuqamanta uraqaway , imaraykuchus nuqapaq uj mitk'akuy kanki ! Qanqa manam Diosjinaqa imatapas rikunkichu , manachayqa runakunapaq rikusqanmanjinam rikunki — nispa .
40016024	Chhikamantataq Jesusqa yachaqaq qatiqninkunaman ajinata nirqan : — Mayqinkunachus nuqapaq yachaqaq qatiqniy kayta munanku chhikaqa , qankuna kikinmanta qunqakuychis , chakanaykichista q'ipirikuspataq qatimuwaychis .
40016025	Imaraykuchus mayqimpas kawsaynin qhispichiyta munanqa chayqa , kawsaynintam apt'akunqa , chaywampas pichus kawsayninta nuqarayku jinataq sumaq willaykunarayku apt'akunqa chayqa kawsaytam taripanqa — nispa .
40016026	¿ Ima allintaq runapaq kanman tukuy kaypachata jap'iqanan , kawsayninta apt'akunman chhikari ? ¿ Manachayqa , jayk'atataq runaqa kawsayninrayku qunmanri ? — Nispa .
40016027	Imaraykuchus runapaq Churinqa Tatampaq athun k'anchaynimpi angelninkunawan kuskam jamunqa , chhikamantataq sapa ujman ruwasqankumanjinam qhapaq kayta qunqa .
40016028	Sut'inta niykichis , qankunamanta wakin kaypi kaqkunaqa manaraqmi wañunqakuraqchu , Nuqa runapaq Churin kaypacha apaykachaq jamusaq chay rikunankukamaqa .
40017001	Suqta p'unchayña kapurqan chhikamantataq , Pedrota , Santiagota jinataq wawqin Juantawan Jesusqa sapallankuta pusqarukuspa , uj athun urquniqman puripurqanku .
40017002	Chaypitaq paykunapaq ñawpaqimpi kapuspa , Jesusqa waj rijch'ayniyuq tukupurqan . Uyanqa intijina k'ancharirqan , jinataq p'achampas uj yuraq k'anchaymanjina tukupurqan .
40017003	Chaypitaq Moisesta jinataq Eliastawan Jesuswan rimachkaqta rikurqanku .
40017004	Pedroqa Jesusman ajinata nirqan : — Tata Jesús , ¡ Ima allinchä kaypi kayku ! Munanki chhikaqa kimsa ch'ujllakunata , ujta qampaq , wajtaqa Moisespaq , wajtataq Eliaspaq wasichasaqku — nispa .
40017005	Pedro rimachkaqtintaq uj k'anchachkaq phuyu paykunapataman lluqsimurqan , chay chawpimantataq uj rimay ajinata nispa uyarikumurqan : “ Kaymi munasqa Wawayqa , mayqintachus ajllikuni : payman uyariychis — nispa . ”
40017006	Chayta uyarispataq yachaqaq qatiqninkunaqa , uyanku jallp'a pampaman chayanankama ancha mulljasqa killpiykukurqanku .
40017007	Jesustaq qayllachakuspa paykunaman llankharispa ajinata nirqan : — Sayariychis ; ama manchaychischu — nispa .
40017008	Qhawarirqanku chhikataq , manam pitapas rikupurqankuchu , manachayqa Jesús sapallantam rikurqanku .
40017009	Urquniqmanta uraqamuchkaqtinkutaq , Jesusqa paykunaman ajinata kamachirqan : — Kay rikusqaykichistaqa Nuqa runapaq Churin kawsarimunaykamaqa ama pimampas willankichischu — nispa .
40017010	Chhikataq yachaqaq qatiqkunaqa Jesusman ajinata tapurirqanku : — ¿ Imamantataq Diospaq kamachiyninmanta yachachiq runakunaqa , Eliasqa Mesiasmanta niqtimpas ñawpaqtam jamunqa nispa rimankuri ? — Nispa .
40017011	Jesustaq ajinata jaynirqan : — Eliaspaq ñawpaqta jamunanqa chiqampunim , jinaspataq paymi tukuy imantinta allich'anqa .
40017012	Chaywampas nuqa niykichis , Eliasqa ñawpaqtañam jamurqan , paykunataq manam riqsirqankuchu , manachayqa imachus munasqankuta payman yanjarqanku . Kikillantataqmi Nuqa runapaq Churinqa paykunapaq makimpi ñak'arisaq .
40017013	Chaypachataq yachaqaq qatiqkunaqa , Jesusqa Bawtisaq Juanmanta rimachkasqanta riparakurqanku .
40017014	Jayk'aqchus Jesusqa runakuna kachkarqanku chay chhikaman chayapurqan chhikataq , uj runa Jesusman qayllachakurqan , pay ñawpaqimpi killpiykukuspataq ajinata nirqan :
40017015	— Apu Tata , churiymanta khuyapayarikuy , imaraykuchus t'uku unquy payman purqatan , jinaspataq manchanatam ñak'arin ; may chhikakunaqa unuman jinataq ninaman imam urmaykun .
40017016	Yachaqaq qatiqniykikunaman puskatani , chaywampas paykunaqa manam alliyachiyta atichkankuchu .
40017017	Jesustaq ajinata jaynirqan : — ¡ Ima mana iyawniyuq saqra runakunataq kaykunari ! ¿ Jayk'aqkamataq qankunawan kaypi kasaqri ? ¿ Jayk'aqkamataq qankunata tiyqasisqaykichisri ? Chay waynata kayman apamuychis — nispa .
40017018	Chhikamantataq Jesusqa chay millay saqra supayman k'amiykuspa waynamanta jurqupurqan , chhikamantapacham waynaqa alliyasqa kapurqan .
40017019	Chhikamantataq yachaqaq qatiqninkunaqa Jesuswan waj chhikapi rimaspa ajinata tapurirqanku : — ¿ Nuqaykuqa , imamantataq chay millay saqra supayta mana chhuqarquyta atiykuri ? — Nispa .
40017020	Jesustaq paykunaman ajinata nirqan :
40017022	Galilea suyuniqpi qutupacha puriykachachkaspataq , Jesusqa paykunaman ajinata nirqan : — Nuqa runapaq Churinqa , runakunapaq makinman jap'ichisqam kasaq ,
40017023	jinaspataq paykunaqa wañuchiwanqaku ; chaywampas kimsa p'unchaymantam kawsarimpusaq . Kay willasqanqa paykunaman anchata llakirichirqan .
40017024	Jayk'aqchus Jesusqa yachaqaq qatiqninkunawan Cafarnaúm llaqtaman chayarqanku chhikaqa , Diospaq wasimpaq qulqi apthapiq runakuna Pedroman rikuq purirqanku , jinaspataq ajinata tapurirqanku : — ¿ Qampaq yachachiqniykiqa Diospaq wasimpaq qulqita manachu quchkanri ? — Nispa .
40017025	Pedrotaq — Arï , pay qunmi , — nispa jaynirqan . Pedrotaq wasiman waykupurqan chhikamantataq , ñawpaqta Jesusqa ajinata nispa rimapayarqan : — ¿ Simón , qan imaynatataq yuwankiri ? Kaypacha llaqta apaykachaqkunaqa ¿ pikunamantaq qulqi apthapinankuta mañankuri ? ¿ Paypaq apaykachasqankunamanchu manachayqa puriq runakunamanchu qulqita mañanri ? — Nispa .
40017026	Pedrotaq ajinata jaynirqan : Puriq runakunamanmi qulqitaqa mañan — nispa . Jesustaq ajinata nispam yaparirqan : — Ajinaqa , kikin apaykachasqankunaqa manam imatapas qunankuchu kachkan — nispa .
40017027	Chaywampas , kay qulqi apthapiqkuna ama phiñakunankupaqqa , quchaniqman puriy jinaspataq challwa jap'inaykita chhuqaykumuy . Ñawpaqta kaniykumuq challwapaq aysarqumuy , siminta wisq'aranki , chaypitaq uj qulqitam taripanki . Chay qulqita jap'iy jinaspataq mayqinchus nuqapaq jinataq qampaq qulqi quna junt'ananchispaq kanqa ; chaytataq apay jinaspa qulqi qunanchista qumuy — nispa .
40018001	Yachaqaq qatiqninkunaqa Jesusman qayllachakuspa ajinata tapurirqanku : — ¿ Janaqpacha qhapaq suyupiqa , pitaq kurajkaq kanqari ? — Nispa .
40018002	Jesustaq uj qhari wawata paykuna chawpiman churarqan ,
40018003	jinaspataq ajinata nirqan : — Sut'inta niykichis , qankunachus mana kay wawamanjina tukuchkankichis chhikaqa , manam janaqpacha qhapaq suyuman waykuchkankichischu .
40018004	Pikunachus kay wawamanjina tukun jinataq llamp'u sunquyuqqa , chaykunam janaqpacha qhapaq suyupi kurajkaqmanta riqsisqaqa .
40018005	Jinallataq pichus kay wawatajina nuqapaq sutiypi jap'iqan chhikaqa , nuqatam jap'iqawan .
40018006	“ Mayqinchus kay uj juch'uy nuqaman iyaw niq wawaykunata juchaman urmachinman chaymanqa , allinraqmi kanman uj athun piqana marana rumiwan kunkanmanta wataykuspa mama quchaman chhuqaykunankuqa .
40018007	¡ Ancha mana allinmi kaypacha runakunapaq juchaman urmachiykuna kasqanqa ! Chayqa kanampunim , chaywampas ¡ Imalla kachkanqa pi runachus wakinkunaman juchaman urmachichkan chaykaqpaqqa ! ”
40018008	“ Chayrayku , makiykichus manachayqa chakiykichus juchaman urmaykuchisunki chhikaqa , khuchuqakuy jinaspa qanmanta karuniqman chhuqay ; allinraqmi kanman muthu makiyuq jinataq muthu chakiyuq kawsayman waykunaykiqa , iskaynin makiyuq jinataq iskaynin chakiyuq wiñaypaq lawrachkaq ninaman chhuqaykusqa kanaykimanta niqtimpasqa .
40018009	Ñawiykichus juchaman urmaykuchisunki chhikaqa , jurqurakuy jinaspa qanmanta karuniqman chhuqay ; allinraqmi kanman ch'ulla ñawiyuq kawsayman waykunaykiqa , iskay ñawiyuq wiñaypaq lawrachkaq ninaman chhuqaykusqa kanaykimanta niqtimpasqa . ”
40018010	“ Kay juch'uykunamanta mayqintapas ama juch'uychaychischu . Imaraykuchus nuqa niykichis , janaqpachapiqa paykunapaq angelninkunaqa Tataypaq ñawpaqimpipunim kachkanku ,
40018011	imaraykuchus Nuqa runapaq Churinqa , chinkasqa kaqkunata qhispichiqmi jamuni . ”
40018012	“ ¿ Kaymanta imatataq niwaqchisri ? Uj runachus pachaj uwijayuq kanman jinaspa ujkaq chinkawachapunman chhikaqa , ¿ isqun chunka isqunniyuq uwijakunata urquniqpi saqirpayaspa manachu chay k'ita uwijata maskaq purichkanmanri ?
40018013	Chinkasqa uwijata taripaspataq , chay runaqa anchatam kusikunqa , wakin isqun chunka isqunniyuq mana chinkasqa uwijakunamanta niqtimpas .
40018014	Ajinallataqmi , janaqpachapi kachkan chay Tataykichisqa kay juch'uykunapaq chinkanankuta mana munanchu . ”
40018015	“ Wawqiykichu uj mana allinta ruwasunki chhikaqa , paywan sapallampi rimanariy , jinaspa mana allin ruwasqanta riqsichimuy . Uyart'asunki chhikaqa , wawqiykiwan sumaqpim kawsakupunki .
40018016	Mana uyart'asunki chhikataq , ujta , iskay manachayqa ujtawampas wajay , jinaspa paywan rimaq puriy , ima rimasqaykitapas iskayniyuq manachayqa kimsayuqpas uyarinankupaq ajinamanta paykunapas yachanallankupaqtaq .
40018017	Paykunamampas mana uyart'anqa chhikaqa , Iglesiaman willay ; chaywampas mana uyart'akupuqtinqa , mana Diosman iyaw niq runapas manachayqa Roma llaqtapaq qulqi apthapiq runapas kachkanman ajinata rikupunki . ”
40018018	Sut'inta niykichis , imatachus kaypachapi wataykunkichis chayqa , janaqpachapiqa watasqallataqmi kanqa , jinallataq imatachus kaypachapi paskarankichis chayqa , janaqpachapi paskarasqallataqmi kanqa .
40018019	“ Kayta niykichis : Qankunamanta iskayniyuqchu kaypachapi Diosman imatapas mañanapaq rimanarikuspa mañankichis chhikaqa , janaqpachapi kachkaq Tatayqa qusunkichismi .
40018020	May chhikapichus iskayniyuq manachayqa kimsayuqpas sutiypi tantakunku , chay chawpipim nuqa kachkani . ”
40018021	Chhikataq Pedroqa purispa ajinata Jesusman tapurirqan : — Apu Tata , wawqiychus ima mana allinta ruwawanqa chhikaqa , ¿ jayk'a kutitaq pampachanayri ? ¿ Qanchis kutikamachu ? — Nispa .
40018022	Jesustaq ajinata jaynirqan : — Manam qanchis kuti pampachanaykita mañachkaykichu , manachayqa qanchischunka kuti qanchistam pampachanayki , nispam niyki — nispa .
40018023	“ Chayrayku , uj qhapaq suyu apaykachaq , jaywaqninkunawan kaqninkunata yupthapiyta munanman ajinamanmi janaqpacha qhapaq suyuwanqa ruwakun .
40018024	Chayta ruwachkaqtintaq , uj achkha waranqa waranqa manuyuq jaywaqnin runata payman puskatarqanku .
40018025	Chay jaywaqnin runapaq mana imawampas manun junt'anapaq kachkaqtin , qhapaq suyu apaykachaqqa tukuy imanta , payta , warminta , jinataq wawankunatawan ima ranqarqumunankupaq kamachirqan , ajinamanta manun junt'asqa kapunampaq .
40018026	Chay runataq qhapaq suyu apaykachaqpaq ñawpaqimpi killpiykukuspa ajinata mañarikurqan : ‘ Tata suyariway , chhikamantam tukuyninta junt'apusqayki , ’ nispa .
40018027	Qhapaq suyu apaykachaqnintaq paymanta khuyapayarikurqanmi ; ajinaqa manunkunamanta pampachaspa puripunampaq kacharipurqan . ”
40018028	“ Chaymanta lluqsimpuspataq , chay jaywaq runaqa , uj paypaq jaywaq masinwan tinkurqan , pichus uj as chhika qulqi manun karqan . Paytataq kunkanmanta jap'iykuspa sipirquyta qallarirqan : ‘ ¡ Kunan pacha manuykita junt'apuway ! ’ — Nispa .
40018029	Jaywaq masintaq paypaq ñawpaqimpi killpiykukuspa ajinata mañarikurqan : ‘ Suyariway chhikamantaqa tukuynintam junt'apusqayki , ’ nispa .
40018030	Paytaq manam uyariyta munarqanchu , manachayqa tukuy manun junt'anankamaqa uj wisq'ana wasiman wisq'aykuchirqan .
40018031	Kay ruwasqantaq wakin jaywaq masinkunapaq sunqunkuta anchatapunim nanarichirqan , chayraykum paykunaqa chay ruwasqanmanta qhapaq suyu apaykachaqman willaq purirqanku .
40018032	Chhikataq qhapaq suyu apaykachaqqa payta wajachispa , ajinata nirqan : ‘ ¡ Saqra runa ! Tukuy manuykitam mañarikusqaykirayku pampachayki .
40018033	Qantaq , imaynatachus nuqa qanmanta khuyapayarikuni , ajinallatataqmi jaywaq masiykimanta khuyapayarikunayki karqan ’ — nispa .
40018034	Chaytukuytapuni phiñarikupuspataq , qhapaq suyu apaykachaqqa tukuy manunta junt'anankama khirjamunankupaq kamachirqan . ”
40018035	— Qankunachus wawqimasiykichista tukuy sunquwan mana pampachankichis chhikaqa , kikillantataqmi janaqpachapi kaq Tatayqa qankunawan ruwanqa .
40019001	Jesusqa Galilea suyumanta puripurqan , jinaspataq Jordán mayumanta inti lluqsimuyniq Judea suyuman chayarqan .
40019002	Achkha runakuna Jesusta qatirqanku , chaypitaq unqusqakunata alliyachirqan .
40019003	Wakin fariseokunataq Jesusman qayllachakuspa , sipitamanjina jalaykuchinapaq pantachiyta munaspa payman ajinata tapurirqanku : — ¿ Ima kaqtimpas , qharipaq warmin wijch'unanqa atikunmanchuri ? — Nispa .
40019004	Jesustaq paykunaman ajinata jaynirqan : — ¿ Qallariypi pichus ‘ qhari warmita ruwarqan ’ chayta manachu qankunaqa Qilqasqakunapi ñawirirqankichisri ? — Nispa .
40019005	Jinaspataq ajinata nirqan : ‘ Chayrayku , qhariqa tatanta jinataq mamantawan saqinqa warminwan ujlla kapunankupaq , iskayninkutaq uj runamanjinallam tukupunqaku . ’
40019006	Ajinaqa manañam iskayñachu kapunku , manachayqa uj sapallamanmi tukupunku . Ajinaqa Diospaq qhariwarmita ujman tukuchisqantaqa , manam pi runapas wijch'unachiyta atinkumanchu — nispa .
40019007	Paykunataq ajinata tapurirqanku : — ¿ Ajinaqa , imamantataq Moisesqa uj wijch'unakuna qilqasqa llaqata warmiman quspa kachawachapunam nispa kamachirqanri ? — Nispa .
40019008	Jesustaq paykunaman ajinata nirqan : — Moisesqa wijch'unakuyqa atikunmi nispam nisunkichis , qankunapaq pisi sunqu kasqaykichisrayku ; chaywampas qallariypiqa manam chayqa ajinachu kachkarqan .
40019009	Nuqataq niykichis , pichus warminta mana wajwan puriykachachkaqtin mana juchayuqta wijch'un , jinaspa waj warmiwan runachakupun chhikaqa , millay khuchi juchatam chay qhariqa ruwan — nispa .
40019010	Yachaqaq qatiqninkunataq payman ajinata nirqanku : — Ajinaqa , kaychus qharipaq warminwan ajina kanan chhikaqa , runachakunaqa manam allinchu kachkanqä — nispa .
40019011	Jesustaq paykunaman ajinata jaynirqan : — Manam tukuyninku kaytaqa yuwaywan jap'iqachkankumanchu , manachayqa pikunamanchus Diosqa yuwayta qun chaykunallam jap'iqankuman .
40019012	Runakunapaqqa imaymana yuwaykunam mana runachakunankupaq kan : ujkunaqa , wawamantapacham runachakunapaq mana atiyniyuq paqarinku , wakinkunamantaq runakunallataq mana atiyniyuqta tukuchipunku , wajkunataq janaqpacha qhapaq suyurayku mana atiyniyuqjina kawsanku . Pichus kayta yuwaywan jap'iqan chayqa , sumaqta jap'iqachun .
40019013	Wawakunata Jesús qayllaman paypaq makinwan uña umankunamanta llankharispa Diosman paykunamanta mañapunampaq puskatarqanku ; chaywampas yachaqaq qatiqkunaqa , chay puskataqkunaman k'amiyta qallarirqanku .
40019014	Chhikataq Jesusqa ajinata nirqan : — Chay wawakuna nuqaman chimpamuqta ama jark'aychischu , imaraykuchus Diospaq qhapaq suyunqa kay wawakunajina kaqkunapaqmi — nispa .
40019015	Wawakunapaq uña umankunapi makinta churqatarqan , jinaspataq chay chhikamanta puripurqan .
40019016	Uj wayna Jesusman rikuq purispa ajinata tapurikurqan : — Yachachiq , ¿ Wiñay kawsay taripanaypaq , ima allin ruwaytataq ruwanay kanmanri ? — Nispa .
40019017	Jesustaq payman ajinata jaynirqan : — ¿ Imamantataq imachus allin kachkan chaymanta tapuriwankiri ? Uj sapallam allinqa kan . Chaywampas , kawsayman waykuyta munanki chhikaqa , kamachiykunatam junt'anayki .
40019018	Waynataq — ¿ Mayqinkunatataq junt'anayri ? — Nispa tapurikurqan . Jesustaq ajinata payman nirqan : — ‘ Ama wañuchiychu , ama millay khuchi juchakunata ruwaychu , ama suwakuychu , ama waj runakunajawapi mana allinman chayachinapaq llulla rimaykunata rimaychu ,
40019019	tataykita mamaykitawan athumpi kachiy , jinataq runa masiykita qan kikimpas kanman ajinata munakuy , ’ nispa .
40019020	— Tukuy chaykunata junt'apuniñam , ¿ Imawanraqtaq junt'anay kanmanri ? — Nispa waynaqa nirqan .
40019021	Jesustaq payman ajinata jaynirqan : — Chiqan runa kayta munanki chhikaqa , puriy jinaspataq kaqniykikunata ranqaramuy , chhikamantataq mana imayuq wajcha runakunaman qumpuy . Ajinamanta janaqpachapi tukuy imayuq qhapaq kaqniykikuna kanampaq . Chhikamantataq jamuspa nuqaman qatimuway — nispa .
40019022	Chayta uyarispataq waynaqa , llakisqam puripurqan , imaraykuchus payqa ancha qhapaq runam karqan .
40019023	Chhikataq Jesusqa yachaqaq qatiqninkunaman ajinata nirqan : — “ Sut'inta niykichis , imaraykuchus uj qhapaq runapaq janaqpacha qhapaq suyuman waykunanqa ancha kallpam kanqa .
40019024	Ujtawampas nisqallaykichis , astawan jasallaraqmi kanman uj kamilluqa yawripaq ñawinniqta ujniqman lluqsinanqa , Diospaq qhapaq suyumpi uj qhapaq runapaq waykunanmanta niqtimpasqa ” nispa .
40019025	Chayta uyarispataq , yachaqaq qatiqninkunaqa , astawanraqmi musphararqanku , jinaspataq ajinata nirqanku : — Chhikaqa , ¿ pitaq qhispichikuyta atinqari ? — Nispa .
40019026	Jesustaq paykunaman qhawkataspa ajinata jaynirqan : — Kayqa runapaq manam atikunchu , chaywampas Diospaqqa imapas atikullanmi — nispa .
40019027	Chhikataq Pedroqa ajinata nirqan : — Nuqaykuqa tukuy ima kaqniykunata saqirpayamuyku jinaspa qanman qatiykichis ¿ Imatataq jap'iqasaqkuri ? — Nispa .
40019028	Jesustaq paykunaman ajinata jaynirqan : — Sut'inta niykichis , jayk'aqchus tukuy imapas musuqmanta ruwakupunqa chhikapacha : Jayk'aqchus Nuqa runapaq Churin sumaq k'anchayniypi atiyniywan tiyanaypi tiyaykurikupusaq chhikaqa , qankuna nuqaman qatiqniykunaqa chunka iskayniyuq Israel suyupi kaq llaqtakunaman juchanchanapaqmi athun tiyanakunapi tiyarikupunkichis .
40019029	Jinallataq tukuy pikunachus , wawqinta , pananta , tatanta , mamanta , wawankunata , ichapas chajranankunata nuqarayku saqirpayarqanku , chaykunaqa pachaj kutitaraq chaymanta niqtimpas jap'iqanqaku , jinallataq wiñay kawsaytapas jap'iqallanqakutaqmi .
40019030	Chaywampas achkhayuq kunan p'unchaykuna kurajkaq kachkanku chaykunaqa achkhayuqmi qhipapi kapunqaku ; jinallataq pikunachus kunan p'unchaypi achkhayuq qhipapi kachkanku chaykunaqa kurajkaq kapullanqakutaq — nispa .
40020001	“ Janaqpacha qhapaq suyuqa uj chajrayuq runaman rijch'akun , pichus qhipantin ancha tutapaqariymanta uvas chajran llank'achinapaq llank'aqkunata mink'aq lluqsirqan .
40020002	Paykunawantaq uj p'unchay kallpasqamanta qunampaq rimanarirqan , jinaspataq uvas chajranman llank'amunankupaq kachapurqan .
40020003	Chay kikin p'unchaytaq ñaqa ñawpaq akullipacha , wajmanta lluqsirqan , jinaspa wakinkunata llaqtakanchapi qasi tiyarachkaqta rikurqan .
40020004	Paykunamantaq ajinata nirqan : ‘ Qankunapas uvas chajrayman llank'aq purillaychistaq , jinaspataq kallpasqaykichismanjina chiqan kachkan chaytam qusqaykichis — nispa . ’ Paykunataq llank'aq purirqanku .
40020005	Chajrayuqqa wajmanta chawpi p'unchay , jinataq ch'isi akulli pachapas lluqsispa , kikillantataq ruwarqan .
40020006	Ch'isiyaykupuqtintaq , puripunapaq ñaqa apthapikuna chhika pacha wajmanta llaqtakanchaniqman purispa , waj qasi tiyarachkaq runakunata taripallarqantaqmi , jinaspataq ajinata paykunaman tapurirqan : ‘ ¿ Imamantataq qankunaqa tutamantapacha kunankama mana llank'aspa qasi tiyarachkankichisri ? — Nispa . ’
40020007	Paykunataq ajinata jaynirqanku : ‘ Manam pipas nuqaykuta mink'akuchkawankuchu , chayraykum qasilla tiyarakuchkayku — nispa . ’ Chajrayuqtaq paykunaman ajinata nirqan : ‘ Qankunapas , uvas chajrayman llank'aq purillaychistaq , ’ nispa . ”
40020008	“ Tutayaykupuqtintaq , chajrayuqqa ajinata llank'achiq runaman nirqan : ‘ Tukuy llank'aqkunata wajay , jinaspataq qhipa waykuqkunamanta qallarispa ñawpaq waykuqkunaman tukuchaspa kallpasqankunamanta qupuy — nispa . ’
40020009	Chaypitaq pikunachus qhipata ch'isiyaykupuqtinña llank'aq waykuchkarqanku chaykuna llank'achiqman chimparqanku , jinaspataq uj p'unchay junt'asqa kallpasqamantam jap'iqarqanku .
40020010	Tutamantapacha ñawpaqta waykuq llank'aqkunapaq chimpananku kapurqan chhikataq , uj p'unchay kallpasqamanta niqtimpas astawan achkhatachä jap'iqasun nispa yuwachkarqanku ; chaywampas sapa ujninku kikin uj p'unchay kallpasqallamanta jap'iqapurqanku .
40020011	Chayta jap'iqaspataq chajrayuqpaq ajinata nispa thuthukuyta qallarirqanku :
40020012	‘ Nuqaykuqa tutamantapacha ch'isiyaykunankama chay tukuy ruphaypi llank'ayku ; kaykunataq ch'isi chayamuspa uj chhikapachallata llank'arinku , chaywampas nuqaykuwan kikintapas kallpankuman ajinatam qanqa paykunaman kallpasqankunamanta quchkanki , ’ nispa .
40020013	Chajrayuqtaq ujkaqman ajinata jaynirqan : ‘ Wawqimasiy , ima mana allintapas manam ruwachkaykichu . ¿ Manachu qanwan uj p'unchay kallpasqamanta qunapaq rimachkarqanchisri ?
40020014	Ajinaqa , chay kallpasqaykimanta jap'iqaspa puripuy . Nuqachus kay qhipa waykumuqman qanmanjina kikinta quyta munani chhikaqa ,
40020015	nuqapaq munayniymi qulqiywan ima ruwakunaypasqa . ¿ Manachayqa nuqapaq sumaq sunquyuq kasqaymantachu icha chhiqnikuchkankiri ? ’ — Nispa . ”
40020016	“ Ajinaqa , pikunachus kunan p'unchay qhipapi kachkanku , chaykunam ñawpaqpi kanqaku ; jinallataq , pikunachus kunan p'unchay ñawpaqpi kachkanku chaykunaqa qhipapim kapullanqakutaq . ”
40020017	Jerusalén llaqtaman purichkaspataq , Jesusqa chunka iskayniyuq yachaqaq qatiqninkunata wajniqman wajaspa ajinata nirqan :
40020018	— Qankunapaq rikusqaykichismanjina , kunanqa Jerusalén llaqtaman chimpachkanchis , maypichus Nuqa runapaq Churinqa , kurajkaq sacerdotekunaman jinataq Diospaq kamachiynin yachachiq runakunaman puskatasqa kasaq , pikunachus wañunaypaq juchanchawanqaku ,
40020019	jinaspataq nuqamanta asikunankupaq , maqjanawankupaq jinataq chakataykunawankupaq puriq runakunaman puskatawanqaku ; chaywampas nuqaqa kimsa p'unchaymantam kawsarimpusaq .
40020020	Zebedeopaq churinkunapaq maman ; Santiago , jinataq Juan wawankunata pusarikuspa Jesusman qayllachakurqan , jinaspataq ñawpaqimpi mañarikunapaq killpiykukurqan .
40020021	Jesustaq payman ajinata tapurirqan : — ¿ Imatataq munankiri ? — Nispa . Paytaq ajinata jaynirqan : — Qhapaq suyuykipiqa ujkaq churiyta pañaniqniykipi , ujkaqtataq lluq'iniqniykipi tiyarikunankupaq kamachiy — nispa .
40020022	Jesustaq ajinata jaynirqan : — Qankunaqa manam mañasqaykichista yachachkankichischu . ¿ Nuqajina ñak'arinapaq jinataq ima tukuy mana allinkuna nuqawan ruwakuchkanqa , chaypaq wakichasqachu kankichisri ? — Nispa . Paykunataq ajinata nirqanku : — Wakichisqam kayku — nispa .
40020023	Jesustaq paykunaman ajinata jaynirqan : — Qankunaqa nuqajinallataqmi anchata ñak'arinkichis , chaywampas pichus nuqapaq pañaniqniypi jinataq lluq'iniqniypi tiyarikunankuqa manam nuqapaq qunaychu kachkan , manachayqa pikunapaqchus Tatayqa wakichachkan chayman qusqam chayqa kanqa .
40020024	Jayk'aqchus wakin chunkayuq yachaqaq qatiqkuna chayta uyarirqanku chhikaqa , chay iskaynin wawqimasintinkunapaq anchatam phiñarikupurqanku .
40020025	Jesustaq paykunata wajarispa ajinata nirqan : — Qankuna allinta yachankichis , imaynachus kaypachapiqa llaqta jinataq suyukunata apaykachaqkunaqa , munayninkumanjina imatapas ruwaspa runakunajawapi manchay atiyninkuwan tiyaykukunku . Jinataq kurajkaqkunaqa atiyniyuq kasqanta runakunapaq ñawpaqimpi rikhurichinku .
40020026	Chaywampas qankuna chawpipiqa manam ajina kananchu . Astawampas wajniqmantam kanan . Qankuna chawpimanta pichus kurajkaq kayta munan chhikaqa , wakinkunamanmi jaywananqa ;
40020027	jinataq pichus ñawpaqpi kayta munan chayqa , wakinkunapaq jaywaqninman tukt'aspam paykunaman jaywanallantaq .
40020028	Imaraykuchus ajinallataqmi Nuqa runapaq Churimpas mana kaypachaman jaywachikuqchu jamuni , manachayqa tukuy runakunaman jaywanapaq jinallataq paykunarayku kawsayniyta qunapaqmi kaypachaman jamuni — nispa .
40020029	Paykunaqa Jericó llaqtamanta lluqsimuchkarqanku chhikataq , achkha runakunam Jesusman qatimurqanku .
40020030	Iskay ñawsakuna ñanjawapi tiyarachkarqanku , Jesuspaq chayniqman purisqanta uyarispataq , ajinata waqach'akurqanku : — ¡ Apu Tata , Davidpaq Churin , nuqaykumanta khuyapayarikuy ! — Nispa .
40020031	Runakunataq ama waqach'akunankupaq k'amiyta qallarirqanku , paykunataq astawan kallpawanraq waqach'akurqanku : — ¡ Apu Tata , Davidpaq Churin , nuqaykumanta khuyapayarikuy ! — Nispa .
40020032	Chaymanta Jesusqa purichkaspa sayt'arqan , chay iskay ñawsakunata wajaspataq ajinata tapurirqan : — ¿ Imatataq qankunapaq ruwanayta munankichisri ? — Nispa .
40020033	Paykunataq ajinata jaynirqanku : — Apu Tata , wajmanta qhawatatayta munayku — nispa .
40020034	Jesustaq paykunamanta khuyapayarikuspa , ñawinkunamanta llankharirqan . Chay kikin pachapitaq chay ñawsakunaqa qhawatataspa Jesusman qatipurqanku .
40021001	Jayk'aqchus Jerusalén llaqta qayllapi kapurqanku , jinaspataq Betfageniq Olivos nisqa urquniqman chayarqanku chhika , Jesusqa iskayniyuq yachaqaq qatiqninkunata kacharqan ,
40021002	ajinata nispa : — Chimpapi rikhurimuchkan chayniq juch'uy aylluman puriychis . Chaypitaq uj uñayuq china asnuta uñanwan kuska watasqa kachkaqta taripankichis . Chaytataq paskaramuspa aysaripumuwaychis .
40021003	Pipas imata nisunkichis chhikaqa , Tata kay asnuta munachkan , chhikamantam kutichimpusunki ninkichismi — nispa .
40021004	Kaytaq ruwakurqan imaynatachus Diospaq sutimpi willaq qilqachkarqan ajinaman junt'akunampaq :
40021005	“ Sión llaqtaman niychis : Qhawariy , uj asnujawapi tiyqatasqa qhapaq suyu apaykachaqniyki sumaq llamp'u sunquyuq qanman jamuchkan , uj uña asnupi , q'ipi apaykachaq uywapaq uñanjawapi . ”
40021006	Yachaqaq qatiqkunataq imaynatachus Jesuspaq nisqanmanjina purispa ruwamurqanku .
40021007	Uñantinta chay asnuta aysaspataq , mantillunkunawan llijllaykuchirqanku jinaspa Jesusqa chay pataman tiyqatapurqan .
40021008	Chaypitaq achkha runakuna karqanku , wakinkunaqa mantillunkunata , wajkunataq sach'akunamanta ñañu q'umir ch'ampakunata p'ataqamuspa ñan pampaman mast'ararqanku .
40021009	Ñawpaqta , jinataq qhipanmanta puriqkunaqa ajinata waqach'akuspa purirqanku : — ¡ Jallalla qhapaq suyu apaykachaq Davidpaq Churin ! ¡ Kusikuyniyuqmi pichus Apu Dios Tatapaq sutimpi jamuchkan chayqa ! ¡ Jallalla janaqkunapi ! — Nispa .
40021010	Jayk'aqchus Jesusqa Jerusalén llaqtaman waykurqan chhikaqa , tukuy llaqtapi kawsaqkuna piturakurqanku , ajinamanta achkhayuq ajinata nispa tapunakuchkarqanku : — ¿ Pitaq kayri ? — Nispa .
40021011	Runakunataq ajinata jaynirqanku : — Galilea suyupi kaq Nazaret llaqtapi tiyaq Diospaq sutimpi willaq Jesusmi — nispa .
40021012	Jesusqa Diospaq wasinman waykurqan , chaypitaq ranqaqkunata jinataq rantikuqkunata tukuyninkuta chay ukhumanta qatirqumurqan . Qulqi chhalaqkunapaq jinataq urpikuna ranqaqkunapaq qhatunkunata tijramuspa chhuqaramurqan .
40021013	Chhikamantataq paykunaman ajinata nirqan : — Qilqasqakunapiqa ajinatam nin : ‘ Wasiyqa Diosmanta mañakuna wasim kanqa , ’ chaywampas qankunaqa suwakunapaq jutk'unmanmi kay wasimanta tukuchisqankichis — nispa .
40021014	Diospaq wasimpi Jesús kachkaqtintaq , ñawsa jinataq wist'u runakuna payman qayllachakumurqanku , paytaq paykunata alliyachirqan .
40021015	Kurajkaq sacerdotekuna jinataq Diospaq kamachiynin yachachiqkuna chay musphay ruwaykunata ruwaqta rikuspa , jinataq wawakunapaq Diospaq wasin ukhupi ¡ Jallalla qhapaq suyu apaykachaq Davidpaq Churin ! Nispa , ch'aqwarachkaqta uyarirqanku chhikataq phiñarikuspa
40021016	Jesusman ajinata nirqanku : — ¿ Chaykunapaq rimasqanta uyarinkichu ? — Nispa . Jesustaq paykunaman ajinata jaynirqan : — Arï , uyarinim . Chaywampas ¿ kayjawamanta Qilqasqakunapi rimasqanmantaqa manachu qankuna ñawirirqankichisri ? Chaypiqa ajinatam nin : ‘ Juch'uy wawakunapaq jinataq ñuñuchkaqkunapaq siminmanta lluqsiq takiykunapim kallpaykita tiyaykuchirqanki . ’
40021017	Chhikamantataq paykunata saqispa , Betania llaqtaman puripurqan , maypichus chay tuta puñumurqan .
40021018	Qhipantin tutamantataq , llaqtaman kutirimuspa Jesusqa mikhuymanta yariqachikurqan .
40021019	Ñanjawapitaq uj higo sach'ata rikurqan , chayman qayllachakuspataq llaqankunallatam rikurqan . Chhikataq chay higo sach'aman ajinata nirqan : — ¡ Jayk'aqpas wajmantaqa amapuni uriychu ! — Nispa . Chhikapachataq chay higo sach'aqa ch'akirqupurqan .
40021020	Chayta rikuspataq yachaqaq qatiqkunaqa musphalla qhiparapurqanku , jinaspataq Jesusman ajinata tapurirqanku : — ¿ Imaynataq kay higo sach'aqa chhikapacha ch'akirqupunri ? — Nispa .
40021021	Jesustaq ajinata jaynirqan : — Sut'inta niykichis , qankunachus iyawniyuq kawaqchis mana iskayakuq chhikaqa , manam kay higo sach'awan ruwasqallaytachu ruwawaqchis , manachayqa kay urqutachus : ‘ Chay chhikamanta kuyuriy jinaspa quchaman lluqllaykuy ’ niwaqchis chhikaqa , ajinatam ruwakunman .
40021022	Kikillantataqmi imatachus Diosmanta tukuy iyawniykichiswan qankuna mañakunkichis chhikaqa jap'iqankichis .
40021023	Jesusqa Diospaq wasinman waykurqan . Chaypi yachachispa kachkaqtintaq , kurajkaq sacerdotekuna jinataq judiokunapaq machulankunapiwan , ajinata tapurispa payman qayllachakurqanku : — ¿ Ima atiywantaq kayta ruwankiri ? ¿ Pitaq kay atiyta qusunkiri ? — Nispa .
40021024	Jesustaq paykunaman ajinata jaynirqan : — Qankunamanqa nuqa tapurillasqaykichistaqmi : ¿ Pitaq Juanta bawtisanampaq kachamunri , Dioschu , manachayqa runakunachu ichä ? — Nispa .
40021025	Qankunachus kayta jayniwankichis chhikaqa , ima atiywantaq nuqa kaykunata ruwani chaytaqa nillasqaykichistaqmi — nispa . Paykunapurataq ajinata ch'aqwayta qallarirqanku : “ Diosmi kachamun nisun chhikaqa : ‘ ¿ Imamantataq payman mana iyaw nirqankichisri ? Nispachariqa niwasunqa , ’ — nispa .
40021026	Runakunata manchasqanchisraykuqa , manallataqmi runakunam kachamun nispa nichuwanchu , imaraykuchus tukuyninkum Bawtisaq Juanpaq Diospaq sutimpi willaq kasqanta iyaw nirqanku ” — nispam ch'aqwarachkarqanku .
40021027	Ajinaqa Jesusman kayta jaynirqanku : — Manam yachaykuchu — nispa . Chhikataq Jesusqa paykunaman ajinata jaynirqan : — Ajinaqa nuqapas manallataqmi ima atiywantaq kaykunata ruwani chaytaqa nichkasqaykichischu — nispa .
40021028	Jesusqa kurajkaq sacerdotekunaman jinataq judiokunapaq machulankunaman ima ajinata tapurirqan : — ¿ Imaninkichistaq kayjawamantari ? Uj runa iskay churiyuq karqan , jinaspataq ujkaqman ajinata nirqan : ‘ Waway , kunan p'unchay chajrayman llank'aq puriy — nispa . ’
40021029	Churintaq ajinata jaynirqan : ‘ ¡ Manam puriyta munanichu ! — Nispa . ’ Chaywampas yuwatatarikuspa , llank'aq purirqan .
40021030	Chhikamantataq chay tatanqa ujkaqman qayllachakuspa kikinta nirqallantaq . Kaytaq ajinata jaynirqan : ‘ Arï tata , purisaqmi , nispa ’ chaywampas manam llank'aq purirqanchu .
40021031	¿ Chay iskayninkumanta , mayqintaq tatampaq munasqanta ruwarqanri ? — Ñawpaqkaq — nispa tukuyninku jaynirqanku . Jesustaq paykunaman ajinata nirqan : — Sut'inta niykichis , Roma llaqtapaq qulqi apthapiq runakunapas , jinataq achkha qharikunawan puriykachaq warmikunapas qankunamanta niqtimpas ñawpaqtaraqmi janaqpacha qhapaq suyuman waykunqaku .
40021032	Imaraykuchus Bawtisaq Juanqa , qankunaman chiqan kawsay ñanta yachachiqmi jamurqan , qankunataq manam payman iyaw nirqankichischu ; chay qulqi apthapiq runakunakaqmi jinataq achkha qharikunawan puriykachaq warmikunapiwan iyaw nirqanku . Chaywampas qankunaqa , chaykunata rikuchkaspas manam juchaykichismanta qunqaspa iyaw niyta munarqankichischu .
40021033	“ Waj rijch'anachiyta uyariychis : Uj runa chajranampi uvata mallkiykurqan , chaytataq muyuriyta qinchaykurqan ; vino ruwanapaq uj quwuñatapas wakichallarqantaqmi , jinaspataq uj athun pirqapatapi chajra qhawanapaq ch'ujllata ruwarqan . Chhikamantataq uj llank'aq runakunaman chay chajranata wakiypi quspa karuniqman puripurqan .
40021034	Apthapina p'unchay chayampuqtintaq , chajrayuq runaqa uywasqan runakunata chay llank'aqkunamanta imachus paypaq tupaqin kachkarqan chay mañamunankupaq kachamurqan .
40021035	Chaywampas , chay llank'aq runakunaqa chajrayuqpaq uywasqankunata jap'irqurqanku , ujtaqa maqjarqanku , ujtataq wañurquchirqanku , ujkaqtataq rumiwan ch'aqirqurqanku .
40021036	Chajrayuqqa ñawpaqmanta niqtimpas astawanraq uywasqankunata wajmanta kachamurqan ; chaywampas chay llank'aq runakunaqa , kikillantataq ñawpaqkunatajina yanjarqanku . ”
40021037	“ Qhipataña pay kikimpaq churinta ajinata yuwaspa kachamurqan : ‘ Kay wawaykaqtaqa mancharinqakupunichari ’ — nispa .
40021038	Chaywampas jayk'aqchus chay churinta rikurqanku chhikataq , llank'aqkunaqa paykunapura ajinata rimanarikurqanku : ‘ Kaymi tatampaq ima kaqninkunatapas jap'inqa ; wañurquchisun jinaspataq chajrananwan nuqanchis qhiparapusunchis , ’ nispa .
40021039	Ajinaqa jap'irquspa chay chajra ukhumanta jawaniqman aysarqumuspa wañurquchipurqanku .
40021040	“ Kunanqa , jayk'aqchus chajrayuq jamunqa chhikaqa , ¿ chay llank'aqkunawan , imatam ruwanqa ninkichistaqri ? — Nispa . ”
40021041	Paykunataq ajinata jaynirqanku : — Chay saqra llank'aqkunataqa mana khuyapayarikuspam wañurachimunqa , jinaspataq pikunachus apthapina pachapi tupaqinta urisqanmantajina quq waj llank'aqkunamanmi chay chajranta wakiypi qupunqa .
40021042	Chhikataq Jesusqa ajinata nirqan : ¿ Qankunaqa Qilqasqakunata manachu ñawirinkichisri ? Chaypiqa ajinatam nin : ‘ Ima rumitachus wasi ruwaqkunaqa juch'uychanku chayqa , pirqa japqasiq rumimanmi tukupun . Kaytaqa Apu Dios Tatam ajinata ruwan , chaymantam ancha musphay kusisqa kanchis . ’
40021043	Chayraykum qhapaq suyuqa qankunamanta qichusqam kanqa nispa niykichis , chaytaq waj sumaq urichiq llaqtaman qusqam kapunqa . Rumikaqmantataq , mayqimpas chay rumijawaman jalqatanqa chayqa t'unam tukukunqa ; jinallataq chay rumichus mayqimpatamampas jalqatanqa chhikaqa ñut'utam tukuchinqa .
40021045	Kurajkaq sacerdotekuna jinataq fariseokunaqa , Jesuspaq rijch'anachiykuna rimasqanta uyarispaqa , paykunamanta rimasqantam riparakurqanku .
40021046	Paykunataq chhikapacha jap'iykuyta munarqanku , chaywampas runakunatam mancharqanku , imaraykuchus runakunaqa Jesuspaq uj Diospaq sutimpi willaqnimpas kanman ajinatam yuwarqanku .
40022001	Jesusqa ujtawan rijch'anachiykunawan rimayta qallarirqan . Paykunamantaq ajinata nirqan :
40022002	“ Janaqpacha qhapaq suyuqa , uj qhapaq suyu apaykachaqqa churimpaq runachakunan raymita ruwarqan , ajinamanmi rijch'akun .
40022003	Raymiman wajasqakunata wajamunankupaq jaywaqninkunata kacharqan , chaywampas chay wajasqakunaqa manam jamuyta munarqankuchu .
40022004	Waj jaywaqninkunata wajmanta kacharqallantaq , ajinata kunarispa : ‘ Raymiman wajasqakunata mikhuy wakichasqañam nispa nimuychis . Wira uywaykunata jinataq wakaykunata imam ñak'arachimuni , ajinapas tukuy allich'asqañam kachkan ; raymiman jamuchunku nimuychis — nispa . ’
40022005	Chaywampas wajasqakunaqa , manam jamuyta munarqankuchu . Ujqa chajrananta purikupusqa , ujkaqtaq imachu ruwananta ruwakuq purikupusqallataq ,
40022006	wakinkunataq , qhapaq suyu apaykachaqpaq jaywaqninkunata jap'ispa , wañuchinakama maqjapusqaku .
40022007	Chhikataq qhapaq suyu apaykachaqqa anchata phiñarikupurqan , jinaspataq pallapallankunata kamachispa chay jaywaqninkunaman wañuchiq runakunata wañurachimunankupaq jinataq llaqtankunatapas phichaykumunankupaq kacharqan .
40022008	Chhikamantataq jaywaqninkunaman ajinata nirqan : ‘ Raymiqa wakichasqañam , chaywampas chay wajasqakunaqa manam jamunanku chanichu karqanku .
40022009	Ajinaqa llaqta ñankunaman qankunaqa puriychis , jinaspa tukuy pikunatachus taripankichis chaykunata raymiman wajthapimuychis — nispa . ’
40022010	Jaywaqkunataq llaqta ñankunaman lluqsispa tukuy imaymana allin jinataq mana allin runakunata taripaspa tantarqumurqanku ; ajinamantataq raymi wasiqa junt'aykumpurqan . ”
40022011	“ Jayk'aqchus qhapaq suyu apaykachaqqa wajasqakunata qhawkataq waykurqan chhikaqa , chaypiqa uj mana runachakuy raymiman purin p'achayuq runata rikurqan .
40022012	Paymantaq ajinata nirqan : ‘ Wawqimasi , ¿ Imaynatataq mana runachakuna raymiman purin p'achayuq kayman waykumunkiri ? — Nispa . ’ Chaywampas , payqa jup'alla uyarqasirqan .
40022013	Chhikataq qhapaq suyu apaykachaqqa mikhuna jaywaqkunaman ajinata kamachirqan : ‘ Chakinkunamanta , makinkunamantawan ch'uqaykuychis , jinaspa jawaniq laqa ch'amakaniqman chhuqawachamuychis . ’ Chaypim paypaq ñak'arispa waqanan kanqa jinataq kirunkunatapas k'uturakunqa .
40022014	Imaraykuchus achkhayuqmi wajasqakunaqa , chaywampas ajllisqakunaqa pisillam ” — nispa .
40022015	Fariseokunaqa , Jesusman sipitamanjina churaspa mana allinta rimarquchinapaq jinaspataq tumpaykunapaq rimakipanakumurqanku .
40022016	Ajinamanta paykunapaq qatiqninkunata , Herodespaq qatiqninkunatawan kuska Jesusman tapurimunankupaq kacharqanku : — Yachachiq , runapaq nisqanta mana manchaspa chiqan rimasqaykita nuqaykuqa allintam yachayku , imaraykuchus manam paykunapaq munasqankumanjina puriykachanankupaq rimachkankichu . Chiqampipunim qanqa Diospaq ñanninta yachachinki .
40022017	Ima ninkitaq kaymanta : ¿ Roma llaqtapi kaq athun suyukuna apaykachaq Cesarpaq qulqi apthapiykunata qunaykupunichu ? — Nispa .
40022018	Jesustaq , saqra yuwayninkunawan payman qayllachakumusqankuta yachaspaqa , paykunaman ajinata nirqan : — Puraj uya runakuna , ¿ Imamantataq sipitamanjina urmaykuchiyta munawankichisri ?
40022019	Apthapinapaq kachkan chay uj qulqita rikuchiwaychis — nispa . Paykunataq uj denario nisqa qulqita payman jaywarqanku ,
40022020	Jesustaq ajinata paykunaman tapurirqan : — ¿ Pipaq uyantaq kay , jinataq pipaq sutintaq kaypi qilqasqa kachkan chayri ? — Nispa .
40022021	Paykunataq ajinata jaynirqanku : — César athun suyukuna apaykachaqpaqmi — nispa . Chhikamantataq Jesusqa paykunaman ajinata nirqan : Chhikaqa , imachus Cesarpaq kachkan chaytaqa Cesarman quychis ari , Diospaq kachkan chaytataq Diosllamantaq quychis — nispa .
40022022	Chayta uyarirqanku chhikataq , musphalla qhiparapurqanku ; jinaspataq puripurqanku .
40022023	Wakin saduceokuna Jesusman rikuq purirqanku . Paykunaqa : wañusqakuna manam kawsarimunkumanchu nispam nirqanku , ajinaqa kay willayta payman willarqanku .
40022024	— Yachachiq , Moisesqa ajinatam nirqan : ‘ Uj runachus warminwan manaraq wawayuq kachkaspa wañupunman chhikaqa , wañuqpaq wawqinqa chay sapayaq warmiwan runachakupunan , ajinamanta wañuq wawqinman wawakunata qunampaq — nispa . ’
40022025	Ajinaqa , nuqayku chawpipi uj kuti qanchis wawqimasintin karqanku . Kurajkaq runachakurqan , chhikamantataq wañupurqan . Manaraq wawakunayuq kasqanraykutaq , iskaykaq sullk'anman warminta saqipurqan .
40022026	Kikillantataq chay iskaykaq sullk'a wawqinqa wañupurqallantaq , jinaspataq kimsakaq wawqimpiwan ima , ajinallatataqmi tukuyninkupas wañurapurqanku , qanchiskaq wawqinman chayanankama .
40022027	Tukuyninku wañupusqankumantataq , chay sapayaq warmiqa wañupurqallantaqmi .
40022028	Ajinaqa , wañuymanta kawsarimuna p'unchaypiqa , qanchisnin wawqimasintinwan runachakupusqanraykuqa , ¿ mayqimpaq warmintaq chay warmiqa kapunqari ? — Nispa .
40022029	Jesustaq paykunaman ajinata jaynirqan : — Qilqasqakunata jinataq Diospaq atiyninta mana riqsisqaykichisraykuqa ¡ Ima pantasqataq kachkankichis !
40022030	Jayk'aqchus wañusqakuna kawsarimunqaku chhika p'unchayqa , qharikunapas jinataq warmikunapas , manam runachakunqakuchu , imaraykuchus janaqpachapi kaq angelkunajinam tukupunqaku .
40022031	Wañusqakunapaq kawsarimunanmantataq , ¿ qankunaqa manachu ñawirirqankichis , Dios kikin ajinata nisqanta :
40022032	‘ Nuqa Abrahampaq , Isaacpaq , jinataq Jacobpaq Diosnin kani ’ nisqantari ? ¡ Payqa manam wañusqakunapaq Diosninchu , manachayqa kawsachkaqkunapaq Diosninmi !
40022033	Chayta uyarispataq , runaqa anchata Jesuspaq yachachisqankunamanta muspharqanku .
40022034	Saduceokunaman Jesuspaq jup'ayachisqanta yachaspa fariseokunaqa tanthapikumurqanku .
40022035	Ujkaq Diospaq kamachiyninmanta yachachiq karqan chayqa , uj sipitamanjina urmaykuchinapaq Jesusman ajinata tapurirqan :
40022036	— Yachachiq , ¿ mayqinkaqtaq kamachiykunamanta astawan kurajkaqri ? — Nispa .
40022037	Jesustaq payman ajinata nirqan : — ‘ Dios Tataykita tukuy sunquykiwan , tukuy kawsayniykiwan jinataq tukuy yuwayniykiwan munakuy . ’
40022038	Kaymi kamachiykunamanta astawan kurajkaq jinataq ñawpaqkaqqa .
40022039	Chaywampas uj chayman rijch'akuqpiwanraq kan ; chaytaq ajinatam nin : ‘ Runa masiykitaqa qan kikimpas kanman ajinata munakuy . ’
40022040	Kay iskay kamachiykunapim tukuy kamachiykuna jinataq Diospaq sutimpi willaqkunapas rimasqankunata tiyaykuchirqankuqa .
40022041	Fariseokuna tantaykusqaraq kachkaqtinkutaq ,
40022042	Jesusqa paykunaman ajinata tapurirqan : — ¿ Qankunaqa , Mesiasmanta ima ninkichistaqri ? ¿ Pipaq mirayninmantam ninkichistaqri ? — Nispa . Paykunataq ajinata jaynirqanku : — Davidpaq mirayninmantam — nispa .
40022043	Jesustaq paykunaman ajinata nirqan : — ¿ Ajinaqa , Davidqa Ajayupaq yuwachisqanmanjina , imamantataq Apu Tata nispa ninri ? Imaraykuchus Davidqa ajinatam nirqan :
40022044	‘ Dios Tataqa , Apu Tatayman ajinatam nin : Nuqawan kuska tiyarikuy , qanman chhiqnikuqniykikunata chakiyki pampaman churanaykama . ’
40022045	David kikinchus Apu Tata nispa nin chhikaqa ¿ Imaynatataq Mesiasqa Davidpaq mirayninmanta jamuq tunu allchhin kanmanri ? – Nispa .
40022046	Manam pipas uj simitapas jayniyta atirqankuchu , jinaspataq chay p'unchaymantapacha manam pipas astawan tapuriyta munapurqankuchu .
40023001	Jesusqa runakunaman jinallataq yachaqaq qatiqninkunaman ajinata nirqan :
40023002	“ Diospaq kamachiymanta yachachiqkuna , jinataq fariseokunawanqa , Moisesmanta jamuq atiyninwanmi yachachinku .
40023003	Ajinaqa qankuna uyariychis jinaspataq imatachus nichkasunkichis tukuy chaykunata ruwaychis ; chaywampas ama paykunapaq ruwasqankunata ruwaychischu , imaraykuchus paykunaqa rimasqankumanjinaqa manam puriykachankuchu .
40023004	Ancha llasa mana uqhariy atina q'ipitajina q'ipqaruchispa kamachiyninkunawan ayskatanku , chaywampas paykunakaqqa chay q'ipitaqa manam uj chhikan llankhariytapas munachkankuchu .
40023005	Imatapas runakunawan rikuchikunallapaq ruwanku . Umapata mat'inkunapi jinataq maki wich'unkunapi uj chhikan rimaykunata Qilqasqakunamanta jurquspa sut'i chhikaman churkatakuspa puriykachayllatam munanku , jinallataq p'achankunatapas chhikan chhaqchhakunayuqta churaykukunku .
40023006	Mikhuna chhikakunapipas , judiokunapaq tantakunanku chhikakunapipas sumaq chhikapi , ñawpaqkaq kurajkunapaq tiyanampi tiyaykuyllatapuni munachkanku ,
40023007	jinallataq llaqta ñankunapipas mayta k'umurispa ‘ yachachiq ’ nispa napaykuchikuyllatapuni munachkanku . ”
40023008	“ Qankunataq manam ‘ yachachiq ’ nispa runawan nichikuyta suyanaykichischu , imaraykuchus tukuy qankunaqa wawqimasintinmi kankichis jinataq uj yachachiqniyuqllam kankichis .
40023009	Jinallataq ama pimampas kaypachapiqa tatay nispa niychischu , imaraykuchus uj sapallam Tataykichis kapusunkichis : paytaq janaqpachapi kachkan chaymi .
40023010	Amallataq ‘ ñawpaq pusaq ’ nispa nichikuytapas munaychischu , imaraykuchus ‘ ñawpaq Pusaqqa ’ Cristo sapallan .
40023011	Qankunamanta astawan kurajkaqqa , wakinkunapaq jaywaqnin kanan .
40023012	Imaraykuchus pipas pay kikin athunchakunqa chayqa juch'uychasqam kanqa ; Jinallataq pichus llamp'u sunquyuq kanqa chaytaq athumpi kachisqam kallanqataq . ”
40023013	“ ¡ Qankunawan imalla kachkanqa , puraj uya kamachiymanta yachachiqkuna jinataq fariseokuna ! Imaraykuchus janaqpacha qhapaq suyupaq punkunkunata wakinkunapaq ama waykunankupaq wisq'aykuchkankichis . Qankuna kikimpas manallataq waykuchkankichischu , manataq waj waykuq munaqkunatapas waykuqta saqichkankichischu . ”
40023014	“ ¡ Qankunawan imalla kachkanqa , puraj uya kamachiymanta yachachiqkuna jinataq fariseokuna ! Imaraykuchus wajcha sapayaq warmikunapaq wasinkunata qichuqachkankichis , jinaspataq aliqata Diosman mañakuyta jap'ichinkichis , chay mana allin ruwasqaykichiskunata pakt'anaykichispaq . Chayraykum qankunaqa kuraj ñak'ariytaraq jap'iqankichis . ”
40023015	“ ¡ Qankunawan imalla kachkanqa , puraj uya kamachiy yachachiq runakuna jinataq fariseokuna ! Jallp'aniqta jinataq quchaniqta qankunaman qatiqkunata maskaspa phawaykachachkankichis , tariparquspataq qankunamanta niqtimpas astawanraq nina lawrayman waykunankupaqjina runaman tukuchichkankichis . ”
40023016	“ ¡ Qankunawan imalla kachkanqa , ñawsa kachkaspa pusaqkuna ! Qankunataq ajinata ninkichis : ‘ Pichus Diospaq wasimpaq sutimpi ima ruwanapaqpas juramintuta ruwan chhikaqa , chayqa manam imapaschu kachkan nispa ninkichis ; chaywampas Diospaq wasimpi kachkan chay quripaq sutimpi juramintuta ruwan chhikakaqmi rimayninta qunan nispa ninkichis . ’
40023017	¡ Pisi sunqu ñawsakuna ! ¿ Imakaqtaq astawan kurajkaq kanman : qurikaqchu manachayqa , chay qurita mancharisqa kanampaq jaywasqaman tukuchichkan chay Diospaq wasinkaqchu kurajkaqri ?
40023018	Qankunaqa nillankichistaqmi : ‘ Pichus Diosman jaywana patapaq sutimpi juramintuta ruwanku chhikaqa , manam chayqa imapaschu kachkan ninkichis ; chaywampas Diospaq jaywana patapi kachkan chay qulqipaq sutimpi juramintuta ruwanku chhikakaqmi rimayninta junt'anan nispa qankunaqa nichkankichis . ’
40023019	¡ Ñawsakuna ! ¿ Mayqinkaqtaq astawan kurajkaq kanman : jaywasqa qulqikaqchu , manachayqa chay jaywasqa qulqiman mancharisqa kanampaq jaywasqaman tukuchichkan chay Diosman jaywana patakaqchu kurajkaq kanmanri ?
40023020	Diosman jaywana patapaq sutimpi juramintuta ruwachkan chayqa , manam Diosman jaywana patapaq sapallampi juramintuta ruwachkanchu , manachayqa imachus chay patapi kachkan chaypaqpiwanmi juramintuta ruwallantaq ;
40023021	Jinallataq , pichus Diospaq wasimpaq sutimpi juramintuta ruwan chayqa , manam Diospaq wasimpaq sutinjawallapichu juramintuta ruwachkan , manachayqa Diospaq sutimpipas juramintuta ruwallantaqmi , imaraykuchus Diosmi chaypi kawsakun .
40023022	Janaqpacharayku juramintuta ruwan chhikaqa , Diospaq tiyananjawapipas juramintuta ruwallantaqmi , jinallataq Dios kikimpaqpas juramintuta ruwachkallantaqmi imaraykuchus chaypim payqa tiyakun . ”
40023023	“ ¡ Qankunawan imalla kachkanqa , puraj uya kamachiymanta yachachiqkuna , jinataq fariseokuna ! Kay muña , anis jinataq kuminu qurakunallamantam qankunaqa chunkamanta ujninkaq qunapaq llakikuchkankichis , chaywampas maykaqchus kamachiykunamanta astawan kurajkaq kachkan chaykunakaqmanqa manam uyart'achkankichischu , chaykunataq kaykunam : chiqampi kay , khuyapayakuy , jinataq iyaw nina kachkan chaykunam . Kaykunakaqtam ruwanaykichisqa , waj ruwaykunataqa manallataqmi saqichkanaykichischu . ”
40023024	¡ Imalla kachkanqa qankunamanta , ñawsa kachkaspa pusaqkuna , juch'uy ch'uspikunata susuchkankichis , chaywampas chhikan uywakunataraq uquykuchkankichis !
40023025	“ ¡ Qankunawan imalla kachkanqa , puraj uya kamachiymanta yachachiqkuna jinataq fariseokuna ! Pusillukunapaq jinataq chuwakunapaq jawaniqninllata phiskuchkankichis , chaywampas sunquykichis ukhupitaq suwakuywan jinataq mich'a kawsaywan qhilliwanjina junt'aykusqa kachkankichis .
40023026	¡ Ñawsa fariseo : Ñawpaqta pusillupaq ukhuntaraqmi phiskuranaykiqa , ajinamanta jawaniqpas picharasqa kapunampaq ! ”
40023027	“ ¡ Qankunawan imalla kachkanqa , puraj uya kamachiymanta yachachiqkuna jinataq fariseokuna ! Aya pakanakunajina jawaniqmanta may sumaq yuraqyachisqa jinataq allich'arisqa kachkan , chaywampas ukhuniqpitaq wañusqapaq tullunkuna jinataq imaymana qhillikunawan junt'aykusqam kachkan .
40023028	Qankunaqa ajinallataqmi kankichis : Runakunapaq ñawpaqimpi , jawaniqmanta may sumaq mana llullakuq runakunajina puriykachachkankichis , chaywampas sunquykichis ukhupiqa puraj uya saqra runakuna kachkankichis . ”
40023029	“ ¡ Qankunawan imalla kachkanqa , puraj uya kamachiymanta yachachiqkuna jinataq fariseokuna ! Diospaq sutimpi willaqkunapaq aya pakanankunata ruwankichis jinataq chiqan runakunapaq uyankunatapas sumaqta waqaychaspa llaqllarachkankichis .
40023030	Jinaspataq ajinata ninkichis : ‘ Nuqanchischu ñawpaq machulanchiskunapaq p'unchayninkunapi kawsachuwan karqan chhikaqa , manam chay Diospaq sutimpi willaqninkunataqa wañuchichkachuwanchu karqan — nispa . ’
40023031	Kayta nispataq qankunaqa yachankichisñam Diospaq sutimpi willaqkuna wañuchiqkunapaq mirayninmanta jamuq runakuna kasqaykichistaqa .
40023032	¡ Ujpita ari , ñawpaq machulaykichiskunapaq qallaykusqankuta tukuchakupuychisqa ! ”
40023033	“ ¡ Mach'aqwayakuna ! ¡ mach'aqwayamanta miraq runakuna ! ¿ Imaynatataq nina lawraypaq asut'iyninmanta phawarinkichisri ?
40023034	Chayraykum nuqaqa Diospaq sutimpi willaqkunata , yachaysapa runakunata , jinataq yachachiqkunata kachamusqaykichis . Chaywampas qankunaqa wañuchinkichis , wakinkunatataq chakanakunapi chakataykunkichis , wajkunatataq tantakunaykichis wasi ukhukunapi maqjankichis jinaspataq llaqtamanta llaqta qatiykachjankichis .
40023035	Ajinaqa mana juchayuq yawarta jich'achisqaykichisraykum asut'iyniykichisqa qankunajawaman phawaqamunqa , Abel chiqan runamanta pacha Berequiaspaq churin Zacariaskama pitachus Diospaq wasin chhikamanta jaywana patakama chay chawpipi wañurquchirqankichis .
40023036	Sut'inta niykichis , chaykunapaq asut'iyninqa kunan p'unchaypi kawsaq runakunajawamanmi phawaqamunqa . ”
40023037	“ ¡ Jerusalén , Jerusalén , Diospaq sutimpi willaqkunata wañuchinki , jinataq Diospaq kachasqankunatapas rumiwan ch'aqirqunki ! ¡ Jayk'a kutiraqmi wawaykikunata tanthapiyta munarqani , imaynatachus uj wallpaqa chiwchinkunata lijran ukhupi wajthapin ajinata , chaywampas qanqa manam munachkankichu !
40023038	Wasiykichista qhawariychis , ch'usaq saqiwachasqam qhiparapunqa ;
40023039	ajinaqa kayta nillaykichistaqmi : kunan pachamantaqa manañam wajmanta rikupuwankichisñachu : ‘ ¡ Yupaychasqa kachun Apu Dios Tatapaq sutimpi jamuqqa ! ’ Ninaykichiskamaqa . ”
40024001	Jesusqa Diospaq wasinmanta lluqsimpuspa puripuchkarqanñam , ajinaman yachaqaq qatiqninkunaqa payman qayllachakuspa Diospaq wasin chhikapi kaq wasikunata jawaniqmanta rikuchiyta qallarirqanku .
40024002	Jesustaq paykunaman ajinata nirqan : — ¿ Qankunaqa , tukuy kaykunata rikunkichischuri ? Sut'inta niykichis , kaypiqa manam uj rumipas waj rumijawapi puchunqachu . Ch'usaq t'unarqusqam kapunqa — nispa .
40024003	Olivos urquniqman puripurqanku . Jesustaq chaypi tiyarikurqan , yachaqaq qatiqninkunataq payman qayllachakuspa sapan kachkaqtin ajinata tapurirqanku : — ¿ Jayk'aqtaq Diospaq wasin t'unarqusqa kanqari ? ¿ Imaynatataq qampaq wajmanta jamunaykita jinataq kaypachapaq tukukuynin p'unchayta yachasaqkuri ? ¿ Tukuy kaykuna ruwakuchkananqa chhikaqa , maykaq rikuchiykunataq kanqari ? Chaytam yachayta munayku — nispa .
40024004	Jesustaq paykunaman ajinata jaynirqan : — Yuwaywan allinta qhawaqarikuspa kachkaychis , ama piwampas llullaykuchikunaykichispaq .
40024005	Imaraykuchus , achkhayuqmi nuqapas kachkayman ajinata jamunqaku . Jinaspataq ajinata ninqaku : “ Nuqam Mesías kani ” — nispa , ajinamantataq achkha runakunatam llullaykunqaku .
40024006	Qankunaqa kayniqpi jinataq chhaqayniqkunapi tupjanakuykunamanta willaykunata uyarinkichis chhikaqa ama mulljakunkichischu , imaraykuchus ajinapunim chayqa kanan ; chaywampas , chayqa manaraqmi kaypachapaq tukuchaynin p'unchaychu kachkanqa .
40024007	Imaraykuchus uj suyuqa waj suyuwan maqanakunapaq uqharikunqa , uj qhapaq suyutaq waj qhapaq suyuwan tupjanakunapaq ch'aqwayta qallarinqaku ; Jinallataq tukuy chhikakunapim kaypacha jallp'a kharkhatiykuna jinataq mikhuymanta yariqachikuykuna ima kanqa .
40024008	Kaykunaqa ñak'ariykunapaq ñaqa qallariyninkunallaraqmi kanqa .
40024009	“ Chhikataq qankunata chhuqrichinapaq puskatasunkichis ; jinaspataq wañuchisunkichis , tukuy kaypachataq nuqarayku chhiqnikusunkichis .
40024010	Chay p'unchaykunapitaq achkha runakunam nuqapi iyaw nisqankuta saqiwachapunqaku , paykunapura chhiqninjakuspa ranqaykunakunqaku .
40024011	Llulla willaqkunam rikhurimunqaku , jinaspataq achkha runakunaman llullaykunqaku .
40024012	Chay tukuy saqrakay kapuqtintaq , manañam runamasintinqa munakuy kapunqañachu .
40024013	Chaywampas tukuchaykama thuru sayarikuqllam qhispichisqa kanqa .
40024014	Diospaq kay qhapaq suyumpaq sumaq willayninkunataq , tukuy kaypachaman willasqam kanqa , ajinamanta tukuy llaqtakuna riqsinankupaq ; chhikataq tukukuy p'unchay chayaykumpunqa . ”
40024015	“ Pichus kayta ñawirinqa chayqa umampi yuwaywan jap'iqachun . Imaynatachus Diospaq sutimpi willaq Danielqa ajinata qilqachkarqan chaytaqa ; Diospaq sinchi millakusqan qhillichaq ruwayta ch'uwa kachkan chay chhikapi qhinchachaspa ruwakuqta rikunkichis chhikaqa ,
40024016	Judea suyupi kaqkunaqa urqukunaman pakaykukunapaq phawaripuychis .
40024017	Jinataq pichus wasipata kanchampi kachkanqa chayqa , ama ima kaqninkunata jurqukumunapaqpas uraqamuchunchu ;
40024018	chajranapi kachkaqtaq ama qhipaniqman p'achanta uqharikumunampaq kutirichunchu .
40024019	¡ Imalla kachkanqa chay p'unchaykunapi wawa unquq wijsayuq warmikunapaq , jinataq ñuñuchkaq wawayuqkunapaqqa !
40024020	Qankunaqa Diosman mañakuychis ama qasa p'unchaykunapi jinataq samarana p'unchaypipas phawarinaykichis kanampaq .
40024021	Imaraykuchus chhikaqa , kaypacha qallariymanta kunankama mana jayk'aqpas kaq ancha athun ñak'ariykunam kanqa , chhikamantaqa manallataqmi jayk'aqpas kapunqañachu .
40024022	Dioschu chay p'unchaykunata mana juch'uyachinman chhikaqa , manam pipas qhispisqa kachkanmanchu ; chaywampas payqa ajllikusqankunata munakusqanraykum chay p'unchaykunataqa juch'uyachinqa . ”
40024023	“ Chay pachakunapichus , qankunaman pipas ajinata nisunkichis : “ Qhawariychis , kaypim Mesías kachkan , ” manachayqa “ qhawariychis chhaqayniqpim kachkan , ” nispa chhikaqa , ama iyaw niychischu .
40024024	Imaraykuchus llulla mesiaskuna jinataq llulla willaq runakunam jamunqaku ; paykunataq athun rikuchiykunawan jinataq musphay ruwaykunawan ima runakunaman llullaykuspa pantachinqaku , jinallataq atinqaku chhikaqa Dios kikimpaq ajllikusqankunantintam pantachinqaku .
40024025	Qankunamanqa ñawpaqtañam manaraq tukuy chaykuna chayamuchkaqtin umancharichkaykichis .
40024026	Chayrayku , ‘ Qhawaychis chhaqay ch'usaq qasi pampapi kachkan , ’ niqtinkuqa ama puriychischu ; manachayqa , ‘ Qhawaychis , kaypi pakaykusqam kachkan , ’ niqtinkupas amallataq iyaw niychispaschu .
40024027	Imaraykuchus Nuqa runapaq Churimpaq jamunayqa , imaynatachus uj llijulliju inti lluqsimuyniqmanta inti jalaykuyniqman k'ancharichkan , ajinam nuqapaq kutimuyniyqa kanqa .
40024028	Maypichus aya kachkan , chaypim suwiq'arakunaqa tantakumunqaku . Ajinaman nuqapaq kutimunayqa kanqa , tukuyninkum yachanqaku . ”
40024029	Ñak'ariy p'unchaykuna puripuqtinjinataq , intiqa laqayaykupunqam , killapas manañam k'ancharimpunqañachu , quyllurkunapas janaqpachamanta jalaqamunqaku , jinataq janaqpacha atiykunapas kharkhatirinqakum .
40024030	Chhikataq janaqpachapi Nuqa runapaq Churin jamusqayta willanapaq rikuchiyniyta tukuyninku rikunqaku , ajinamanta athun manchaywan kharkhatispa tukuy kaypacha llaqtakuna waqanqaku , jinaspataq Nuqa runapaq Churinta phuyu chawpipi janaqpachamanta tukuy athun atiyniywan jinataq sumaq k'anchayniypi athunchasqa jamuchkaqta rikuwanqaku .
40024031	Jinaspataq angelniykunata uj athun pututuwan tukuyniqmanta , kaypacha jinataq janaqpacha k'uchukunamanta ajllikusqaykunata tantaykumunankupaq kachasaq .
40024032	“ Higo sach'amanta yachachisqata yachaqakuychis : Jayk'aqchus llaqankuna q'umirtatapun jinataq ch'ijch'irimpuchkan chhikaqa para pachapaq qayllachakumpusqantam yachapunchis .
40024033	Chay kikillantataqmi , jayk'aqchus tukuy kay rikuchiykuna ruwakuqta rikunkichis chhikaqa , Nuqa runapaq Churin jamunay qayllaña kasqanta yachapunkichis .
40024034	Sut'intapunim niykichis : Tukuy kaykunaqa kay p'unchaykunapi kawsachkaq runakuna manaraq wañuchkaqtinmi ruwakupunqa .
40024035	Janaqpachapas jinataq kaypachapas tukukupunqam , chaywampas rimayniykunakaqqa manam jayk'aqpas tukukuchkanqachu . ”
40024036	“ Jayk'aqchus jamunay p'unchay jinataq pachakaqmantaqa manam pipas yachachkankuchu , janaqpachapi kaq angelkunapas , nuqa Churipas yachachkanichu . Dios Tatay sapallanmi chaytaqa yachan . ”
40024037	“ Imaynachus Noepaq p'unchayninkunapi ruwakurqan , ajinallataqmi Nuqa runapaq Churin kutimuchkasaq chhikaqa ruwakunqa .
40024038	Unuwan juchanchay pachamanta ñawpaqin p'unchaykunapiqa , Noepaq athun yampuman waykunan p'unchaykamaqa , runakunaqa mikhuchkarqanku , ujyachkarqanku , jinallataq runachakuchkarqanku ;
40024039	chaywampas , mana pipas suyachkarqan chhikam , unuwan juchanchay p'unchay kaymantajina chayamuspa tukuyninkuta aparikupurqan . Ajinallataqmi jayk'aqchus Nuqa runapaq Churin kutimusaq chhikaqa ruwakunqa .
40024040	Chhaqaypachapiqa , iskay runakuna chajrapi kachkaqmantaqa , ujnin uqharisqa kanqa , ujninkaqtaq saqiwachasqam kapunqa .
40024041	Iskay piqarachkaq warmikunamantaqa , ujninmi uqharisqa kapunqa ujninkaqtaq saqiwachasqam kanqa . ”
40024042	“ Chayrayku qankunaqa rijch'arisqa qhawaqarikuspa suyachkaychis , imaraykuchus ima p'unchaychus Apu Tataykichis jamunqa chaymantaqa manam yachachkankichischu .
40024043	Chaywampas kayta yachaychis , uj wasiyuq runachus jayk'aq suwapaq wasinman waykumunanta yachanman chhikaqa , rijch'arisqam suyaykunman jinaspataq manam pitapas wasinman suwakuq waykunanta saqinmanchu .
40024044	Chayrayku qankunapas wakichasqallataq kachkaychis ; imaraykuchus Nuqa runapaq Churinqa , jayk'aqchus astawan pisita suyachkankichis chhikam , kaymantajina jamusaq . ”
40024045	“ ¿ Maykaqtaq , uyarikuq jinataq astawan sumaq runa kachkan , jinaspataq pimanchus wasiyuqqa wasimpi kaqkunata pachampi mikhuyta jaywanampaq saqichkan chay jaywaqri ?
40024046	Kusikuyniyuqmi chay jaywaqqa , pimanchus wasiyuqninqa chayamuspa imachu ruwanampaq saqisqanta ruwachkaqta taripan chayqa .
40024047	Sut'inta niykichis wasiyuqqa chay jaywaqta tukuy wasimpi kaqninkunjawapi atiyniyuqtam saqipunqa .
40024048	Chaywampas chay jaywaqchus millay saqra , jinaspa wasiyuqnimpaq manaraq chayamunanta yuwachkaspa
40024049	waj jaywaq masinkunata maqayta qallarin jinaspataq ujyaq runakunawan tantakun mikhunapaq jinataq ujyanapaq chhikaqa ,
40024050	mana suyasqan p'unchaypi jinataq mana yachasqan pachapim kaymantajina wasiyuqninqa chayamunqa ,
40024051	paytataq khirjanqa puraj uya runakunatajina juchanchasqa kanampaq . Chhikataq paypaq waqay jamunqa kirunkunatapas k'uturakunqa . ”
40025001	“ Janaqpacha qhapaq suyuwanqa imaynatachus uj runachakuy raymipi ruwakurqan , chayjinallataqmi ruwakunqa : Chunkayuq sipaskuna wirawan lawraq micha k'anchayninkuta uqharikuspa runachakuq waynaman jap'iqaq lluqsirqanku .
40025002	Paykunamanta phichqayuqqa mana llakiqakuqmi karqanku , wakinkaq phichqayuqtaq allin yuwayniyuq sipaskunam karqanku .
40025003	Mana llakiqakuq sipaskunaqa micha k'anchayninkuta apakurqanku , chaywampas wajmanta yaparikunapaqqa manam wirata apakusqakuchu ;
40025004	yuwayniyuq sipaskunakaqtaq , micha k'anchayninkuta yaparikunapaq wiratawan aparikuspa purisqaku .
40025005	Runachakuq mana usqhay chayamuqtintaq , tukuyninkuman puñuy chayapusqa jinaspataq puñurapusqaku .
40025006	Chawpi tutaña kapurqan chhikataq ajinata nispa waqach'akuykuna uyarikumurqan : ‘ ¡ Runachakuq jamuchkanñam ! ¡ Pay jap'iqaq lluqsimuychis ! ’ — Nispa .
40025007	Chay sipaskunataq tukuyninkum jatarispa micha k'anchayninkuta wakichayta qallarirqanku .
40025008	Chhikataq , chay mana llakiqakuq phichqa sipaskunaqa ujkaq phichqa yuwayniyuq sipaskunaman ajinata nirqanku : ‘ As chhika micha wiraykichista quriwaychis , imaraykuchus nuqaykupaq micha k'anchayniykuqa wañjapuchkanñam — nispa . ’
40025009	Yuwayniyuq sipaskunataq ajinata jaynirqanku : ‘ Manam , imaraykuchus qankunapaqpas nuqaykupaqpas pist'apunmanmi . Allinmi kanman may chhikapichus ranqanku chayta qankuna kikin rantikuq purinaykichisqa — nispa . ’
40025010	Chaywampas chay phichqa sipaskunapaq micha k'anchaypaq wira rantiq purinankukamaqa , runachakuqqa chayampurqanñam , jinaspataq yuwayniyuq kachkarqanku chay sipaskunallam paywan kuska runachakuy raymiman waykupurqanku , punkutaq wisq'aykukupurqanmi .
40025011	Chhikamantataq wakin wira rantikuq puriq sipaskunaqa , ajinata nispa chayamullarqankutaqmi : “ ¡ Tata , tata , wisq'arariwaychis ! ” — Nispa .
40025012	Chaywampas payqa ajinatam jaynirqan : ‘ Sut'inta niykichis qankunataqa manam riqsiykichischu , ’ nispa . ”
40025013	“ Qankunaqa , rijch'arisqa suyaychis , imaraykuchus ima p'unchaytachus , jayk'aqchus Nuqa runapaq Churin jamusaq chaykaqtaqa manam yachachkankichischu . ”
40025014	“ Janaqpacha qhapaq suyuwanqa , imaynatachus uj runa jawaniq karu llaqtaniqman puripunan kachkaqtin , jaywaqninkunata wajaspa qulqinkunata saqirqan , ajinatam ruwakullanqataq .
40025015	Ujman phichqa waranqa qulqita saqirqan , ujmantaq iskay waranqata , ujkaqmantaq waranqata : sapa ujman atiyninkumanjina . Chhikamantataq karuniqman puripurqan .
40025016	Phichqa waranqa jap'iqaqqa , chay qulqita llank'aykuchispa waj phichqa waranqatawan tantaykurqan .
40025017	Kikillantataq iskay waranqa jap'iqaqqa iskay waranqatawan tantaykurqan .
40025018	Chaywampas waranqa jap'iqaq runakaqqa , purispa chay wasiyuqnimpaq qulqinta uj jutk'uta jallp'a pampapi jutk'urqusqam chayman pakaykumpurqan . ”
40025019	Karupachamantataq chay jaywaqkunapaq wasiyuqnin kutirimpurqan , jinaspataq paykunawan kuska qulqin yupthapiyta qallarirqan .
40025020	Ñawpaqtaqa phichqa waranqa qulqi jap'iqaq runa chayamurqan , jinaspataq waj phichqa waranqa qulqitawan ajinata nispa wasiyuqninman qupurqan : ‘ Tata , phichqa waranqa qulqitam qanqa qurqawanki , kaypim waj phichqa waranqatawan miratatachisqayta qupusqayki — nispa . ’
40025021	Wasiyuqtaq payman ajinata nirqan : ‘ Allillanmi , ancha kusa jinataq uyarikuq jaywaq runam kanki ; ajinaqa as chhikapi uyarikuq kasqaykimantaqa achkha kaqniykunajawapi atiyniyuq kanaykipaqmi saqisqayki . Waykumuy nuqawan kuska kusikunaykipaq — nispa . ’
40025022	Chhikamantataq iskay waranqa qulqi jap'iqaq jaywaq runa chayamullarqantaq , jinaspataq ajinata nirqan : ‘ Tata , iskay waranqa qulqitam qan qurqawanki , kaypim waj iskay waranqatawan miratatachisqayta qupusqayki ’ — nispa .
40025023	Wasiyuqnintaq payman ajinata nirqan : ‘ Allillanmi , ancha kusa jinataq uyarikuq jaywaqmi kanki ; ajinaqa as chhikapi uyarikuq kasqaykiraykuqa achkha kaqniykunajawapi atiyniyuq kanaykipaq saqisqayki . Waykumuy nuqawan kuska kusikunaykipaq . ’
40025024	“ Chaywampas uj waranqa jap'iqaq jaywaqtaq chayamuspa wasiyuqninman ajinata nirqan : ‘ Tata , qampaq ancha qhatukuq runa kasqaykitaqa , sumaqtam nuqa yachani , maypichus mana tarpusqa kachkan chaypi apthapiq kasqaykita jinataq mana t'akasqa kachkan chaypi pallthapiq kasqaykitapas yachallanitaqmi .
40025025	Chayraykum mancharqani , jinaspataq jallp'a ukhuman qulqiykita purispa pakaykumpurqani . Ajinaqa kaypim qulqiykiqa kakuchkan kutichipusqayki ’ — nispa .
40025026	Wasiyuqtaq payman ajinata jaynirqan : ‘ Qan , mana imapaq allin saqra qilla jaywaqmi kanki , nuqapaq mana tarpusqaypi apthapiq kasqayta jinataq mana t'akasqaypi pallthapiq kasqayta sumaqta yacharqanki chhikaqa ,
40025027	chay qulqiytaqa qulqi pakana wasiman apanaykim karqan , jinaspataq nuqa kutimuspa chay qulqiyta mirayninwantaraq jurqukupuyman karqan ’ — nispa .
40025028	Jinaspataq chaypi kaqkunaman ajinata nirqan : ‘ Chay uj waranqa qulqinta qichuqaychis jinaspataq chunka waranqa qulqiyuqman qupuychis .
40025029	Imaraykuchus achkha kaqniyuqmanqa , astawanraq puchunantimpaq qukunqa ; chaywampas mana kaqniyuqmanqa , as chhika kaqnintapas qichuqasqaraqmi kanqa .
40025030	Kay mana imapaq allin jaywaqtataq , jawaniq laqa ch'amakaman chhuqawachamuychis . Chaypitaq paypaq waqanan kanqa jinataq kirunkunatapas k'uturakunqaraqmi . ’
40025031	“ Jayk'aqchus Nuqa runapaq Churin sumaq k'anchayniywan jinataq tukuy angelniykunawan muyuykusqa jamusaq chhikaqa , sumaq k'anchayniyuq tiyanaypim tiyaykurikupusaq .
40025032	Tukuyniq llaqtakunapi kawsaq runakunataq nuqapaq ñawpaqiypi tantaykukunqaku , nuqataq imaynatachus uj michiq runaqa uwijakunata cabritukunamanta ajlliwachan , ajinallatataqmi nuqaqa ajlliwachasaq .
40025033	Uwijakunataqa pañanniqman , cabritukunakaqtataq lluq'inniqman churasaq .
40025034	Jinaspataq Nuqaqa pañaniqniypi kaqkunamanqa ajinata nisaq : ‘ Qankunaqa jamuychis , mayqinkunachus Tataypaq sumaq kaynin qusqa kankichis chaykunaqa ; kaypacha qallariymantapacha qankunapaq wakichasqa qhapaq suyuta , jap'iqaychis .
40025035	Imaraykuchus yariqasqam kachkarqani , qankunataq mikhuyta qurirqawankichis ; unumanta ch'akisqam kachkarqani chhikataq unuta ujyanaypaq jaywarirqawankichis ; qurpacharikuytam maskachkarqani , qankunataq qurpacharirqawankichis .
40025036	Mana p'achayuqmi kachkarqani , qankunataq p'achata qurqawankichis ; unqusqam kachkarqani , qankunataq nuqaman rikuq jamurirqawankichis ; wisq'asqam kachkarqani , qankunataq nuqa rikuq jamurqankichis ’ — nispa .
40025037	Chhikataq chiqan puriykachakuq runakunaqa ajinata tapurinqaku : ‘ Apu Tata , ¿ jayk'aqtaq yariqasqata rikuspa mikhuyta jaywarirqaykichisri ? Manachayqa , ¿ jayk'aqtaq unumanta ch'akisqata rikuykichis jinaspataq unuta ujyarinaykipaq quykichisri ?
40025038	Manachayqa , ¿ jayk'aqtaq qurpachakunata maskachkaqtiyki qurpacharirqaykichisri ? ¿ Mana p'achayuqta rikuspachu icha p'achata quykichisri ?
40025039	Manachayqa , ¿ jayk'aqtaq unqusqata , jinataq wisq'asqata rikuspa qan rikuq purirqaykuri ? ’ — Nispa .
40025040	Nuqataq paykunaman ajinata jaynisaq : ‘ Sut'intapunim niykichis , jayk'aqchus tukuy kaykunata uj llamp'u sunquyuq juch'uy wawqipanaykunarayku ruwankichis chhikaqa , nuqa kikinwanmi ruwallankichistaq ’ — nispa . ”
40025041	“ Chhikamantataq Nuqaqa tukuy lluq'iniqniypi kaqkunaman ajinata nisaq : ‘ Nuqamanta uraqawaychis saqra runakuna ; supaypaq jinataq angelninkunapaq wakichasqa kachkan , chay wiñaypaq nina lawrachkan chayman puriychis .
40025042	Imaraykuchus yariqasqam kachkarqani , qankunataq manam mikhuyta qurirqawankichischu ; unumanta ch'akisqam kachkarqani chhikapas manallataqmi unuta ujyarinaypaq jaywarirqawankichischu ;
40025043	qurpachakuytam maskachkarqani , qankunataq manam qurpacharirqawankichischu ; mana p'achayuqmi kachkarqani , qankunataq manam p'achata qurqawankichischu ; unqusqa jinataq wisq'asqa kachkarqani , qankunataq manam nuqaman rikuriq jamurqankichischu ’ — nispa .
40025044	Chhikataq paykunaqa ajinata tapurinqaku : ‘ Apu Tata , ¿ Jayk'aqtaq yariqasqata , unumanta ch'akisqata , qurpachakuyta maskachkaqta , mana p'achayuqta , unqusqata , manachayqa wisq'asqatachu icha rikurqaykichis , jinaspa mana yanaparirqaykichisri ? ’ — Nispa .
40025045	Nuqataq paykunaman ajinata jaynisaq : ‘ Sut'intapunim niykichis , jayk'aqchus tukuy kaykunata uj llamp'u sunquyuq juch'uy wawqipanaykunarayku mana ruwankichis chhikaqa , nuqa kikinwampas manallataqmi ruwachkankichischu . ’
40025046	Chaykunaqa wiñay ñak'ariyman purinqaku , chiqampi kawsakuqkunataq wiñay kawsanaman puripunqaku — nispa . ”
40026001	Jayk'aqchus Jesusqa tukuy yachachiyninkunata tukuchapurqan chhikaqa yachaqaq qatiqninkunaman ajinata nirqan :
40026002	— Qankunapaq yachasqaykichismanjina iskay p'unchaymantam Pascua raymiqa ruwakunqa , Nuqa runapaq Churintaq chakatasqa kanaypaq puskatasqam kasaq .
40026003	Chay p'unchaykunapitaq , sacerdotekunapaq kurajkaqninkuna jinataq judiokunapaq machulankuna ima Caifás Athunkaq sacerdotepaq wasimpi tantaykukurqanku ,
40026004	jinaspataq Jesusta imaymana llullakunawan jap'iykunapaq jinaspa wañuchinapaq rimakipanakurqanku .
40026005	Chaywampas ajinatam nirqanku : — Runakunapaq ama piturakunankupaq , raymi p'unchaykunapiqa ama jap'iykusunchu — nispa .
40026006	Jesusqa Betania llaqtapi , lliqi unquyniyuq nisqa Simonpaq wasimpi kachkarqan ;
40026007	chaypi kachkaqtintaq , uj warmi achkha chaniyuq q'apachkaq jampita uj yuraq rumimanta ruwasqa chatu junt'a aparisqa payman qayllachakurqan . Jesuspaq mikhuna chhikapi kachkaqtintaq , chay warmiqa sumaq q'apaq jampiwan uman patamanta Jesusman ch'aqch'uykurqan .
40026008	Chayta rikuspaqa , yachaqaq qatiqninkunaqa phiñarikupurqanku , jinaspataq ajina niyta qallarirqanku : — ¿ Imapaqtaq qasiman kayta jich'awachachkanri ?
40026009	Chay jampiqa achkha qulqipim ranqakunman karqan , ajinamanta mana imayuq wajchakunaman yanaparinapaq — nispa .
40026010	Jesustaq chayta uyarirqan , jinaspataq paykunaman ajinata nirqan : — ¿ Imamantataq kay warmita turiyachkankichisri ? Payqa uj sumaq ruwaytam nuqawan ruwachkan .
40026011	Wajchakunataqa qankuna chawpipi kachillankichispunim , chaywampas nuqakaqmanqa manañam wiñaypaq qankuna chawpipi kachiwankichisñachu .
40026012	Kay warmipaq sumaq q'apaq jampiwan nuqajawapi ch'aqch'usqanwanqa , ayay pakanankupaqmi wakichachkawan .
40026013	Sut'intapuni niykichis : May chhikaniqpipas kay sumaq willaykuna rimakunqa chaypiqa , kay warmipaq ruwasqanqa rimakullanqataqmi , ajinamantam payqa yuwarisqapuni kanqa — nispa .
40026014	Chunka iskayniyuq yachaqaq qatiqninkunamanta , ujkaq Judas Iscariote sutiyuqmi , kurajkaq sacerdotekunaman rikuq purirqan ,
40026015	jinaspataq paykunaman ajinata nirqan : — ¿ Nuqachus Jesusta puskataykichisman chhikaqa , jayk'atataq quwankichismanri ? — Nispa . Paykunataq kimsa chunka qulqikunata qunapaq rimayninta qurqanku .
40026016	Chhikamantapachataq Judasqa jayk'aqtaq Jesusta puskatanman karqan chayta maskaspa puriykachachkarqan .
40026017	Mana t'amachiqniyuq t'ant'a mikhuna raymi qallariy p'unchay chayamuqtintaq , yachaqaq qatiqninkuna Jesusman qayllachakuspa ajinata tapurirqanku : — ¿ Maypitaq Pascua raymi ch'isi mikhuyta wakichamunaykuta munankiri ? — Nispa .
40026018	Paytaq paykunaman ajinata jaynirqan : — Llaqtaman puriychis uj runapaq wasinman , jinaspa ajinata niychis : ‘ Yachachiq ajinata nin : Pachay chayampunñam , yachaqaq qatiqniykunawan wasiykiman Pascua raymi ruwanapaq jamuchkani ’ — nispa .
40026019	Yachaqaq qatiqninkunataq , imaynatachus Jesusqa kamachichkarqan ajinamanjina ruwamurqanku , jinaspataq Pascua ch'isi mikhuyta wakichamurqanku .
40026020	Tutayaykupuqtintaq , Jesusqa chunka iskayniyuq yachaqaq qatiqninkunawan kuska mikhuna chhikapi kachkarqan ;
40026021	Mikhuchkaqtinkutaq paykunaman ajinata nirqan : — Sut'inta niykichis , qankunamanta ujkaqmi ranqaykuwanqa — nispa .
40026022	Paykunataq anchata llakirikupurqanku , jinaspataq ujmanta uj ajinata nispa tapuriyta qallarirqanku : — Tata Jesús , ¿ nuqachu kasaqri ? — Nispa .
40026023	Jesustaq paykunaman ajinata jaynirqan : — Ujkaq nuqawan kuska t'ant'ata chuwapi challpuchkan chaymi ranqaykuwanqa .
40026024	Nuqa runapaq Churinqa , Qilqasqakunapi nichkan ajinamanjina chayniq ñanta purispam wañunay kanqa ; chaywampas ¡ Imalla kachkanqa pichus ranqaykuchkawan chaypaqqa ! Allinraq kanman karqan mamampaq wijsanmanta mana paqarinanqa — nispa .
40026025	Chhikataq Judas mayqinchus ranqaykuchkarqanña , chay ajinata payman tapurirqan : — Yachachiq , ¿ nuqachu kasaqri ? — Nispa . — Qanmi nichkanki — nispa Jesusqa jaynirqan .
40026026	Mikhuchkaqtinkutaq , Jesusqa makimpi t'ant'ata jap'irqan , Diosman yuspärayta quspataq , phatmiraspa yachaqaq qatiqninkunaman ajinata nispa ch'iqirachirqan : — Jap'iychis , jinaspa mikhuychis kayqa nuqapaq aychaymi — nispa .
40026027	Chhikamantataq makinwan pusilluta jap'irqan , Diosman yuspärayta quspataq , paykunaman ujyanankupaq ajinata nispa jaywarqan : — Kay pusillumanta tukuy qankuna ujyaykuychis ,
40026028	imaraykuchus kayqa yawarniymi , chaywantaq Diosqa qankunawan uj musuq rimthapiyta ruwan , kay yawartaq achkha runakunarayku juchankuna pampachasqa kanampaq jich'asqam .
40026029	Chaywampas niykichis , manañam jayk'aqpas kay vinotaqa Tataypaq qhapaq suyumpi qankunawan kuska waj musuq vinota ujyananchiskama ujyasaqñachu — nispa .
40026030	Jesusqa yachaqaq qatiqninkunawan kuska salmokunata takirisqaku chhikamantataq , Olivos urquniqman puripurqanku .
40026031	Jesustaq paykunaman ajinata nirqan : — Kunan tutam , tukuy qankuna nuqapi iyawniyuq kasqaykichista chinkachikupunkichis . Qilqasqakunapiqa ajinatam nin : ‘ Michiqta wañurquchisaq , chhikamantataq uwijakunaqa chinkawachapunqakum ’ — nispa .
40026032	Chaywampas jayk'aqchus wañusqamanta nuqa kawsarimpusaq chhikaqa , qankunapaq ñawpaqiykichistam Galilea suyuniqman nuqa purichkasaq — nispa .
40026033	Pedrotaq payman ajinata jaynirqan : — Tukuyninkupas qampi iyawninkuta chinkachikuchunku , nuqakaqqa manapunim chinkachikuchkasaqchu — nispa .
40026034	Jesustaq payman ajinata nirqan : — Sut'inta niyki , imaynatachus kunan tutapacha , manaraq k'ank'apaq waqach'akumuchkaqtin , kimsa kuti nuqa mana riqsiq tukuwanki — nispa .
40026035	Pedroqa astawanraq atipakurqan : — Imapas kachun , jayk'apas kachun , qanwan kuska wañunaypas kachun , manapunim qanman mana riqsiq tukuchkasaqchu — nispa . Kikillantataq tukuy yachaqaq qatiqninkunaqa nirqanku .
40026036	Jesusqa yachaqaq qatiqninkunawan kuska Getsemaní sutiyuq chhikaman purispa paykunaman ajinata nirqan : — Kay chhikapi tiyachkaychis , nuqataq chhaqayniqman Diosmanta mañakuq purisaq — nispa .
40026037	Chhikataq Pedrota , Zebedeopaq iskaynin churinkunatawan pusqarukurqan , jinaspa anchata llakikuyta qallarirqan .
40026038	Paykunamantaq ajinata nirqan : — Sunquypi ñaqapas wañupuchkaymanjina anchata llakirikuni . Qankunaqa kay chhikapi ama puñjaspa nuqawan kuska kachkaychis — nispa .
40026039	Chhikapacha ñawpaniqman purispa , mat'in pampaman chayanankama k'uñuykukuspa Diosmanta mañakurqan , ajinata nispa : “ Tatay , munanki chhikaqa kay ñak'ariyta nuqamanta jithiqarichiway ; chaywampas ama nuqapaq munasqaymanjina kachunchu , manachayqa qampaq munayniyki ruwakuchun — nispa . ”
40026040	Chhikamantataq may chhikapichus yachaqaq qatiqninkuna kachkarqanku chayman kutirispa puñurachkaqta jap'iqarqan . Jesustaq Pedroman ajinata nirqan : — ¿ Manachu uj chhikatapas qankuna nuqawan kuska rijch'arisqa kayta atichkankichisri ?
40026041	Rijch'arisqa kachkaychis , jinataq Diosmanta mañakuychis yanariykunaman ama chayanaykichispaq . Qankunaqa allin ruwayta munankichismi , chaywampas kallpaykichiswanqa manam atichkankichischu — nispa .
40026042	Iskay kutiña purispataq ajinata mañakurqan : “ Tatay , kay yanariy ruwakunampuni chhikaqa , munayniykimanjina ruwakuchun , ” nispa .
40026043	Jayk'aqchus kutirimurqan chhikataq , yachaqaq qatiqninkunata puñuchkaqta taripapullarqantaq , imaraykuchus paykunaqa ancha puñuy q'aylluq'ayllu kachkarqanku .
40026044	Paykunata ajinapi saqispa , wajmanta kimsa kutiña kikillantataq mañakuq purirqan .
40026045	Chhikamantataq may chhikapichus yachaqaq qatiqninkuna kachkarqan chayman kutirispa , ajinata paykunaman nirqan : — ¿ Qankunaqa samaraspa puñurakuchkallankichischuri ? Nuqa runapaq Churin juchararakunapaq makimpi jap'ichisqa kanay pachaqa chayampunñam .
40026046	Sayariychis , puripusunchis ; nuqa ranqaykuqqa qayllachakumuchkanñam — nispa .
40026047	Jesusqa manaraqmi rimayta tukuchachkarqanchu ajinamanmi , Judas ujninkaq yachaqaq qatiqninkunamanta , achkha k'aspikuna , jinataq athun kuchillukuna ayarisqa runakunawan kuska chayaykumuchkarqan . Paykunataq kurajkaq sacerdotekunapaq jinataq llaqta machulakunapaq kachamusqankum karqanku .
40026048	Ranqaykuq Judasqa yachanachikuspaqa ajinata nisqam paykunaman uj rikuchiyta quspa : “ Mayqintachus much'aykuchkasaq chaymi jap'iykuychis ” — nispa .
40026049	Ajinaqa Jesusman qayllachakuspa ajinata nirqan : — ¡ Napaykuykim yachachiq ! — Nispa . Ajinata nispataq much'aykurqan .
40026050	Jesustaq payman ajinata jaynirqan : — Wawqimasiy , imachus ruwanaykita usqhayllata ruway — nispa .
40026051	Chay pachataq , Jesuswan kuska kachkaqkunamanta ujninkaq , athun kuchillunta jurqurqukuspa Athunkaq sacerdotepaq uywasqanman ujniq ninrinta waqtaspa phawaqachirqan .
40026052	Jesustaq payman ajinata nirqan : — Kuchilluykita may chhikapichus kanan kachkan chaypi churay . Imaraykuchus tukuy kuchilluwan maqanakuqkunaqa , kuchilluwan wañuchisqallataqmi kanqaku .
40026053	¿ Manachu yachanki , anchakunan Tatayman mañarikuyman chhika payqa kunan pacha chunka iskayniyuq chakurijina angelkuna kurajtaraq apachimuwanman chaytari ?
40026054	Chaywampas , ajina kanman chhikaqa ¿ Imaynatataq Qilqasqakunapi nichkan chay junt'akunan kanmanri ? — Nispa .
40026055	Chhikapachataq Jesusqa runakunaman ajinata tapurirqan : — ¿ Imamantataq qankunaqa chhikan kuchillukunawan jinataq k'aspikunawan nuqa suwa runapas kayman ajinata jap'iykunapaq jamunkichisri ? Sapa p'unchaytaq Diospaq wasimpi yachachispa kakuchkaniqä , chaypiqa manataq jayk'aqpas jap'iykuchkawankichischuqä — nispa .
40026056	Chaywampas tukuy kaykunaqa , Diospaq sutimpi willaqkunapaq jinataq Qilqasqakunapi nisqanmanjina junt'akunampaqmi ajinata ruwakun — nispa .
40026057	Pikunachus Jesusta jap'iykuchkarqanku chay runakunaqa , Caifás nisqa Athunkaq sacerdotepaq wasinman apapurqanku , maypichus Diospaq kamachiynin yachachiq runakuna jinataq machulakuna ima chayman tantasqa kachkarqanku .
40026058	Pedrotaq karuniqllamanta Athunkaq sacerdotepaq wasikanchankama Jesusta qatiykurqan . Chayman waykuspataq , imaynapichus tukuy chay ruwaykuna tukjakunqa chay rikunapaq Diospaq wasin rikuqkunawan kuska chunuykuchkarqan .
40026059	Kurajkaq sacerdotekunawan jinataq tukuy Athunkaq Tantakuywan ima , Jesusman imaymanamanta llullaykuspa wañunampaq juchanchayta maskachkarqanku ,
40026060	chaywampas , achkha runakuna payman llulla rimaykunawan irkatarqanku chhikaqa , manam ima juchatapas paypi tariparqankuchu . Chhikamantataq iskayniyuq irkataq runakunapiwan chayamurqanku ,
40026061	paykunataq ajinata irkataspa atipakurqanku : — Kay runaqa ajinatam nirqan : ‘ Nuqa Diospaq wasinta t'unarquyman , jinaspataq kimsa p'unchaypim wajmanta sayarichillaymantaq — nispa . ’
40026062	Chhikataq Athunkaq sacerdote sayarispa Jesusman ajinata tapurirqan : — ¿ Manachu imatapas ninkiri ? ¿ Imataq kay qanjawapi rimachkanku chayri ? — Nispa .
40026063	Chaywampas Jesusqa , mana ima nispam jup'alla kachkarqan . Athunkaq sacerdotetaq payman ajinata nirqan : — Kawsachkaq Diospaq sutimpi , chiqan kaqta rimarqunaykipaq kamachiyki . Niwaychis , qampunichu Diospaq Churin Mesías kanki — nispa .
40026064	Jesustaq payman ajinata jaynirqan : — Arï , qan nichkanki . Nuqa nillaykichistaq , qankunaqa Nuqa runapaq Churinta tukuy atiyniyuq Diospaq pañaniqnimpi tiyachkaqta jinataq phuyupatapi janaqpachamanta jamuchkaqtam rikuwankichis — nispa .
40026065	Chayta uyarispataq , Athunkaq sacerdoteqa phiñakusqanta riqsichinapaq p'achanta wikharpayakurqan , jinaspataq ajinata nirqan : — ¡ Kay runapaq rimayninkunaqa Diospaq sutinta mana allimpim churan ! ¿ Imapaqñataq astawan irkataqkunata munapunchisri ? Qankuna kikinmi mana allin rimasqanta uyarichkankichis ;
40026066	¿ Kayjawamanta imaninkichistaqri ? Paykunataq ajinata jaynirqanku : — Juchayuqmi , jinaspataq wañunanmi — nispa .
40026067	Chhikataq uyanmanta thuqkataspa takarqanku . Wakinkunataq maqjarqanku ,
40026068	ajinata nispa : — Qan Mesiaschari kankiqa , ¡ pitaq maqasunki chayta sut'inchaychis ! — Nispa .
40026069	Pedroqa jawaniq wasikanchapi chunuykuchkarqan . Chaypitaq uj jaywaq sipas payman qayllachakuspa ajinata nirqan : — Galileapi kaq Jesuswan kuska qan puriykachallarqankitaqmi — nispa .
40026070	Chaywampas Pedroqa tukuypaq ñawpaqimpi ajinata nispa mana riqsiq tukurqan : — Manam imakaqmanta rimasqaykitapas yachachkanichu — nispa .
40026071	Chhikamantataq punkuniqman puripurqan , maypichus ujkaq payta rikuspa wakinkunaman ajinata nirqan : — Chhaqay runaqa Nazaret llaqtapi kaq Jesuswan puriykachaqmi — nispa .
40026072	Pedroqa wajmanta ajinata nispa mana riqsiq tukupullarqantaqmi : — ¡ Chay runataqa manapunim riqsichkanichu ! — Nispa .
40026073	Uj chhikamantataq , chaypi kaqkunaqa Pedroman qayllachakuspa , ajinata nirqanku : — Paykunamanta ujkaqninmi qan kanki , rimasqaykipipas chay kasqaykiqa sut'iraqmi yachakuchkan — nispa .
40026074	Chhikataq payqa , ujmanta ujtawan juramintuwan rimayninta quspa ajinata nirqan : — ¡ Manam chay runata riqsichkanichu ! — Nispa . Chay kikin pachapitaq uj k'ank'a waqach'arikumurqan ,
40026075	Jinaspa Pedroqa Jesuspaq nisqanta yuwatatarikurqan : “ Manaraq k'ank'a waqach'akumuchkaqtin kimsa kutim qanqa nuqaman mana riqsiq tukuwanki ” — nispa . Chaymanta lluqsipuspataq Pedroqa , ancha sunqu nanasqam waqarikurqan .
40027001	P'unchaytatampuqtinqa , tukuy kurajkaq sacerdotekuna , judiokunapaq machulankunapiwan imaynamanta Jesús wañuchinapaq rimthapinakumurqanku .
40027002	Romano Pilato llaqta purichiq qayllaman watasqata apaspa puskatarqanku .
40027003	Ranqaykuq Judastaq , Jesús wañuchinankupaq juchanchasqankuta rikuspaqa , chay ruwasqanmantaqa sunquntam nanarichikupurqan , jinaspataq kurajkaq sacerdotekunaman jinataq machulakunaman ima chay kimsa chunka qulqi jap'iqakusqanta kutichimpurqan ,
40027004	paykunaman ajinata nispa : — Uj mana juchayuq runata wañunampaq puskatasqayrayku juchatam taripani , — nispa . Paykunataq payman ajinata jaynirqanku : — ¿ Chayqa , nuqaykupaq ima yachanaykutaqri ? ¡ Qampaq allich'akumunaykim chayqa ! — Nispa .
40027005	Chhikataq Judasqa chay qulqikunata Diospaq wasin pampaman t'akawachaspa puripurqan , jinaspataq sipirqukumpurqan .
40027006	Kurajkaq sacerdotekunataq chay t'akawachasqa qulqita pallthapispa , ajinata nirqanku : — Kay qulqiqa yawarwan ch'itkatasqam ; manam Diosman jaywana qulqiwan kuska churaykuchuwanchu — nispa .
40027007	Ajinaqa chay qulqiwan uj “ Manka Lluch'iqpaq Jallp'an ” nisqa sutiyuq chajranata rantinapaqmi rimanthapirqanku , chaytaq puriq runakuna p'amp'ana chhika kanampaqmi rantirqanku .
40027008	Chayrayku chay chajrana jallp'aqa “ Yawar Jallp'a ” nisqa sutiyuq kunan p'unchaykunakama kapun .
40027009	Ajinamantam Diospaq sutimpi willaq Jeremiaspaq nisqanqa junt'akurqan : “ Kimsa chunka qulqikunata uqharirqanku , israelitakunapaq chanin churaykusqankuta ,
40027010	chay qulqikunawantaq manka lluch'iqpaq jallp'anta rantirqanku , imaynatachus Apu Tataqa kamachichkarqawan chaymanjina . ”
40027011	Jesusqa llaqta purichiq runapaq ñawpaqinman puskatasqam karqan , paytaq ajinata tapurirqan : — ¿ Qanchu judiokunapaq qhapaq suyu apaykachaqnin kankiri ? — Nispa . Jesustaq — qan nichkanki — nispa jaynirqan .
40027012	Kurajkaq sacerdotekuna jinataq machulakunawan tumpaykuchkarqanku chhikataq , Jesusqa manam imanispas jaynikurqanchu .
40027013	Chayrayku Pilatoqa payta ajinata tapurirqan : — ¿ Qanjawapi tukuy imata rimachkasqankuta manachu uyarinkiri ? — Nispa .
40027014	Chaywampas Jesusqa manam uj simitapas jaynirqanchu ; chayraykum llaqta purichiqqa musphalla qhiparapurqan .
40027015	Sapa wata raymi p'unchaypi llaqta purichiqqa uj jap'isqa runata runapaq ajllisqanmanjina kachariq karqan .
40027016	Chaypacha uj ancha riqsisqa runa Barrabás sutiyuq jap'isqa kachkarqallantaq ;
40027017	chaypi tantakuchkaqtinkutaq , Pilatoqa paykunaman ajinata tapurirqan : — ¿ Qankunaqa mayqinkaqtataq kacharinayta munankichisri : Barrabastachu manachayqa Mesías nispa ninku chay Jesustachu icha ? — Nispa .
40027018	Imaraykuchus Jesusta chhiqnikusqankurayku payman puskatasqankuta allintam riparakurqan .
40027019	Pilatoqa juchanchanapaq tiyakuna chhikapi tiyaykuchkaqtin , warmin payman ajina willaqta kacharqan : “ Ama chay chiqan puriykachakuq runawan imatapas ruwaychu , imaraykuchus kunan tutaqa uj millay musquytam payrayku musqukuni — nispa . ”
40027020	Chaywampas kurajkaq sacerdotekuna jinataq machulakunapiwan imaqa , chay tantasqa runakunaman Barrabasta kacharinankupaq , Jesuskaqtataq wañuchinankupaq simita sat'ichkarqanku .
40027021	Llaqta apaykachaqtaq paykunaman wajmanta tapurirqan : — ¿ Qankuna kay iskayninmanta , maykaqtataq kacharinayta munankichisri ? — Nispa . Paykunataq ajinata nirqanku : — ¡ Barrabaskaqta ! — Nispa .
40027022	Pilatotaq paykunata tapurirqan : — ¿ Mesías nispa ninkichis chay Jesuskaqwan imatataq ruwasaqri ? — Nispa . Tukuyninku ajinata jaynirqanku : — ¡ Chakataykuy ! — Nispa .
40027023	Pilatotaq paykunaman ajinata nirqan : — Ajinaqa , ¿ ima mana allintataq pay ruwanri ? — Nispa . Chaywampas paykunaqa wajmanta waqach'akurqanku : — ¡ Chakataykuy ! — Nispa .
40027024	Mana ima ruwayta atispa , manachayqa astawanraq runakuna ch'aqwaraqta rikuspa , Pilatoqa unu apamunankupaq kamachirqan , jinaspataq tukuyninkupaq ñawpaqimpi ajinata nispa makinta mayllaqakurqan : — Nuqaqa manam kay chiqan runapaq wañusqanmanta imatapas yachachkasaqchu ; qankuna imaynamampas tukuchikumuychis — nispa .
40027025	Tukuy runakunataq ajinata jaynirqanku : — ¡ Nuqaykum , wawaykunantin paypaq wañusqanmanta imapipas tukusaqku ! — Nispa .
40027026	Chhikataq Pilatoqa Barrabaskaqta kachawachapurqan ; chhikamantataq Jesusta khirjanankupaq kamachispa chakatasqa kanampaq paykunaman kachkatapurqan .
40027027	Llaqta purichiqpaq pallapallankunataq Jesusta qhapaq wasiman pusaykurqanku , jinaspataq pay muyuriyta tukuy pallapallakunata tantaykumurqanku .
40027028	P'achankunata qichuqaspataq uj puka mantilluwan llijllaykuchirqanku ,
40027029	umampitaq khichkhamanta simp'asqa uj pilluwan churjatarqanku , paña makimpitaq uj k'aspita ayqaruchirqanku . Chhikamantataq ñawpaqimpi killpiykukuspa payman ajinata nispa asipayarqanku : — ¡ Judiokunapaq qhapaq suyu apaykachaqnin kawsachun ! — Nispa .
40027030	Jinallataq thuqkatarqanku , jinaspataq kikin k'aspiwan umapi waqtarqanku .
40027031	Paymanta ajinata asikuspataq , chay puka mantilluta qichuqaspa , kikin p'achanwan churaykuspa chakatanapaq pusakupurqanku .
40027032	Pilatopaq qhapaq wasinmanta lluqsimuspataq , Cirene llaqtapi tiyakuq Simón sutiyuq uj runata tariparqanku , pimanchus Jesuspaq chakananta apanampaq mat'iykurqanku .
40027033	Jayk'aqchus Gólgota ( chayqa suqu uma tullu , niyta munan ) sutiyuq chhikaman chayapurqanku chhikataq ,
40027034	vinota jayaqiwan chhaqruykusqata ujyanampaq jaywarqanku ; chaywampas Jesusqa mallirispa , manam ujyaykuyta munarqanchu .
40027035	Chakataykupurqanku chhikamantataq , pallapallakunaqa paykunapura pujllanapijina Jesuspaq p'achanta ch'iqirachikunapaq qhawachkarqanku .
40027036	Chhikamantataq chay chhikapi pay qhawanapaq tiyararqanku .
40027037	Umampataniqpitaq , imaniqmantachus juchanchasqa kachkarqan chayta riqsichinankupaq sut'i chhikapi uj qilqasqata churkatarqanku . Chay qilqasqapitaq ajinata nirqan : “ Kayqa judiokunapaq qhapaq suyu apaykachaqnin Jesusmi . ” — Nispa .
40027038	Paywan kuskataq iskayniyuq suwakunatawan chakataykurqanku , ujta pañaniqnimpi , ujkaqtataq lluq'iniqnimpi .
40027039	Chayniq puriq runakunataq umankunata khiwirikuspa , mana allin rimaykunawan juch'uycharqanku ,
40027040	ajinata nispa : — ¡ Qanchu Diospaq wasinta t'unarqunayki , jinaspa kimsa p'unchaypi wajmanta sayarichinayki karqan ! ¡ Diospaq Churin kanki chhikaqa , qan kikin qhispichikuy jinaspataq chay chakanamanta uraqamuy ! — Nispa .
40027041	Kikillantataq kurajkaq sacerdotekuna , Diospaq kamachiynin yachachiq runakunapiwan paymanta ajinata nispa asikurqanku :
40027042	— Wajkunataqa qhispichiyta atinmi , chaywampas pay kikinkaqqa manataq qhispichikuyta atichkanchuqä . Israel suyupaq qhapaq suyu apaykachaqnin chhikaqa , ¡ Chakanamanta uraqamuchun , chayta rikuspa nuqaykupas iyaw ninaykupaq !
40027043	Diospim sunqunta churanqa : ¡ Ajinaqa Dios payta munakun chhikaqa qhispichichun ari ! ¿ Manachu Diospaq Churin kani nispa nichkarqawanchisri ? — Nispa .
40027044	Kikillantataq paywan kuska chakatasqa kachkarqanku chay suwakunantin payman juch'uycharqanku .
40027045	Chawpi p'unchaymanta kimsa ch'isi pachakamaqa , tukuy kaypacham ch'amakaykupurqan .
40027046	Chay kikin pachataq Jesusqa tukuy kallpawan ajinata qaparirqan : “ Elí , Elí , ¿ lemá sabactani ? ” ( Kaytaq niyta munan : “ Diosniy , Diosniy , ¿ imamantataq saqirpariwankiri ? ” ) — Nispa .
40027047	Chaypi kaqkunamanta wakinkunataq , chayta uyarispaqa ajinata nirqanku : — Kayqa , Diospaq sutimpi willaq Eliastam wajachkan — nispa .
40027048	Chhikapachataq , paykunamanta ujkaqnin uj thantha maskaq phawtarqan , chaytataq k'allk'u vinoman challpuykurqan jinaspa uj k'aspiman wataykuspataq Jesuspaq ch'umuykunampaq siminman qayllaykuchirqan .
40027049	Chaywampas wakin runakunaqa ajinata nirqanku : — Ajinapi saqiwachay , ichapas Eliasqa pay qhispichiq jamunqa — nispa .
40027050	Jesustaq wajmanta tukuy kallpanwan qaparirqan jinaspataq wañupurqan .
40027051	Chhikapachataq Diospaq wasin k'uchuniqpi kaq qatanaqa wichaymanta urayninkama iskayman llik'iwachakurqan . Kaypacha jallp'aqa kharkhatirqanmi , qarqakunapas phatmirakurqankum ,
40027052	aya pakana jutk'ukunapas wisq'arakurqanku ; jinataq ch'uwa kawsayniyuq wañuq runakunapas kawsarimurqankum .
40027053	Jesuspaq kawsarimpusqan chhikamantataq , aya pakana jutk'ukunamanta lluqsiramurqanku , jinaspataq Jerusalén ch'uwa llaqtaman tukuy runakunapaq rikuchkasqankuta waykupurqanku .
40027054	Jayk'aqchus kurajkaq romano pallapalla , jinataq pikunachus paywan kuska Jesusta qhawachkarqanku chaykunaqa , kaypacha jallp'apaq kharkhatisqanta , jinataq tukuy imachus ruwakuchkarqan chayta rikuspaqa anchatam mulljakurqanku , jinaspataq ajinata nirqanku : — ¡ Chiqampunim kay runaqa Diospaq Churin karqan ! — Nispa .
40027055	Chaypitaq karuniqmanta achkha warmikuna qhawachkarqanku ; pikunachus Galileamantapacha Jesusta qatimusqaku , jinataq payta yanaparillasqakutaq .
40027056	Chay chawpipiqa María Magdalena , Josepaq jinataq Santiagopaq maman María , jinataq Zebedeopaq churinkunapaq maman ima kachkarqanku .
40027057	Ch'isiyaykupuqtintaq , José sutiyuq Arimatea llaqtapi tiyaq uj qhapaq runa , pichus Jesuspaq qatiqnin kapusqa , chay runa chayamurqan .
40027058	Joseytaq Pilato qayllata purisqa Jesuspaq ayanta mañakumpurqan . Pilatotaq qupunankupaq kamachirqan ,
40027059	Joseqa Jesuspaq ayanta jap'ispa uj musuq linomanta ruwasqa qatanapi llawuykurqan ,
40027060	jinaspataq qarqapi jutk'uchisqan uj musuq aya pakanaman p'amp'aykumpurqan . Uj athun rumiwantaq chay aya pakana jutk'upaq punkunta wisq'aykuspa puripurqan .
40027061	Chaywampas María Magdalenaqa ujkaq Mariapiwan chay aya pakanapaq ñawpaqimpi tiyachkaspa qhiparapurqanku .
40027062	Samarana p'unchaymanta qhipantintaq , kurajkaq sacerdotekuna jinataq fariseokunapiwan ima Pilato qayllaman purirqanku ,
40027063	jinaspataq ajinata nirqanku : — Tata , yuwaykum imaynatachus chay llulla runaqa , wañupuspa kimsa p'unchaymanta kawsarimpusaq nisqantaqa .
40027064	Chayrayku , chay aya pakana chhikaman qhawaqkunata kachay , kimsa p'unchay junt'akunankama , yachaqaq qatiqninkunapaq jamuspa ayanta ama suwarqunankupaq , jinaspa kawsarimpunmi nispa runakunaman ninankupaq . Ajina kanman chhikaqa , ñawpaqmanta niqtimpas kay llullaykuyqa astawan athunraqmi kanman — nispa .
40027065	Pilatotaq paykunaman ajinata nirqan : — Chaypim qhawaq pallapallakuna qankunapaq kachkanku . Puriychis jinaspataq allinta chay aya pakana chhikata atisqaykichismanjina rikumuychis — nispa .
40027066	Paykunataq purispa , chay aya pakana wisq'asqa punkunta allin ch'ikulliykusqata , pallapallakunatawan qhawanankupaq saqimpurqanku .
40028001	Samarana p'unchay tukukupuchkaqtin , jayk'aqchus qhipantin p'unchaytaq kapurqan chhikaqa , María Magdalena jinataq ujkaq Mariapiwan aya pakana jutk'u qhawariq purirqanku .
40028002	Kaymantajinataq kaypacha jallp'a kharkhatirqan , imaraykuchus Dios Tatapaq ujkaq angelninmi janaqpachamanta uraqamurqan , aya pakana jutk'u chhikaman chayaspataq punku wisq'ana rumita jithirichispa chay patapi tiyarikurqan .
40028003	Chay angeltaq llijullijujinam lliphipichkarqan , p'achantaq rit'ijina yuraq karqan .
40028004	Pallapallakunataq chayta rikuspaqa manchaymantam kharkhatirqanku jinaspataq wañusqajina tukupurqanku .
40028005	Chay angeltaq warmikunaman ajinata nirqan : — Ama manchaychischu . Nuqa yachanim pichus chakatasqa kachkarqan chay Jesús maskasqaykichistaqa .
40028006	Manam kaypichu kachkan , manachayqa kawsaripunmi , imaynatachus paypaq nisqanmanjina . May chhikamanchus churarqanku chay qhawariq jamuychis .
40028007	Usqhayta puriychis jinaspataq yachaqaq qatiqkunaman ajinata willamuychis : ‘ Kawsarimpunñam , jinaspataq Galileaniqman wajmanta paykunata tanthapinapaq purichkan ; chaypim paykunaqa rikunqaku — nispa . ’ Kaytam qankunaman nuqaqa ninay karqan — nispa .
40028008	Aya pakana chhikamanta warmikunaqa usqhayllata chay willayta yachaqaq qatiqkunaman willaq phawakama manchaywan jinataq ancha kusikuywan puripurqanku .
40028009	Chhikataq Jesusqa paykunapaq ñawpaqimpi rikhurispa napaykurirqan . Paykunataq Jesusman qayllachakuspa chakinkunamanta ujllaykuspa yupaycharqanku ,
40028010	Jesustaq paykunaman ajinata nirqan : — Ama manchaychischu . Puriychis jinaspa wawqiykunata Galileaman purichunku chaypitaq nuqata rikuwanqaku nimuychis — nispa .
40028011	Warmikuna purichkarqanku chhikankamataq , wakin aya pakana rikuq pallapallakunaqa llaqtaman chayarqanku jinaspataq kurajkaq sacerdotekunaman tukuy imachus ruwakuchkasqa chayta willamurqanku .
40028012	Chhikataq kay kurajkaq sacerdotekunaqa machulakunawan rimthapiq purirqanku ajinamanta tukuyninku uj yuwayniyuqlla kanankupaq . Jinaspataq achkha qulqita pallapallakunaman quykurqanku ,
40028013	paykunaman ajinata kunaykuspa : — Tuta kachkaqtin qankunapaq puñurachkanaykichiskama , Jesuspaq yachaqaq qatiqninkuna jamuspa chay ayata suwarqupurqanku , nispam qankunaqa ninkichis — nispa .
40028014	Llaqta purichiq Pilatochus kaymanta yachanqa chhikaqa , nuqaykum payman iyaw nichikuchkasaqku , jinaspam qankunaman ima mana allinkunamantapas jithiqachisqaykichis .
40028015	Pallapallakunataq qulqita jap'iqakuspa , imaynatachus kunaykuchkarqanku ajinamanjinam ruwamurqanku . Kay sut'inchaymi kunan p'unchaykama judiokuna chawpipi yachachikun .
40028016	Chunka ujniyuq yachaqaq qatiqkunaqa Galileaman puripurqanku , may urqumanchus Jesusqa purinankupaq nichkasqa chay urquniqman puripurqanku .
40028017	Jayk'aqchus Jesusta rikurqanku chhikaqa , wakinkuna iskayakurqanku chhikapas paykunaqa yupaycharqankum .
40028018	Jesustaq paykunaman qayllachakuspa ajinata nirqan : — Diosmi janaqpachapi jinallataq kaypachapi tukuy atiyta quwan .
40028019	Puriychis , jinaspataq tukuy kaypacha llaqtakunapi kawsaq runakunata nuqapaq yachaqaq qatiqniykunaman tukuchimuychis ; Dios Tatapaq , Churipaq jinataq Ch'uwa Ajayupaq sutimpi bawtisamullaychistaq ,
40028020	jinaspataq tukuy imatachus qankunaman kamachichkarqaykichis chaykunata uyarinankupaq yachachimuychis . Nuqaniqmantataq , sapa p'unchaymi kaypachapaq tukukupunankama qankunawan kuska kakuchkasaq . Ajina kachun — nispa .
41001001	Jesuspaq , mayqinchus Mesías , Diospaq Churin karqan chaypaq kawsaynin sumaq willayninkunapaq qallariynin ,
41001002	Diospaq sutimpi willaq Isaiaspaq p'anqampi ajina qilqasqam : Willaqniytam nuqaqa qampaq ñawpaqiykita kachamuchkani , chayamunaykipaq ñan wakichaqta .
41001003	Ch'usaq qasi pampapi uj runapaq qaparisqan uyarikumun : “ Dios Tatapaq ñanninta wakichariychis , uj chiqan ñanta wisq'arariychis . ” — Nispa .
41001004	Ajinatam Bawtisaq Juanqa ch'usaq qasi pampaniqpi rikhurirqan ; paytaq tukuy runakunata Diosman kutirimunankupaq jinataq bawtisasqa kanankupaq , ajinamanta Diosqa paykunapaq juchankunata pampachanampaq willarqan .
41001005	Judea suyupi , jinataq Jerusalén llaqtapi kaq tukuy runakuna yachachisqanta uyarinapaq lluqsimurqanku . Paykunataq juchankunata willakuspa , Juanwan Jordán mayupi bawtisachikurqanku .
41001006	Juanqa kamillupaq willmanmanta ruwasqa p'achawan churakurqan , chaytataq uj qara chumpiwan jap'ichikurqan , mikhuynintaq t'iskut'iskukuna jinataq sach'a misk'ipiwan karqan .
41001007	Willasqampitaq ajinata nirqan : “ Nuqa chhikamantaqa , uj astawan athun atiyniyuqmi jamuchkan , pipaqchus nuqaqa manam wata runanman chayaytapas atichkanichu .
41001008	Nuqaqa unullawanmi bawtisachkaykichis ; paytaq Ch'uwa Ajayuwanmi bawtisasunkichis — nispa . ”
41001009	Chay p'unchaykunapi , Jesusqa Galilea suyuniq Nazaret llaqtapi kachkarqan , chaymantapacha jamuspam Juanwan Jordán mayupi bawtisachikurqan .
41001010	Jesusqa unu chawpimanta lluqsimpuchkarqan chhikataq janaqpacha wisq'arakuqta rikurqan , Diospaq Ajayuntaq uj urpiman rijch'akuspa paypataman uraqamurqan .
41001011	Chhika pachataq janaqpachamanta uj kunka ajinata nispa uyarikumurqan : “ Qanmi munasqa waway kanki , pimanchus anchata munakuni . Qanwantaq sunquy junt'asqa kachkan — nispa . ”
41001012	Chhikamantataq Diospaq Ajayunqa ch'usaq qasi pampaman Jesusta pusapurqan .
41001013	Chaypitaq tawachunka p'unchay ch'usaq qasi pampapi saqra k'ita kurukuna chawpipi Jesusqa kawsachkarqan , chhikataq Supaypaq yanarisqa kachkarqan ; angelkunataq Jesusman jaywachkarqanku .
41001014	Bawtisaq Juanta jap'iykuspa wisq'aykurqanku chhikamantataq , Jesusqa Galilea suyuniqman Diospaq sumaq willayninkunata yachachiq purirqan .
41001015	Paytaq ajinata nirqan : “ Diospaq chayampunan pachaqa junt'akupunñam , qhapaq suyuntaq qayllapiñam kapun . Diosman kutirimuychis jinataq iyawniywan sumaq willayninkunata jap'iqaychis — nispa . ”
41001016	Jesusqa Galilea qucha ch'ullpaniqta purichkaspaqa Simontawan wawqin Andrestawan rikurqan . Paykunaqa challwa jap'iq runakunam karqanku , chhikataq challwa jap'ina ch'ipata unuman chhuqaykuchkarqanku .
41001017	Jesustaq paykunaman ajinata nirqan : — Qatimuwaychis , nuqataq runakuna qatinawankupaq maskayta yachachisqaykichis — nispa .
41001018	Jinaspataq chay kikimpachapi , challwa jap'ina ch'ipankunata saqiwachaspa Jesuswan kuska puripurqanku .
41001019	Tumpatawan karunchaspataq , Jesusqa Santiagota wawqin Juantawan rikurqan , pikunachus Zebedeopaq churinkuna karqanku , paykunataq yampunkupatapi challwa jap'ina ch'ipankunata allich'aspa ch'ukurachkarqanku .
41001020	Chhikapachataq Jesusqa qatimunankupaq paykunata wajarqan . Paykunataq Zebedeo tatankuta yampupatapi mink'ankunantawan kuska saqiwachaspa puripullarqankutaq .
41001021	Jesusqa yachaqaq qatiqninkunawan kuska Cafarnaúm llaqtaman chayarqan , samarana p'unchaypitaq judiokunapaq tantakunan wasiman waykuspa yachachiyta qallarirqan .
41001022	Runakunataq yachachisqankunata musphallam uyarqasirqanku , imaraykuchus ancha atiyninwan yachachirqan , manataq Diospaq kamachiynin yachachiq runakuna ajinatachu .
41001023	Llaqtapi kachkarqan chay judiokunapaq tantakunan wasipitaq uj millay saqra supayniyuq runa kachkasqa , paytaq ajinata qaparirqan :
41001024	¡ Nazaret llaqtapi kaq Jesús ! ¿ Ima nispataq nuqaykuwan jap'inakuq jamunkiri ? ¿ Nuqaykuta t'unarquqchu jamuchkankiri ? Qanta nuqaqa allintam riqsiyki , jinataq Ch'uwa Diospaq Churin kasqaykitapas yachallanitaqmi — nispa .
41001025	Jesustaq chay millay saqra supayman runkhaykuspa ajinata nirqan : — ¡ Jup'allay ! ¡ Lluqsiy chay runamanta ! — Nispa .
41001026	Millay saqra supaytaq , manchaytam chay runata wat'akichirqan , chhikamantataq kallpawan qaparikuspa siqarqurqan .
41001027	Tukuyninkutaq musphachkaq qhiparapurqanku , jinataq paykunapura ajinata tapunakurqanku : — ¿ Imataq kayri ? ¡ Waj musuq yachachiykunata jinataq tukuy atiyninwanmi yachachin ! ¡ Millay saqra supaykunantintam lluqsinankupaq kamachin , paykunataq uyarinku ! — Nispa .
41001028	Ajinamanta , Jesusqa tukuy Galilea suyuniqkunapi ancha riqsisqa kapurqan .
41001029	Jesusqa judiokunapaq tantakunan wasimanta lluqsimpuspataq , Santiagowan , jinataq Juanwan Simonpaq , Andrespaqwan wasinkuman purirqanku .
41001030	Wasiman waykuqtinjinataq Simonpaq taykch'in lliqti unquywan puñunampi kachkan nispa Jesusman willamurqanku ,
41001031	paytaq qayllachakuspa makinmanta jap'ispa jatarichirqan ; chhikapachataq lliqti unquyninqa paymanta uraqapurqan , jinaspataq tukuyninkuman mikhuy jaywayta qallaripurqan .
41001032	Tutayt'ay kapuchkarqan , jayk'aqchus intiqa waykupurqanña chhikataq , tukuy unqusqakunata , jinataq millay saqra supayniyuq runakunata ima Jesús qayllaman chayachimurqanku .
41001033	Achkhayuq runakunataq , Simonpaq wasi punkunman tantakumurqanku .
41001034	Chaypitaq Jesusqa , achkha imaymana unquyniyuq runakunata alliyachirqan , jinallataq achkha runakunapaq millay saqra supayninkunata chhuqarqurqan ; chaywampas chay millay saqra supaykunataqa , manam rimaqta saqirqanchu , imaraykuchus chay supaykunaqa Jesusta riqsirqankum .
41001035	Qhipantin , ch'amakaraq kachkarqan chhikataq , Jesusqa jatarispa llaqtamanta jawaniq uj ch'usaq chhikaman Diosmanta mañakuq purirqan .
41001036	Simontaq masinkunawan ima , Jesús maskaq purirqanku .
41001037	Jayk'aqchus tariparqanku chhikataq , payman ajinata nirqanku : — Tukuyninku maskachkasunkichis — nispa .
41001038	Jesustaq paykunaman ajinata jaynirqan : — Wakin qaylla llaqtakunaman purisunchis ; chaypiqa sumaq willaykunata willamunallaytaqmi , imaraykuchus chaypaqmi nuqaqa kaypachaman jamuni — nispa .
41001039	Ajinaqa , Jesusqa tukuy Galilea suyuniqkunapi , judiokunapaq tantakunan wasikunapi sumaq willaykunata yachachispa , jinataq millay saqra supaykunata karuman chhuqawachaspa puriykacharqan .
41001040	Uj lliqi unquyniyuq runa Jesusman qayllachakurqan , jinaspataq ñawpaqimpi killpiykukuspa ajinata nirqan : — Tatay , munanki chhikaqa kay unquyniymanta pichaqarikuway — nispa .
41001041	Jesustaq paymanta khuyapayarikuspa makinwan llankharispa ajinata nirqan : — Qan alliyachiyta munanim . ¡ Pichasqa kapuy ! — Nispa .
41001042	Chhikapachataq chay unqusqa runapaq lliqi unquyninqa qichusqa jinataq pichasqa kapurqan .
41001043	Jesustaq payman allinta kunarispa ajinata nispa kachawachapurqan :
41001044	— Ama pimampas willamuychu ; sacerdotellaman rikuchikumuy , jinaspataq kay picharasqa kapusqaykimanta jaywanaykita apakuspa Moisespaq kamachisqanmanjina qumuy , ajinamanta chay sacerdotekunaqa mana unquyniyuq kapusqaykita rikunankupaq — nispa .
41001045	Chaywampas chay runaqa , kikillantam imachus paywan ruwakuchkasqa chayta tukuy runakunaman willampusqa . Chayrayku Jesusqa waj llaqtakunaman manaña waykuyta atipurqanchu , manachayqa llaqtamanta qasi pampakunallapi , maypichus mana runa karqan chaypi qhiparapurqan , chaywampas tukuyniqkunamanta pay rikunapaq chayamurqanku .
41002001	Uj p'unchaykuna uraqapurqan chhikamantataq , Jesusqa Cafarnaúm llaqtaman wajmanta waykurqan . Jesuspaq wasipi kasqanmanta yacharqurqanku chhikapachataq ,
41002002	achkha runakuna wasi punku pist'anankama pay rikuq jamurqanku ; paytaq sumaq willaykuna willarqan .
41002003	Chhikataq tawayuq runakuna uj such'u runata wantumurqanku .
41002004	Chaywampas ancha achkha runa junt'a kaqtintaq , Jesús qayllakama mana chayachiyta atispaqa , wasi pataman lluqsirqanku . Pay kachkarqan chay chhika wasipataniqta jutk'urquspataq such'u runata Jesuspaq ñawpaqinman uj kallapupi chay jutk'uniqta wantuykurqanku .
41002005	Jayk'aqchus Jesusqa chay tukuy iyawniyuq kasqankuta rikuspaqa , unqusqaman ajinata nirqan : — Wawqiy , juchaykikunaqa pampachasqañam kapun — nispa .
41002006	Chay ukhupi tiyarachkaq wakin Diospaq kamachiynin yachachiq runakunataq chayta uyarispaqa ajinata yuwachkarqanku :
41002007	“ ¿ Imata yachaspataq kayqa ajinata rimanri ? Kaypaq rimayninkunaqa Diostam juch'uyman tukuchichkan , imaynatataq payqa juchakunata pampachanman , Dios sapallachariqa juchakuna pampachanapaq atiyniyuqqa ” — nispa .
41002008	Chhikataq Jesusqa sunqunku ukhupi imatachus yuwachkarqanku chayta riparakuspaqa , paykunaman ajinata tapurirqan : — ¿ Imamantataq ajinata yuwachkankichisri ?
41002009	¿ Imakaqtaq qankunapaq kay such'u runaman kusa jasalla nina kanman : ‘ Juchaykikuna pampachasqañam kapun ’ ninachu , manachayqa ‘ jatariy , kallapuykita uqharikuspa puripullaytaq ’ ninachu allin kanmanri ? — Nispa .
41002010	Ajinaqa , imaynatachus Nuqa runapaq Churin kaypachapi juchakuna pampachanapaq atiyniyuq kasqaymanta riqsichisqaykichis — nispa . Chhikataq chay such'u runaman ajinata nirqan :
41002011	— Qanman niyki , jatariy jinaspa puririy , kallapuykita uqharikuspataq wasiykiman puripuy — nispa .
41002012	Chay kikimpachataq , such'u runaqa tukuy runakunapaq ñawpaqimpi jatarirqan , kallapunta uqharikuspataq chay wasimanta lluqsipurqan . Chayta rikuspataq tukuyninku muspharqanku jinaspataq ajinata nispa Diosman yupaycharqanku : — Manam jayk'aqpas chayjina ruwayta rikuqchu kanchis . — Nispa .
41002013	Jesusqa wajmanta Galilea quchapataniqman purirqan ; runakunataq pay qayllaman qayllachakumurqanku , paytaq yachachirqan .
41002014	Purichkaspataq Jesusqa Alfeopaq churin Leví sutiyuq runata Roma llaqtapaq qulqi apthapina chhikapi tiyachkaqta rikurqan . Jesustaq payman ajinata nirqan : — Qatimuway — nispa . Leví runataq jatarispa payman qatipurqan .
41002015	Leví runapaq wasimpitaq , Jesusqa wakin Roma llaqtapaq qulqi apthapiq runakunawan , mana allinmanta qhawasqa jucharara runakunawan , jinataq yachaqaq qatiqninkunawan ima paykunawan kuska mikhuna chhikapi mikhurachkarqanku ; imaraykuchus paykunamanta achkhayuqmi Jesusta qatirqanku .
41002016	Wakin Diospaq kamachiynin yachachiq runakuna pikunachus fariseokuna karqanku chaykunaqa , Jesusta chay runakunawan kuska mikhuchkaqta rikuspaqa yachaqaq qatiqninkunaman ajinata tapurirqanku : — ¿ Imaynatataq , yachachiqniykichisqa chay qulqi apthapiqkunawan jinataq jucharara runakunawan mikhuchkanri ? — Nispa .
41002017	Jesustaq chay nisqankuta uyarirqan , jinaspataq ajinata paykunaman nirqan : — Unqusqakunakaqmi jampiqta alliyanapaq munanku , k'uchi kachkanku chaykunakaqqa manam jampiqta munachkankuchu . Nuqataq jucharara runakuna Diosman kutirimunankupaq maskaqmi jamuni , manam chiqan kani niqkunaman maskaq jamuchkanichu .
41002018	Uj kuti , Bawtisaq Juanpaq jinataq fariseokunapaq yachaqaq qatiqninkuna mikhuy jark'aqakuyta ruwachkarqanku , wakin runakunataq Jesús qayllata purispa , ajinata tapurirqanku : — Bawtisaq Juanpaq jinataq fariseokunapaq yachaqaq qatiqninkunaqa mikhuy jark'aqakuyta ruwanku ¿ Imamantataq qampaq yachaqaq qatiqniykikunakaqqa mikhuy jark'aqakuyta mana ruwankuri ? — Nispa .
41002019	Jesustaq paykunaman ajinata jaynirqan : — Runachakuy raymiman wajasqakunaqa ¿ Imaynataq mikhuy jark'aqakuyta runachakuq chaypi kachkaqtin ruwankumanri ? Runachakuq chaypi kachkaqtinqa , manam paykunaqa mikhuy jark'aqakuyta ruwachkankumanchu .
41002020	Chaywampas runachakuqta qichupunanku p'unchaymi chayamunqa ; chay p'unchay chayamuqtinkaqmi paykunaqa mikhuy jark'aqakuyta ruwanqaku . — Nispa .
41002021	“ Manam pipas uj mawk'a p'achata waj musuq thanthawan ch'ukuspa allich'achkanmanchu . Imaraykuchus chay musuq thanthaqa , mawk'a p'achata aysthapispa astawanmi llik'iykupunman .
41002022	Manallataqmi musuq vinotaqa mawk'a qaramanta ruwasqa p'uyñukunaman jich'aykuchuwanchu , imaraykuchus chay musuq vinuqa puquykuspa chay mawk'a qara p'uyñukunata t'uqachipunmanmi ; ajinamantam vinopas chay qara p'uyñukunapas qasiman tukukupunman . Chayrayku musuq qara p'uyñukunallamampunim musuq vinota jich'aykunaqa . ”
41002023	Uj samarana p'unchaypi Jesusqa trigu chajra chawpita purichkarqan , yachaqaq qatiqninkunataq chayniqta purichkaspa trigupaq umankuna t'ipirayta qallarirqanku .
41002024	Fariseokunataq payman ajinata tapurirqanku : — ¡ Chhuy ! ¿ Imamantataq chay yachaqaq qatiqniykikuna samarana p'unchaypi mana wakikuq ruwaykunata ruwachkankuri ? — Nispa .
41002025	Chaywampas Jesusqa paykunaman ajinata nirqan : — ¿ Manachu jayk'aqpas Davidpaq uj kuti masinkunawan yariqachikuspa ruwasqankuta ñawirirqankichisri ?
41002026	Chaypacha , Abiatar Athunkaq sacerdote kachkaqtin , Davidqa kawsaq masinkunawan Diospaq wasinman waykuspa , Diosman jaywasqa t'ant'akunata mikhurapurqanku , mayqin t'ant'akunachus sacerdotekunapaq mikhunallan karqan ; jinaspataq Davidqa paywan kuska puriq waj runakunaman ima mikhunankupaq qurqallantaqmi — nispa .
41002027	Jesusqa kaytawan yaparirqan : — Samarana p'unchayqa runapaq allin kanampaq churasqam , manam runaqa samarana p'unchaypaq churasqachu kachkan .
41002028	Chayrayku , Nuqa runapaq Churinqa samarana p'unchayjawapi atiyniyuqmi kani — nispa .
41003001	Wajmanta Jesusqa judiokunapaq tantakunan wasiman waykurqan , chaypitaq uj ch'aki makiyuq runa kachkarqan .
41003002	Fariseokunataq payman samarana p'unchaypi alliyachillanqachu manachu icha nispa qhawqasichkarqanku , ajinamanta chay tumpawan juchanchaykunapaq .
41003003	Chhikataq Jesusqa chay ch'aki makiyuq runaman ajinata nirqan : — Jatariy jinaspa kay chawpiman sayarikuy — nispa .
41003004	Chhikamantataq wakinkunaman ajinata tapurirqan : — ¿ Samarana p'unchaypi : Ima ruwaykaqtaq allin kanmanri ? ¿ Allin ruwaychu , manachayqa mana allin ruwaykaqchu icha ruwana kanmanri ? ¿ Uj kawsayta qhispichinachu , manachayqa chay kawsayta ch'usaqman tukuchinakaqchu allin kanmanri ? — Nispa . Chaywampas paykunaqa jup'alla chaypi uyarqasirqanku .
41003005	Chhikataq Jesusqa phiñarikuspa chaypi kaq runakunata qhawkatarqan , chayjina t'uqpi runakuna kasqankuraykuqa sunqumpi llakirikuspa chay unqusqa runaman ajinata nirqan : — Makiykita jaywatatamuy — nispa . Chay runataq makinta jaywatatarqan , jinaspataq makinqa sumaqta alliyapurqan .
41003006	Fariseokuna lluqsimpurqanku chhikamantataq , Herodespaq qatiqninkunawan tantakuspa Jesusman wañuchinapaq pakamanta rimakipanakumurqanku .
41003007	Jesusqa achkha Galileapi kaq runakunawan qatisqa , jinataq yachaqaq qatiqninkunawan ima quchapataniqman puripurqan .
41003008	Jayk'aqchus Jesuspaq sumaq athun ruwayninkunamanta yachqatarqanku chhikataq , tukuyniqmanta payman rikunapaq jamurqanku . Judea suyumanta , Jerusalén llaqtamanta , Idoneamanta , Jordán mayupi inti lluqsimuyniqkunamanta , Tiro jinataq Sidón suyukunamantawan ima jamurqanku .
41003009	Kayrayku chay tukuy runakunawan ama limirquchikunapaqtaq , Jesusqa yachaqaq qatiqninkunaman uj yamputa wakichamunankupaq kunarirqan .
41003010	Imaynatachus achkha runakunata alliyachisqanraykuqa , tukuy unqusqakuna pay qayllaman chayaspa alliyanapaq llankhariyllatapas munarqanku .
41003011	Jayk'aqchus millay saqra supaykuna Jesusta rikurqanku chhikataq , paypaq ñawpaqimpi killpiykukuspa ajinata nispa qaparirqanku : — ¡ Qan Diospaq churin kanki ! — Nispa .
41003012	Chaywampas Jesusqa ama paymanta runakunapaq ñawpaqimpi rimanankupaq runkhaykuspa kamachirqan .
41003013	Chhikamantataq Jesusqa uj urquniqman chimparqan , jinaspataq rikusqanmanjina pikunatachus pay munarqan chay runakunata wajarqan . Tukuyninku chaypi kachkaqtinkutaq ,
41003014	chunka iskayniyuq runakunata paywan kuska kanankupaq chay chawpimanta ajllirqan , jinataq sumaq willaykunata yachachiqta kachanapaq . Kay ajllisqa runakunamantaq paypaq Kachasqankuna nispa sutiyarqan .
41003015	Paykunamantaq , millay saqra supaykunata chhuqarqunankupaq atiyta qurqan .
41003016	Chunka iskayniyuq ajllisqakunaqa , kaykunam : Simón , pimanchus Pedro nispa sutiyan .
41003017	Zebedeopaq churinkuna , Santiago jinataq wawqin Juantawan , pikunamanchus Boanerges , sutiwan sutiyarqallantaq , chaytaq “ Qhunqhumpaq churinkuna ” niyta munan ;
41003018	Andrés , Felipe , Bartolomé , Mateo , Tomás , Alfeopaq churin Santiago , Tadeo , q'inakuspa suyunta munakuq Simonta jinataq ,
41003019	Judas Iscariote , pichus chhikamantaqa Jesusta ranqaykurqan chayta ima .
41003020	Jesusqa uj wasiman waykupurqan . Ujtawan achkha runakuna tantakumuchkallarqanmi , paywan yachaqaq qatiqninkunawantaq manam uj juch'uy mikhuy malliriytapas atirqankuchu .
41003021	Jayk'aqchus Jesuspaq wasimasinkuna chayta yacharqanku chhikaqa , usqhayllatam wasinman apakupunapaq jamurqanku , imaraykuchus “ mana yuwayniyuqmanmi tukupusqa ” nispam nirqanku .
41003022	Jerusalén llaqtamanta chayamuq Diospaq kamachiynin yachachiq runakunaqa ajinallatataqmi nirqanku : “ Kikin Beelzebú supaykunapaq kurajkaqninmi , kay runaman millay saqra supaykunata wijch'urqunampaq atiyta qun ” — nispa .
41003023	Jesustaq paykunata wajaspa kay rijch'anachiyta qurqan : “ ¿ Imaynatataq Supayqa pay kikin Supayta wijch'urqukunmanri ? ”
41003024	Uj suyupi kawsaqkunachus , paykunapura maqanjakunman chhikaqa , chay suyuqa ch'usaqmanmi tukupunman ;
41003025	jinataq uj wasipi kawsaq masikunachus paykunapura ch'aqwanqaku chhikaqa , chay wasiqa ch'usaqmanmi tukupullanqataq .
41003026	Supaychus pay kikinwan ch'aqwanman chhikaqa , ajinallatataqmi qhapaq suyumpas ch'usaqman tukjakupullanmantaq .
41003027	“ Pichus uj kallpayuq runapaq wasinta suwayta munanman chhikaqa , ñawpaqta chay runataqa wataykunanmi kanman , ajinamanta suwarqunapaq .
41003028	“ Sut'inta niykichis ; Diosqa tukuy runapaq imaymana saqra mana allin ruwasqankunata , jinataq juchakunatapas pampachallanqam .
41003029	Chaywampas pichus Ch'uwa Ajayuman mana allin rimaykunawan juch'uyman tukuchichkan chaykaqpaqqa , manam jayk'aqpas chay juchanmanta pampachasqa kayta atikuchkanqachu , manachayqa wiñaypaq wiñaynintimpaq juchanchasqam qhiparapunqa ” — nispa .
41003030	Kayta Jesusqa nirqan , imaraykuchus millay saqra supayniyuqmi nispam paykunaqa payman nirqanku .
41003031	Maman María jinataq Jesuspaq wawqinkunapiwan ima chayamurqanku , chaywampas jawaniqllamanta pay wajaqta kachaykurqanku .
41003032	Jesús muyuriy tiyaraq runakunataq payman ajinata nirqanku : — Mamayki jinataq wawqiykikuna qanwan rimanapaq jawaniqpi suyachkasunkichis — nispa .
41003033	Jesustaq paykunaman ajinata jaynirqan : — ¿ Pikunataq mamay jinataq wawqiykunapas kasqari ? — Nispa .
41003034	Chhikamantataq pay muyuriy tiyarachkarqanku chaykunata qhawkataspaqa , kaytawan nirqan : — “ Kaykunam mamaypas jinataq wawqiykunapas kanku .
41003035	Imaraykuchus pikunachus Diospaq munayninta ruwanku chaykunam wawqiypas , panaypas jinataq mamaypas kanku , ” nispa .
41004001	Jesusqa ujtawanmi Galilea quchapataniqpi yachachiyta qallarirqan . Ancha achkha runakuna uyarinapaq tantakumuqtinkutaq , Jesusqa quchapi kachkarqan chay yampuman chimpaspa tiyarikurqan , chhikankamataq runakunaqa quchapataniq pampapi qhiparapuchkarqanku .
41004002	Chhikataq payqa imaymanakunamanta rijch'anachiykunawan yachachiyta qallarirqan . Yachachiynimpitaq ajinata nirqan :
41004003	“ Kayta uyariychis : Uj chajra ruwaq runa tarpuq lluqsisqa .
41004004	Tarpuchkaspataq wakin mujuqa ñanjawaman chayarqan , chaytataq pisqukuna chayamuspa pallarqupurqanku .
41004005	Wakinkunataq rumi chawpiman t'akaykukurqan , maypichus mana achkha jallp'a karqanchu , chay mujukunataq usqhayllata ch'ijch'irimurqanku , pisi jallp'ayuq kasqanrayku ,
41004006	chay rumi chawpipitaq , mujukunaqa manam sumaqta saphiykupurqankuchu , intitaq lluqsimuspa ruphayninwan ch'akirquchipurqan .
41004007	Wakin mujukunataq khichkha chawpiman jalaykusqaku , chay khichkhakunataq wiñqataspa mikirqupurqanku , ajinamantataq manañam uripurqankuchu .
41004008	Chaywampas wakinkaq mujukunaqa sumaq jallp'aman chayarqanku , chaykunataq wiñarispa ancha sumaqta urirqusqaku ; wakin umakunaqa uj mujumanta kimsachunkata urisqaku , ujkunataq suqtachunkata , wakintaq uj mujumanta pachajta ima . ”
41004009	Jesustaq ajinata nirqan : “ ¡ Pikunachus ninriyuq kankichis chaykunaqa , uyariychis ! ” — Nispa .
41004010	Jayk'aqchus Jesusqa sapallan qhiparapurqan chhikataq , pikunachus paywan kuska kachkarqanku chay wakin runakunawan jinataq chunka iskayniyuq yachaqaq qatiqninkunawanqa ¿ Chay rijch'anachiy imaniytataq munanri ? — Nispam Jesusman tapurirqanku .
41004011	Jesustaq paykunaman ajinata jaynirqan : “ Qankunaman Diosqa qhapaq suyunmanta sut'iman churaspam rikuchisunkichis ; chaywampas jawaniqpi kachkanku chaykunakaqmanqa , rijch'anachiykunata churaspam yachachini ,
41004012	imaraykuchus qhawachkaqtinkupas mana rikunankupaq , uyarichkaqtinkupas mana yuwaywan yachaqanankupaq , ajinamanta Diosman ama kutirimunankupaq , jinataq juchankupas paywan mana pampachasqa kanampaq . ”
41004013	Jesustaq paykunaman ajinata nirqan : “ ¿ Qankunaqa , manachu kay rijch'anachiykunata yuwaywan yachaqachkankichisri ? Ajina kaqtinqa , ¿ imaynatataq tukuy wakin rijch'anachiykunata yuwaywan yachaqankichisri ?
41004014	Muju tarpuq runaqa , Diospaq sumaq willayninkunata yachachispa purichkan chayman rijch'akun .
41004015	Ñanman chayaq mujukunaqa sumaq willaykunata uyarinku jinaspataq supay jamuspa uyarisqankuta qunqachipun chay runakunaman rijch'akun .
41004016	Wakinkunataq rumi chawpiman chayaykuq mujuman rijch'akullankutaq ; sumaq willaykunata uyarispa kusisqa jap'iqanku ,
41004017	chaywampas mana sumaq saphiykusqa kasqankuraykuqa manam thuruta sayarikunkuchu , jayk'aqchus sumaq willaykunarayku uj mitk'akuy jamun , manachayqa qatiykachachikuykunapas kan chhikaqa , usqhayllatam urmapunku .
41004018	Wakinkunaqa khichkha chawpiman jalaykuq mujukunaman rijch'akuqkunapas kallankutaqmi : sumaq willaykunata uyarinku ,
41004019	chaywampas kaypacha kawsaykuna anchata paykunaman llakichin , qhapaqkayllatam munakuchkanku , jinataq tukuy imatapas paykunallapaq munanku . Tukuy kay yuwaykunam paykunaman waykuspa sumaq willaykuna jap'iqasqankuta mikirqupun , ajinamantataq manaña uripunkuchu .
41004020	Chaywampas wakinkunaqa allinta chay sumaq willaykunata uyarispa jap'iqanku , paykunataq sumaqta urinku imaraykuchus sumaq jallp'aman chayaq mujukunaman rijch'akunku . Chaykunamantataq uj mujumanta kimsachunkata , suqtachunkata jinataq uj mujumanta pachajta ima urirqunku . ”
41004021	Kaytawampas Jesusqa paykunaman nirqallantaqmi : “ ¿ Micha k'anchayta , t'apiwan qhupiykunapaq , manachayqa waracha ukhuman churaykunapaq apamuchuwanchuri ? ” Manam , micha k'anchaytaqa sut'i chhikaman churanapaq , jinataq chay chhikamanta tukuyman k'anchamunampaqmi apamunchis .
41004022	Kikillantaq : manam imapas pakasqa mana yacharquna kachkanmanchu , manallataqmi ima pakapi kachkan chaypas mana sut'inchakuq kachkanmanchu .
41004023	“ Ninriyuq kankichis chhikaqa , uyariychis . ”
41004024	Kaytawampas Jesusqa nirqallantaqmi : “ Kay uyarisqaykichista allinta qhawaqarikuychis . Ima tupuwanchus wajkunaman tupuykunkichis , kikin tupullawantaqmi qankunaman Diosqa chaymanta niqtimpas astawanraq tupuykusunkichis .
41004025	Imaraykuchus kaqniyuqmanqa astawanraqmi qukunqa ; mana kaqniyuqmantaq , uj chhika kaqnintapas qichuqakunqaraqmi . ”
41004026	Jesusqa kaytawan nirqallantaqmi : “ Diospaq qhapaq suyunqa , uj runapaq jallp'aman tarpusqan mujuman rijch'akun :
41004027	Puñuchkanman , rijch'achkanman chhikapas , tutapas p'unchaypas kachun , kikillanmi mujuqa jallp'amanta ch'ijch'irimuspa lluqsikuchkanqa , jinataq wiñakuchkanqa , tarpuq runapaq mana imayna kasqanta yachaspa .
41004028	Imaraykuchus jallp'aqa sapallanmi urichin ; ñawpaqtaqa yurankuna wiñaramun , chhikamantataq uman t'ikarqumun astawan chhikamantataq urinkuna umampi junt'arapun .
41004029	Urinkuna puqurapun chhikataq , chajra ruwaq runaqa usqhayllatam ruturqumunapaq purqatapun . ”
41004030	Jesusqa nirqallantaqmi : “ ¿ Diospaq qhapaq suyunqa imakaqmantaq rijch'akun , manachayqa imawantaq rijch'anachichuwanri ?
41004031	Diospaq qhapaq suyunqa , mustasa yurapaq mujunman rijch'akun , tukuy mujukunamantapas astawan juch'uykaqmi ,
41004032	chaywampas tarpuykusqaña kaspaqa , wakin mallkikunamanta niqtimpas astawan athunmi wiñarqupun , ch'ampankunamantaq pisqukunantin llanthurakuq jamunku . ”
41004033	Runakunapaq atisqankumanjina yachaqanankupaq Jesusqa kayjina rijch'anachiykunawan sumaq willaykunata yachachirqan .
41004034	Chaywampas payqa manam imatapas mana rijch'anachiykunawan yachachirqanchu , yachaqaq qatiqninkunamankaqqa sumaqta sapankupi yuwayta quspa sut'incharqan .
41004035	Chay kikin p'unchay tutayt'apuchkarqan chhikataq , Jesusqa yachaqaq qatiqninkunaman ajinata nirqan : — “ Qucha chimpaniqman purisunchis ” — nispa .
41004036	Chhikataq runakunata saqirpayaspa mayqin yampupichus Jesús kachkarqan chay kikimpi chimpaniqman apapurqanku ; wakin yampukunapiqa paywan kuska purillarqankutaqmi .
41004037	Kaymantajinataq uj manchay wayra quchajawaman wayrarimurqan , qucha qhullchuqiywantaq yamputa unuwan junt'aykuchipurqan .
41004038	Chaywampas , yampu qhipaniq chhikapi Jesusqa uj ch'ijmanata churarikuspa puñurikupusqa . Yachaqaq qatiqninkunataq qaparikuspa rijch'arichirqanku : — ¡ Yachachiq ! ¿ Unu ukhuman chinkaykupuchkanchisñam , manachu chaymanta llakiqakuchkankiri ? — Nispa .
41004039	Jesustaq jatarimuspa chay wayrata jinataq quchatawan ajinata nispa runkhaykurqan : — ¡ Thaniriy ! ¡ Ama kuyuychu ! — Nispa . Wayrataq chhikapacha thaniripurqan , jinaspataq tukuy imapas ch'inlla kapurqan .
41004040	Chhikamantataq Jesusqa yachaqaq qatiqninkunaman ajinata nirqan : — ¿ Imamantataq kayjinatapuni mulljakunkichisri ? ¿ Manaraqchu iyawniykichis nuqapi kachkanraqri ? — Nispa .
41004041	Paykunapurataq anchata mancharikuspa ajinata tapunakurqanku : — ¿ Wayrapas , quchapas payta uyarinampaq , pitaq kanman kay runari ? — Nispa .
41005001	Jesusqa yachaqaq qatiqninkunawan Galilea qucha chimpaniq Gerasa jallp'aniqman chayarqan .
41005002	Jesuspaq yampumanta uraqamuqtinjinataq , uj millay saqra supayniyuq runa payman qayllachakumurqan . Kay runataq aya pakana chawpimanta lluqsimusqa ,
41005003	imaraykuchus chay chhikaqa paypaq tiyakunanmi karqan . Paytaqa manam pipas , watqasiyta atirqankuchu .
41005004	Achkha kutitañam chakinkunamanta jinataq makinkunamanta wiskhakunawan wataykusqaku . Chay watanakunataqa t'ipirpayallaq kasqa , ajinamanta manam pipas payman atipayta atirqankuchu .
41005005	Rumikunawan pay kikin takarqukuspataq , qaparikuspa tuta p'unchay aya pakana chhikakunapi jinataq urquniqkunapi phawaykachaq karqan .
41005006	Chaywampas , jayk'aqchus Jesusta karupachamanta rikurqan chhikataq , phawakama siqamurqan , paypaq ñawpaqimpi killpiykukuspataq
41005007	qaparikuspa ajinata nirqan : — ¡ Jesús , Kuraj Athunkaq Diospaq Churin , ama nuqawan jap'inakuychu ! ¡ Diosrayku mañarikuyki ama ñak'arichiwaychu ! — Nispa .
41005008	Chayta nirqan imaraykuchus Jesusqa millay saqra supayman ajinata nisqa : “ ¡ Millay saqra supay , kay runamanta lluqsiy ! ” — Nispa .
41005009	Jesusqa payman ajinata tapurirqan : — ¿ Imataq sutiykiri ? — Nispa . — Paytaq ajinata jaynirqan : — Chakurim sutiyqa , imaraykuchus achkhayuqmi kayku — nispa .
41005010	Jesusmantaq chay millay saqra supaykunaqa chay chhikamanta ama wajniq chhikakunaman wijch'uwachanampaq anchata mañarikurqanku .
41005011	Chay urqu chhikaniqkunapitaq achkha khuchikuna t'inqarachkarqanku ,
41005012	millay saqra supaykunataq Jesusman ajinata mañarikurqanku : — Chhaqay khuchikunaman waykunaykupaq kachaykuriwaychis — nispa .
41005013	Jesustaq paykunapaq mañakusqankumanjina uyarirqan , millay saqra supaykunataq chay runamanta lluqsispa khuchikunaman waykupurqanku . Kay khuchikunataq ñaqa iskay waranqa karqanku , quchaniqman manchayta phawarispataq qarqa pataniqmanta urmaykumpurqanku , chaypitaq unuwan mikirakuspa wañurapurqanku .
41005014	Khuchi michiqkunataq llaqtaniqman phawaripurqanku , llaqtaman chayaspataq runakunaman imatachus rikuchkarqanku chayta willarampurqanku . Runakunataq chayta uyarispaqa imataq ruwasqa kachkarqan chay rikuq jamurqanku .
41005015	Jayk'aqchus Jesús qayllaman chayamurqanku chhikataq , chay chakurijina millay saqra supaykunayuq runataqa , sumaq k'uchi p'achallt'asqa jinataq yuwaynimpi kachkaqta Jesús qayllapi tiyaykuchkaqta tariparqanku . Runakunataq chayta rikuspaqa mulljasqa kachkarqanku .
41005016	Chay musphay ruwayta rikuqkunataq imaynatachus saqra millay supayniyuq runaqa alliyachisqa kasqa , jinataq khuchikunawan imachus ruwakuchkasqa chayta rikurqanku , chaykunataq waj runakunaman willarampurqanku .
41005017	Chhikataq chay runakunaqa Jesusman chayniq suyumanta puripunampaq mañarikurqanku .
41005018	Jesusqa yampuman kutipunapaq chimpapuchkarqan chhikataq , millay saqra supayniyuq kachkarqan chay alliyapuq runaqa , paywan kuska purinapaq mañarikurqan .
41005019	Chaywampas Jesusqa paypaq ama purinanta munaspaqa , ajinata chay runaman nirqan : — Wasiykiman puripuy , jinaspa wasimasiykikunaman willakumuy , imaynatachus Dios Tataqa qanta khuyapayarikusunki , jinataq qanwan ima athun ruwaykunatachus ruwachkan chayta willarikumuy — nispa .
41005020	Chay runataq puripuspa tukuy Decápolis llaqtakunaniqpi imaynatachus Jesusqa paywan ruwarqan chayta willarampusqa ; chayta uyarispataq tukuy runakuna musphalla qhiparapurqanku .
41005021	Jayk'aqchus Jesusqa qucha chimpaniqmanta yampupi kutirimpurqan chhikataq , achkha runakuna tantaykukumurqanku , paytaq quchapataniqpi qhiparapurqan .
41005022	Chhikataq , judiokunapaq tantakunan wasipi uj kuraj atiyniyuq Jairo sutiyuq runa Jesusta rikuspa chakin qayllaman k'uñuykukuspa killpiykukurqan ,
41005023	jinaspataq Jesusman ajinata nispa anchatapuni mañarikurqan : — Ususiy wañjapuchkanña , jamuy jinaspa makiykita paypataman churqataripuway ajinamanta alliyaspa kawsapunampaq — nispa .
41005024	Jesustaq Jairowan purirqan , achkha runakunataq pay muyuriyta liminjakusparaq qatichkarqanku .
41005025	Chay runa chawpipitaq , uj chunka iskayniyuq wataña yawar apay unquywan unqusqa warmi kachkarqan .
41005026	Jampiqkunapaq makinkunapitaq anchata ñak'arisqa , tukuy kaqninkunatapas qasipaq tukurqukuspa . Alliyapusaqchari nispaqa , astawanraqmi unquykupurqan .
41005027	Jayk'aqchus Jesusmanta rimaqta uyarirqan chhikataq , kay warmiqa runa chawpipi qhipaniqmanta jamuchkaspa Jesuspaq mantillunta llankharirqan .
41005028	Imaraykuchus payqa sunqun ukhupi ajinata yuwarqan : “ Mantillunllatapas llankhariyman chhikaqa sumaq k'uchipunim alliyapuyman ” — nispa .
41005029	Chay kikin pachapitaq yawar apay unquyninqa ch'akipurqan , aychampitaq unquyninmanta alliyachisqa kapusqanta qhawatatarikupurqan .
41005030	Jesustaq atiynin paymanta lluqsisqanta riparakuspataq , runaniqman qhawarispa ajinata tapuykachakurqan : — ¿ Pitaq p'achayta llankharimuwan ? — Nispa .
41005031	Yachaqaq qatiqninkunataq ajinata payman nirqanku : — Chay tukuy runakuna qanta tukuyniqmanta limirquchkasunkichis , qantaq ¿ p'achayta pitaq llankharimuwan nispa tapuykachakunaykipaqri ?
41005032	Chaywampas Jesusqa ñätaq ñätaq runaniqman qhawaykachakurqan , chayjinamanta pichus llankharimurqan chayta tariparqunapaq .
41005033	Chhikataq chay warmiqa manchaymanta kharkhatikuspa jinataq imachus paywan ruwakuchkasqa chayta yachaspa , Jesuspaq ñawpaqinman purispa killpiykukurqan , jinaspataq imachus chiqan kachkarqan chayta willarqan .
41005034	Jesustaq payman ajinata nirqan : — Mama , Diospi iyaw nisqaykiraykum alliyasqa kapunki . Tukuy sunqu jampisqa puripuy — nispa .
41005035	Jesusqa rimachkarqanraq , ajinaman Jairopaq wasimpi kaqkunaqa chayamurqanku , jinaspataq ajinata nirqanku : — ¡ Ususiykiqa wañupunñam ! ¿ Imapaqñataq Yachachiqta qhawqasikuchkankiri ? — Nispa .
41005036	Chaywampas Jesusqa paykunapaq nisqanta mana uyarispa , judiokunapaq tantakunan wasipi kaq kurajkaq Jairoman ajinata nirqan : — Ama manchaychu ; nuqapi iyaw nillay — nispa .
41005037	Jinaspa mana pitapas paywan purinanta munaspa , Pedrota , iskaynin wawqintin Santiago , jinataq Juanllatawan pusqarukurqan ,
41005038	Judiokunapaq tantakunan wasipi kurajkaqpaq wasinman chayaspataq , manchanata runakuna piturakuchkaqta , wakinkunataq waqarachkaqta jinataq qaparichkaqkunata rikurqan ,
41005039	Jesusqa wasi ukhuniqman waykuspataq ajinata paykunaman nirqan : — ¿ Imamantataq chay tukuyta qaparikuspa waqachkankichisri ? Kay warmi wawaqa manam wañusqachu kachkan , manachayqa puñukuchkanmi — nispa .
41005040	Chayta uyarispataq runakunaqa Jesusman asipayarqanku . Chaywampas payqa tukuy runakunata jawaniqman qatirquchirqan , chhikamantataq chay wawapaq tatanta , mamantawan jinataq pikunachus paywan kuska purichkarqanku chay kimsa yachaqaq qatiqninkunawan ima , maypichus warmi wawa kachkarqan chay chhikaman waykurqanku .
41005041	Wawapaq makinmanta jap'ispataq , Jesusqa ajinata nirqan : — ¡ Talitá cum ! — Nispa . ( Chaytaq ajinata niyta munan : “ Warmi wawa , qanta niyki jatarikuy . ” — Nispa ) .
41005042	Chhikapachataq , chay chunka iskayniyuq watayuq warmi wawaqa jatarispa puriykachayta qallaripurqan . Runakunataq chayta rikuspaqa musphalla qhiparapurqanku .
41005043	Chaywampas Jesusqa tukuy runakunaman chay rikusqankunamanta ama pimampas willamunankupaq kamachirqan . Chhikamantataq chay kawsariq warmi wawaman mikhuyta qumunankupaq kamachirqan .
41006001	Jesusqa chay chhikamanta suyunman puripurqan , yachaqaq qatiqninkunataq paywan kuska puripurqallankutaq .
41006002	Jayk'aqchus samarana p'unchay chayampurqan chhikataq , Jesusqa judiokunapaq tantakunan wasipi yachachiyta qallarirqan . Jinaspataq achkhayuq payman uyariqkunaqa musphalla paykunapura ajinata nispa tapunakurqanku : — ¿ Kay runaqa , maypitaq chay tukuy imakunata yachaqamunri ? ¿ Maymantataq chay tukuy yachaykunata jurqumunri ? ¿ Ima atiywantaq chay musphay ruwaykunata ruwanri ?
41006003	¿ Manachu kayqa Mariapaq churin , Santiagopaq , Josepaq , Judaspaq jinataq Simonpaq wawqin k'aspi llaqllaq runa kachkanri ? ¿ Manachu kaypaq panankunaqa kay kikin llaqtapi nuqanchiswan kuska tiyachkankuri ? — Nispa . Chaypi kaq runakunataq manam Jesuspi iyaw nirqankuchu .
41006004	Chaywampas Jesusqa ajinata paykunaman nirqan : — Tukuy chhikakunapim uj Diospaq sutimpi willaqta waqaychanku , chaywampas manam kikin jallp'ankaqpi , wawqimasinkuna chawpikaqpi jinataq kikin wasinkaqpiqa — nispa .
41006005	Chaypitaq Jesusqa makinwan unqusqakunaman jaywqataspaqa wakinkunallatam alliyachipurqan , manataq uj musphay ruwaykunatapas ruwayta atirqanchu .
41006006	Paytaq ancha musphasqa kachkarqan , chay runakunapaq paypi mana iyawniyuq kasqankuraykuqa . Jesusqa tukuy qaylla ayllukunapi sumaq willaykunata yachachispam puriykacharqan .
41006007	Chhikataq chunka iskayniyuq yachaqaq qatiqninkunata wajarqan , jinaspataq iskaymanta iskay millay saqra supaykunajawapi atiyniyuqta kachayta qallarirqan .
41006008	Paykunamantaq ama imatapas ñampaq apaychischu , manachayqa uj tanwallata apakuychis nispa kamachirqan . Manallataqmi t'ant'atapas , ima kawsaykunatapas , qulqitapas apanankuchu karqan .
41006009	Usut'ankuwan churaykusqallam purinanku karqan , chaywampas manam waj p'achata apakunankuchu karqan .
41006010	Paykunamantaq ajinata nirqan : — Jayk'aqchus uj wasiman waykunkichis chhikaqa , chayllapi qhiparankichis chay chhikamanta puripunaykichiskama .
41006011	May chhikapichus qankunata mana jap'iqayta jinataq uyariytapas munasunkichis chhikaqa , chakiykichispi jallp'a chimpasqantapas , thalarakuychis jinaspataq lluqsimpuychis , kaytaq paykunapaq yachanankupaq uj ninrinchayjina kachun — nispa .
41006012	Chhikataq yachaqaq qatiqninkunaqa runakunaman amaña juchata ruwanankupaq , ajinamanta Diosman kutirimpunankupaq willaq lluqsirqanku .
41006013	Jinaspataq achkha millay saqra supaykunata chhuqarqurqanku , jinataq wiswiwan jawispa achkha unqusqakunata alliyachimurqanku .
41006014	Qhapaq suyu apaykachaq Herodesqa Jesusmanta rimaqta uyarirqan , Jesuspaq tukuyniqpi ancha riqsisqaña kapusqanrayku . Imaraykuchus ujkunaqa ajinata nirqanku : “ Bawtisaq Juanmi kawsarimpusqa , chaymantam kay musphay ruwaykuna ruwanapaq atiyniyuqqa , ” nispa .
41006015	Wakinkunataq : “ Diospaq sutimpi willaq Eliasmi , ” nispam nirqanku . Wajkunataq : “ Ñawpaq Diospaq sutimpi willaq ujkaq runakunajinallataqmi , ” nispam nirqallankutaq .
41006016	Herodestaq chaykunata uyarispaqa ajinata nirqan : — Kay runaqa Juanmi . Nuqa kikin umanta khuchuqamunankupaq kamachirqani , kunantaq kawsarimpusqam — nispa .
41006017	Imaraykuchus Herodiasrayku Herodesqa Juanta jap'irqumunankupaq kamachisqa , jinaspa wataykusqata wisq'aykuchisqa . Herodias warmiqa Filipo wawqimpaq warmin karqan , chaywampas Herodesqa paywan runachakupusqa .
41006018	Juantaq Herodesman ajinata nisqa : “ Manam wawqiykipaq warmintaqa warmichakunaykichu kachkan ” — nispa .
41006019	Chay nisqanraykum Herodias warmiqa Juanwan chhiqnikurqan , jinaspataq wañuchinapaqpuni qhawachkarqan ; chaywampas manam imaynamanta wañuchiytapas atirqanchu ,
41006020	imaraykuchus Herodesqa allintam Juanta rikurqan , uj chiqampi puriykachakuq runa kasqanta yachasqanrayku , chayraykum Juanta waqaycharqan . Juanpaq rimasqanta uyarispataq musphallam tukuy sunquwan mana imanakuyta atispa uyarqasirqan .
41006021	Uj kutitaq Herodesqa p'unchayachikuynimpi uj athun raymita ruwarqan . Tukuy Galilea suyupi atiyniyuq kurajkaq , jinataq pallapallakuna apaykachaq runakunata chay rayminman wajarqan . Herodias warmitaq chay p'unchay Juan wañuchinapaq allin kasqanta rikurqan .
41006022	Mikhuchkarqanku chaymantaq Herodias warmipaq ususin chayman waykuspa , tukuypaq ñawpaqimpi may sumaqta tusuykurqan , chay tusuykusqantaq Herodesman jinataq wajasqakunaman sunqunkuman anchata chayaykurqan , chayrayku Herodesqa sipasman ajinata nirqan : — Ima munasqaykitapas nuqaman mañaway , chaytataq qusqaykim — nisqa .
41006023	Diospaq sutimpi rimayninta quspataq chay sipasman ima mañasqantapas , apaykachasqan qhapaq suyunmanta kuskampas kachun chayta qunapaq rimarqurqan .
41006024	Sipastaq raymi wasimanta lluqsispa Herodias maman qayllata tapurikunapaq purirqan : — ¿ Imatataq mañasaqri ? — Nispa . Herodias warmitaq kayjinata jaynirqan : — Bawtisaq Juanpaq umanta mañay . — Nispa .
41006025	Sipastaq usqhayllata qhapaq suyu apaykachaq Herodes qayllaman siqaykuspa ajinata nirqan : — Kunampacha Bawtisaq Juanpaq umanta uj chuwapi jaywanawaykita munani . — Nispa .
41006026	Qhapaq suyu apaykachaq Herodestaq ancha llakisqa churakurqan ; chaywampas raymiman wajasqakunapaq ñawpaqimpi Diospaq sutimpi rimaynin qusqanraykutaq , manam mañasqanta ama niytaqa atirqanchu .
41006027	Ajinaqa kikimpachataq , uj pallapallata Juanpaq uman apamunampaq kacharqan . Chay pallapallataq maypichus Juanqa jap'isqa kachkarqan chayman waykuspa paypaq umanta khuchuqampurqan ,
41006028	uj chuwapi churqataspataq sipasman qupurqan , paytaq maman Herodiasman jaywampurqan .
41006029	Bawtisaq Juanpaq yachaqaq qatiqninkuna , chayta yacharquspaqa , ayanta mañakupuspa aya pakana chhikaman p'amp'aykumpunapaq apakupurqanku .
41006030	Jesuspaq kachasqankunaqa paywan tantakuspa , imatachus paykunapaq purisqankupi ruwamurqanku jinataq yachachimurqanku chayta payman willarqanku .
41006031	Jesustaq paykunaman ajinata nirqan : — Jamuychis , sapanchis uj sumaq ch'inlla kachkan chay chhikaniqman samararikunapaq purisunchis — nispa . Imaraykuchus achkha runakunam chaypi kachkarqanku , wakin chayamurqanku jinataq ujkunaqa puripuchkarqanku , chayrayku paykunaqa manam mikhurikuytapas atipurqankuchu .
41006032	Ajinaqa Jesuswan yachaqaq qatiqninkunawanqa uj yampupi waj karuniq sumaq ch'inlla kachkan chay chhikaman samaranapaq puripurqanku .
41006033	Chaywampas puripuchkaqtaqa achkhayuqmi rikurqanku chay runakunaqa usqhayllata riqsirqupurqanku ; chhikataq tukuyniq llaqtakunamanta , mayniqtachus Jesusqa purichkarqan chayniqman phawakama chakipi purispa paymanta niqtimpas ñawpaqtaraq chayarqanku .
41006034	Yampumanta uraqaspataq , Jesusqa achkha runakuna tantakumuqta rikurqan jinaspataq anchata paykunamanta khuyapayarikurqan , imaraykuchus paykunaqa mana michiqniyuq uwijakunajinam kachkarqanku , chayrayku paykunamanqa tukuy imaniqmanta yachachiyta qallarirqan .
41006035	Ch'isiyaykupuqtintaq , yachaqaq qatiqninkunaqa Jesusman qayllachakuspa ajinata nirqanku : — Ch'isiñam kapun , kay chhikataq ch'usaq pampam .
41006036	Kay runakunata kachawachapuy , ajinamanta qaylla ayllukunaman mikhunata rantikuq purinankupaq — nispa .
41006037	Chaywampas Jesusqa paykunaman ajinata jaynirqan : — Qankuna mikhuyta quychis — nispa . Paykunataq ajinata jaynirqanku : — ¿ Imaynatataq chay tukuy runakunapaq t'ant'ata rantimuykumanri ? Chaypaqqa iskaypachaq p'unchay llank'asqamanta qulqi jap'iqasqapas chay tukuy runakunaman mikhuchinapaq pisiraqcha kanmanqa — nispa .
41006038	Jesustaq paykunaman ajinata nirqan : — ¿ Jayk'a t'ant'ataq qankunapaq kanri ? Yachqatamuychis — nispa . Yachqatamuspataq , ajinata payman nirqanku : — Phichqa t'ant'awan jinataq iskay challwakunallawan kapuwanku — nispa .
41006039	Chhikataq Jesusqa yachaqaq qatiqninkunaman q'umir jach'uniq pampakunapi runakunata tiyarachimunankupaq kamachirqan .
41006040	Paykunataq pachajmanta pachaj , jinataq phichqa chunkamanta phichqa chunkapi tiyarachimurqanku .
41006041	Chhikamantataq Jesusqa chay phichqa t'ant'atawan iskay challwatawan jap'ispa , janaqpachaman qhawarispa Diosman yuspärayta qurqan . Chhikamantataq t'ant'akunata phatmiraspa , yachaqaq qatiqninkunaman qurqan paykunapaq runakunaman ch'iqirachimunankupaq . Chay iskay challwakunatapas tukuynin runakunaman ch'iqirachirqallankutaqmi .
41006042	Tukuyninku sajsarankama mikhurarqanku .
41006043	Juch'uy q'upa t'ant'akunata jinataq challwa puchukunatawan apthapispataq chunka iskayniyuq kanastakunata junt'arachirqanku .
41006044	Chaypi t'ant'ata mikhuchkarqanku chaykunaqa phichqa waranqa qhari runakunam karqanku .
41006045	Jesusqa yachaqaq qatiqninkunata yampupatapi purqaruchirqan , qucha chimpaniqman paymanta ñawpaqta Betsaida llaqtaman purinankupaq , chhikankamataq payqa runakunata kachawachapuchkarqan .
41006046	Kacharpayapuspataq , urquniqman Diosmanta mañakuq puripurqan .
41006047	Tutayt'apuchkaqtintaq yampuqa chawpi quchapiña kapusqa . Jesustaq jallp'aniqpi sapallan qhiparapuspataq ,
41006048	chaymantapacha imaynatachus yachaqaq qatiqninkunaqa ancha kallpawan yamputa purichichkarqanku chayta rikurqan , imaraykuchus paykunaniqmanqa ancha wayra kallpawan phukumuchkarqan . Qhipantin tutamantataq , Jesusqa paykunaniqman unupatanta ñawpariytapas munachkanman ajinata puriykuchkarqan .
41006049	Jayk'aqchus unupatanta purichkaqta rikurqanku chhikataq , uj qatiqatichari nispa yuwayakuspa anchata mulljakurqanku , jinaspa qaparirqanku ;
41006050	imaraykuchus tukuyninku rikurqanku jinaspataq mulljakurqanku . Chaywampas chhikapacha Jesusqa paykunaman ajinata rimapayarqan : — ¡ Ama mulljakuychischu ! ¡ Nuqam kani : ama manchaychischu ! — Nispa .
41006051	Chhikamantataq Jesusqa yampupataman chimpapurqan , wayrataq chhika pacha thaniripurqan , paykunataq ancha musphachkaq qhiparapurqanku .
41006052	Imaraykuchus paykunaqa Jesuspaq t'ant'akunawan musphay ruwasqanmantaqa manaraqmi sumaqta yuwaywan yachaqachkasqakuchu , astawampas rumi sunquraqmi karqanku .
41006053	Quchamanta ujniq jallp'aman chayaspataq , yamputa quchapataniqman wataykuspa Genesaret llaqtaman chayarqanku .
41006054	Yampupatamanta uraqamuqtinkujinataq , runakunaqa usqhayllata Jesusman riqsirqurqanku .
41006055	Jesuspaq chaypi kasqanta uyarispaqa , tukuyniqman phawaykacharqanku , ajinamanta Pay qayllaman unqusqakunata kallapukunapi wantuspa alliyachinampaq ayskatarqanku .
41006056	May chhikakunamanchus Jesusqa waykurqan chaypi , ayllukunapas kachun , llaqtakunapas manachayqa ch'usaq pampaniqpi kawsakuqkunapas kachunku , unqusqakunata llaqta ñanjawakunapi alliyachinampaq churarqanku , jinaspa mantillun ch'ullpallantapas llankharinankupaq mañarikurqanku ; jinaspataq tukuy Jesuspaq p'achan llankhariqkunataq alliyasqam kapurqanku .
41007001	Jerusalén llaqtamanta chayamuq fariseokuna jinataq Diospaq kamachiynin yachachiq runakuna ima Jesusman qayllachakumurqanku .
41007002	Kay runakunataq paykunapaq maki mayllaqakuna ruwaywan puriyninkumanjina Jesuspaq wakin yachaqaq qatiqninkuna makita mana mayllaqakuspa mikhuqta rikuchkarqanku .
41007003	( Fariseokuna , jinataq tukuy judiokunawanqa , machulankunapaq ñawpaq puriyninkumanjinam puriykacharqanku ; chayraykum mikhunapaqqa makinkunata mayllaqakuqpuni karqanku .
41007004	Jinataq qhatumanta kutirimuspaqa , mayllakuna ruwayta manaraq ruwachkaspaqa manam ima mikhuytapas mikhurqankuchu , jinataq astawan achkha ruwaykunata ñawpa puriyninkumanjina ruwaq karqanku , ujyana pusillukuna , tutumakuna maqchiyta ima , wayk'unapaq apaykachanakunata mayllarqallankutaqmi , jinataq chusikunatapas t'aqsarqanku ) .
41007005	Chayrayku fariseokuna jinataq Diospaq kamachiynin yachachiqkuna ima Jesusman ajinata tapurqanku : — ¿ Imamantataq yachaqaq qatiqniykikunaqa ñawpaq puriyninchismanjina mana kawsankuri , manachayqa mana mayllaqakuspa jucharara qhilli makiwan mikhunkuri ? — Nispa .
41007006	Jesustaq paykunaman ajinata jaynirqan : — Qankuna puraj uya runakuna kasqaykichismantaqa , allintapunim Diospaq sutimpi willaq Isaiasqa , kayta qilqachkarqan chhikaqa ajinata rimarqan : ‘ Kay llaqtaqa simillawanmi yupaychachkawan , chaywampas sunqunqa nuqamanta may karupiraqmi kachkan ,
41007007	mana imapaq allin kaqta yupaychachkawankichis : qasimanta kamachiykunata rikhurichispa , nuqapaq kamachiyniypas kanman ajinata runakunapaq puriyninkunata yachachichkankichis — nispa . ’
41007008	Imaraykuchus qankunaqa ñawpaq runakunapaq puriyninkurayku Diospaq kamachiyninta saqirpayapunkichis .
41007009	Jesusqa paykunaman nirqallantaqmi : — Qankunaqa , ñawpaq puriyniykichista ruwakuchkanaykichisraykum Diospaq kamachiyninkunata sarukunkichis .
41007010	Moisespas ajinatam nirqan : ‘ Tataykita , mamaykitawan athumpi kachiy , ’ ‘ Pichus tatanta jinataq mamantapas qhinchachan chayqa wañunampaq juchanchasqam kanqa ’ — nispa .
41007011	Qankunataq ajinata yachachichkankichis : pipas tatanta jinataq mamanta , ‘ manam yanapariyta atiymanchu , imaraykuchus tukuy kaqniykunaqa corbanmi , nispaqa niyta atinkum ’ — nispam nichkankichis ,
41007012	ajinallataq , pichus kayta nin chhikaqa , manañam tatanta jinataq mamantapas yanapayta atinmanchu , nispam qankunaqa nillankichistaq .
41007013	Chayjina qankunapura yachachinakuspa chay puriykachaykunawanmi Diospaq kamachiyninkunata qasiman tukuchinkichis . Jinallataq imaymana waj kayjina ruwaykunatapas ruwallankichistaq .
41007014	Chhikamantataq Jesusqa runakunata wajaspa ajinata nirqan : — Tukuy qankuna uyariwaychis , jinaspataq yuwaywan jap'iqaychis :
41007015	“ Imachus jawaniqmanta runaman waykuchkan chayqa manam payta qhillichachkanchu , manachayqa imachus runapaq sunqun ukhunmanta lluqsimuchkan chaykaqmi paymanqa qhillichan . ”
41007016	Pikunachus ninriyuq kankichis chaykunaqa uyarikuychis — nispa .
41007017	Jayk'aqchus Jesusqa runakunata saqirpayaspa wasi ukhuman waykupurqan chhikataq , yachaqaq qatiqninkunaqa , kay yachachisqanmanta tapurirqanku .
41007018	Paytaq paykunaman ajinata nirqan : — ¿ Qankunapas manallataqchu yachaqachkankichisri ? ¿ Manachu chay jawaniqmanta runaman waykuqqa mana payta qhillichasqanta yuwaywan jap'iqachkankichisri ?
41007019	¿ Manachu yuwaywan jap'iqachkankichis , jawaniqmanta waykuchkan chayqa runapaq sunqunman mana waykusqanmanta , manachayqa wijsaman waykuspa jawaman lluqsipusqanmantari ? Kaywantaq Jesusqa tukuy mikhunakunapaq ch'uwa jinataq mana qhillichasqa kasqanta sut'incharqan .
41007020	Payqa nirqallantaqmi : — Imachus runamanta lluqsichkan chaykaqmi runaman qhillichan .
41007021	Imaraykuchus runapaq sunqun ukhumantam suwakuna , wañuchiykuna , khuchichakuykuna , millay yuwaykuna ,
41007022	millay khuchi jucha ruwana yuwaykuna , runapaq kaqninkunata munapayaykuna , saqra kay yuwaykuna , llulla puriykachana , runamasinchismanta mana allin rimay yuwaykuna , qhali puriykachaykuna jinallataq pisi sunqu kana ima lluqsimun .
41007023	Tukuy kay millay yuwaykunam sunqu ukhumanta lluqsimuspa runapaq kawsayninta qhillichanku .
41007024	Jesusqa Tiro suyuniqman puripurqan . Runakunawan mana rikuchikunanraykutaq uj wasiman waykupurqan ; chaywampas manam pakaykukuyta atirqanchu .
41007025	Chay chhikapachataq uj millay saqra supayniyuq sipaspaq maman Jesuspaq chaypi kasqanta yacharquspa , pay qayllata purispa chakin chhikaman killpiykukurqan .
41007026	Chaytaq mana judío , Sirofenicia suyuniqpi kawsakuq warmi karqan . Paytaq Jesús qayllata purispa ususinmanta millay saqra supayta chhuqarqunampaq mañarikurqan .
41007027	Chaywampas Jesusqa payman ajinata nirqan : — Ñawpaqta wawakuna mikhuchun niy , manam allinchu kachkanman paykunamanta t'ant'ata qichuqaspa alqukunaman chhuqjaruchinaqa — nispa .
41007028	Chay warmitaq payman ajinata jaynirqan : — Chaywampas , Apu Tata , alqukunantinmi wawakunapaq mikhunan chhikamanta jalaqamuq t'una mikhuy puchukunata mikhunku — nispa .
41007029	Jesustaq payman ajinata nirqan : — Chayjina rimasqaykiraykuqa , imamantapas mana llakikuspa puripuy . Millay saqra supayqa ususiykimanta lluqsipunmi — nispa .
41007030	Jayk'aqchus chay warmiqa wasinman chayapurqan chhikaqa , puñunan patapi sirichkaqtam ususinta tariparqan , millay saqra supaytaq paymanta lluqsipusqañam .
41007031	Jayk'aqchus Jesusqa Tiro suyuniqmanta lluqsipurqan chhikaqa , Sidón suyuniqta purichkaspa maykaqchus Decápolis suyupi karqan chay Galilea quchaniqman chayarqan .
41007032	Chaypitaq uj luqt'u khakha runata Jesusman puskatarqanku , jinaspataq makinwan pay pataman churqatanampaq mañarikurqanku .
41007033	Jesustaq runa chawpimanta wajniqman chay unqusqa runata pusarikupurqan , chaypitaq makimpaq ruk'anankunawan ninrinmanta llankhaykurqan jinaspataq thuqayninwan qallunmanta churqatarqan .
41007034	Chhikamantataq janaqpachata qhawkataspa , athunmanta samarqurikurqan jinaspataq chay runaman ajinata nirqan : ¡ Efatá ! ( Kaytaq : “ ¡ Wisq'arakuy ! ” Niytam munan ) — nispa .
41007035	Kikimpachapitaq , luqt'upaq ninrinkunaqa wisq'arakupurqan , jinataq qallumpas watarakupurqan , jinaspataq allintam rimayta atipurqan .
41007036	Jesusqa chay rikusqankuta ama pimampas willamunankupaq kamachirqan ; chaywampas kunarichkasqapas astawanraqmi runakunaman willampurqanku .
41007037	Musphay junt'ataq paykunaqa ajinata nirqanku : “ Tukuy imatam allinta ruwan ¡ luqt'ukunatapas uyarichin , jinataq jup'akunatapas rimarquchin ! ” — Nispa .
41008001	Uj p'unchay , maypichus achkha runakuna wajmanta tantakumurqanku , paykunaqa mana ima mikhunayuqmi kachkarqanku , Jesustaq yachaqaq qatiqninkunata wajaspa paykunaman ajinata nirqan :
41008002	— Kay runakunamanta khuyapayarikuni , imaraykuchus kimsa p'unchayñam kaypi mana ima mikhusqa nuqawan kachkanku .
41008003	Mana mikhusqatachus wasinkuman kachapuyman chhikaqa , ichapas ñankunapi suruqchiwan wañunayapunkuman , imaraykuchus wakinkunaqa karumantam jamunku — nispa .
41008004	Yachaqaq qatiqninkunataq payman ajinata jaynirqanku : — ¿ Chaywampas , imaynatataq chay tukuy runaman mikhunata quchuwan kay ch'usaq mana pipaq tiyasqan qasi pampapiri ? — Nispa .
41008005	Jesustaq paykunaman ajinata tapurirqan : — ¿ Jayk'a t'ant'ataq qankunapaq kanri ? — Qanchisllam . — Nispa paykunaqa jaynirqanku .
41008006	Chhikataq , runakuna pampaman tiyaramunankupaq kamachirqan , makimpi chay qanchis t'ant'akunata jap'ispa Diosman yuspärayta quspataq , phatmiraspataq yachaqaq qatiqninkunaman qurqan , ajinamanta paykuna runakunaman ch'iqirachimunankupaq , paykunataq ajinata ruwarqanku .
41008007	Paykunapaqqa uj jayk'a juch'uy challwakuna karqallantaqmi ; Jesusqa chay pataman sumaq kayta quspataq kikillantataq ch'iqirachimunankupaq kamachirqan .
41008008	Tukuyninku sajsarankama mikhurarqanku , puchuq t'unakunamantataq qanchis kanastakunapi apthapimurqanku .
41008009	Pikunachus mikhuchkarqanku chaykunaqa ñaqa tawa waranqa runakunam karqanku . Chhikamantataq Jesusqa paykunata wasinkuman puripunankupaq kachawachapurqan .
41008010	Yampupataman chimpapuspataq , Jesusqa yachaqaq qatiqninkunawan Dalmanuta suyuniqman puripurqan .
41008011	Fariseokuna Jesús qayllaman chayamuspa , paywan qallakuyta qallarirqanku . Uj sipitamanjina jalaykuchinankupaqtaq , Diosniqmanta jamusqanta yachanapaq uj musphay ruway rikuchinanta mañarqanku .
41008012	Jesustaq athunmanta samarqurikuspa ajinata nirqan : — ¿ Qankunaqa imamantataq uj musphay ruway rikuyta munankichisri ? Sut'inta niykichis , qankunamanqa manam ima musphay ruwaypas qusqachu kankichis — nispa .
41008013	Chhikataq paykunata saqirpayaspa , yampuman chimpapurqan jinaspataq qucha chimpaniqman puripurqan .
41008014	Yachaqaq qatiqninkunaqa mikhuy apayta qunqapusqaku , yampupatapitaq uj t'ant'allanku paykunapaq kachkarqan .
41008015	Jesusqa paykunaman ajinata umancharqan : — ¡ Qhawariychis ! Chay fariseokunapaq jinataq Herodespaq jak'u t'amachiqninkunamanta mancharispa jark'aqarikuychis .
41008016	Yachaqaq qatiqkunataq paykunapura pakamanta mana t'ant'ata apamusqankurayku rimakipanakuchkarqanku .
41008017	Jesusqa chay rimakipanakusqankuta riparaspaqa , ajinata paykunaman nirqan : — ¿ Imamantataq t'ant'anchis mana kanchu nispa rimachkankichisri ? ¿ Manaraqchu yuwaywan yachaqaspa umaykichispi jap'iqankichisri ? ¿ Ancha pisi yuwayniyuqraqchu kankichisri ?
41008018	¿ Ñawiyuq kachkaspas , manachu rikunkichisri ? ¿ Ninriyuq kachkaspas manachu uyarinkichisri ? ¿ Manachu yuwarinkichisri ?
41008019	Jayk'aqchus phichqa t'ant'akunata phichqa waranqa runakunaman ch'iqirachichkarqani chhikaqa , ¿ puchuq t'unakunamanta jayk'a kanastakunapitaq apthapimurqankichisri ? — Paykunataq ajinata jaynirqanku : — Chunka iskayniyuqta — nispa .
41008020	— Qanchis t'ant'amanta tawa waranqa runaman ch'iqirachisqaymantataq ¿ Jayk'a kanastakunapitaq puchuqkunamanta uqharimurqankichisri ? — Nispa . Paykunataq ajinata jaynirqanku : Qanchista — nispa .
41008021	Chhikataq paykunaman ajinata nirqan : — ¿ Manaraqchu yuwaywan jap'iqachkankichisri ?
41008022	Jesusqa yachaqaq qatiqninkunawan kuska Betsaida llaqtaman chayarqanku , Jesús qayllamantaq uj ñawsa runata makinwan llankharinampaq mañarikuspa puskatarqanku .
41008023	Jesustaq ñawsa runata makinmanta jap'ispa llaqta jawaniqman pusarqan . Thuqayninwan ñawinmanta juq'ucharispataq , makinwan jaywqataspa payman ajinata tapurirqan : — ¿ Imatapas rikunkichu ? — Nispa .
41008024	Ñawsa runataq rikuyta qallaripuspa ajinata Jesusman nirqan : — “ Sach'akunapas puriykachachkankuman ajinatam runakunata rikuni . ” — Nispa .
41008025	Jesustaq wajmanta makinkunata ñawsa runapaq ñawimpi churqatarqan , runataq allimpachata qhawatatapurqan jinaspataq sumaq alliyachisqa kapurqan .
41008026	Chhikataq Jesusqa chay jampisqa runata ajinata nispa wasinman kachapurqan : — “ Ama llaqtaman kutiriychu ” — nispa .
41008027	Jesusqa yachaqaq qatiqninkunawan kuska Filipopaq Cesarean juch'uy aylluniqman purirqanku . Ñanta purichkaspataq Jesusqa yachaqaq qatiqninkunaman ajinata tapurirqan : — ¿ Pitaq pay nispataq runakuna niwankuri ?
41008028	Paykunataq ajinata jaynirqanku : — Wakinkunaqa Bawtisaq Juanmi nisunkichismi , wakintaq Eliasmi nispam nisunkichis , wajkunataq ujkaq ñawpaq Diospaq sutimpi willaqmi nillasunkichistaqmi — nispa .
41008029	— Qankunaqa , ¿ Pitaq niwankichistaqri ? — Nispa tapurirqan . — Pedrotaq ajinata jaynirqan : — Qan Mesiasmi kanki — nispa .
41008030	Chaywampas Jesusqa paykunaman ama pimampas payjawamanta ima ninankupaq kamachirqan .
41008031	Jesustaq paykunaman ajinata nispa yachachiyta qallarirqan : Nuqa runapaq Churin anchata ñak'arinay kanqa , jinataq machulakuna , kurajkaq sacerdotekuna , Diospaq kamachiynin yachachiq runakuna ima nuqata chhiqnikuwanqaku , jinaspataq wañuchillawanqakutaq , chaywampas kimsa p'unchaymantam kawsarimpusaq — nispa .
41008032	Ajinamanta paykunaman sut'inta ninrincharqan . Chhikataq Pedroqa wajniqman pusaspa Jesusman runkhayta qallarirqan .
41008033	Chaywampas Jesusqa yachaqaq qatiqninkunaniqman kutirispa ajinata Pedroman k'amiykurqan : — ¡ Supay , nuqamanta uraqaway ! Qan manam Diosjinaqa imatapas rikunkichu , manachayqa yuwayniykikunapiqa runakunajinam rikunki — nispa .
41008034	Chhikamantataq Jesusqa yachaqaq qatiqninkunaman , jinataq runakunaman wajaspa ajinata nirqan : — Mayqinchus nuqapaq yachaqaq qatiqniy kayta munan chayqa , pay kikinmanta qunqakuchun , chakananta q'ipirikuspataq qatimuwachun .
41008035	Imaraykuchus mayqimpas kawsaynin qhispichiyta munanqa chayqa , kawsaynintam apt'akunqa , chaywampas pichus kawsayninta nuqarayku jinataq sumaq willaykunarayku apt'akunqa chayqa , kawsaynintam qhispichinqa .
41008036	¿ Ima allintaq runapaq kanman tukuy kaypachata jap'iqanan , kawsayninta apt'akunman chhikari ?
41008037	¿ Manachayqa jayk'atataq runaqa kawsayninrayku qunmanri ?
41008038	Imaraykuchus , pipas nuqamanta jinataq yachachisqaykunamanta kay mana allin ruwaq jucharara runakunapaq ñawpaqimpi p'inqakuwanqa chhikaqa , ajinallatataqmi Nuqa runapaq Churinqa chhaqay Tataypaq sumaq k'anchaynimpi , ch'uwa angelninkunawan kuska jamuchkasaq chhika p'unchayqa paymanta p'inqakullasaqtaq — nispa .
41009001	Jesusqa paykunaman nirqallantaqmi : — Sut'inta niykichis , qankunamanta wakin kaypi kaqkunaqa manaraqmi wañunqakuraqchu , Diospaq qhapaq suyun manchay kallpawan chayamuqta rikunankukamaqa .
41009002	Suqta p'unchayña kapurqan chhikamantataq Jesusqa , Pedrota , Santiagota jinataq Juanllatawan uj urqu wichayman pusarqan . Chaypitaq paykunapaq ñawpaqimpi Jesusqa waj rijch'ayniyuq tukupurqan .
41009003	P'achanqa yuraq lliphipichkaqmi k'ancharipurqan , astawan yuraqtaqa , manam pipas kaypachapi t'aqsachkaspas chayjina yuraqta yuraqyachiyta atichkankumanchu .
41009004	Ajinamanta Eliasta , Moisestawan , Jesuswan rimachkaqta rikurqanku .
41009005	Pedrotaq Jesusman ajinata nirqan : — Yachachiq , ¡ Ima allinchä kaypi kayku ! Kimsa ch'ujllakunata ujta qampaq , ujtataq Moisespaq jinataq ujta Eliaspaq ruwasaqku — nispa .
41009006	Imaraykuchus yachaqaq qatiqninkunaqa ancha mulljasqam kachkarqanku , Pedrotaq manam ima niytapas atirqanchu .
41009007	Chhikataq , uj phuyu paykuna pataman lluqsimurqan , chay chawpimantataq uj kunka ajinata nispa uyarikumurqan : “ Kaymi munasqa wawayqa : payman uyariychis . ” — Nispa .
41009008	Chhikapachataq , jayk'aqchus muyuriyta qhawarirqanku chhikaqa , manam pitapas taripapurqankuchu , manachayqa Jesús sapallam chaypi kakuchkarqan .
41009009	Urquniqmanta uraqamuchkaqtinkutaq , Jesusqa rikusqankumanta pay runapaq Churin wañusqanmanta kawsarimunan p'unchaykama ama pimampas willanankupaq kamachirqan .
41009010	Chayrayku , chay “ wañusqamanta kawsarimunaqa ” imaniytacha munarqan chayta tapunakuchkarqanku chhikapas , sunqunku ukhupim imatachus rikurqanku chayta paykuna chawpillapi pakarqanku .
41009011	Jesusman ajinata tapurirqanku : — ¿ Imamantataq Diospaq kamachiyninmanta yachachiq runakunaqa , Eliasqa Mesiasmanta niqtimpas ñawpaqtam jamunqa nispa rimankuri ? — Nispa .
41009012	Paytaq paykunaman ajinata jaynirqan : — Eliaspaq ñawpaqta jamunanqa chiqampunim , paytaq imantintam allich'anqa . Ajina kaqtinqa , ¿ Imamantataq Qilqasqakunapi runapaq Churin ñak'arinanmanta jinataq juch'uychasqa kananmanta rimanri ?
41009013	Chaywampas nuqa niykichis , Eliasqa ñawpaqtañam jamurqan , paykunataq imachus munasqankuta payman yanjarqanku , imaynatachus Qilqasqakunapi ruwakunan kachkarqan ajinata ruwaspa — nispa .
41009014	Jayk'aqchus Jesusqa kimsayuq yachaqaq qatiqninkunawan kuska wakin yachaqaq qatiqninkuna kachkarqanku chay chhikaman kutiqampurqan chhikataq , achkha runakunawan muyuykusqa jinataq wakin Diospaq kamachiyninmanta yachachiq runakunawan qallanakuchkaqtam tariparqanku .
41009015	Jesusta rikuspataq tukuyninku musphay junt'a napaykunapaq phawkatarqanku .
41009016	Paytaq paykunaman ajinata tapurirqan : — ¿ Imatataq qankunaqa paykunawan qallanakuchkankichisri ? — Nispa .
41009017	Chaypi kaqkunamanta ujkaq runa ajinata jaynirqan : — Yachachiq , kay wawayta qan qayllaman pusamuni , imaraykuchus uj millay saqra supay payman waykuspa jup'ata kachipun .
41009018	May chhikapichus chay millay saqra supayqa jap'in chhikaqa , pampaman chhuqaspam siminmanta uphuquta lunt'uchin jinaspataq kirunkunatapas k'uturachispa tisillata kacharipun . Yachaqaq qatiqniykikunaman chay millay saqra supayta chhuqarqunankupaq mañarikurqani , chaywampas paykunaqa manam atichkankuchu — nispa .
41009019	Jesustaq ajinata jaynirqan : — ¡ Ima mana iyawniyuq saqra runakunataq kaykunari ! ¿ Jayk'aqkamataq qankunawan kaypi kasaqri ? ¿ Jayk'aqkamataq qankunata tiyqasisqaykichisri ? Chay waynata kayman apamuychis — nispa .
41009020	Chhikataq chay waynata Jesús qayllaman pusarqanku . Chaywampas jayk'aqchus chay millay saqra supay Jesusta rikurqan chhikaqa , waynata t'ukuchipurqan , pampaman wat'akichispataq siminmanta uphuquta lunt'uchirqan .
41009021	Jesustaq waynapaq tatanman ajinata tapurirqan : — ¿ Jayk'a unayñataq ajina unqusqari ? — Nispa . Tatantaq ajinata jaynirqan : — Wawa kachkarqan chhikamantapacham ajinaqa .
41009022	Jayk'akutiraqmi chay millay saqra supayqa , ninaman jinataq unu ukhuman wañuchinapaq chhuqaykun . Nuqaykurayku ima ruwayta atinki chhikaqa , khuyapayarispa yanapariwaychis — nispa .
41009023	Jesustaq payman ajinata nirqan : — “ ¿ Atinki chhika nispachu nichkawankiri ? ” ¡ Iyaw niyuqpaqqa , tukuy imapas ruwakullanmi ! — Nispa .
41009024	Chayta uyarispataq , waynapaq tatanqa ajinata nispa qaparirqan : — Nuqa iyaw ninim . ¡ Astawan iyawniyuq kanaypaq yanapariway ! — Nispa .
41009025	Achkha runakuna tantakumuqta rikuspataq , Jesusqa chay millay saqra supayman ajinata runkhaykurqan : — Millay saqra jup'a luqt'u supay , kay waynamanta lluqsimuspa amaña kutiykunaykipaq nuqa kamachiyki — nispa .
41009026	Chay millay saqra supaytaq qaparirqan jinaspa wajmanta t'uku unquyninta waynaman jatarichirqan . Chhikamantataq wañusqatajina saqiwachapuspa paymanta lluqsipurqan , ajinaqa achkhayuq runakuna wañusqañam kapun nispa nirqanku .
41009027	Chaywampas Jesusqa makinmanta jap'ispa aysarirqan ; chay waynataq sayaripurqan .
41009028	Chhikamantataq Jesusqa uj wasiman waykupurqan , yachaqaq qatiqninkunataq sapanku kapuspa ajinata payman tapurirqanku : — ¿ Imamantataq nuqayku chay millay saqra supayta mana wijch'urquyta atirqaykuri ? — Nispa .
41009029	Jesustaq paykunaman ajinata jaynirqan : — Kayjina millay saqra supaykunataqa , Diosmanta mañakuspallam chhuqarquyta atichuwanqa — nispa .
41009030	Jesusqa yachaqaq qatiqninkunawan Galilea llaqtaniqman puripurqanku . Chaywampas Jesusqa manam pipaq yachanantapas munarqanchu ,
41009031	imaraykuchus yachaqaq qatiqninkunatam yachachichkarqan . Paykunamantaq ajinata nirqan : — Nuqa runapaq Churinqa , runakunapaq makinman jap'ichisqam kasaq , jinaspataq paykunaqa wañuchiwanqaku ; chaywampas kimsa p'unchaymanta kawsarimpusaq — nispa .
41009032	Paykunataq manam chay nisqanta umankupi jap'iqayta atirqankuchu , ajinamanta tapuriytapas manchallarqankutaqmi .
41009033	Jesusqa yachaqaq qatiqninkunawan Cafarnaúm llaqtaman chayarqanku . Wasipi kapurqanku chhikataq , Jesusqa ajinata paykunaman tapurirqan : — ¿ Qankunaqa imakaqmantataq ñan junt'ata ch'aqwamunkichisri ? — Nispa .
41009034	Chaywampas paykunaqa jup'allam qhiparapurqanku , imaraykuchus pichus paykunamanta astawan kurajkaq karqan chay yachanapaqmi ñan junt'ata ch'aqwamuchkarqanku .
41009035	Chhikataq Jesusqa tiyarikuspa chunka iskaynin yachaqaq qatiqninkunata wajaspa paykunaman ajinata nirqan : — Pichus kurajkaq kayta munan chhikaqa , tukuyninmanta astawan qhipakaqmi kanan , jinaspataq tukuy wakinkunamanmi jaywanan — nispa .
41009036	Chhikamantataq Jesusqa , uj wawata paykuna chawpiman churarqan , ichurikuspataq paykunaman ajinata nirqan :
41009037	— Pichus kay wawatajina nuqapaq sutiypi jap'iqan chhikaqa , nuqatam jap'iqawan ; nuqa jap'iqaqtaq , manam nuqallatachu jap'iqachkawan , manachayqa pichus kachamuchkawan chaytapas jap'iqallantaqmi .
41009038	Juanqa Jesusman ajinata nirqan : Yachachiq , uj runata qampaq sutiykipi supaykunata chhuqarquqta rikuyku , jark'ayta munarqayku imaraykuchus payqa manam nuqanchiswan puriykachaqchu kachkan — nispa .
41009039	Jesustaq ajinata jaynirqan : — Ama jark'aychischu , imaraykuchus nuqapaq sutiypi musphay ruwaykunata ruwaqqa , manam nuqamanta mana allinta rimachkanmanchu .
41009040	Pikunachus nuqanchiswan mana jap'inakuchkanku chaykunaqa nuqanchiswanmi kanku .
41009041	Mayqimpas qankunaman uj as chhika ila unullatapas nuqapaq kasqaykichisrayku jaywarisunkichis chhikaqa , sut'inta niykichis paykunaqa astawanraq kutichisqam kanqaku .
41009042	“ Mayqimpas kay uj juch'uy nuqaman iyaw niq wawaykunata juchaman urmachiqmanqa , allinraqmi kanman uj athun piqana marana rumiwan kunkanmanta wataykuspa uj mama quchaman chhuqaykunankuqa . ”
41009043	Makiykichus juchaman urmaykuchisunki chhikaqa , khuchuqakuy ; allinraqmi kanman muthumakiyuq wiñay kawsayman waykunayki , iskay makintin nina lawraypi ñak'arinaykimanta niqtimpasqa , maypichus ninaqa wiñaypaq lawrachkan .
41009044	Maypichus kurukuna jinataq ninapas manam jayk'aqpas wañunkuchu .
41009045	Chakiykichus juchaman pusaykusunki chhikaqa khuchuqakuy ; allinraqmi kanman muthuchakiyuq wiñay kawsayman waykunayki , iskay chakintin nina lawrayman chhuqaykusqa kanaykimanta niqtimpasqa .
41009046	Maypichus kurukuna jinataq ninapas manam jayk'aqpas wañunkuchu .
41009047	Ñawiykichus juchaman urmaykuchisunki chhikaqa , jurqurakuy ; allinraqmi kanman ch'ulla ñawiyuq Diospaq qhapaq suyunman waykunayki , iskay ñawintin nina lawrayman chhuqaykusqa kanaykimanta niqtimpasqa .
41009048	Maypichus kurukuna jinataq ninapas manam jayk'aqpas wañunkuchu .
41009049	“ Imaynatachus nuqanchisqa ima mikhuykunatapas sumaq kanampaq kachiwan kachinchanchis manachayqa ninawan chayachinchis , ajinallatataqmi nuqanchisman Diosqa sumaq kananchispaq wakichariwasunchis .
41009050	Kachiqa sumaqmi ; chaywampas kachichus mana k'ara kapunman chhikaqa , ¿ Imaynatataq qankunaqa wajmanta k'araqman kutichipuwaqchisri ? Qankunapas kachiyuq kaychis , jinataq tukuyninkuwan sumaqpi kawsakuychis . ”
41010001	Jesusqa Cafarnaúm llaqtamanta lluqsipurqan , jinaspataq Judea suyuniqman jinataq Jordán mayumanta inti lluqsimuyniq jallp'aniqman puripurqan . Chaypitaq wajmanta runakuna tantakumurqanku , paytaq ñawpaq kutikunajina yachachiyta qallarirqallantaqmi .
41010002	Wakin fariseokunataq Jesusman qayllachakuspa , sipitamanjina jalaykuchinapaq pantachiyta munaspa payman ajinata tapurirqanku : ¿ Qhariqa , warminta wijch'uyta atikunmanchu ? — Nispa .
41010003	Paytaq paykunaman ajinata jaynirqan : — ¿ Imatataq Moisesqa qankunaman kamachisunkichisri ? — Nispa .
41010004	Paykunataq ajinata nirqanku : — Moisesqa qhariwarmi , uj wijch'unakuy qilqasqa raphita warmiman quspa wijch'unakuyta atipunmi ; nispam nirqan — nispa .
41010005	Chhikataq Jesusqa paykunaman ajinata nirqan : — Moisesqa qankunapaq k'ullu runakuna kasqaykichisraykum chay kamachiyta qusunkichis .
41010006	Chaywampas , kaypacha qallarikuypiqa , ‘ qharita jinataq warmitawan Diosqa iskayninku kawsakunankupaqmi ruwarqan .
41010007	Chayrayku qhariqa tatanta jinataq mamantawan saqinqa , warminwan ujlla kapunankupaq ,
41010008	iskayninkutaq uj runamanjinallam tukupunqaku . ’ Ajinaqa manañam iskayñachu kapunku , manachayqa uj sapallamanmi tukupunku .
41010009	Ajinaqa , Diospaq qhariwarmita ujman tukuchisqantaqa manam pi runapas wijch'unachiyta atinkumanchu — nispa .
41010010	Jayk'aqchus wasipi kapurqanku chhika , yachaqaq qatiqkunaqa Jesusman chay yachachisqanmanta wajmanta tapurirqanku .
41010011	Jesustaq paykunaman ajinata nirqan : — Pi qharichus warminta wijch'un jinaspa waj warmiwan runachakupun chhikaqa , millay khuchi juchatam chay qhariqa ruwan ;
41010012	jinallataq pi warmichus qharinta wijch'un jinaspa , waj qhariwan runachakupun chhikaqa , chay millay khuchi juchallatataqmi ruwapun .
41010013	Jesús qayllaman uj wawakunata paypaq makinwan uña umankunamanta llankharinampaq puskatarqanku ; chaywampas yachaqaq qatiqkunaqa , chay puskataqkunaman k'amiyta qallarirqanku .
41010014	Jesustaq , chayta rikuspa phiñarikupurqan jinaspataq paykunaman ajinata nirqan : — Chay wawakuna nuqaman chimpamuqta ama jark'aychischu , imaraykuchus Diospaq qhapaq suyunqa kay wawakunajina kaqkunapaqmi .
41010015	Sut'inta niykichis , pichus kay wawakunajina Diospaq qhapaq suyunta mana jap'iqachkan chayqa , manam chayman waykuyta atichkanqachu — nispa .
41010016	Chhikamantataq Jesusqa wawakunata jarphimpi ichurikuspa , makinwan paykunapataman churqatarispa sumaq kayta qurqan .
41010017	Jayk'aqchus Jesusqa ñanta purqarupuchkarqan chhikataq , uj runa phawkataspa ñawpaqimpi killpiykukurqan , jinaspataq ajinata tapurikurqan : — Allin Yachachiq , ¿ wiñay kawsay taripanaypaq , ima ruwanaytaq kanmanri ? — Nispa .
41010018	Jesustaq payman ajinata jaynirqan : — ¿ Imamantataq “ allin ” niwankiri ? Uj sapallam allinqa kan : chaytaq Diosmi ,
41010019	Diospaq athun kamachiyninkunataqa yachankiñam : ‘ Ama wañuchiychu , ama warmiyuq kachkaspa waj warmikunawan juchata ruwaychu , ama suwakuychu , ama waj runakunajawapi mana allinman chayachinapaq llulla rimaykunata rimaychu , tataykita jinataq mamaykita athumpi kachiy ’ — nispa .
41010020	Chay runataq payman ajinata nirqan : — Yachachiq , tukuy chaykunataqa uña waynamantapacham junt'ani — nispa .
41010021	Jesustaq ancha munakuywan payta qhawkataspa ajinata jaynirqan : — Uj ruwaytam manaraq junt'achkankichu : Puriy , jinaspa tukuy ima kaqniykikunata ranqaramuy , chhikamantataq mana imayuq wajcha runakunaman qumpuy . Ajinamanta janaqpachapi tukuy imayuq qhapaq kaqniykikuna kanampaq . Chhikamantataq jamuspa nuqaman qatimuway — nispa .
41010022	Runataq chayta uyarispa anchata llakirikupurqan ; jinaspataq ancha llakisqa puripurqan , imaraykuchus payqa ancha qhapaq runam karqan .
41010023	Chhikataq Jesusqa muyuriyninta qhawarikurqan , yachaqaq qatiqninkunamantaq ajinata nirqan : — ¡ Ima kallpalla kachkanqa qhapaqkunapaq Diospaq qhapaq suyumpi waykunankuqa ! — Nispa .
41010024	Kay rimaykunaqa , yachaqaq qatiqninkunata musphachkaqtam saqirpayarqan , chayrayku Jesusqa wajmanta ajinata nirqan : — Wawqiykuna , ¡ Jayk'a kallpalla kachkan Diospaq qhapaq suyunman waykunaqa !
41010025	Astawan jasallaraqmi kanman uj kamillu yawripaq ñawinniqta ujniqman lluqsinanqa , Diospaq qhapaq suyumpi uj qhapaq runapaq waykunanmanta niqtimpasqa — nispa .
41010026	Chayta uyarispaqa , astawanraqmi musphararqanku , jinaspataq paykunapura ajinata tapunakurqanku : — ¿ Pitaq qhispisqa kanqa chhikari ? — Nispa .
41010027	Jesustaq paykunata qhawkataspa ajinata jaynirqan : — Chayqa runakunapaq manam ruwakuyta atinchu , chaywampas Diospaqqa ruwakullanmi , imaraykuchus paypaqqa tukuy imapas atikullanmi — nispa .
41010028	Pedrotaq ajinata payman niyta qallarirqan : — Nuqaykuqa tukuy ima kaqniykunata saqirpayamuyku jinaspam qanman qatiykichis — nispa .
41010029	Jesustaq ajinata jaynirqan : — Sut'inta niykichis , pichus nuqarayku , jinataq sumaq willaykunata iyaw nisqanrayku wasinta , wawqinkunata , panankunata , mamankuta , tatankuta , wawankunata jinataq chajranankunata ima , saqirpayamunku chaykunaqa ,
41010030	kunan kawsaynimpi qatiykachasqa kachkaspas ujmanta pachaj kutitaraqmi wasikunata , wawqinkunata , panankunata , mamankuta , wawankunata jinataq chajrana jallp'akunata jap'iqanqa , jinataq jamuq kawsaypiqa wiñay kawsayta jap'iqallanqataq .
41010031	Chaywampas achkhayuq kunan p'unchaykuna kurajkaq kachkanku chaykunaqa achkhayuqmi qhipapi kapunqaku ; jinallataq pikunachus kunan p'unchaypi achkhayuq qhipapi kachkanku chaykunaqa kurajkaq kapullanqakutaq — nispa .
41010032	Jerusalén llaqtaman chimpachkaspataq , Jesusqa yachaqaq qatiqninkunapaq ñawpaqinta puriykuchkarqan . Paykunataq musphalla payta qatichkarqanku , jinallataq qhipapi kaqkunaqa mulljasqa purichkarqanku . Chhikataq Jesusqa chunka iskaynintin yachaqaq qatiqninkunata wajmanta waj chhikaman wajarqan , jinaspataq imachus paywan ruwakunan kachkanqa chayta willarqan :
41010033	“ Qankunapaq rikusqaykichismanjina , kunanqa Jerusalén llaqtaman chimpachkanchis , maypichus Nuqa runapaq Churinqa , kurajkaq sacerdotekunaman jinataq Diospaq kamachiynin yachachiq runakunaman puskatasqa kasaq , pikunachus wañunaypaq juchanchawanqaku , jinataq Diospi mana iyawniyuq runakunaman puskatawanqaku .
41010034	Nuqamanta asikunqaku , thuqkatawanqaku , waqtawanqaku , chhikamantataq wañuchiwanqaku ; chaywampas kimsa p'unchaymantam kawsarimpusaq . ” — Nispa .
41010035	Zebedeopaq churinkuna , Santiago jinataq Juanwan Jesusman qayllachakuspa ajinata nirqanku : — Yachachiq , uj mañarikusqaykuta qunawaykichista munayku — nispa .
41010036	Paytaq paykunaman ajinata tapurirqan : — ¿ Imatataq qankunarayku ruwanayta munankichisri ? — Nispa .
41010037	Paykunataq ajinata nirqanku : — Sumaq k'anchayniyuq qhapaq suyuykipi nuqaykuta ujta lluq'iniqman ujtataq pañaniqman qanwan kuska tiyarikunaykupaq qunawaykichista mañarikuykichis — nispa .
41010038	Jesustaq paykunaman ajinata nirqan : — Qankunaqa manam mañasqaykichista yachachkankichischu . ¿ Nuqajina ñak'arinapaq jinataq ima tukuy mana allinkuna nuqawan ruwakuchkanqa chaypaq wakichasqachu kankichisri ? — Nispa .
41010039	Paykunataq ajinata jaynirqanku : — Wakichasqam kayku — nispa . Jesustaq paykunaman ajinata nirqan : — Sut'inta niykichis , qankunaqa nuqajinallataqmi anchata ñak'arinkichis , jinataq imachus nuqawan ruwakuchkanqa chayqa qankunawan ruwakullanqataqmi .
41010040	Chaywampas pichus nuqapaq lluq'iniqniypi jinataq pañaniqniypi tiyarikunankuqa , manam nuqapaq ajllinaychu kachkan , manachayqa pikunapaqchus wakichasqa kachkan chaykunamanmi chayqa qusqa kanqa — nispa .
41010041	Jayk'aqchus wakin chunkayuq yachaqaq qatiqkuna chayta uyarirqanku chhikaqa , Santiagopaq jinataq Juanpaq anchata phiñarikupurqanku .
41010042	Chaywampas Jesusqa paykunaman wajaspa ajinata nirqan : — Qankunaqa allinta yachankichis , imaynachus kaypachapiqa llaqtakunata jinataq suyukunata apaykachaqkunaqa munayninkumanjina imatapas ruwaspam runakunajawapi manchay atiyninkuwan tiyaykukunku , jinataq kurajkaqkunaqa runakunajawapi atiyniyuq kasqankuta rikhurichinku .
41010043	Chaywampas qankuna chawpipiqa manam ajina kananchu . Astawampas , qankuna chawpimanta pichus kurajkaq kayta munan chhikaqa , wakinkunamanmi jaywanan ,
41010044	jinataq pichus qankuna chawpimanta ñawpaqpi kayta munan chhikaqa , wakinkunapaq jaywaqninman tukt'aspam paykunaman jaywanallantaq .
41010045	Imaraykuchus ajinallataqmi Nuqa runapaq Churimpas manam kaypachaman jaywachikuqchu jamuni , manachayqa tukuy runakunaman jaywanapaq jinallataq paykunarayku kawsayniyta qunapaqmi kaypachaman jamuni — nispa .
41010046	Jesusqa yachaqaq qatiqninkunawan kuska Jericó llaqtaman chayarqanku . Chhikamantataq jayk'aqchus achkha runakunawan kuska lluqsimpuchkarqanku chhikataq , mañjakuq uj Bartimeo sutiyuq Timeopaq churin ñawsa runa ñan chhikapi tiyaykuchkarqan .
41010047	Nazaretpi kaq Jesuspaq chayniq purichkaqta uyarispataq , ñawsa Bartimeoqa ajina waqach'akuyta qallarirqan : — ¡ Jesús , Davidpaq Churin , nuqamanta khuyapayarikuway ! — Nispa .
41010048	Achkhayuq runakunataq , ama waqach'akunampaq payman k'amiykurqanku , paytaq astawan kallpawanraq waqach'akurqan : — ¡ Davidpaq Churin , nuqamanta khuyapayarikuway ! — Nispa .
41010049	Chhikataq Jesusqa purichkaspa sayt'arqan , jinaspataq ajinata nirqan : — Wajamuychis — nispa . Chay ñawsa runamantaq ajinata nispa wajamurqanku : — Kusikuy , sayariy ; pay wajachkasunki — nispa .
41010050	Chay ñawsataq mantillunta chhuqarpayaspa , ujta t'iskurispataq Jesús qayllaman thamkatarqan .
41010051	Jesustaq ajinata nirqan : — ¿ Imatataq qanrayku ruwanayta munankiri ? — Nispa . Ñawsa runataq ajinata payman jaynirqan : — Yachachiq , wajmanta qhawatatarichiway — nispa .
41010052	Jesustaq payman ajinata nirqan : — Puripuyta atinkim ; iyaw nisqaykiraykum alliyachisqa kanki — nispa . Chay kikin pachapim chay ñawsa runaqa qhawatatapurqan , jinaspataq ñanninta Jesuspaq qhipanta puriykupurqan .
41011001	Jayk'aqchus Jesusqa yachaqaq qatiqninkunawan kuska Jerusalén llaqta qayllapiña , ñaqa Betfagé jinataq Betania llaqtakuna Olivos nisqa urquniq qayllakunapi kapuchkarqan chhikaqa ,
41011002	iskay yachaqaq qatiqninkunata ajinata nispa kacharqan : — Chimpapi kachkan chayniq juch'uy aylluman puriychis , chayman waykuspataq uj manaraq pipaq sillasqan uña asnutam watasqa kachkaqta taripankichis , paskaramuspataq aysarimuychis .
41011003	Pipas , chay asnuta imapaqtaq paskarachkankichis nispa tapurisunkichis chhikaqa , Tata Jesusmi ask'ama kay asnuta munan , kunan kikinmi payqa kutichimpusunkichis , nispa ninkichis — nispa .
41011004	Paykunataq chay aylluman chayaspa , uj ñanjawa wasi punkupi watasqa kachkarqan chay asnuta tariparqanku , jinaspataq paskaramurqanku .
41011005	Wakin chaypi kachkarqanku chay runakunataq , paykunaman ajinata tapurirqanku : — ¿ Qankunaqa imatataq ruwachkankichisri ? ¿ Imamantataq chay asnuta paskarachkankichisri ? — Nispa .
41011006	Paykunataq , imaynatachus Jesusqa nichkarqan chaymanjina jaynirqanku ; chayta uyarispataq paykunaqa manam imanispas astawan nirqankuchu .
41011007	Chhikataq chay asnuta aysamuspa mantillunkunawan wasampatapi churqataspa Jesús qayllaman ayskatarqanku . Jesustaq chay asnupataman tiyjatarikupurqan .
41011008	Achkha runakuna mantillunkunata jinataq wakinkunaqa sach'akunamanta ñañu q'umir ch'ampakunata p'ataqamuspa ñan pampaman mast'ararqanku .
41011009	Ñawpaqta jinataq qhipanta puriqkunataq , ajinata waqach'akuspa puriykurqanku : — ¡ Jallalla ! ¡ Yupaychasqa kachun , pichus Dios Tatapaq sutimpi jamuchkan chayqa !
41011010	¡ Yupaychasqa kachun , David tatanchispaq jamuq qhapaq suyunqa ! ¡ Jallalla janaqpachapi kaq Diosman ! — Nispa .
41011011	Jesusqa Jerusalén llaqtaman waykupurqan chhikataq , Diospaq wasinniqman purirqan . Tukuyniqta Diospaq wasimpi qhawaykacharikuspataq , chunka iskayniyuq yachaqaq qatiqninkunawan Betania llaqtaniqman puripurqanku , imaraykuchus ch'isiñam kapurqan .
41011012	Qhipantin p'unchaytaq , yachaqaq qatiqninkunawan kuska Betania llaqtamanta lluqsimpuchkarqanku chhikataq Jesusqa yariqachikurqanmi .
41011013	Karupachamantataq uj q'umir llaqayuq higo sach'ata rikurqan , chhikamantataq ichapas uriyuq kanman nispa chimpaspa qayllamanta qhawarimurqan , chaywampas llaqankunallatam tariparqan , imaraykuchus manam higopaq urinan pachachu kachkarqan .
41011014	Chhikataq chay higo sach'aman ajinata nirqan : — ¡ Amapuni pipas qampaq uriykita jayk'aqpas mikhuchunkuchu ! — Nispa . Yachaqaq qatiqninkunataq chayta uyarirqanku .
41011015	Jerusalén llaqtaman chayapurqanku chhikamantataq , Jesusqa Diospaq wasinman waykurqan , chaypitaq ranqaqkunata jinataq rantikuqkunata qatirquyta qallarirqan . Qulqi chhalaqkunapaq jinataq urpikuna ranqaqkunapaq qhatunkunata tijramuspa chhuqaramurqan ;
41011016	manallataqmi pitapas Diospaq wasinniqta ima aparisqa purichkaqtapas saqiyta munarqanchu .
41011017	Chhikamantataq ajinata nispa yachachiyta qallarirqan : — Qilqasqakunapiqa ajinatam nin : ‘ Wasiyqa tukuy suyukunapaq Diosmanta mañakunan wasim kanqa , ’ chaywampas qankunaqa chay wasimanta suwakunapaq jutk'unman tukuchipusqankichis — nispa .
41011018	Kayta uyarispataq kurajkaq sacerdotekuna jinataq Diospaq kamachiynin yachachiq runakuna ima , imaynamanta Jesusman wañuchinapaq rimakipanakurqanku , chaywampas achkha runakuna musphaspa yachachisqankunata uyarisqankuraykum payta mancharqanku .
41011019	Chaywampas tutaña kapurqan chhikataq , Jesusqa yachaqaq qatiqninkunawan llaqtamanta lluqsimpurqanku .
41011020	Qhipantin p'unchaytaq Jesuswan yachaqaq qatiqninkunawan kuska higo sach'a kachkarqan chay chhikata purichkaspataq , saphimantapacha ch'akirqupusqanta rikurqanku .
41011021	Chhikataq Pedroqa imaynatachus chay higo sach'aman Jesusqa nichkarqan chayta yuwarikuspa ajinata nirqan : — Yachachiq , qhawariy , qhinchachasqayki higo sach'aqa ch'akirqupusqam — nispa .
41011022	Jesustaq ajinata jaynirqan : — Diospi iyawniyuq kaychis .
41011023	Imaraykuchus , sut'intapuni niykichis , pichus kay urquman : ‘ ¡ Chay chhikamanta kuyuriy , jinaspataq quchaman lluqllaykuy ! ’ nispa mana iskayakuspa jinataq ruwakunanmanta sumaqta iyaw nispa ninman chhikaqa , rimarqusqanqa junt'akunmanmi .
41011024	Chayrayku nuqa niykichis , imatachus qankunaqa tukuy sunquykichiswan imatapas mañarikunkichis chhikaqa , jap'iqapusqaykichista yuwaychis ajinamantam mañasqaykichista jap'iqapunkichis .
41011025	Diosmanta mañakuchkaspataq , mayqinwanchus ch'aqwasqa kankichis chhikaqa paywan pampacharikumuychis , ajinamanta janaqpachapi kaq Tataykichis qankunapaq juchaykichista pampachanampaq .
41011026	Chaywampas qankunachus runamasiykichiswan mana pampachakumunkichis chhikaqa , janaqpachapi kaq Tataykichisqa manallataqmi qankunaman juchaykichismanta pampachachkasunkichischu .
41011027	Jesuswan yachaqaq qatiqninkunawan Jerusalén llaqtaman kutiripurqanku . Jesusqa Diospaq wasimpi puriykachachkarqan chhikataq , kurajkaq sacerdotekuna , Diospaq kamachiynin yachachiqkuna jinataq machulakunapiwan ima payman qayllachakurqanku .
41011028	Jinaspa payman ajinata tapurirqanku : — ¿ Ima atiywantaq kayta ruwankiri ? ¿ Pitaq kay ruwanaykipaq atiyta qusunkiri ? — Nispa .
41011029	Jesustaq paykunaman ajinata jaynirqan :
41011030	
41011031	Paykunataq paykunapura ch'aqwayta qallarirqanku : “ Diosmi kachamun nispa nisun chhikaqa , ¿ Imamantataq payta mana iyaw ninkichisri ? Nispachariqa jayniwasunqa .
41011032	Chhikaqa ¿ imaynatataq runakunam kachamun nispa nisunri ? . . . ” — Nispa . Paykunaqa runakunata mancharqanku , imaraykuchus tukuyninkum Juanpaq Diospaq kachasqan jinataq paypaq sutimpi willaq runa kasqanta yacharqanku .
41011033	Ajinaqa Jesusman kayta jaynirqanku : — Manam yachaykuchu — nispa . Chhikataq Jesusqa paykunaman ajinata jaynirqan : — Ajinaqa nuqapas manallataqmi ima atiywantaq kaykunata ruwani chaytaqa nichkasqaykichischu — nispa .
41012001	Jesusqa rijch'anachiykunaniqta yachachispam runakunaman rimapayayta qallarirqan . Paykunamantaq ajinata nirqan : “ Uj runa chajranampi uvata mallkiykurqan , chaytataq muyuriyta qinchaykurqan ; vino ruwanapaq uj quwuñata wakichallarqantaq , jinaspataq uj athun ch'ujllata pirqapatapi chajra qhawanapaq ruwarqan . Chhikamantataq uj llank'aq runakunaman chay chajranata wakiypi quspa karuniqman puripurqan .
41012002	Uvas pallana p'unchay chayampuqtintaq , chajrayuq runaqa uj uywasqanta paypaq tupaqin mañamunampaq kachamurqan .
41012003	Chaywampas llank'aq runakunaqa jap'irquspa chay chajrayuqpaq uywasqan runata allinta maqarquspa , mana imayuqta kachawachapurqanku .
41012004	Chhikataq , chajrayuq runaqa ujkaq uywasqanta kachallarqantaq , chaywampas kaymanqa umanta llik'irqurqanku , jinaspataq imaymanata sutichjaspa qatiwachapurqanku .
41012005	Wajtañataq kacharqan , kaymantaq wañurquchipurqanku . Chhikamantataq achkhayuq wakin uywasqankunata kacharqan ; chaykunamantaq wakinkunaman maqarqupurqanku , wakinkunatataq wañuchipurqanku .
41012006	“ Chaywampas chajrayuq runapaqqa uj ruwanallanmi kapurqan : Pay kikimpaq ancha munasqa sapa churin kachananllam kapurqan . Paymantaq ajinata yuwaspa kacharqan : ‘ Kay wawaykaqtaqa mancharinqakupunichariqa — nispa . ’ — Nispa .
41012007	Chaywampas jayk'aqchus chay churinta rikurqanku chhikataq , llank'aqkunaqa paykunapura ajinata rimanarikurqanku : ‘ Kaymi tatampaq ima kaqninkunatapas jap'inqa ; wañurquchisun tukuy wasi kawsaynin nuqanchispaq kapunampaq , ’ — nispa .
41012008	Ajinaqa , chajrayuq runapaq churinta jap'irquspa wañurquchipurqanku , jinaspataq uvas chajramanta jawaniqman ayanta chhuqawachamurqanku .
41012009	“ ¿ Qankunaqa , chay chajrayuq runaqa imatam ruwanqa ninkichistaqri ? Purinqa , jinaspataq chay saqra llank'aqkunaman wañurachimunqa , chhikamantataq chay uvas chajranta waj llank'aqkunaman qupunqa .
41012010	“ ¿ Qankunaqa , manachu kay chhikapi kachkan chayta Qilqasqakunapi ñawirichkarqankichisri ? Ajinatam nin : ‘ Ima rumitachus wasi ruwaqkunaqa juch'uychanku chay rumiqa pirqa japqasiq rumimanmi tukupun . ’
41012011	Kaytaqa Apu Dios Tatam ajinata ruwan , chayraykum ancha musphay kusisqa kanchis . ”
41012012	Chhikapacham Jesusman jap'iykuyta munarqanku , imaraykuchus paykunajawamanta chay rijch'anachiy rimasqantaqa allintam riparakurqanku . Chaywampas runakunata manchaspam chay chhikapi saqipuspa puripurqanku .
41012013	Fariseokuna jinataq Herodespaq qatiqninkunaqa , Jesús qayllaman ima rimarqusqampi sipitamanjina chayachinapaq jinaspataq tumpaykuspa juchanchanapaq , paykunamanta wakinkunata kacharqanku .
41012014	Kaykunataq purispa ajinata nirqanku : — Yachachiq , runapaq nisqanta mana manchaspa chiqan rimasqaykitaqa nuqayku allintam yachayku , imaraykuchus manam paykunapaq munasqankumanjina puriykachanankupaq rimachkankichu . Qanqa chiqampipunim Diospaq ñanninta yachachinki . Kunan niwaychis : ¿ Roma llaqtapi kaq athun suyukuna apaykachaq Cesarpaq qulqi apthapiykunata qunaykupunichu ? ¿ Qusaqkuchu manachu icha ? — Nispa .
41012015	Chaywampas Jesusqa , puraj uya kasqankuta riqsispaqa , paykunaman ajinata nirqan : — ¿ Imamantataq sipitamanjina urmaykuchiyta munawankichisri ? Uj qulqita rikunaypaq apamuwaychis — nispa .
41012016	Paykunataq uj qulqita jaywarqanku , Jesustaq paykunaman ajinata nirqan : — ¿ Pipaq uyantaq , jinataq sutintaq kaypi qilqasqa kachkan chayri ? — Nispa . Paykunataq ajinata jaynirqanku : — Roma llaqtapi kaq athun suyukuna apaykachaq runapaq uyan jinataq sutinmi — nispa .
41012017	Chhikataq Jesusqa paykunaman ajinata nirqan : — Ajinaqa , imachus Roma llaqtapi kaq athun suyukuna apaykachaq runapaq kachkan chaytaqa payman qumuychis , Diospaq kaqtataq Diosman qullaychistaq — nispa . Chay jaynisqantaq musphachkaqtam paykunaman saqipurqan .
41012018	Chhikataq , wakin saduceokuna Jesusman rikuq purirqanku . Kaykunataq wañusqakunaqa manam kawsarimunkumanchu nispa nirqanku . Chayrayku kayta payman riqsichirqanku :
41012019	Yachachiq , Moisesqa ajina qilqasqata saqirqawanku , uj runachakusqa qharichus warminwan manaraq wawayuq kachkaspa wañupunman chhikaqa , wañuqpaq wawqinqa chay sapayaq warmiwan runachakupunan , ajinamanta wañuq wawqinman wawakunata qunampaq — nispa .
41012020	Ajinaqa , uj kuti qanchisniyuq wawqimasintin karqanku , kurajkaq runachakurqan jinaspataq manaraq warminwan wawayuq kachkaspam wañupurqan .
41012021	Chhikataq iskaykaq wawqin chay wañuqpaq sapayaq warmiwan runachakupurqan , paypas kikillantataq manaraq wawayuq kachkaspa wañupurqan . Kimsakaq wawqinwan kikillantaq kapurqan ,
41012022	jinallataq tukuyninkuwan kikillantaqmi kapurqan , qanchisniyuqpacha manaraq wawayuq kachkaspa wañurapurqanku . Tukuyninku wañupuqtinkutaq , warmiqa wañupullarqantaqmi .
41012023	Ajinaqa , wañusqakunapaq kawsarimunan p'unchaypiqa , jayk'aqchus wajmanta kawsapunqaku chhikaqa , kay warmi qanchisnintinwan runachakusqanraykuqa , ¿ paykunamanta maykaqpaq warminñataq kapunqari ? — Nispa .
41012024	Jesustaq paykunaman ajinata jaynirqan : — Qankunaqa pantachkankichismi , imaraykuchus Diospaq Qilqasqankunata jinataq atiynintapas manam riqsichkankichischu .
41012025	Jayk'aqchus wañusqakuna kawsarimunqaku chhika p'unchayqa , qharikunapas jinataq warmikunapas manam runachakunqakuchu , imaraykuchus janaqpachapi kaq angelkunajinam tukupunqaku .
41012026	Wañusqakunapaq kawsarimunankumantaqa , ¿ qankunaqa Moisespaq qilqasqan p'anqankunapi uj khichkharara lawrachkaq maych'a chawpimanta imaynatachus Diosqa rimapayachkarqan chay chhikata manachu ñawirirqankichisri ? Diosqa Moisesman ajinatam nirqan : ‘ Nuqa , Abrahampaq , Isaacpaq jinataq Jacobpaq Diosnin kani , ’ — nispa .
41012027	¡ Payqa manam wañusqakunapaq Diosninchu kachkan , manachayqa kawsachkaqkunapaq Diosninmi ! Qankunaqa ancha pantasqam kachkankichis . — Nispa .
41012028	Jesuspaq allin jaynisqanta rikuspataq , Diospaq kamachiynin yachachiqkunamanta ujkaqnin ch'aqwaraqta uyart'aspa payman qayllachakuspa ajinata tapurirqan : — ¿ Mayqinkaqtaq tukuy kamachiykunamanta astawan kurajkaqri ? — Nispa .
41012029	Jesustaq payman ajinata jaynirqan : — Tukuy kamachiykunamanta kurajkaq kamachiyqa kaymi : ‘ Israel llaqta , uyariy : Apu Dios Tatanchis sapallanmi Apu Tatanchisqa .
41012030	Apu Dios Tataykita tukuy sunquykiwan , tukuy kawsayniykiwan , tukuy yuwayniykiwan , jinataq tukuy kallpaykiwan munakuy . ’
41012031	Chaywampas ujpiwanraq kan : ‘ Runa masiykita qan kikimpas kanman ajinata munakuy . ’ Manam maykaq kamachiykunapas kaykunamanta niqtimpas astawan kurajkaq kachkanchu — nispa .
41012032	Diospaq kamachiyninmanta yachachiqtaq payman ajinata nirqan : — Allillanmi Yachachiq . Chiqampunim qampaq nisqaykiqa : Uj sapa Diosllam kan , paymanta waj diosqa manam kachkanchu .
41012033	Imaraykuchus Diosman tukuy sunquwan , tukuy yuwaywan , tukuy kallpawan munakunaqa jinallataq runa masinchisman nuqanchis kikimpas kanman ajinatam munakunaqa , tukuy wañuchisqa uywakunata ninaman ruphaykuchispa Diosman jaywanamanta , jinataq Diosman jaywanapaq wañuchisqa uywakunamanta niqtimpas astawan allinkaqqa — nispa .
41012034	Jesusqa chay Diospaq kamachiyninmanta yachachiq runapaq sumaq yuwaywan jaynisqanta rikuspataq payman ajinata nirqan : — Qanqa manam Diospaq qhapaq suyunmanta karupichu kachkanki — nispa . Jinaspataq manam pipas astawan tapuriyta munapurqankuñachu .
41012035	Diospaq wasimpi yachachichkaspataq Jesusqa ajinata tapurirqan : ¿ Imamantataq Diospaq kamachiynin yachachiqkuna Mesiasqa Davidpaq mirayninmanta jamuq tunu allchhinmi , nispa ninkuri ?
41012036	Imaraykuchus David kikinmi Ch'uwa Ajayupaq yuwachisqanmanjina ajinata nirqan : ‘ Dios Tataqa Apu Tatayman ajinata nirqan : Qayllaypi tiyarikuy , qanman chhiqnikuqniykikunata chakiyki pampaman churanaykama ’ — nispa . Chaypi kaq achkha runakunataq , tukuy sunquwan Jesusman uyarirqanku .
41012037	David kikinchus Apu Tata nispa nin chhikaqa , ¿ Imaynamantataq Mesiasqa Davidpaq mirayninmanta jamuq tunu allchhin kanmanri ?
41012038	Yachachisqankunapitaq Jesusqa ajinata nirqan : “ Diospaq kamachiy yachachiqkunamanta mancharispa jark'aqakuychis , imaraykuchus chakiman chayachkaq athun p'achakunawan thathaykukuspa astawan kurajkaq runakunapas kankuman ajinata puriykachachkanku , ajinamanta llaqta kanchakunapi runakunawan k'umurispa napaykuchikuyllatapuni munachkanku .
41012039	Paykunaqa , judiokunapaq tantakunan wasikunapi jinataq mikhuy raymikunapipas ñawpaqkaq kurajkunapaq tiyanampi tiyaykuyllatapuni munachkanku .
41012040	Jinataq wajcha sapayaq warmikunapaq kawsaynin kaqninkunata qichuqanku , jinaspataq runakunaman musphachinapaqqa mayta Diosman mañakuyta jap'ichinku . Paykunaqa wakinkunamanta niqtimpas kurajkaq ñak'ariytaraqmi jap'iqanqaku . ”
41012041	Uj p'unchay Jesusqa Diospaq wasimpi , jaywanapaq qulqi churana ñawpaqimpi tiyachkarqan , paytaq imaynatachus runakunaqa chayman qulqita churaykuchkarqanku chayta qhawachkarqan . Achkhayuq qhapaq runakunataq achkha qulqita jach'iykuchkarqanku .
41012042	Ajina kachkaqtintaq , uj mana imayuq sapayaq wajcha warmi chayman chayamurqan , chhikataq juch'uy pisi chaniyuq iskay qulqikunallata chay ujkaq qulqi jaywana chhikaman iraykurirqan :
41012043	Chhikataq Jesusqa yachaqaq qatiqninkunaman ajinata nispa ninrincharirqan : — Sut'intapunim niykichis , kay sapayaq wajcha warmiqa tukuy pikunachus qulqita churachkanku , chaykunamanta niqtimpas astawan achkhataraqmi qun .
41012044	Imaraykuchus tukuyninkum puchuqninkunallamanta jaywanapaq qunku , chaywampas payqa mana imayuq kawsaynimpi kachkaspa , tukuy kawsanampaq kaqnintam qupun — nispa .
41013001	Jesusqa Diospaq wasinmanta lluqsimpuchkaqtintaq , ujkaq yachaqaq qatiqnin ajinata nirqan : — ¡ Yachachiq , kay rumikunata jinataq kayjina sumaq wasikunata qhawariy ! — Nispa .
41013002	Jesustaq payman ajinata jaynirqan : — ¿ Kay sumaq qhapaq wasikunata rikunkichuri ? Chaykunamantaqa manam uj rumipas waj rumijawapi puchunqachu . Ch'usaq t'unarqusqam kanqa — nispa .
41013003	Jesuswan yachaqaq qatiqninkunawanqa , Diospaq wasin chimpaniq Olivos urqupataniqman puripurqanku . Jesustaq chaypi tiyarikupurqan , ajinamanta Pedrowan , Santiagowan , Juanwan jinataq Andreswan waj chhikaniqpi ajinata tapurirqanku .
41013004	— ¿ Jayk'aqtaq Diospaq wasin t'unarqusqa kanan junt'akunqari ? ¿ Jinataq ima rikuchiykunataq manaraq chaykuna junt'akuchkaqtin kanqari ? — Nispa .
41013005	Jesustaq paykunaman ajinata jaynirqan : — Ama piwampas llullaykuchikunaykichispaqqa , yuwaywan allinta qhawaqarikuspa kachkaychis .
41013006	Imaraykuchus , achkhayuqmi nuqapas kachkayman ajinata jamunqaku . Jinaspataq ajinata ninqaku : “ Nuqam Mesías kani — nispa , ” ajinamanta achkha runakunata llullaykunqaku .
41013007	“ Jayk'aqchus kayniqpi jinataq chhaqayniqkunapi tupjanakuykunamanta willaykunata qankuna uyarinkichis chhikaqa , ama mulljakunkichischu . Ajinapunim chayqa kanan . Chaywampas , chayqa manaraqmi kaypachapaq tukuchaynin p'unchaychu kachkanqa .
41013008	Imaraykuchus uj suyuqa waj suyuwan maqanakunapaq uqharikunqa , uj qhapaq suyutaq waj qhapaq suyuwan tupjanakunapaq ch'aqwayta qallarinqaku ; Jinallataq tukuy chhikakunapim kaypacha jallp'a kharkhatiykuna kanqa , mikhuymanta yariqachikuykuna ima . Kaykunaqa ñak'ariykunapaq ñaqa qallariyninkunallaraqmi kanqa .
41013009	“ Yuwaywan allinta qhawaqarikuspa kachkaychis ; imaraykuchus llaqtajawapi atiyniyuqkunaman jap'iykuchisunkichis , jinaspataq judiokunapaq tantakunan wasikunapi maqjachisunkichis . Llaqta purichiqkunaman , jinataq qhapaq suyu apaykachaqkunaman nuqarayku puskatasunkichis ; ajinamanta qankunaqa paykunapaq ñawpaqimpi nuqamanta rimayta atinaykichispaq .
41013010	Imaraykuchus sumaq willaykunaqa , manaraq kaypacha p'uchukaynin p'unchaykuna chayamuchkaqtin , tukuy suyu llaqtakunapiraqmi willakunan kanqa .
41013011	Llaqtajawapi atiyniyuq runakunaman puskatasunkichis chhikaqa , ama llakikuychischu imatachus ninaykichis kanqa chaymantaqa . Chaypi kachkankichis chhikaqa , Diosmi umaykichisman imatachus ninaykichis kachkanqa chayta churanqa , imaraykuchus Ch'uwa Ajayum qankunamanta rimakuchkanqa .
41013012	Wawqintimpura wañuchinakunapaq puskatanakunqaku , tatankutaq churinkunata ; churinkunataq tatankunata mana allinman churanapaq kutkataspa wañuchinqaku .
41013013	Nuqaraykutaq tukuy kaypacha runakunawan chhiqnisqa kankichis ; chaywampas pichus tukuchaykama nuqawan kuska sayarichkanqa , chaymi qhispisqa kanqa .
41013014	Pichus kayta ñawirinqa chayqa umankupi yuwaywan jap'iqachun : “ Jayk'aqchus Diospaq sinchi millakusqan qhillichaq jinataq t'unarquq ruwayta ch'uwa kachkan chay chhikapi ruwaqta rikunkichis chhikaqa , Judea suyupi kaqkunaqa , urquniqkunaman phawaripuychis ;
41013015	jinataq pichus wasipata kanchampi kachkanqa chayqa , ama ima kaqninkunata jurqukumunapaqpas uraqamuchunkuchu , manataq waykuchunpaschu ;
41013016	chajrapi kachkaqtaq ama qhipaniqman mantillunta uqharikumunampaq kutirichunchu .
41013017	¡ Imalla kachkanqa chay p'unchaykunapi wawa unquq wijsayuq warmikunapaq , jinataq ñuñuchkaq wawayuqkunapaqqa !
41013018	Chay ruwaykunapaq ama qasa p'unchaykunapi kanampaq , Diosmanta mañakuychis .
41013019	Imaraykuchus chay p'unchaykunapiqa , Diospaq kaypacha ruwasqanmanta kunankama mana jayk'aqpas kaq manchay ñak'ariykunam kanqa , manallataqmi ujtawampas chay llakiy ñak'ariykunaqa jayk'aqpas kapunqañachu .
41013020	Dios Tatachus chay p'unchaykunata mana pisiyachinman chhikaqa , manam pipas qhispisqa kachkanmanchu ; chaywampas payqa ajllikusqankunata munakusqanraykum chay p'unchaykunata pisiyachinqa .
41013021	Chay pachakunapichus , qankunaman pipas ajinata nisunkichis : “ Qhawariychis , kaypim Mesías kachkan , ” manachayqa “ qhawariychis chhaqayniqpim kachkan , ” nispa chhikaqa , ama iyaw niychischu .
41013022	Imaraykuchus llulla mesiaskuna jinataq llulla willaq runakunam jamunqaku ; paykunataq athun rikuchiykunawan , jinataq musphay ruwaykunawan ima runakunaman llullaykuspa pantachinqaku , jinallataq atinqaku chhikaqa Dios kikimpaq ajllikusqankunantintam pantachinqaku .
41013023	¡ Chayrayku qankunaqa , qhawaqarikuychis ! Tukuy kaykunata ñawpaqtaña manaraq chayamuchkaqtin umancharichkaykichis .
41013024	“ Chaywampas chay ñak'ariy p'unchaykuna qhipantintaq , intiqa laqayaykupunqam , killapas manañam k'ancharimpunqañachu ,
41013025	quyllurkunapas janaqpachamanta jalaqamunqaku , jinataq janaqpacha atiykunapas kharkhatirinqaku .
41013026	Chhikataq Nuqa runapaq Churinta phuyu patapi athun atiyniywan jinataq sumaq k'anchayniypi athunchasqa jamuchkaqta rikuwankichis .
41013027	Nuqataq angelniykunata tukuyniqmanta , kaypacha jinataq janaqpacha k'uchukunamanta ajllikusqaykunata tantaykumunankupaq kachasaq .
41013028	“ Higo sach'amanta yachachisqata yachaqakuychis : Jayk'aqchus llaqankuna q'umirtatapun jinataq ch'ijch'irimpuchkan chhikaqa para pachapaq qayllachakumpusqantam yachapunchis .
41013029	Chay kikillantataqmi , jayk'aqchus imaymana kay rikuchiykuna ruwakuqta rikunkichis chhikaqa , Nuqa runapaq Churin jamunay qayllaña kasqanta yachapunkichis .
41013030	Sut'intapuni niykichis : Tukuy kaykunaqa kay p'unchaykunapi kawsachkaq runakuna manaraq wañuchkaqtinmi ruwakupunqa .
41013031	Janaqpachapas jinataq kaypachapas tukukupunqam , chaywampas rimayniykunakaqqa manam jayk'aqpas tukukuchkanqachu .
41013032	“ Chaywampas jayk'aqchus jamunay p'unchay jinataq pachakaqmantaqa manam pipas yachachkankuchu , janaqpachapi kaq angelkunapas , Nuqa Churipas yachachkanichu . Dios Tatay sapallanmi chaytaqa yachan .
41013033	“ Ajinaqa qankuna wakichasqa ajinapas rijch'arisqa qhawaqarikuspa puriykachakuychis , imaraykuchus manam chay pachapaq jayk'aq chayamunanta yachachkankichischu .
41013034	Imaynatachus uj runa waj llaqtaniqman puripunan kachkarqan chhikaqa , wasimpi llank'aqkunata wajaspa sapa ujman imachu ruwanankunata , jinallataq wasi rikuqmampas sumaqta rikunampaq kunarispa saqirqan , chayjinapas kachkanman ajinallatataqmi qankunaqa ruwanaykichis .
41013035	Qankunaqa rijch'arisqa qhawaqarikuspa suyachkaychis , imaraykuchus ; tutayt'aytachu , manachayqa chawpi tutachu , paqarimuytachu , tutamantachu , wasiyuqpaq chayamunantaqa manam yachachkankichischu ,
41013036	chaymantataq kaymantajina chayamuspa puñurachkaqta jap'irquchkasunkichisman .
41013037	Kayta qankunaman nichkaykichis chaytaqa , tukuy runakunamampas nillanitaqmi : ¡ Yuwaywan rijch'arisqa qhawaqarikuspa kachkaychis ! ” — Nispa .
41014001	Iskay p'unchaykunallam Pascua mana t'amachiqniyuq t'ant'a mikhuna raymi p'unchay chayamunampaq kapurqan . Chaypacha , kurajkaq sacerdotekuna , jinataq Diospaq kamachiynin yachachiq runakuna ima , Jesusman llullaykuspa imaymanamanta jap'iykunapaq jinataq wañuchinapaq maskachkarqanku .
41014002	Imaraykuchus wakinkunaqa ajinata nirqanku : — Runakunapaq mana ch'aqwaranankupaq , ama raymi p'unchaykunapi jap'iykuchkasunchu — nispa .
41014003	Jesusqa Betania llaqtaniq , lliqi unquyniyuq nisqa Simonpaq wasinman purirqan . Mikhuna chhikapi mikhuchkaqtintaq , uj warmi chatupi sumaq q'apachkaq nardo yuramanta ruwasqa achkha chaniyuq jampi aparisqa chayarqan . Chay chatuta p'akirquspataq , sumaq q'apachkaq jampita Jesuspaq umanjawapi ch'aqch'uykurqan .
41014004	Wakin chaypi kaq runakunaqa phiñarikupurqankum , paykunapurataq ajinata ninakurqanku : — ¿ Imamantataq kay sumaq q'apachkaq achkha chaniyuq jampita ajinata qasiman tukuchichkanri ?
41014005	Chay jampiqa kimsa pachaj p'unchay llank'asqamanta qulqi jap'iqasqa chaniyuqmanraq wajcha kawsayniyuqkunaman yanaparinapaq ranqakunman karqan — nispa . Ajinamanta , chay warmipaq anchata chhuchhukupurqanku .
41014006	Chaywampas Jesusqa ajinata nirqan : — ¡ Chay ruwaqta saqiychis ! ¿ Imamantataq payta turiyachkankichisri ? Payqa uj sumaq ruwaytam nuqawan ruwachkan .
41014007	Imaraykuchus wajcha kawsayniyuqkunakaqtaqa qankuna chawpipi kachillankichispunim , yanapariyta munaspaqa jayk'aqpas sumaq ruwayta paykunapaq atillankichismi ; chaywampas nuqakaqqa manañam unaypaq qankunawan kuska kapusaqñachu .
41014008	Kay warmiqa atisqanmanjina ruwan ; ñawpaqtañam nuqata sumaq q'apachkaq jampiwan aychayta pakanankupaq jawichkawan .
41014009	Sut'intapuni niykichis : May chhikaniqpipas kay sumaq willaykuna rimakunqa chaypiqa kay warmipaq ruwasqanqa rimakullanqataqmi , ajinamantam payqa yuwarisqapuni kanqa — nispa .
41014010	Chunka iskayniyuq yachaqaq qatiqninkunamanta , ujkaq Judas Iscariote sutiyuq Jesusta jap'ichinapaq kurajkaq sacerdotekunawan rimaq purirqan .
41014011	Paykunaqa chayta uyarispaqa anchata kusirikurqanku , jinaspataq Judasman qulqita qunapaq rimayninta qurqanku , Judastaq chhikamantapacha imaymanamanta Jesusman jap'iykuchinapaq maskachkarqan .
41014012	Mana t'amachiqniyuq t'ant'a mikhuna raymi qallariy p'unchay chayamuqtintaq , maypichus uj uwijata wañuchispa Pascua raymipi jaywana karqan , chaypacha Jesuspaq yachaqaq qatiqninkunaqa ajinata tapurirqanku : — ¿ Pascua raymipi ch'isi mikhuyta wakichamunaykupaq , mayman purinaykutataq munankiri ? — Nispa .
41014013	Chhikataq Jesusqa iskay yachaqaq qatiqninkunata ajinata nispa kacharqan : — Llaqtaman puriychis . Chaypitaq uj p'uyñu q'ipirisqa runata rikunkichis , chaytataq qatiriychis ,
41014014	maymancha waykunqa , chay wasiyuqman ajinata ninkichis : ‘ Yachachiq ajinata tapukun : ¿ Maykaq wasitaq yachaqaq qatiqniykunawan Pascua raymipi mikhunaypaq wakichasqari ? ’ — Nispa .
41014015	Paytaq mikhunapaq sumaq allich'arisqa pataniqpi kaq athunkaq wasinta rikuchisunkichis . Chaypi imachu munakuqta ruwaspa nuqanchispaq wakichamuychis — nispa .
41014016	Yachaqaq qatiqkunataq lluqsispa llaqtaman purirqanku , chaypitaq imaynatachus Jesusqa nichkarqan ajinata taripamurqanku , jinaspataq chaypi Pascua raymi ch'isi mikhuyta wakichamurqanku .
41014017	Tutayaykupurqan chhikataq , Jesusqa chunka iskayniyuq yachaqaq qatiqninkunawan kuska chayapurqan .
41014018	Mikhuna chhikapi mikhurachkarqanku chhikataq , Jesusqa paykunaman ajinata nirqan : — Sut'intapuni niykichis , qankuna chawpimanta ujkaq nuqawan mikhuchkan chaymi ranqaykuwanqa — nispa .
41014019	Paykunataq anchata llakirikupurqanku , jinaspataq ujmanta uj ajinata payman tapuriyta qallarirqanku : — ¿ Nuqachu kani icha ? — Nispa .
41014020	Jesustaq paykunaman ajinata jaynirqan : — Chunka iskayniyuqmanta ujkaqmi , mayqinchus t'ant'ata nuqawan kuska chuwaypi challpuykuchkan chaymi ranqaykuwanqa — nispa .
41014021	Nuqa runapaq Churinqa , Qilqasqakunapi nichkan ajinamanjina chayniq ñanta purispam wañunay kanqa ; chaywampas ¡ Imalla kachkanqa pichus ranqaykuchkawan chaypaqqa ! Allinraq kanman karqan mamampaq wijsanmanta mana paqarinanqa — nispa .
41014022	Mikhuchkaqtinkutaq , Jesusqa makimpi t'ant'ata jap'irqan , Diosman yuspärayta quspataq , phatmiraspa paykunaman ajinata nispa ch'iqirachirqan : — Jap'iychis , kayqa nuqapaq aychaymi — nispa .
41014023	Chhikamantataq makinwan vino junt'a pusilluta jap'irqan , Diosman yuspärayta quspataq , paykunaman ujyanankupaq jaywarqan , jinaspa tukuyninku ujyarqanku .
41014024	Paykunamantaq ajinata nirqan : — Kayqa yawarniymi , chaywantaq Diosqa qankunawan uj musuq rimthapiyta ruwan , kay yawartaq achkha runakunarayku jich'asqam .
41014025	Sut'intapuni niykichis , manañam jayk'aqpas kay vinota Diospaq qhapaq suyumpi qankunawan kuska waj musuq vinota ujyananchiskama ujyasaqñachu — nispa .
41014026	Jesusqa yachaqaq qatiqninkunawan kuska salmokunata takirisqaku chhikamantataq Olivos urquniqman puripurqanku .
41014027	Jesustaq paykunaman ajinata nirqan : — Tukuy qankunam nuqapi iyawniyuq kasqaykichista chinkachikupunkichis . Qilqasqakunapiqa ajinatam nin : ‘ Michiqta wañurquchisaq , chhikamantataq uwijakunaqa chinkawachapunqakum ’ — nispa .
41014028	Chaywampas jayk'aqchus wañusqamanta nuqa kawsarimpusaq chhikaqa , qankunapaq ñawpaqiykichistam Galilea suyuniqman nuqa purichkasaq — nispa .
41014029	Pedroqa Jesusman ajinata nirqan : — Tukuyninkupas iyawninkuta chinkachikuchunku , nuqakaqqa manapunim chinkachikuchkasaqchu — nispa .
41014030	Jesustaq payman ajinata jaynirqan : — Sut'intapunim niyki , imaynatachus kunan tutapacha manaraq iskay kuti k'ank'apaq waqach'akumuchkaqtin kimsa kuti nuqata mana riqsiq tukuwanki — nispa .
41014031	Chaywampas Pedroqa astawanraq atipakurqan : — Imapas kachun , jayk'apas kachun , qanwan kuska wañunaypas kachun , manapunim qanman mana riqsiq tukuchkasaqchu — nispa . Kikillantataqmi tukuyninkupas nirqanku .
41014032	Jesusqa yachaqaq qatiqninkunawan kuska Getsemaní sutiyuq chhikaman purirqanku . Jesustaq paykunaman ajinata nirqan : — Kay chhikapi tiyachkaychis , nuqataq chhaqayniqman Diosmanta mañakuq purisaq — nispa .
41014033	Jinaspataq Pedrota , Santiagota , Juantawan pusarikurqan , chhikamantataq anchatapuni llakirikuyta qallarirqan .
41014034	Paykunamantaq ajinata nirqan : — Sunquypiqa ñaqapas wañupuchkaymanjina anchatapunim llakirikuni . Qankunaqa ama puñjaspa kay chhikapi kachkaychis — nispa .
41014035	Chay kikimpachapi Jesusqa uj chhikata ñawparirqan , pampaman mat'in chayanankama k'uñuykuspataq , amapas chay ñak'arinan pacha chayamunampaq Diosmanta mañarikurqan .
41014036	Mañakusqampitaq , ajinata nirqan : — “ Abbá , Tatay , qampaqqa tukuy imapas atikullanmi : munanki chhikaqa kay ñak'ariyta nuqamanta jithiqarichiway , chaywampas ama nuqapaq munasqaymanjina kachunchu , manachayqa qampaq munayniyki ruwakuchun ” — nispa .
41014037	Chhikamantataq , maypichus paykunaqa kachkarqanku chay chhikaman kutirirqan , paykunamantaq puñurachkaqta tariparqan . Pedromantaq ajinata nirqan : — Simón , ¿ puñuchkankichujina ? ¿ Manachu uj chhikatapas rijch'arisqa kayta atinkiri ?
41014038	Rijch'arisqa kachkaychis , jinataq Diosmanta mañakuychis yanariykunaman ama chayanaykichispaq . Qankunaqa allin ruwayta munankichismi , chaywampas kallpaykichiswanqa manam atichkankichischu — nispa .
41014039	Wajmanta kutirispataq , ujtawan kikin rimaykunawan Diosmanta mañakumurqan .
41014040	Jayk'aqchus kutirimurqan chhikaqa , yachaqaq qatiqninkunaman puñurachkaqta taripapullarqantaqmi , imaraykuchus paykunaqa ancha puñuy q'aylluq'ayllu kachkarqanku . Chayraykutaq paykunaqa manam imaniytapas atirqankuchu .
41014041	Kimsa kutiña kutirimuspataq paykunaman ajinata nirqan : — ¿ Qankunaqa samaraspa puñurakuchkallankichischuri ? Chaylla kachun , Nuqa runapaq Churin juchararakunapaq makimpi jap'ichisqa kanay pachaqa chayampunñam .
41014042	Jatariychis , jinaspa puripusunchis ; nuqa ranqaykuqqa qayllachakumuchkanñam — nispa .
41014043	Jesusqa manaraqmi rimayta tukuchachkarqanchu , ajinamanmi Judas ujninkaq yachaqaq qatiqninkunamanta , achkha k'aspikuna , jinataq athun kuchillukuna ayarisqa runakunawan kuska chayaykumuchkarqan . Paykunataq kurajkaq sacerdotekunapaq , Diospaq kamachiynin yachachiq runakunapaq , jinataq machulakunapaq kachamusqan karqanku .
41014044	Ranqaykuq Judasqa yachanachikuspaqa ajinata nisqam paykunaman uj rikuchiyta quspa : “ Mayqintachus much'aykuchkasaq chayta jap'iykuspa allin wataykusqata apakupunkichis ” — nispa .
41014045	Ajinaqa , Jesusman qayllachakuspa ajinata nirqan : — ¡ Yachachiq ! — Nispa . Jinaspataq much'aykurqan .
41014046	Chhikataq Jesusta jap'iykuspa wataykupurqanku .
41014047	Chaypi kaqkunamanta , ujkaq runa athun kuchillunta jurqurqukuspa Athunkaq sacerdotepaq uywasqan runaman ninrimpi waqtaspa phawaqachirqan .
41014048	Jesustaq runakunaman ajinata tapurirqan : — ¿ Imamantataq qankunaqa chhikan kuchillukunawan jinataq k'aspikunawan suwa runapas kayman ajinata nuqa jap'iykunapaq jamunkichisri ?
41014049	Sapa p'unchaytaq Diospaq wasimpi yachachispa qankuna chawpipi kakuchkaniqä , chaypiqa manataq jayk'aqpas jap'iykuchkawankichischuqä . Chaywampas tukuy kaykunaqa Qilqasqakuna junt'akunampaqmi ajinata ruwakun — nispa .
41014050	Tukuy yachaqaq qatiqninkunataq , Jesusman sapanta saqiwachaspa phawaripurqanku .
41014051	Chaywampas uj wayna qhipaniqmanta uj sapa yuraq mantilluwan llijllaykusqa Jesusman qatimuchkarqan . Kaymantaq jap'iykurqanku ,
41014052	chaywampas payqa mantillunta kachawachaspa q'arapacham phawaripurqan .
41014053	Jesusqa Athunkaq sacerdotepaq ñawpaqinman puskatasqam karqan , chaypitaq kurajkaq sacerdotekuna , machulakuna jinataq Diospaq kamachiynin yachachiq runakuna ima chayman tantaykukumurqanku .
41014054	Pedrotaq karuniqllamanta Athunkaq sacerdotepaq wasikanchankama Jesusta qatiykurqan . Chaypitaq Diospaq wasin rikuqkunawan kuska nina qayllapi q'uñirakuchkarqan .
41014055	Kurajkaq sacerdotekunawan jinataq tukuy Athunkaq Tantakuywan ima , Jesusman imaymanamanta wañuchinapaq juchanchaykuyta maskachkarqanku ; chaywampas manam ima juchatapas paypi taripayta atirqankuchu .
41014056	Achkhayuq llullakuspa Jesusman juchanchanapaq irkatachkarqanku chhikapas , paykunapuraqa manam ch'ullallata rimayta atirqankuchu .
41014057	Wakinkunaqa jatarispa llulla rimaykunawan juchanchanapaq ajinata irkataykurqanku :
41014058	— Nuqaykuqa payta ajina rimaqta uyariyku : ‘ Kay runakunapaq ruwasqan Diospaq wasinta , nuqa t'unarqusaq chhikamantataq kimsa p'unchaypi runakunapaq mana ruwasqan waj wasita uqharisaq , ’ nispa .
41014059	Chaywampas paykunapaq rimasqankunaqa manam ujllachu karqan .
41014060	Chhikataq Athunkaq sacerdote , tukuynin runa chawpimanta jatarispa Jesusman ajinata tapuykurqan : — ¿ Manachu imatapas jaynikunkiri ? ¿ Imataq tukuy qanjawapi rimachkanku chaykunari ? — Nispa .
41014061	Chaywampas Jesusqa mana imata jaynikuspa jup'allam kachkarqan . Athunkaq sacerdotetaq wajmanta ajinata nispa tapuykurqan : — ¿ Qanchu Diospaq munasqa Churin Mesías kankiri ? — Nispa .
41014062	Jesustaq payman ajinata jaynirqan : — Arï , nuqam kani . Qankunataq Nuqa runapaq Churinta tukuy atiyniyuq Diospaq pañaniqnimpi tiyachkaqta jinataq phuyupatapi janaqpachamanta jamuchkaqtam rikuwankichis — nispa .
41014063	Chayta uyarispataq , Athunkaq sacerdoteqa phiñakusqan riqsichinapaq p'achanta wikharpayakurqan , jinaspataq ajinata nirqan : — ¿ Imapaqñataq pay irkataqkunata astawan munanchisri ?
41014064	Qankunaqa uyarinkichisñam , imaynatachus Diospaq mana allinkunata kay runa rimachkan chaytaqa ¿ Kunantaq qankunaqa imaninkichistaqri ? — Nispa . Tukuyninkum juchayuq kasqanta yuwaspa , wañunanmi nispa nirqanku .
41014065	Wakinkunaqa payman thuqkatayta qallarirqanku , ñawinta lluphaykuspataq ajinata nispa takaykurqanku : — Niwaychis , ¿ pitaq maqachkasunki ? — Nispa . Diospaq wasin rikuqkunaqa uyampi t'aqlliykurqanku .
41014066	Pedroqa ura wasikanchaniqpi kachkaqtin , Athunkaq sacerdotepaq jaywaqnin sipas chayamurqan ;
41014067	paytaq Pedrota nina qayllapi q'uñirakuchkaqta qhawkataspaqa ajinata nirqan : — Qan Nazaretpi kaq Jesuswan kuskallataqmi puriykachaq kanki — nispa .
41014068	Pedrotaq mana riqsiq tukuspa ajinata nirqan : — Manam riqsichkanichu , pimanta rimasqaykitapas manam yachachkallanitaqchu — nispa . Chhikamantataq jawa punkuniqman lluqsipurqan . Chhikataq uj k'ank'a waqach'arikumurqan .
41014069	Chay sipastaq wajmanta Pedroman rikuspa , ajinata nispa wakinkunaman willayta qallaripurqan : — Kayqa paykunapaq ujkaqninmi — nispa .
41014070	Chaywampas payqa wajmanta Jesusman mana riqsiq tukurqan . Uj chhikamantataq chaypi kaqkunaqa , ujtawan Pedroman ajinata nirqanku : — Qan sut'intapuni paykunamanta ujkaqnin kachkanki , imaraykuchus suyuykipas Galileamarí — nispa .
41014071	Chhikataq Pedroqa astawan kallpawanraq wajmanta wajmanta pay kikin qhinchachakurqan jinaspataq ajinata nirqan : — Diosrayku rimayniyta quni ¡ Pimantachus rimachkankichis chay runataqa manapunim riqsichkanichu ! — Nispa .
41014072	Chay kikin pachapitaq iskay kutiña wajmanta k'ank'aqa waqach'arikumurqan , chhikataq Pedroqa Jesuspaq nisqanta yuwatatarikurqan : “ Manaraq iskay kuti k'ank'apaq waqach'akumuchkaqtin , qanqa kimsa kuti nuqaman mana riqsiq tukuwanki — nisqanta . ” Chhikamantataq waqayta qallaripurqan .
41015001	Qhipantin tutamantataq , kurajkaq sacerdotekuna , machulakuna , jinataq Diospaq kamachiynin yachachiqkuna tantaykukurqanku : tukuy Athunkaq Tantakuymantaq chaythapimurqanku , jinaspataq watasqata Pilato qayllaman Jesusta puskatarqanku .
41015002	Pilatotaq Jesusman ajinata tapurirqan : — ¿ Qanchu judiokunapaq qhapaq suyu apaykachaqnin kankiri ? — Nispa . Jesustaq ajinata jaynirqan : — Qan nichkanki — nispa .
41015003	Kurajkaq sacerdotekunaqa tukuy imaymana ruwasqakunamanta Jesusman juchanchachkarqanku chayraykutaq ,
41015004	Pilatoqa ujtawan Jesusman ajinata tapurirqan : — ¿ Manachu imatapas jayniwankiri ? Qhawariy imantinmantam juchanchachkasunkichis — nispa .
41015005	Chaywampas Jesusqa manam imatapas payman jaynirqanchu ; chayrayku Pilatoqa musphalla qhiparapurqan .
41015006	Pilatoqa sapa Pascua raymi p'unchaykunapi uj jap'isqa runata llaqtapaq mañasqanmanjina kachariq karqan .
41015007	Chhikataq , uj runa Barrabás sutiyuq masinkunawan kuska jap'isqallataq kachkarqan , pikunachus llaqta uqharikuypi ch'aqwaspa runata wañuchisqaku .
41015008	Runakunataq tantaykukumuspa Pilatoman paykunapaq puriyninkumanjina ruwakunampaq mañarqanku .
41015009	Pilatotaq paykunaman ajinata jaynirqan : — ¿ Kay judiokunapaq qhapaq suyu apaykachaqninta kacharinayta munankichischuri ? — Nispa .
41015010	Imaraykuchus kurajkaq sacerdotekunapaq chhiqnikusqankurayku Jesusta puskatasqankuta payqa allintam riparakurqan .
41015011	Chaywampas kurajkaq sacerdotekunaqa runakunata pituykuspa kallpawan Barrabaskaqta kacharinampaq yachaykuchirqanku .
41015012	Pilatotaq paykunaman ajinata tapurirqan : — Ajina kaqtinqa ¿ kay judiokunapaq qhapaq suyu apaykachaqnin nispa sutichachkankichis chaykaqwanqa imanasaqtaqri ? — Nispa .
41015013	Runakunataq uj ch'ulla kunkalla kallpawan waqach'akuspa ajinata jaynirqanku : — ¡ Chakataykuy ! — Nispa .
41015014	Pilatotaq paykunaman ajinata nirqan : — ¿ Ima mana allintataq pay ruwanri ? — Nispa . Chaywampas paykunaqa wajmanta waqach'akurqanku : — ¡ Chakataykuy ! — Nispa .
41015015	Chhikataq Pilatoqa runakunapaq ñawpaqimpi allin qhawasqa kayta munaspaqa Barrabaskaqta kacharipurqan , Jesusman khirjamunankupaq kamachirqan chhikamantataq , chakanaman chakataykumunankupaq paykunaman kachkatapurqan .
41015016	Pallapallakunaqa pretorio nisqa qhapaq wasikanchaniqman aysaykumurqanku , jinaspataq chayniqman waj pallapalla masinkunata tantaykumurqanku .
41015017	Uj yanaman samachkaq puka mantilluwan llijllaykuchispa , khichkhamanta uj pilluta simp'arquspataq umampi churaykurqanku .
41015018	Chhikamantataq asikuspa ajinata nispa waqach'akuyta qallarirqanku : — ¡ Jallalla Judiokunapaq qhapaq suyu apaykachaqnin ! — Nispa .
41015019	Uj k'aspiwantaq umanmanta waqtarqanku , thuqkatarqanku , jinataq killpiykukuspa yupaycharqanku .
41015020	Paymanta asikurqanku chhikamantataq , puka mantilluta qichuqaspa kikin p'achanwan churaykurqanku , jinaspataq chakataykunapaq pusarqumpurqanku .
41015021	Uj Cirene llaqtapi tiyakuq Simón sutiyuq runata , pichus Alejandropaq jinataq Rufopaq tatan karqan ; paytaq chajrananmanta chayamuspa chayniqta purichkarqan . Chayniqta purichkaqtintaq pallapallakunaqa Jesuspaq chakananta qhiwinampaq jap'irquspa mat'iykurqanku .
41015022	Jesustaqa Gólgota nisqa pataniqman pusarqupurqanku ; ( Gólgota , chaytaq ‘ suqu uma tullu ’ niytam munan ) .
41015023	Jinaspataq vinota mirra jampiwan chhaqruykuspa Jesusman ujyaykunampaq qurqanku , paytaq manam ujyaykuyta munachkarqanchu .
41015024	Chhikataq Jesusta chakataykupurqanku . Pallapallakunataq paykunapura pujllaypijina Jesuspaq p'achanta ch'iqirachikunapaq , ajinamanta imakaqtataq sapa uj apakunkuman karqan chayta qhawachkarqanku .
41015025	Jesusta chakataykuchkarqanku chhikaqa , isqun pacha tutamantam karqan .
41015026	Jinaspataq imamantachus juchanchasqa kachkarqan chay riqsichinankupaq uj qilqasqata churkatarqanku : “ Judiokunapaq qhapaq suyu apaykachaqnin ” — nispa .
41015027	Paywan kuskataq iskay suwakuq runakunatawan , ujta pañaniqnimpi ujkaqtataq lluq'iniqnimpi chakataykurqanku .
41015028	Ajinamanta Qilqasqakunaqa junt'akupurqan , maypichus ajinata nin : ‘ Paytaq mana allin ruwaq runakuna chawpipi yupasqam taripakurqan ’ — nispa .
41015029	Chayniqta puriykachaqkunataq umankuta khiwiykacharikuspa mana allin rimaykunawan ajinata suticharqanku : — ¡ Chhuy , qan Diospaq wasinta t'unarquspa wajmanta kimsa p'unchaypi musuqmanta uqhariqchä kankiqa ,
41015030	qan kikin qhispichikuy jinaspa chay chakanamanta uraqamuy ! — Nispa .
41015031	Kikillantataq kurajkaq sacerdotekuna , Diospaq kamachiynin yachachiq runakunapiwan paymanta ajinata nispa asikurqanku : — Wajkunataqa qhispichiyta atinmi , chaywampas pay kikinkaqqa manataq qhispichikuyta atinchuqä .
41015032	¡ Chay Mesías Israel llaqtapaq qhapaq suyu apaykachaqnin , chakanamanta uraqamuchun , ajinamanta nuqayku chayta rikuspa iyaw ninaykupaq ! — Nispa . Ajinallataqmi pikunachus paywan kuska chakatasqa kachkarqanku , chaykunantinmi mana allin rimaykunawan suticharqanku .
41015033	Chawpi p'unchay chayampuqtintaq , kimsa ch'isi pachakama tukuy kaypacha ch'amakaykupurqan .
41015034	Chay kikin pachapitaq Jesusqa kallpawan ajinata qaparirqan : “ Eloí , Eloí ¿ lemá sabactani ? ” ( Chaytaq ajinata niytam munan : “ Diosniy , Diosniy , ¿ imamantataq saqirpariwankiri ? ” ) — Nispa .
41015035	Chaypi kaqkunamanta wakinkunataq , chayta uyarispaqa ajinata nirqanku : — Uyariychis , Diospaq sutimpi willaq Eliastam wajachkan — nispa .
41015036	Chhikataq , paykunamanta ujninkaq phawtaspa , k'allk'u vinoman thanthata challpuykumuspa uj athun k'aspiman wataykuspa ajinata nispa Jesuspaq siminman chayta ujyaykunampaq qayllaykuchirqan : — Ajinapi saqiychis , ichapas Eliasqa payta chakanamanta apaqaq jamunqa — nispa .
41015037	Chaywampas Jesusqa tukuy kallpanwan qaparirqan jinaspa wañupurqan .
41015038	Diospaq wasin k'uchuniqpi kaq qatanaqa wichaymanta urayninkama iskayman llik'iwachakurqan .
41015039	Kurajkaq romano pallapallataq Jesuspaq ñawpaqimpi kachkaspa , wañupuqta rikuspaqa ajinata nirqan : — Chiqampuni kay runaqa Diospaq Churin karqan — nispa .
41015040	Jinallataq wakin warmikuna karuniqmanta qhawqasichkarqanku ; paykuna chawpipiqa María Magdalena , sullk'akaq Santiagopaq jinataq Josepaq maman María , jinataq Salomé ima chaypi kachkarqanku .
41015041	Kay warmikunaqa Jesusman qatisqaku , jinataq Galilea suyupi kachkarqan chhika yanaparisqaku . Chaywampas Jesuswan kuska Jerusalén llaqtaman puriq wakin achkha warmikuna ima chaypi kachkarqanku .
41015042	Chay p'unchayqa Judiokunapaq samaranan ñawpaqin wakichana p'unchaymi karqan , ch'isiña kapurqan chhikataq ,
41015043	Arimateapi kaq Joseqa Athunkaq Tantakuypaq allin atiyniyuq qhawasqa runam karqan , pichus Diospaq qhapaq suyunta suyachkarqallantaqmi , payqa mana mancharichikuspa Pilato qayllata Jesuspaq ayanta mañakumpunapaq waykuykurqan .
41015044	Pilatotaq wañupusqanmanta yachaspaqa mulljakurqanmi , kurajkaq pallapallata wajaspataq jayk'a pachañataq chayqa ruwakupusqa chay yachanapaq tapurirqan .
41015045	Jayk'aqchus chay kurajkaq pallapalla willarqan chhikataq , Pilatoqa Joseman Jesuspaq ayanta qupurqan .
41015046	Chhikataq Joseqa uj linomanta ruwasqa qatanata rantimurqan , Jesuspaq ayanta apaqamuspataq chaypi llawuykupurqan . Chhikamantataq qarqapi jutk'usqa aya pakanaman churaykuspa uj athun rumiwan wisq'aykupurqan .
41015047	María Magdalena jinataq Josepaq maman Mariapiwan may chhikapichus p'amp'achkarqanku chayta qhawachkarqanku .
41016001	Samarana p'unchay tukukupuqtintaq , María Magdalena , Santiagopaq maman María jinataq Salomé ima , sumaq q'apachkaq jampikunata Jesuspaq ayanta jawiramunankupaq rantiramurqanku .
41016002	Samarana p'unchaymanta qhipantin p'unchaytaq , inti lluqsimuchkaqtin ancha tutamanta aya pakana chhikaman purirqanku ,
41016003	paykunapura ajinata ninakuspa : — ¿ Pitaq aya pakana punkupaq lluphanan rumita uqharipuwasunri ? — Nispa .
41016004	Chaywampas qhawarirqanku chhikaqa , chay rumipaq manaña chay chhikapi kapusqantam rikurqanku . Kay rumiqa ancha athunmi karqan .
41016005	Jayk'aqchus aya pakana ukhuman waykurqanku chhikaqa , uj yuraq k'anchachkaq athun p'achayuq waynatam pañaniqpi tiyachkaqta rikurqanku . Warmikunataq chayta rikuspa anchatam mulljakurqanku .
41016006	Chaywampas payqa paykunaman ajinatam nirqan : — Ama mulljakuychischu . Qankunaqa pichus chakatasqa kachkarqan chay Nazaret llaqtapi kaq Jesustam maskachkankichis . Payqa manañam kaypiñachu , kawsarimpunmi . Qhawariychis may chhikamanchus churachkarqanku chaytaqa .
41016007	Puriychis , jinaspa yachaqaq qatiqninkunaman , jinataq Pedroman ajinata willamuychis : ‘ Payqa wajmanta tantakumunaykichispaq Galileaman purichkan ; chaypim imaynatachus payqa nichkarqasunkichis ajinata tinkunkichis . ’
41016008	Chhikataq chay warmikunaqa phawakama chay aya pakana ukhumanta siqarqumurqanku , imaraykuchus mulljakuspam kharkhatichkarqanku . Jinaspataq imatapas manam pimampas willarqankuchu imaraykuchus mancharqankum .
41016009	Samarana p'unchaymanta qhipantin p'unchay , jayk'aqchus Jesusqa kawsarimpurqan chhikamantataq , ñawpaqtaqa María Magdalenamanmi rikhurisqa , pimantachus qanchis millay saqra supaykunata qatirquchkasqa chayman .
41016010	Mariataq , Jesuswan kuska puriykachaqkunaman willaq purirqan , pikunachus llakisqa waqarachkarqanku chaykunaman .
41016011	Kaykunataq Jesuspaq kawsachkasqanta , jinataq Mariapaq rikusqanta uyarispaqa manam iyaw niyta munarqankuchu .
41016012	Jesusqa iskaynin yachaqaq qatiqninkunaman waj rijch'ayniyuq chajrana chhikaman purichkarqanku chaypi rikhurirqan .
41016013	Kay qatiqninkunataq purispa wakinkunaman willamurqanku ; chaywampas paykunamanqa manallataqmi iyaw nirqankuchu .
41016014	Jesusqa chunka ujniyuq yachaqaq qatiqninkunaman mikhuna chhikapi tiyarachkaqman rikhurirqan . Mana iyaw niyuq jinataq rumi sunquyuq kasqankuraykuqa paykunata k'amiykurqanmi , imaraykuchus paykunaqa paypaq kawsarimpusqanta rikuqkunaman manam iyaw nisqakuchu .
41016015	Paykunamantaq ajinata nirqan : “ Tukuy kaypachaman puriychis , jinaspataq sumaq willaykunata tukuyninkuman willamuychis .
41016016	Pichus iyaw ninqa jinallataq bawtisachikunqa chaymi qhispiyta taripanqa ; chaywampas pichus mana iyaw ninqa chaytaq juchanchasqam kanqa .
41016017	Kay rikuchiykunataq nuqapi iyaw niqkunawan kuskam kanqa : Nuqapaq sutiypi millay saqra supaykunata chhuqarqunkichis ; musuq simikunata rimankichis ;
41016018	makiykichiswan pallikunata jap'inkichis ; wañuchiq jampikunata ujyaykuchkankichis chhikapas manam imanasunkichispaschu ; chaywampas unqusqakunaman makiykichiswan jaywqatankichis chhikaqa , kaykunaqa alliyapunqakum ” — nispa .
41016019	Tata Jesusqa janaqpachaman uqharisqam kapurqan , jinaspataq Diospaq pañaniqnimpim tiyaykurikupurqan .
41016020	Paykunataq tukuyniqkunaman sumaq willaykunata willaq lluqsipurqanku ; Tata Jesustaq paykunaman yanapachkarqan , chay willaytataq musphay ruwaykunawan kuska kaspam chiqan kasqanta rikuchirqan .
42001001	Ima ruwaykunatachus nuqanchis chawpipi Dios ruwarqan chay qilqayta munaspaqa achkhayuqmi qallarirqanku ,
42001002	imaynatachus qallariymantapacha imachus ruwakusqanta rikuqkunaqa willarqawanchis ajinamanjina , jinataq chay willaykunata willanankupaq kamachiyta jap'iqarqanku chaymanjina .
42001003	May athunchasqay Teófilo , nuqapas imaynatachus qallariymantapacha ruwakurqan chayta allinta qhawarispa yachanapaq yachqatarqallanitaqmi , jinaspataq rikusqaymanjinaqa , allinmi kanman sumaq allich'arisqata qanman qilqamunayqa ,
42001004	ajinamanta imachus chiqan kachkaqta yachachichkarqasunkichis chayta sumaqta riqsinaykipaq .
42001005	Jayk'aqchus Herodes judiokunapaq suyunta apaykachachkarqan chhika , Abiaspaq puntampi kaq sacerdotekunamanta uj Zacarías sutiyuq sacerdote kawsakurqan . Warmintaq Isabel sutiyuq , Aaronpaq mirayninmanta karqan .
42001006	Iskayninkutaq Diospaq ñawpaqimpi chiqan runakunam karqanku , jinataq Dios Tatapaq kamachiyninkunata mana iskayakuspam junt'arqanku .
42001007	Chaywampas mana wawayuqmi karqanku , imaraykuchus Isabelqa mana wachakuq warmim karqan ; paykunataq ancha machupayañam kapurqanku .
42001008	Uj p'unchay , jayk'aqchus Zacarías kachkarqan chay sacerdotekuna puntanman Dios ñawpaqimpi jaywananku karqan chhikataq ,
42001009	sacerdotekunapaq puriyninkumanjinaqa , Zacariasmanmi Dios Tatapaq wasin ukhupi ch'uwa chhikaman kupalata ruphachiq waykunan tuparqan .
42001010	Kupalpaq ruphachkanankamataq , jawaniqpiqa tukuy llaqtapacham Diosmanta mañakuchkarqanku .
42001011	Chaypitaq Dios Tatapaq uj angelnin , kupal jaywana patamanta pañaniqpi sayachkaq Zacariasman rikhurirqan .
42001012	Angelta rikuspataq , Zacariasqa musphachkaq jinataq manchay junt'a qhiparapurqan .
42001013	Chaywampas angelqa payman ajinata nirqan : — Zacarías , ama manchaychu , imaraykuchus Diosmi mañakusqaykita uyarisunki , warmiyki Isabeltaq uj wawata qusunki , pimanchus Juan nispa sutiyanki .
42001014	Qantaq kusikuy junt'a kapunki , jinaspataq achkhayuqmi chay wawapaq paqarisqanmanta kusikunqaku ,
42001015	imaraykuchus churiykiqa Apu Dios Tatapaq ñawpaqimpiqa athunmi kanqa . Manam aqhatapas , ima ujyanakunatapas ujyanqachu , jinaspataq manaraq paqarichkaqtimpas Ch'uwa Ajayu junt'am payqa kanqa .
42001016	Israel llaqtamantaqa , achkhayuq runakunatam Apu Dios Tatanman kutirichimunqa .
42001017	Kay Juantaq , Apu Tatapaq ñawpaqintaqa Diospaq sutimpi willaq Eliaspaq ajayunwan jinataq atiyninwanmi puriykunqa , ajinamanta tatankuta churinkunatawan ch'aqwaqmanta kutthapichimunapaq , jinataq mana uyart'akuqkuna uyart'akuyta yachaqanankupaq . Ajinamanta Tataman jap'iqanapaq llaqtanta wakichanqa — nispa .
42001018	Zacariastaq angelman ajinata tapurirqan : — ¿ Imaynamantataq kaypaq chiqan kasqanta yachaymanri ? Imaraykuchus nuqa jinataq warmiypas ancha machupayakunañam kapuyku — nispa .
42001019	Angeltaq ajinata nispa jaynirqan : — Nuqaqa Gabrielmi kani : jinataq Diospaq jaywaqninmi kallanitaq ; paymi qanwan rimaqta jinataq kay sumaq willaykuna willaqta kachamuwan .
42001020	Chaywampas kay nisqayta mana iyaw nisqaykiraykuqa , jup'a runamanmi tukupunki ; tukuy kay ruwaykuna ruwakunankama imatapas ama rimayta atinaykipaq — nispa .
42001021	Chhikankamaqa jawaniqpi kaq runakunataq Zacariasta suyachkarqanku ¿ Imamantataq kunankama chay ch'uwa chhikamanta manaraq lluqsimunri ? — Nispa tapunakuchkarqanku .
42001022	Lluqsimpurqan chhikataq manam rimayta atirqanchu ; chhikataq chay ch'uwa chhikapi uj rikuyta rikusqanmanta ripararqanku , imaraykuchus makillanwanmi paykunaman rimapayachkarqan ; jinaspataq mana rimayta atispam kachkarqan .
42001023	Jaywananta junt'aspataq , Zacariasqa wasinman puripurqan .
42001024	Chay chhikamantataq warmin Isabelqa unquq rikhuripurqan , jinaspataq phichqa killa junt'am wasinmanta ajinata yuwaspa mana lluqsirqanchu :
42001025	“ Dios Tatam , runakunapaq nuqaman mana juch'uychanawampaq kayta ajinata ruwawan — nispa . ”
42001026	Suqta killaña kapurqan chhikamantataq , Diosqa Gabriel angelta Galilea suyupi kaq Nazaret llaqtaman kacharqan ,
42001027	maypichus uj María sutiyuq sipas kawsakurqan ; paytaq mana qhari riqsiq sipasmi karqan , chaywampas runachakunapaq uj José nisqa runawan rimanasqam karqanku , kay runataq qhapaq suyu apaykachaq Davidpaq mirayninmanta jamuqmi karqan .
42001028	Angeltaq maypichus María kachkarqan chayman waykurqan , jinaspataq ajinata nirqan : — ¡ Napaykuykim , Diospaq munakuynin khuyapayakuyninwan junt'asqa kanki ! Dios Tatam qanwan kachkan , tukuy warmikunamanta niqtimpas sumaq kayniyuqmi kanki — nispa .
42001029	Mariataq chay rimaykunata uyarispaqa anchatam mulljakurqan , jinaspataq imaniytataq chay napaykuynin niyta munarqan chaymantam pay kikin tapurikurqan .
42001030	Angeltaq payman ajinata nirqan : — María , ama manchakuychu , imaraykuchus Dios ñawpaqimpiqa munasqa khuyapayasqam kanki .
42001031	Kunanqa wawa unquqmi rikhurinki : uj qhari wawatam wachakunki , paymantaq Jesús nispam sutiyanki .
42001032	Payqa ancha sumaq runam kanqa , mayqinmanchus Kuraj Athunkaq Apu Diospaq Churin nispam sutiyanqaku , Dios Tatataq , David tunu machulantajinam qhapaq suyu apaykachaqman tukuchinqa ,
42001033	Jacobpaq llaqtanjawapiqa wiñay apaykachanapaqmi tiyaykukunqa . Atiynintaq mana tukukuyniyuq wiñaypaqmi kanqa — nispa .
42001034	Mariataq angelman ajinata nispa tapurirqan : — ¿ Nuqaqa mana pi qhariwampas kawsachkaqtiyqa , imaynataq ajinata ruwakunmanri ? — Nispa .
42001035	Angeltaq payman ajinata jaynirqan : — Ch'uwa Ajayum qanjawaman jamunqa , jinaspataq Kuraj Athunkaq Apu Diospaq atiyninmi qanjawaman purqatamunqa . Chayrayku paqarichkanqa chay wawaqa Ch'uwa jinataq Diospaq Churin nispa sutiyasqam kanqa .
42001036	Payaña kaqtimpas , ñañayki Isabelqa uj wawayuqllataqmi kanqa ; mayqintachus manam wawayuq kayta atinchu nispa nichkarqanku , payqa suqta killañam wawa unquq kachkan .
42001037	Diospaqqa imapas mana atinaqa manam kanmanchu .
42001038	Chhikataq Mariaqa ajinata nirqan : — Nuqaqa Dios Tatapaq jaywaqninmi kani ; Dios nuqawan imaynatachus nichkawanki chaymanjina ruwachun — nispa . Chayta nispataq angelqa puripurqan .
42001039	Chhaqay p'unchaykunapi , Mariaqa Judea suyupi kaq urquniq llaqtaman usqhayllatam puripurqan ,
42001040	Zacariaspaq wasinman waykuspataq , Isabelta napaykurirqan .
42001041	Jayk'aqchus Isabelqa Mariapaq napaykuyninta uyarirqan chhikaqa , wijsan ukhupi kaq wawaqa t'iskuykacharirqanmi , paytaq Ch'uwa Ajayu junt'am qhiparapurqan .
42001042	Chhikataq athun kunkanwan ajinata nirqan : — ¡ Diosmi qanman wakin warmikunamanta niqtimpas astawan sumaq kayta qusunki , jinataq wawaykimampas sumaq kayta qun !
42001043	¿ Nuqa , pitaq kani Apu Tataypaq maman wasiyman jamunampaqri ?
42001044	Imaraykuchus , napaykuyniykita uyarispajinam , wijsay ukhupi kaq wawayqa kusikuymanta t'iskuykacharirqan .
42001045	¡ Kusikuyniyuqmi kanki , imatachus Dios Tata nirqasunki chay junt'akunanta iyaw nisqaykiraykuqa ! — Nispa .
42001046	Mariataq ajinata nirqan : Tukuy sunquymi Apu Dios Tatapaq athunkasqanta yupaychan ;
42001047	ajayuytaq qhispichiq Diosniypi anchata kusikun .
42001048	Diospaq uj llamp'u sunquyuq jaywaqninmanta yuwarikusqanrayku , kunanmantataq , wiñaypaq kusikuyniyuqmanta riqsisqam kasaq .
42001049	Imaraykuchus Tukuy Atiyniyuq Diosqa , athun ruwaykunata nuqawan ruwan .
42001050	Diospaq khuyapayakuyninqa , wiñaypaqpunim pikunachus uyarinku chaykunapaq kan .
42001051	Tukuy atiyninwanmi imatapas ruwarqan : munayniyuqkunapaq ruwanantaqa qasimanmi tukuchin .
42001052	Atiyniyuqkunataqa tiyanankunamanta chhuqawachan , jinaspataq llamp'u sunquyuqkunaman athumpi kachin .
42001053	Yariqasqakunatapas imaymana kaqkunawan junt'achirqan , qhapaqkunatataq mana imayuqtam kachawacharqan .
42001054	Israel jaywaq llaqtaman yanaparirqanmi , jinataq manam khuyapayaywan rikuyta qunqakurqanchu .
42001055	Ajinata machulanchiskunaman jinataq Abrahampaq tunu allchhinkunamampiwan rimayninta qurqan .
42001056	Mariataq ñaqa kimsa killam Isabelwan qhipararqan , chhikamantaraqmi wasinman kutirimpurqan .
42001057	Isabelpaq wawa unqukunan p'unchay chayampuqtintaq , uj qhari wawatam wachakurqan .
42001058	Llaqtamasinkuna , jinataq ñañaturankunapas , Dios Tatapaq paywan chay tukuy munakuyniyuq kasqanmanta kusikuywan sunquchaq purirqanku .
42001059	Pusaq p'unchay kapuqtintaq , circuncisión ruwachinapaqmi wawata aparqanku , jinaspataq tatampaq Zacarías sutinwanmi sutiyayta munarqanku .
42001060	Chaywampas mamanqa ajinatam nirqan : — ¡ Manam ! Juan sutiyuqmi kanan — nispa .
42001061	Paymantaq ajinata jaynirqanku : — Manam wasi masiyki chawpipi chayjina sutiyuq pipas kachkanchuqä — nispa .
42001062	Chhikataq wawapaq tatanman ima sutiyuqtaq kanman nispa makiwan rimaspa tapurirqanku .
42001063	Zacariastaq uj t'apla k'aspita mañaspa chaypi qilqaykurqan : ‘ Sutinqa Juan nisqam kanqa , ’ — nispa . Tukuy chaypi kaqkunataq musphalla qhiparapurqanku .
42001064	Chay kikin pachapi Zacariasqa wajmanta rimarqupuspa Diosman yupaychayta qallarirqan .
42001065	Tukuy llaqta masinkunataq musphalla kachkarqanku , jinaspataq tukuy Judea urquniq suyupim chay ruwakusqan willakurqan .
42001066	Tukuy uyariqkunataq , paykunapura ajinata nispa tapunakurqanku : “ ¿ Imapitaq kay qhari wawaqa tukupunqari ? — Nispa . ” Imaraykuchus chiqatapunim Dios Tataqa paywan atiyninta rikuchirqan .
42001067	Qhari wawapaq tatan Zacariastaq , Ch'uwa Ajayu junt'a kachkaqtin ajinata nispa jamuq p'unchaykunamanta willayta qallarirqan .
42001068	“ ¡ Israel suyupaq Apu Dios Tatan yupaychasqa kachun , imaraykuchus llaqtan qhispichiqmi jamun !
42001069	Uj athun atiyniyuq qhispichiqtam David jaywaqnimpaq tunu allchhinta kachamuwanchis .
42001070	Chay rimaynintam ch'uwa Paypaq sutimpi willaqninkunaniqta ñawpaq p'unchaykunapi qurqan ,
42001071	mayqinchus tukuy chhiqnikuqninchiskunamanta jinataq tukuy pikunachus mana allinta qhawachkawanchis chaykunamanta qhispichiwasunchis ,
42001072	payqa ñawpaq machulanchiskunamanta khuyapayakuq kanman , jinataq chay ch'uwa rimthapiymanta mana qunqakunanchu kanman .
42001073	Abraham machulanchisman rimayninta quchkarqan chayqa kaymi :
42001074	mana imata manchaspa nuqanchispaq kawsakunanchispaq , jinataq nuqanchiswan chhiqnikuqkunamanta mana llakikuspa ,
42001075	jinataq ch'uwa mana juchayuq , chiqan kawsaypitaq pay qayllapi sapa p'unchay kawsakunanchispaqmi .
42001076	Qankaqwanqa munasqa juch'uy waway , Kuraj Athunkaq Apu Dios Tatapaq willaqnin nispa sutiyasqam kanki , imaraykuchus Apu Tatapaq ñanninta wakichaspam ñawpaqinta puriykunki .
42001077	Ajinamanta llaqtanman Diospaq juchankunamanta pampachasqanta jinataq qhispichiy qusqanta yachachinaykipaq .
42001078	Imaraykuchus Diosninchisqa khuyapayakuynimpi janaqmantapacham uj musuq p'unchay intita astawan ch'amaka ukhupi kawsaqkunaman
42001079	k'anchayninta qunampaq jinataq sumaq kawsay ñampi pusanawanchispaq apapumuwanchis — nispa .
42001080	Chay qhari wawataq ajayuniqmanta ancha atiyniyuq wiñarquchkarqan , jinaspataq israelitakunaman rikhurinankamaqa , qasi ch'usaq pampaniqkunapim kawsakurqan .
42002001	Chhaqay p'unchaypiqa Augusto sutiyuq athun suyu kamachiqmi tukuy kaypacha runakuna yupthapisqa kanampaq kamachirqan .
42002002	Kay ñawpaqkaq runa yupthapiyqa Siria suyupi Quirino sutiyuq runa llaqta purichiq kachkarqan chhikam ruwakurqan .
42002003	Tukuyninkum llaqtankuman qilqaykuchikumunapaq purinanku karqan .
42002004	Chayraykum Joseqa Galilea suyupi kaq Nazaret llaqtamanta lluqsirqan , jinaspataq Judea suyupi kaq Belén llaqtaman puripurqan , maypichus qhapaq suyu apaykachaq David paqarirqan chay llaqtaman , imaraykuchus Joseqa Davidpaq tunu allchhinmi karqan .
42002005	Chayniqmantaq wawa unquq María warminwan kuskam qilqaykuchikumunapaq purirqan .
42002006	Belén llaqtapi kachkaqtinkutaq , Mariapaq wawa unqukunan pacha chayampurqan .
42002007	Chaypitaq ñawpaqkaq wawan paqarirqan , jinaspataq thanthakunapi k'iruykuspa uywaman mikhuy qarana ukhupi puñuykuchirqan , imaraykuchus paykunaqa manam qurpacharikuna wasita taripasqakuchu .
42002008	Belén llaqta qayllakunapitaq uj uywa michiq runakuna tutapaqariyta uwijankunata rikuchkarqanku .
42002009	Kaymantajinam Dios Tatapaq uj angelnin paykunaman rikhurirqan , Diospaq sumaq k'anchaynintaq paykuna muyuriyta lliphipirqan ; paykunataq anchata mulljakurqanku .
42002010	Chay angeltaq paykunaman ajinata nirqan : “ Ama mulljakuychischu , imaraykuchus sumaq willaykunatam apapumuykichis , mayqinchus ancha kusikuy willaymi tukuyniykichispaq kanqa :
42002011	Kunan p'unchay Davidpaq llaqtampi uj qhispichiq qankunapaq paqarin , pichus Apu Mesías Tatam — nispa .
42002012	Rikuchiyqa ajinam , chay wawata thanthakunapi k'iruykurisqata uywakunaman mikhuy qarana ukhupi sirichkaqta qankunaqa taripankichis . ”
42002013	Kikimpachapitaq , chay angelwan kuska achkha janaqpachapi kaq wakin angelkuna rikhurimurqanku , pikunachus ajinata nispa Diosta yupaychachkarqanku :
42002014	“ ¡ Janaqpachapi kaq Diosqa sumaq k'anchaynimpi athunchasqa kachun ! ¡ Sumaqpi kaytaq kaypachapaq kachun , Diospaq munakusqan runakuna chawpipi !
42002015	Jayk'aqchus angelkuna janaqpachata kutipurqanku chhikaqa , uywa michiqkunaqa paykunapura ajinata ninakurqanku : — Belén llaqtaman purisunchis , kay ruwaykunata rikuq jinataq imatachus Dios Tataqa willachkawanchis chay rikuq — nispa .
42002016	Usqhayllatam purirqanku , jinaspataq Mariata Joseytawan tariparqanku , wawatataq uywaman mikhuy qarana ukhupi sirichkaqta tariparqallankutaq ,
42002017	payta rikuspataq angelpaq paykunaman wawamanta imatachus nichkarqan chayta willarqanku ,
42002018	tukuyninkutaq musphalla chay michiqkunapaq nisqankunata uyarispa karqanku .
42002019	Mariataq tukuy kaykunata sunqun ukhullapim pakarqan , jinaspataq paywan kuskallapunim kachirqan .
42002020	Chay michiqkunataq , tukuy ima rikusqankunamanta jinataq uyarisqankunamanta Diosman yupaychaspa jinataq athunchaspa kutiripurqanku , imaraykuchus tukuy kaykunaqa imaynatachus paykunaman nisqa kachkarqan ajinamanjinam junt'akurqan .
42002021	Pusaq p'unchay kapuqtintaq , wawata circuncisión ruwachinapaq aparqanku , jinaspataq Jesús sutiwan sutiyarqanku , imaynatachus angelqa maman Mariaman manaraq unquq kachkaqtin nichkarqan ajinamanjina .
42002022	Moisespaq kamachiyninmanjina , jayk'aqchus ch'uwachakuy p'unchaykunata junt'apurqanku chhikaqa , Jesús wawata Dios Tataman riqsichimunapaq Jerusalén llaqtaman pusarqanku .
42002023	Dios Tatapaq kamachiynimpi chayjina qilqasqa kaqtinraykuqa ajinatam ruwamurqanku : “ Tukuy kurajkaq qhari wawaqa Dios Tataman jaywasqam kanan . ” Niqtinrayku .
42002024	Dios Tatapaq kamachiyninmanjina iskay uña urpikunata jaywanapaq apaspa purirqanku .
42002025	Chhaqay p'unchaykunapi , uj Simeón sutiyuq runa Jerusalén llaqtapi tiyakurqan . Paytaq uj chiqampi puriykachakuq jinataq khuyapayakuyniyuq runam karqan , paytaq Israel suyupaq wajmanta tiyt'achisqa kanantam suyachkarqan . Ch'uwa Ajayutaq Simeonwan kachkarqan ,
42002026	paymantaq , pitachus Dios Tata kachamunan karqan chay Mesiasta rikunankama — manaraqmi wañunkichu , nispam willasqa .
42002027	Ch'uwa Ajayupaq pusasqa , Diospaq wasinkama purirqan ; jayk'aqchus Jesús wawapaq tatankuna kamachiykunapaq nisqanmanjina junt'amunapaq , paytawan pusarqanku ,
42002028	Simeontaq wawata ichurikurqan , jinaspataq ajinata nispa Diosman yupaycharqan :
42002029	“ Kunanqa Dios Tatay , rimayniykita qurqawanki chayqa junt'asqañam kapun : jaywaqniykita sunqu tiyaykuy junt'a wañunayta saqiripuway .
42002030	Imaraykuchus qhispiytaqa rikupuniñam ,
42002031	mayqintachus tukuy llaqtakunapaq rikusqanta , ruwayta qallarirqanki ,
42002032	suyukunaman k'anchay quqta ruwarqanki jinataq payqa Israel suyuykipaq sumaq k'anchaypi athunchasqa kanampaqmi kanqa .
42002033	Jesuspaq tatan jinataq mamampiwanqa , Simeonpaq wawamanta rimasqanta uyarispaqa , musphallam qhiparapurqanku .
42002034	Chhikataq , Simeonqa sumaq kayta chay wawaman qurqan , jinaspataq Jesuspaq maman Mariaman ajinata nirqan : — Rikuy , kay wawaqa Israel suyupi kaq runakunamanta achkhayuq urmaykunankupaq jinataq wakinkunapaq sayarinankupaq kachisqam . Payqa achkhayuqpaq mana jap'iqasqa uj rikuchiymi kanqa .
42002035	Ajinamanta achkha sunqukunapaq yuwayninkuna sut'iman churasqa kanampaq . Chaywampas María , kaytaq anchatam ñak'arichisunki , uj athun kuchilluwampas sunquykimanta allaykusunkichisman ajinata — nispa .
42002036	Chaypiqa , uj Diospaq sutimpi willaq Ana sutiyuq warmi kachkarqallantaq , paytaq Aserpaq wasimasinkunamanta miraq Panuelpaq ususinmi karqan . Chay warmitaq ancha payañam kapurqan . Ancha wawasipasmanta runachakuspa qanchis watallam qharinwan tiyasqa ;
42002037	pusaq chunka tawayuq watañam sapa warmi qhiparapusqa . Manam jayk'aqpas Diospaq wasinmanta lluqsisqachu , manachayqa tutap'unchaymi mikhuy jark'aqakuykunata jinataq Dios Tatamanta mañakuykunata ruwaspa Diosman jaywarqan .
42002038	Chay kikimpacha , Ana warmiqa jamuspa Diosman yuspärayta quspa , Jesús wawamanta tukuy pikunachus Jerusalén llaqtapaq qhispichisqa kananta suyachkarqanku chaykunaman rimayta qallarirqan .
42002039	Imaynatachus Dios Tatapaq kamachiynimpi nichkan chaymanjina junt'arqanku chhikamantataq Galilea suyupi kaq Nazaret pay kikimpaq llaqtanman kutiripurqanku .
42002040	Wawataq thuru , jinataq athun yachayniyuq wiñarquchkarqan , Diospaq munakuy khuyapayakuynintaq paywanmi kachkarqallantaq .
42002041	Jesuspaq tatamamanqa , Pascua raymipi sapa wata Jerusalén llaqtaman puriq karqanku .
42002042	Imaynachus chay raymipi puriyninkumanjina , tukuy paykuna chhaqayniqman purirqanku , jayk'aqchus Jesusqa chunka iskayniyuq watata junt'apurqan chhika .
42002043	Chay p'unchaykuna qhipantintaq , jayk'aqchus wasiman kutipunanku kapurqan chhikataq , Jesús wawaqa tatamamampaq mana yuwayakusqanta Jerusalén llaqtapi qhiparapurqan ,
42002044	runa chawpita purichkanchä nispa yuwaspataq , uj p'unchay puriytañam puripusqaku , chaywampas llaqtamasinkuna jinataq riqsisqankuna chawpita maskaspataq
42002045	manam taripapusqakuchu . Ajinaqa pay maskaq Jerusalén llaqtakama kutirirqanku .
42002046	Kimsa p'unchay kapuqtintaq , Diospaq kamachiynin yachachiq runakuna chawpipi tiyaykuspa uyarqasichkaqta jinataq tapuykuchkaqta Diospaq wasimpi tariparqanku .
42002047	Tukuy uyariqkunataq , chay tukuy yachayniyuq kasqanmanta jinataq tapuykunata jaynisqanmanta , anchatam musphararqanku .
42002048	Jayk'aqchus tatamaman rikurqanku chhikataq musphaspa mulljakurqanku ; jinaspataq mamanqa ajinatam payman nirqan : — ¡ Waway ! ¿ Imamantataq kayjinata nuqaykuman ruwawankichisri ? Tataykiwan nuqawanqa ancha llakisqam maskarqaykichis — nispa .
42002049	Jesustaq paykunaman ajinata jaynirqan : — ¿ Imapaqtaq maskawankichisri ? ¿ Manachu Tataypaq wasimpi kanaymanta yachachkankichisri ? — Nispa .
42002050	Chaywampas paykunaqa manam paypaq nisqanta yuwaywan jap'iqayta atirqankuchu .
42002051	Chhikataq paykunawan kuska Nazaret llaqtaman kutiripurqan , maypichus paykunawan imantimpi uyart'akuspa kawsakupurqan . Mamantaq tukuy kaykunata sunqun ukhullapim pakakurqan .
42002052	Jesusqa astawan yachayniyuqraq Diospaq jinataq runakunapaq munakuy khuyapayakuynimpi wiñarquchkarqan .
42003001	Tiberio athun suyukuna apaykachaqqa chunka phichqayuq wataña llaqta apaykachaq karqan , Poncio Pilatotaq Judea suyupi llaqta purichiq karqan . Herodesqa Galilea suyu apaykachaq karqan , wawqin Filipotaq Abeline llaqtamantapacha , Iturea , Traconítede , jinataq Lesanías suyukunata apaykachachkarqallantaq .
42003002	Chaypachataq Anás jinataq Caifaspiwan Athunkaq sacerdotekuna kachkarqanku . Chhaqay p'unchaykunapi , Diosqa Zacariaspaq churin Juanman ch'usaq qasi pampaniqpi rimapayarqan ,
42003003	Juantaq tukuy Jordán mayuniqkunata puriykacharqan , runakunaman Diosman kutirimunankupaq jinataq bawtisasqa kanankupaq , ajinamanta Diosqa paykunapaq juchankunata pampachanampaq willarqan .
42003004	Kayqa imaynachus Diospaq sutimpi willaq Isaiaspaq qilqasqampi ajina qilqasqa kachkan chaymanjina junt'akunampaqmi ruwakurqan : “ Ch'usaq qasi pampapi uj runapaq qaparisqan uyarikumun : ‘ Dios Tatapaq ñanninta wakichariychis ; uj chiqan ñanta wisq'arariychis .
42003005	Tukuy wayq'ukuna , athun jinataq juch'uy urqukunapas pampaman tukuchisqam kanqa , q'iwiq'iwi , jinataq ch'ullach'ulla ñankunapas chiqanchasqam kanqa .
42003006	Tukuy kaypacha runakunam Diospaq kachamusqan qhispiyta rikunqaku . ’
42003007	Jayk'aqchus runakuna Juanwan bawtisachikuq lluqsimurqanku chhikataq payqa “ ¡ Mach'aqwayamanta miraq runakuna ! ¿ Pitaq chay manchay asut'iy jamuchkan chaymanta qhispisqa kanaykichista yuwachichkasunkichisri ? ” — Nispam paykunaman nirqan .
42003008	Sumaqta puriykachaychis ari , ruwasqaykichiswan Diosman kutiripusqaykichista sut'inta riqsichinaykichispaq , manataq qankuna chawpipi : “ Nuqaykuqa Abrahampaq tunu allchhinkunam kayku ” nispa niychischu . Sut'inta niykichis , Diosqa kay rumikunatapas Abrahampaq tunu allchhinkunamanraq tukuchiyta atinman .
42003009	Chaywampas , uj chajra ruwaq runaqa mana sumaq uriq sach'ata rikuspaqa , saphinmantapacha p'atawachaspam ninawan ruphaykuchin . Ajinallataqmi Diosqa mana allin ruwaqkunata t'unarqunapaq wakichasqa kachkan . ”
42003010	Chhikataq runakunaqa ajinata tapurirqanku : — ¿ Imatataq ruwanayku kanman chhikari ?
42003011	Juantaq paykunaman ajinata jaynirqan : — Pichus iskay sayt'a p'achayuq chhikaqa , ujkaqta mana p'achayuqman qupuchun ; pipaqchus mikhuynin kan chayqa , mana mikhuyniyuqkunawan ujllapi mikhuchunku — nispa .
42003012	Wakin Roma llaqtapaq qulqi apthapiq runakunapas , bawtisachikuq chimparqallankutaqmi , jinaspataq ajinata Juanman tapukurqanku : — Yachachiq , ¿ nuqaykuqa , imatataq ruwanaykuri ? — Nispa .
42003013	Juantaq paykunaman ajinata nirqan : — Qulqita mañaspaqa , ama imachus qunanku kachkan chaymanta astawan kurajtaqa mañaychischu — nispa .
42003014	Ajinallatataqmi wakin pallapallakunapas payman tapurirqanku : — Nuqaykuqa , ¿ ima ruwanaykutaq kanmanri ? — Nispa . Paytaq paykunaman ajinata jaynirqan : — Manchayta quspa , jinataq qasimanta tumpaykuspaqa ama pimantapas imatapas qichuqaychischu , llank'asqaykichismanta qulqita qusunkichis chaywanqa sunqu junt'asqa kaychis — nispa .
42003015	Runakunaqa musphalla uyarqasichkaspataq , ichapas kay Juanqa Mesías karqan , nispa paykunapura tapunakuchkarqanku ;
42003016	Chaywampas Juanqa tukuyninkuman ajinata nirqan : “ Chiqampi nuqakaqqa unullawan bawtisachkaykichis ; chaywampas nuqa chhikamanta jamuchkan chayqa , Ch'uwa Ajayuwan jinataq ninawanmi bawtisasunkichis . Paykaqmi nuqamanta niqtimpas astawan atiyniyuqqa , pipaqchus nuqaqa manam wata runanman chayaytapas atichkanichu .
42003017	Payqa allin ruwaq runakunata , mana allin ruwaq runakunamanta ajlliwachanqa . Allin ruwaqkunataqa uj sumaq chhikaman churanqa , mana allin ruwaqkunatataq wiñaypaq lawrachkaq ninaman chhuqaykupunqa — nispa .
42003018	Kayjinamanta jinataq waj ninrinchariykunawan imam Juanqa sumaq willaykunata runaman willarqan .
42003019	Chaywampas , Herodesnintintam wawqimpaq warmin Herodiaswan puriykachasqanrayku , jinataq imaymana mana allinkuna ruwasqanrayku k'amiykurqan .
42003020	Chaywampas Herodesqa imaymana mana allin ruwasqankunamanqa ujtawanraqmi yapaykukurqan , Juanta wataykusqata wisq'aykuchispa .
42003021	Juanqa runakunata bawtisachkarqan chhikataq , Jesusqa bawtisasqallataqmi karqan ; Diosmanta mañakuchkaqtintaq janaqpacha wisq'arakurqan ,
42003022	jinaspataq Ch'uwa Ajayu uj urpiman rijch'akuspa paypataman uraqamurqan , chhikataq janaqpachamanta uj kunkapaq ajinata nisqan uyarikumurqan : — Qanmi munasqa waway kanki , pimanchus ajllikuni chayqa .
42003023	Jesusqa llank'ananta qallarichkarqan chhikaqa ñaqa kimsa chunka watayuqmi karqan . Runakunapaq rikusqankunamanjinaqa , Josepaq churinmi karqan . Jesetaq Elípaq ,
42003024	kaytaq Matatpaq churin , kaytaq Leví runapaq churin , kaytaq Melquïpaq churin , kaytaq Janapaq churin , kaytaq Josepaq churin ,
42003025	kaytaq Matatiaspaq churin , kaytaq Amospaq churin , kaytaq Nahumpaq churin , kaytaq Eslïpaq churin , kaytaq Nagaipaq churin ,
42003026	kaytaq Mahatpaq churin , kaytaq Matatiaspaq churin , kaytaq Semeïpaq churin , kaytaq Josecpaq churin , kaytaq Joiadäpaq churin ,
42003027	kaytaq Johananpaq churin , kaytaq Resäpaq churin , kaytaq Zorobabelpaq churin , kaytaq Salatielpaq churin , kaytaq Nerïpaq churin ,
42003028	kaytaq Melquïpaq churin , kaytaq Adïpaq churin , kaytaq Cosampaq churin , kaytaq Elmadampaq churin , kaytaq Erpaq churin ,
42003029	kaytaq Jesuspaq churin , kaytaq Eliezerpaq churin , kaytaq Jorimpaq churin , kaytaq Matatpaq churin ,
42003030	kaytaq Leví runapaq churin , kaytaq Simeonpaq churin , kaytaq Judäpaq churin , kaytaq Josepaq churin , kaytaq Jonanpaq churin , kaytaq Eliaquimpaq churin ,
42003031	kaytaq Meleäpaq churin , kaytaq Menäpaq churin , kaytaq Matatäpaq churin , kaytaq Natanpaq churin ,
42003032	kaytaq Davidpaq churin , kaytaq Jesepaq churin , kaytaq Obedpaq churin , kaytaq Boozpaq churin , kaytaq Selahpaq churin , kaytaq Nahasonpaq churin ,
42003033	kaytaq Aminadabpaq churin , kaytaq Adminpaq churin , kaytaq Arnïpaq churin , kaytaq Hesrompaq churin , kaytaq Farespaq churin , kaytaq Judäpaq churin ,
42003034	kaytaq Jacobpaq churin , kaytaq Isaacpaq churin , kaytaq Abrahampaq churin , kaytaq Terahpaq churin , kaytaq Nahorpaq churin ,
42003035	kaytaq Serugpaq churin , kaytaq Ragaupaq churin , kaytaq Pelegpaq churin , kaytaq Heberpaq churin , kaytaq Selahpaq churin ,
42003036	kaytaq Cainanpaq churin , kaytaq Arfaxadpaq churin , kaytaq Sempaq churin , kaytaq Noepaq churin , kaytaq Lamecpaq churin ,
42003037	kaytaq Matusalenpaq churin , kaytaq Henocpaq churin , kaytaq Jeredpaq churin , kaytaq Mahalaleelpaq churin , kaytaq Cainanpaq churin ,
42003038	kaytaq Enospaq churin , kaytaq Setpaq churin , kaytaq Adanpaq churin , kaytaq Diospaq churin karqan .
42004001	Jesusqa Ch'uwa Ajayu junt'am Jordán mayuniqmanta kutimpurqan , Ajayutaq ch'usaq qasi pampaniqman payta pusapurqan .
42004002	Chaypitaq tawachunka p'unchay qaynachkaqtin Supayqa payman yanarirqan . Chay p'unchaykunapiqa manam imatapas mikhusqachu , chhikamantataq yariqachikupurqanmi .
42004003	Chhikataq Supayqa payman ajinata nirqan : — Chiqachus Diospaq Churin kanki chhikaqa , kay rumita t'ant'aman tukuchun niy — nispa .
42004004	Jesustaq payman ajinata jaynirqan : — Qilqasqakunapiqa ajinatam nin : ‘ Runaqa manam t'ant'allawanchu kawsanman , ’ nispa .
42004005	Chhikamantataq , Supayqa uj athun pata chhikaman pusarqurqan , jinaspataq tukuy kaypacha qhapaq suyukunata rikuchispa ,
42004006	payman ajinata nirqan : — Nuqa tukuy atiyta jinataq kay suyukunapaq qhapaq kayninta qusqayki . Imaraykuchus chayqa nuqaman qusqam , jinataq nuqam pimanchus quyta munani chayman qupusaq .
42004007	Nuqamanchus killpiykukuspa yupaychawankiman chhikaqa , tukuy kaykunaqa qampaqmi kanqa — nispa .
42004008	Jesustaq payman ajinata jaynirqan : — Qilqasqakunapiqa ajinatam nin : ‘ Tata Diosniykita yupaychay , jinataq pay sapallaman jayway , ’ — nispa .
42004009	Chay chhikamantataq , Supayqa Jerusalén llaqtaman pusarqan , chaypitaq Diospaq wasimpi janaqkaq pataman pusarqurqan , jinaspataq payman ajinata nirqan : — Chiqachu Diospaq Churin kanki chhikaqa , kay patamantapacha pampaniqman t'alaqakuy ;
42004010	imaraykuchus Qilqasqakunapiqa ajinatam nin : ‘ Diosmi angelninkunata qan pakanapaq kachamunqa .
42004011	Makinkunawan uqharisunkichis , chakiykikunata rumikunaman chayaspa ama nanjachikunaykipaq , ’ — nispa .
42004012	Jesustaq payman ajinata jaynirqan : — Qilqasqakunapiqa nillantaqmi : “ Tata Diosniykitaqa ama yanariychu , ” — nispa .
42004013	Jayk'aqchus Supayqa manaña imaynamantapas Jesusman yanariyta atipurqan chhikaqa , paymantaqa uj chhika p'unchaykuna jithiqapurqan .
42004014	Jesusqa Ch'uwa Ajayupaq atiynin junt'a Galilea suyuniqman kutiripurqan , tukuy chay jallp'aniqkunapitaq paymanta rimakurqan .
42004015	Tukuyniq judiokunapaq tantakunan wasikunapi yachachirqan , tukuy runakunataq payta yupaycharqanku .
42004016	Jesusqa maypichus wiñarqan chay Nazaret llaqtaniqman puripurqan . Puriyninkumanjina , samarana p'unchaypi judiokunapaq tantakunan wasiman waykurqan , jinaspataq Qilqasqakunata ñawirinapaq sayarikurqan .
42004017	Isaías Diospaq sutimpi willaqpaq qilqasqanta ñawirinampaq qurqanku , chayta kicharaspataq maypichus ajinata qilqasqa kachkarqan chaytam tariparqan :
42004018	“ Dios Tatapaq Ajayunqa nuqajawapim kachkan , imaraykuchus wajcha mana imayuqkunaman sumaq willaykunata willanaypaqmi ajllikuwan , jinataq jap'isqakunaman kachawachasqa kananta willanaypaq , ñawsakunaman qhawatatachinaypaq , ñak'arichkanku chaykunaman qhispichiyta qunaypaqmi kachamuwan ;
42004019	jinataq Dios Tatapaq munakuynimpi kusikuy wata kananmanta willanaypaqmi kachamuwan . ”
42004020	Chhikamantataq Jesusqa chay Qilqasqata wisq'aykupurqan , jinaspataq judiokunapaq tantakunanku wasipi yanapakuq runaman quspa tiyarikupurqan . Tukuy chaypi kaqkunataq payman anchata qhawachkarqanku .
42004021	Paytaq ajinata nispa rimayta qallarirqan : — Kunan kikin p'unchaypacham qankunapaq uyarisqaykichis kay Qilqasqakunaqa junt'akupun .
42004022	Tukuyninkum Jesusmanta allinta rimarqanku , jinataq chay tukuy sumaq rimayninkunamanta musphalla kachkarqanku . Paykunapurataq ajinata tapunakurqanku : — ¿ Kayqa manachu Josepaq churin kachkanri ? — Nispa .
42004023	Jesustaq paykunaman ajinata jaynirqan : — Qankunaqa ichapas kay rimayta niwankichis : ‘ Jampiq , qan kikin jampikuy . ’ Chaywampas kaytawanraq niwankichis : ‘ Imatachus Cafarnaúm jallp'aniqpi ruwasqaykimanta uyariyku , chayta qampaq jallp'aykipi ruwallaytaq ’ — nispa .
42004024	Kaytawan nikuchkallarqanmi : — Sut'intapuni niykichis , maykaq willaqpas kikin jallp'ampiqa , manam sumaq jap'iqasqachu kachkan — nispa .
42004025	Chiqatapuni niykichis , Diospaq sutimpi willaq Eliaspaq pachankunapi , jayk'aqchus kimsa wata kuskayuq junt'a mana pararqanchu , jinataq tukuy suyupi ancha yariqachikuy karqan chhikaqa , kay Israel suyupi achkha sapayaq wajcha warmikunam karqanku .
42004026	Chaywampas Eliasqa manam maykaq Israel llaqtapi kaq sapayaq wajcha warmikunaman kachamusqachu karqan , manachayqa Sidón llaqtaniq Sarepta llaqtapi kaq uj ch'ulla sapayaq wajcha warmillamanmi payqa yanaparirqan .
42004027	Kikillantataqmi Israel llaqtapiqa , Diospaq sutimpi willaq Eliceopaq pachankunapiqa , achkha lliqi unquyniyuq runakunam karqanku , chaywampas manam maykaqkunapas alliyachisqachu karqanku , manachayqa Siria athun llaqtapi kaq Naamán sapallanmanmi alliyachirqan .
42004028	Kayta uyarispaqa , tukuy judiokunapaq tantakunan wasikunapi kaqkunaqa anchata phiñarikupurqanku .
42004029	Jatarispataq Jesusta llaqtamanta jawaniqman jurquspa qatiwachampurqanku , maypichus llaqta kachkarqan chay pataniq urqu qhataniqman pusarqurqanku , chaymantapacha tanqaykumunankupaq .
42004030	Chaywampas Jesusqa paykuna chawpimanta lluqsispa Nazaret llaqtaniqman puripurqan .
42004031	Jesusqa Galilea suyuniq Cafarnaúm llaqtaman puripurqan , chaypitaq samarana p'unchaykunapi runakunaman yachachirqan .
42004032	Tukuy runakunataq yachachisqankunata musphallam uyarqasirqanku , imaraykuchus payqa tukuy atiyninwanmi rimachkarqan .
42004033	Judiokunapaq tantakunan wasipitaq uj millay saqra supayniyuq runa kachkasqa , paytaq kallpawan ajinata qaparirqan :
42004034	¡ Saqiwaychis ! ¡ Nazaret llaqtapi kaq Jesús ! ¿ Ima nispataq nuqaykuwan jap'inakuq jamunkiri ? ¿ Nuqaykuta t'unarquqchu jamuchkankiri ? Qanta nuqaqa allintam riqsiyki , jinataq Ch'uwa Diospaq Churin kasqaykitapas yachallanitaqmi — nispa .
42004035	Jesustaq chay millay saqra supayman ajinata nispa k'amiykurqan : — ¡ Jup'allay ! ¡ Lluqsiy chay runamanta ! — Nispa . Millay saqra supaytaq tukuyninkupaq rikusqanta chay runata pampaman chhuqaspa , mana imata chhuqriykuspa paymanta siqarqupurqan .
42004036	Tukuyninku mulljakurqanku , chhikamantataq paykunapura ajinata ninakurqanku : — ¿ Ima rimaykunataq kayri ? Tukuy atiyninwan kallpawantaq millay saqra supaykunata lluqsinankupaq kay runa kamachin , ¡ Paykunataq uyarinku ! — Nispa muspharqanku .
42004037	Tukuy chayniqkunapitaq Jesusmanta rimakurqan .
42004038	Judiokunapaq tantakunan wasimanta lluqsispataq Jesusqa Simonpaq wasinman waykupurqan . Simonpaq taykch'intaq lliqti unquywan ancha unquykusqa kachkarqan , jinaspataq paymanta Jesusman mañarikurqanku .
42004039	Jesustaq paypataman k'uñqataspa chay lliqti unquyman k'amiykurqan , chhikapachataq chay unquyqa paymanta uraqapurqan . Jinaspataq chay kikin pachapi jatarimpuspa paykunaman mikhuy jaywayta qallaripurqan .
42004040	Tutayt'apuchkaqtintaq , imaymana unqusqakunata Jesús qayllaman chayachimurqanku , paytaq paykunajawaman makinta churqataspa alliyachirqan .
42004041	Wakin achkhayuq unqusqakunamantaqa millay saqra supaykuna ajinata qaparikuspam lluqsirqanku : — ¡ Qan Diospaq Churin kanki ! — Nispa . Chaywampas Jesusqa chay millay saqra supaykunata k'amiykuspa mana rimaqta saqirqanchu , imaraykuchus paykunaqa Mesías kasqantaqa yacharqankum .
42004042	Qhipantin p'unchaytaq , Jesusqa llaqtamanta jawaniq uj ch'usaq chhikaman purirqan . Chaywampas runakunaqa anchatam payman maskachkarqanku , jinaspataq may chhikapichus kachkarqan chayman chayarqanku . Mana puripunampaqtaq jap'iykuytam munarqanku ,
42004043	chaywampas Jesusqa paykunaman ajinatam nirqan : — Diospaq qhapaq suyumpaq sumaq willayninkunataqa , wakin llaqtakunamanqa willamunallaytaqmi , imaraykuchus chaypaq kachamusqam kani — nispa .
42004044	Ajinata judiokunapaq suyumpi kaq tantakunanku wasikunapi Jesusqa chay willaykunata willaspa puriykacharqan .
42005001	Jesusqa Genesaret quchapataniqpi , Diospaq willayninkunata uyariq munaq achkha runakuna chawpipi uj kuti ñit'iykusqajina kachkarqan .
42005002	Quchapataniqpitaq , iskay quchapi tuyuq yampukunata rikurqan . Challwa jap'iqkunaqa challwa jap'ina ch'ipankuna mayllaq uraqasqaku .
42005003	Jesusqa Simonpaq yampunkaqman chimparqan , jinaspataq quchapataniqmanta karupachaman puririchinampaq mañarqan . Yampupatapi tiyarikuspataq , chay chhikamantapacha tukuy runakunaman yachachiyta qallarirqan .
42005004	Jayk'aqchus rimayta tukuchapurqan chhikataq , Simonman ajinata nirqan : — Kay yampuykita quchapi astawan ukhu phutunku chhikaman apay , chaypitaq ch'ipaykikunata challwakuna jap'iranapaq chhuqaykumuychis — nispa .
42005005	Simontaq payman ajinata jaynirqan : — Yachachiq , mana imatapas jap'iyta atispaqa , tuta paqariytam llank'amuyku ; chaywampas qan ninki chhikaqa ch'ipata wajmantam chhuqaykumusaq — nispa .
42005006	Jayk'aqchus chhuqaykurqanku chhikataq , ch'ipa t'uqachkaqtaraqmi challwakunata jurquramurqanku .
42005007	Chhikataq makiwan rimapayaspa waj yampupi kaq challwa jap'iq masinkunata yanapakuq jamunankupaq wajarqanku . Paykunataq purispa iskaynin yampu junt'ata , ñaqa quchaman tiyaykuchkaqtaraq jurqumurqanku .
42005008	Simón Pedrotaq kayta rikuspaqa , Jesuspaq ñawpaqimpi killpiykukuspa payman ajinata nirqan : — ¡ Nuqamanta karuniqman puripuy Apu Tata , imaraykuchus nuqaqa uj jucharara runam kani ! — Nispa .
42005009	Imaraykuchus Simón jinataq wakinkunapiwanqa , chaytukuy achkha challwa jap'isqankumanta ancha mulljasqam kachkarqanku .
42005010	Ajinallataqmi Zebedeopaq churinkuna Santiagowan Juanpiwampas kachkarqallankutaq , pikunachus Simonpaq challwa jap'iq masinkuna karqanku . Chaywampas Jesusqa Simonman ajinata nirqan : — Ama manchaychu ; kunan p'unchaymanta ñawpaqmanqa , manañam challwakunata jap'inkiñachu , manachayqa kunanmanta chhaqayniqmanqa runakunata nuqaman qatinawankupaq maskaytam yachachisqayki — nispa .
42005011	Chhikataq yampukunata jallp'aniqman apapuspa , tukuy imankunata saqiwachaspa Jesuswan puripurqanku .
42005012	Uj p'unchay , Jesusqa uj llaqtapi kachkarqan , ajinamantaq uj lliqi unquyniyuq runa chayamurqan ; Jesusta rikuspataq pampaman uman chayanankama k'uñuykurikuspa payman ajinata mañarikurqan : — Apu Tatay , munanki chhikaqa kay unquyniymanta pichaqarikuway — nispa .
42005013	Jesustaq makinwan llankharispa ajinata nirqan : — Qan alliyachiytaqa munanim . ¡ Picharasqa kapuy ! — Nispa . Chhikapachataq chay runaqa unquyninmanta picharasqa kapurqan .
42005014	Jesustaq payman ajinata nispa kamachirqan : — Ama pimampas willamuychu ; sacerdotellaman rikuchikumuy , jinaspataq kay picharasqa kapusqaykimanta jaywanaykita apakuspa Moisespaq kamachisqanmanjina qumuy , ajinamanta chay sacerdotekunaqa mana unquyniyuq kapusqaykita rikunankupaq — nispa .
42005015	Jesustaq sapa p'unchaypijina astawan riqsisqaraqmi kapurqan , jinaspataq achkha runakuna payta uyarinapaq , jinataq jampichikunapaq tantakumurqanku .
42005016	Chaywampas Jesusqa mayniqpichus runakunaqa mana kachkarqanku chay chhikakunamanmi Diosmanta mañakuq puripurqan .
42005017	Uj p'unchay Jesús yachachichkarqan chhikaqa , tukuy Galileapi kaq ayllukunamanta , Judeapi kaq ayllukunamanta jinataq Jerusalén llaqtamanta jamuq wakin fariseokuna jinataq Diospaq kamachiynin yachachiq runakuna ima tiyarachkarqanku . Dios Tatapaq atiynintaq Jesuspi kasqanta unqusqakunata alliyachispam sut'inchakuchkarqan .
42005018	Chhikataq uj runakuna such'u runata kallapupi wantumuspa chayachimurqanku . Wasi ukhuman apaykuspataq Jesuspaq ñawpaqimpi churaytam munarqanku ,
42005019	chaywampas manam may chhikanta apaykuytapas atirqankuchu , imaraykuchus ancha achkha runa junt'am karqan ; ajinaqa wasipataniqman jurqurqanku , jutk'urquspataq chayninta chay such'u runata Jesuspaq ñawpaqinman uj kallapupi wantuykurqanku .
42005020	Jayk'aqchus Jesusqa chay tukuy iyawniyuq kasqankuta rikurqan chhikataq , unqusqaman ajinata nirqan : — Wawqiy , juchaykikunaqa pampachasqañam kapun — nispa .
42005021	Chhikataq Diospaq kamachiynin yachachiq runakuna jinataq fariseokunapiwan imaqa ajinata nispa yuwayta qallarirqanku : “ ¿ Pitaq kay , Diosta mana allin rimaykunawan juch'uyman tukuchinampaqri ? Dios sapallachariqa juchakuna pampachanapaq atiyniyuqqa ” — nispa .
42005022	Chaywampas Jesusqa sunqunku ukhupi imatachus yuwachkarqanku chayta riparakuspaqa , paykunaman ajinata tapurirqan : — ¿ Imamantataq ajinata yuwachkankichisri ?
42005023	¿ Qankunapaq , imakaqtaq kusa jasalla nina kanman : ‘ juchaykikuna pampachasqañam kapun ’ ninachu , manachayqa : ‘ jatariy , jinaspataq puriy , ’ nispa ninachu allin kanmanri ?
42005024	Ajinaqa , imaynatachus Nuqa runapaq Churin kaypachapi juchakuna pampachanapaq atiyniyuq kasqaymanta riqsichisqaykichis — nispa . Chhikataq chay such'u runaman ajinata nirqan : — Qanman niyki , jatariy jinaspa puririy , kallapuykita uqharikuspataq wasiykiman puripuy — nispa .
42005025	Chhikapacham chay such'u runaqa tukuynin runakunapaq ñawpaqimpi jatarispa , mayqin kallapupichus sirichkarqan chay kallapunta uqharirqan , jinaspataq Diosman yupaychaspa wasinman puripurqan .
42005026	Chayta rikuspataq , tukuyninkum musphaspa Diosman yupaycharqanku , manchay junt'ataq ajinata nirqanku : — Kunan p'unchayqa imaymana musphay ruwaykunatam rikunchis — nispa .
42005027	Jesusqa chayniqmanta lluqsipuspataq , Roma llaqtapaq qulqi apthapiqnin uj runatam rikurqan . Kay runataq Leví sutiyuq karqan , mayqinchus qulqi apthapina chhikapi tiyaykuchkarqan . Jesustaq payman ajinata nirqan : — ¡ Qatimuway ! — Nispa .
42005028	Levïtaq chhikapacha jatarispa , tukuy imanta saqiwachaspa Jesusman qatipurqan .
42005029	Ch'isiniqmantaq , Leví runaqa wasimpi Jesuspaq chaypi kasqanrayku uj athun raymita ruwarqan ; chaypitaq achkhayuq wakin Roma llaqtapaq qulqi apthapiqkuna , jinataq waj runakunapiwan kuska , wasimpi mikhuna chhikapi paykunawan kuska tiyarachkarqanku .
42005030	Chayta rikuspataq , fariseokuna jinataq Diospaq kamachiynin yachachiq runakunapiwan , pikunachus uj yuwayniyuqlla karqanku chaykuna imaqa , Jesuspaq yachaqaq qatiqninkunaman qhawaqaspa ajinata nispa thuthukuyta qallarirqanku : — ¿ Qankunaqa , imamantataq chay qulqi apthapiq runakunawan jinataq jucharara runakunawan ima mikhuchkankichis jinataq ujyachkankichisri ? — Nispa .
42005031	Jesustaq paykunaman ajinata jaynirqan : — Allin kaqkuna , jinataq k'uchi kaqkunaqa manam jampiqta munachkankuchu , manachayqa unqusqakunakaqmi jampiqtaqa munanku — nispa .
42005032	Nuqaqa manam chiqan kani niqkunata wajanapaqchu jamuni , manachayqa pikunachus juchayuq kanku chaykunata Diosman kutirimunankupaq wajaqmi jamuni .
42005033	Wakin runakunaqa Jesusman ajinata nirqanku : — Juanpaq jinataq fariseokunapaq qatiqninkunaqa , mikhuy jark'aqakuyta jinataq Diosman mañakuytapas anchatam ruwanku , chaywampas qampaq yachaqaq qatiqniykikunaqa imapachapipas ujyaspa jinataq mikhuchkaspallapunim kakuchkanku — nispa .
42005034	Jesustaq paykunaman ajinata jaynirqan : — ¿ Qankunaqa , runachakuy raymiman wajasqakunata , runachakuq chaypi kachkaqtinqa , imaynatataq mikhuy jark'aqakuyta ruwachiwaqchisri ?
42005035	Chaywampas uj p'unchay runachakuq waynata apakupunanku chayamunqa ; chay p'unchay chayamunqa chhikakaqmi paykunaqa mikhuy jark'aqakuyta ruwanqaku .
42005036	Kay rijch'anachiytapas nirqallantaqmi : — Manam pipas uj musuq p'achamanta khuchuqaspa waj mawk'a p'achaman ch'ukkatachkanmanchu . Ajinatachu ruwanman chhikaqa , chay musuq p'achataqa qasimanmi tukuchipunman ; chaywampas , chay musuq thanthaqa , mawk'a p'achapatapiqa manam allinta rijch'akunmanchu .
42005037	Manallataqmi musuq vinotaqa mawk'a qaramanta ruwasqa p'uyñukunaman jich'aykuchuwanchu , imaraykuchus chay musuq vinuqa , puquykuspa chay mawk'a qara p'uyñukunataqa t'uqachipunmanmi ; ajinamanta vinopas chay qara p'uyñukunapas qasiman tukukupunman .
42005038	Chayraykum musuq qara p'uyñukunallamampunim musuq vinota jich'aykunaqa .
42005039	Manallataqmi pichus puqusqa vinota ujyaykun chayqa , musuq vinota munapunñachu , imaraykuchus : ‘ Puqusqa vinokaqmi astawan kusa misk'iqa , ’ nispam ninku .
42006001	Uj samarana p'unchaypi , Jesusqa trigu chajra chawpinta purichkarqan . Yachaqaq qatiqninkunataq trigupaq umankunata t'ipiraspa mikhuyta qallarirqanku .
42006002	Chhikataq wakin fariseokunaqa paykunaman ajinata tapurirqanku : — ¿ Qankunaqa , imamantataq samarana p'unchaypi mana wakikuq ruwaykunata ruwachkankichisri ? — Nispa .
42006003	Jesustaq paykunaman ajinata jaynirqan : — ¿ Manachu jayk'aqpas Davidpaq uj kuti masinkunawan yariqachikuspa ruwasqankuta ñawirirqankichisri ?
42006004	Diospaq wasinman waykuspa , payman jaywasqa t'ant'akunatam mikhuykurqan jinataq masinkunamampas qurqallantaqmi , mayqin t'ant'akunachus Davidqaq jinataq masinkunapaqqa manam mikhunankuchu karqan , manachayqa sacerdotekunapaq mikhunankupaq churasqallam karqan — nispa .
42006005	Kaytawampas Jesusqa nirqallantaqmi : — Nuqa runapaq Churinqa samarana p'unchayjawapi atiyniyuqmi kani — nispa .
42006006	Waj samarana p'unchaypi , Jesusqa judiokunapaq tantakunan wasiman waykuspa yachachiyta qallarirqan . Chay ukhupitaq uj pañaniq ch'aki makiyuq runa kachkarqan ;
42006007	Diospaq kamachiyninmanta yachachiq runakuna jinataq fariseokuna ima , pakamanta Jesusta qhawachkarqanku chay ch'aki makiyuq runata samarana p'unchaypi alliyachillanqachu manachu icha chayta yachanapaq , ajinamanta samarana p'unchaypi llank'asqanrayku juchanchaykunapaq .
42006008	Paytaq imatachus chay runakuna yuwachkasqankuta yachaspaqa , chay ch'aki makiyuq runaman ajinata nirqan : — Jatariy jinaspa kay chawpiman sayarikuy — nispa . Runataq jatarispa sayarikurqan ,
42006009	Jesustaq wakinkunaman ajinata nirqan : — Ujta tapurisqaykichis : ¿ Samarana p'unchaypi : Ima ruwaykaqtaq allin kanman , allin ruway ruwanachu , manachayqa mana allin ruway ruwanakaqchu allin kanmanri ? ¿ Uj kawsay qhispichinachu , manachayqa chay kawsayta ch'usaqman t'unarqunachu allin kanmanri ? — Nispa .
42006010	Chhikamantataq pikunachus pay muyuriypi kachkarqanku chaykunaman qhawkatarqan , jinaspataq chay runaman ajinata nirqan : — Makiykita jaywatatamuy — nispa . Chay runataq nisqanmanjina jaywatatarqan , makintaq sumaq alliyasqa kapurqan .
42006011	Wakinkunataq anchata phiñarikupurqanku , jinaspa imatataq Jesusman jalaykuchinapaq ruwachuwan nispa ch'aqwarachkarqanku .
42006012	Chhaqay p'unchaykunapi Jesusqa uj urquniqman Diosmanta mañakuq puripurqan , chaypitaq tuta paqariyta Diosmanta mañakurqan .
42006013	P'unchaytatampuqtintaq yachaqaq qatiqninkunata wajarqan , chay chawpimantataq chunka iskayniyuqta ajllirqan , pikunamanchus kachasqankuna nispa sutiyarqan .
42006014	Chaykunataq kaykunam karqanku : Simón , pimanchus Pedro nispa sutiyarqan ; Simonpaq wawqin Andrés ; Santiago , Juan , Felipe , Bartolomé ,
42006015	Mateo , Tomás ; Alfeopaq churin Santiago , Simón pichus llaqtanrayku ch'aqwaq kachkarqan chaypiwan ima ;
42006016	Santiagopaq churin Judas , jinallataq Judas Iscariote , pichus chhikamantaqa Jesusta ranqaykurqan chay ima .
42006017	Jesusqa paykunawan kuska urquniqmanta uraqamuspa , uj ch'iji pampapi qhiparapurqan . Chaypitaq paypaq qatiqninkuna jinataq achkha runakuna Judea suyumanta , Jerusalén llaqtamanta , jinataq Sidón , Tiro chay quchapataniq llaqtakunamanta ima tantakumurqanku .
42006018	Jesusman uyarinapaq jinallataq paywan unquyninkunamanta jampichikunankupaqmi chayamusqaku . Pikunachus millay saqra supayniyuq karqanku chaykunapas alliyachisqallataqmi kapurqanku .
42006019	Ajinaqa tukuy runakuna Jesusman llankhariyta munarqanku , imaraykuchus paymanta lluqsiq atiyninwanqa tukuyninkutam alliyachirqan .
42006020	Jesusqa yachaqaq qatiqninkunata qhawkataspa ajinata paykunaman nirqan : “ Kusikuyniyuqmi kankichis pikunachus wajcha kawsayniyuq kankichis chaykunaqa , imaraykuchus janaqpacha qhapaq suyuqa qankunapaq wakichasqam .
42006021	“ Kusikuyniyuqmi kankichis pikunachus kunan p'unchaypi yariqasqa puriykachachkankichis chaykunaqa , imaraykuchus mikhuyniykichisqa puchuchkaqraqmi kanqa . “ Kusikuyniyuqmi kankichis pikunachus kunan p'unchaypi waqakuspa puriykachachkankichis chaykunaqa , imaraykuchus asikuspam sumaq k'uchi puriykachakupunkichis .
42006022	“ Kusikuyniyuqmi kankichis pikunachus Nuqa runapaq Churinrayku , chhiqnisqa , qatiwachasqa , mana allin rimaykunawan sutichjasqa , jinataq sutiykichistapas ima mana allimpas kanman ajinata rikusunkichis chaykunaqa .
42006023	Anchata kusikuychis , jinataq kunan p'unchaypi sunqu junt'asqa kaychis , imaraykuchus qankunam janaqpachapi uj sumaq qhapaq kayta jap'iqankichis ; imaraykuchus kikillantataqmi chay runakunapaq machulankunaqa Diospaq sutimpi willaqkunataqa yanjarqanku .
42006024	“ Chaywampas ¡ Qankunawan imalla kachkanqa qhapaq runakuna , imaraykuchus kusikuy kawsaytaqa jap'iqapunkichisñam !
42006025	“ ¡ Qankunawan imalla kachkanqa , kunan p'unchay sajsasqa kachkankichis chaykunawanqa , imaraykuchus qankunapaq yariqay p'unchaykunam chayamuchkan ! “ ¡ Qankunawan imalla kachkanqa kunan p'unchay asikuspa puriykachachkankichis chaykunapaqqa , imaraykuchus qankunapaqqa waqay , llakikuy p'unchaykunam chayamuchkanña !
42006026	“ ¡ Qankunawan imalla kachkanqa , kunan p'unchaykunapi tukuy runakunawan waqaychasqa puriykachachkankichis chaykunapaqqa , imaraykuchus kikillantataqmi chay runakunapaq machulankunaqa llulla willaqkunata waqaycharqanku !
42006027	“ Chaywampas nuqaman uyariqkunaman kayta niykichis : Chhiqnikuqniykichista munakuychis jinallataq allin ruwaykunawan paykunaman kutichiychis ,
42006028	qankunaman qhinchachaqkunamanqa sumaq kayta quychis , jinataq qankunaman mana allin rimaykunawan sutichaqkunapaqqa Diosmanta mañaripuychis .
42006029	Pichus ujniq uyapi t'aqllimusunki chaymanqa wajniq uyaykita t'aqllinampaq rikuchillaytaq ; pichus mantilluykita qichusunki chaymanqa , allmillaykitawan apqaruchipuy .
42006030	Pipas imata mañasunki chhikaqa qupuy , qampaq kaqniykita qichuqasunki chaymanqa ama kutichipunasunkipas qhatupayaychu .
42006031	Imaynatachus wakinkunaqa qankunawan ruwanankuta munankichis , kikillantataq paykunawan qankunaqa ruwaychis .
42006032	“ Qankunachus , qankuna munaqkunallata munankichis chhikaqa , ¿ ima allintataq jap'iqawaqchisri ? Jucharara runakunapas kikillantataqmi paykuna munaqkunallata munanku .
42006033	Qankunachus , allinta ruwankichis pikunachus qankunawan allimpi kawsanku chaykunallaman chhikaqa , ¿ ima allintataq ruwachkankichisri ? Jucharara runakunapas kikillantataqmi pikunachus paykunawan allimpi kawsachkanku chaykunawan ruwankuqa .
42006034	Qankunachus , imatapas jap'iqasaqchä nispa yuwachkankichis jinaspa chaykunallaman imatapas mañarinkichis chhikaqa , ¿ ima allintataq ruwachkankichisri ? Jucharara runakunapas , kikillantataqmi imatapas jap'iqasaqchä nispa paykunapura mañanakunku .
42006035	Qankunaqa Chhiqnikuqniykichistaqa munakunaykichismi , jinataq allin kaqta ruwaspa , mañarisqaykichismantapas mana imata suyaspa . Ajinamantam kutichiyniykichisqa astawan athunraq kanqa , jinallataq qankunaqa janaqpacha Athunkaq Dios Tataykichispaq wawankunam kankichis , pichus mana yuspärayniyuq runakunawan jinataq saqra runakunawampas ancha sunquyuqmi .
42006036	Qankunaqa imaynachus Tataykichis khuyapayakuq kachkan , ajinallataqmi khuyapayakuq kanaykichis .
42006037	“ Qankunaqa wakinkunaman ama juchanchaychischu , ajinamanta Diosqa qankunaman manallataq juchanchasunkichischu . Pampachaychis , ajinamanta Diosqa qankunaman pampachallasunkichistaqmi .
42006038	Wakinkunaman quriychis , ajinamanta Diosqa qankunaman qurillasunkichistaqmi . Astawampas Diosqa uj wayaqapi allin junt'a winaykurisqata jinataq thalaykurisqata qusunkichis . Ima tupuwanchus wajkunapaq tupunkichis , kikin tupullawantaqmi qankunaman Diosqa tupuykusunkichis .
42006039	Jesusqa kay rijch'anachiyta paykunapaq churarqan : “ ¿ Uj ñawsa runaqa , waj ñawsa runamasinta pusaykachanmanchuri ? ¿ Manachu iskayninku uj jutk'uman jalaykuchkankumanri ?
42006040	Mayqin yachaqaq qatiqpas , manam yachachiqninmanta astawan kurajkaq kachkanmanchu : jayk'aqchus yachaqayta tukuchapunqa chhikaqa , yachachiqnin kikinmi kapunqa .
42006041	“ ¿ Imamantataq wawqimasiykipaq ñawimpi uj juch'uy q'upa kaqta qhawachkankiri ? ¿ Qanqa imamantataq chay chhikan k'ullu ñawiykipi kaqta mana rikukuyta atinkiri ?
42006042	Qampaq ñawiykipi chhikan k'ullu kachkaqtinqa , ¿ imaynatataq wawqiykiman ajinata niwaq : ‘ chay ñawiykipi kaq q'upaykita jurqurisqayki , ’ nispari ? ¡ Puraj uya ! Ñawpaqtaqa ñawiykipi kaq k'ulluykita jurqukuy , ajinamanta wawqiykipaq ñawimpi kaq q'upanta jurqunaykipaq .
42006043	“ Manam uj sumaq sach'aqa mana allin urikunata puquchiq kanmanchu , uj mana allin sach'apas manallataqmi sumaq urikunata puquchinmanchu .
42006044	Sapa sach'ataqa urinmantajinam riqsinaqa : manam higokunata tikakunamanta pallaqanachu kachkan , manallataq uvaskunatapas alqu khichkhakuna ukhumanta pallarquchuwanchu .
42006045	Sumaq runaqa allinkunallatam riman , imaraykuchus sumaq kaymi paypaq sunqun ukhupiqa kan ; saqra runataq mana allinkunallatam riman , imaraykuchus saqra kaymi sunqun ukhupiqa kan . Ajinaqa imachus sunqun ukhupi junt'a kachkan chayllatataqmi siminqa rimarqun .
42006046	“ ¿ Qankunaqa , imamantataq ‘ Apu Tata , Apu Tata ’ , nispa wajawankichis , chhikamantataq imachus nisqayta mana junt'ankichisri ?
42006047	Pichus jamuspa nuqata uyariwan jinaspataq , ima nisqaytachus junt'achkan chayqa , ajinamanmi rijch'akun :
42006048	Uj runa wasin ruwayta qallarinapaq ñawpaqta uj qarqapatapi ukhuta jutk'uykun , jinaspataq chayman pirqa japqasiq rumikunata allinta churaykun chaymanmi rijch'akun . Jayk'aqchus mayu unuqa junt'aykumurqan jinaspa ancha kallpawan chay wasiman tanqarimuyta qallarirqan chhikaqa manam uj juch'uytapas kuyurichiyta atirqanchu , imaraykuchus chay wasiqa sumaq ruwasqam karqan .
42006049	Chaywampas pichus nuqata uyariwan , jinaspataq mana rimasqaymanjina imatapas ruwachkan chayqa ; uj runa , jallp'apatallapi mana pirqa japqasiq rumikunayuqta wasin ruwayta qallarin chayman rijch'akun ; jayk'aqchus mayu unu junt'aykumurqan jinaspataq ancha kallpawan chay wasiman kuyurichiyta qallarirqan chhikaqa , q'alatam lluqllaykupurqan jinaspataq ch'usaqman tukupurqan . ”
42007001	Jayk'aqchus Jesusqa runakunaman rimapayayta tukuchapurqan chhikaqa , Cafarnaúm llaqtaniqman puripurqan .
42007002	Chaypitaq uj kurajkaq romano pallapalla kawsakurqan , paypaqtaq uj ancha munakusqan jaywaqnin karqan , mayqinchus wañunayachkaq unqusqa kachkarqan .
42007003	Jayk'aqchus chay romano kurajkaq pallapallaqa Jesusmanta rimaqta uyarirqan chhikaqa , uj judío machulakunata jaywaqninta alliyachinampaq mañarikuqta kacharqan .
42007004	Paykunataq Jesús qayllata purispa tukuy sunquwan ajinata nispa mañarikurqanku :
42007005	— Kay kurajkaq romano pallapallaman yanaparinaykim , imaraykuchus payqa llaqtanchista anchata munakun , jinataq tantakunayku wasitapas paymi wasichachin — nispa .
42007006	Jesustaq paykunawan kuska purirqan , wasi qayllapi kapurqanku chhikataq kurajkaq romano pallapallaqa , wawqimasinkunata ajina Jesusman nimunankupaq kacharqan : “ Apu Tata , nuqamanta ama llakikuchkaychu , imaraykuchus manam qampaq wasiyman waykumunayki chanichu kachkani ;
42007007	Chayraykum nuqa kikimpas qan maskaq puriyta mana munarqanichu . Jaywaqniy alliyanampaq kamachiyniykillata quy .
42007008	Imaraykuchus nuqa kikimpas kurajkaqniykunapaq kamachisqanmi kani , jinataq nuqapaq makiypi waj pallapallakuna kamachinaypaqpas kallantaqmi . Maykaqtapas puriy nini chhikaqa , iyaw nispam purinku ; ujman jamuy nini chhikaqa jamullantaqmi ; jinataq jaywaqniyta ima ruwanampaqchus kamachini chhikaqa , payqa nisqaymanjinam ruwamun ” — nispa .
42007009	Kaykunata uyarispataq Jesusqa musphalla qhiparapurqan , payman qatiqkunata qhawkataspataq ajinata nirqan : — Sut'intapuni niykichis kay Israel suyupiqa manam uj runatapas chaytukuy iyawniyuqta , kay runatajina taripanichu — nispa .
42007010	Wasiman kutipuspataq , chay kachasqakunaqa pallapallapaq jaywaqninta k'uchi alliyasqata taripapurqanku .
42007011	Jesusqa Naín sutiyuq aylluniqman puripurqan . Paytaq yachaqaq qatiqninkunawan jinataq achkha runakunawan kuska puriykuchkarqan .
42007012	Chay ayllu qayllaman chayachkaspataq , uj wañusqa runata p'amp'anapaq wantuchkaq runakunata rikurqan , chay wañusqataq uj sapayaq wajcha warmipaq churinmi kasqa . Chay ayllupi tiyaq achkha runakunataq wañusqa wantuqkunawan kuska puriykuchkarqanku .
42007013	Tata Jesustaq , chay warmita rikuspa khuyapayarikurqanmi , jinaspataq ajinata payman nirqan : — Ama waqaychu — nispa .
42007014	Chhikapachataq kallapuman qayllachakuspa llankharirqan , wantuqkunataq chay chhikapi sayt'apurqanku . Jesustaq chay wañusqaman ajinata nirqan : — Wayna , qanman niyki : ¡ Jatariy ! — Nispa .
42007015	Chhikataq chay wañusqa waynaqa , tiyarikuspa rimayta qallaripurqan , Jesustaq mamanman puskatapurqan .
42007016	Kayta rikuspataq tukuy runakuna mulljakurqanku , jinaspataq ajinata nispa Diosman yupaychayta qallarirqanku : — Uj athun Diospaq sutimpi willaqmi nuqanchis chawpipi rikhurin — nispa . Ajinatawampas nirqallankutaqmi : — Diosmi llaqtan yanapariq jamun — nispa .
42007017	Chay Jesuspaq ruwasqantaq , tukuy Judea suyupi jinataq chay qaylla muyuriy llaqtakunapi yachakurqan .
42007018	Bawtisaq Juanqa , Jesuspaq tukuy chay ruwasqankunamanta yacharqan , imaraykuchus paypaq qatiqninkunam willarqanku . Chhikamantataq paykunamanta iskayniyuqta wajaspa :
42007019	— ¿ Paypunichu jamunan kachkarqan chayqa , manachayqa wajtachu suyanankuraq kanman icha ? — Nispa Jesusman tapumuqta kacharqan .
42007020	Juanpaq kachasqankunataq Jesusman qayllachakurqanku jinaspataq payman ajinata nirqanku : — Bawtisaq Juanmi : ¿ qampunichu jamunan kachkarqan chay kanki , manachayqa wajtachu suyanaykuraq kanqa icha ? Nispa qan tapuriqta kachamuwanku — nispa .
42007021	Chay kikin pachapitaq Jesusqa achkha runakunata unquyninkunamanta , ñak'ariyninkunamanta , jinataq millay saqra supayniyuqkunaman ima jampirarqan , achkha ñawsakunatapas qhawatatachirqallantaqmi .
42007022	Chhikamantataq Jesusqa ajinata jaynirqan : — Puriychis , jinaspataq Juanman imatachus rikuchkankichis jinataq uyarichkankichispas chayta willamuychis . Ñawsakunaqa qhawatatanmi , wist'ukunapas puriykachanmi , lliqi unquyniyuqkunapas unquyninkunamanta picharasqam kapunku , luqt'ukunapas uyarinkum , wañusqakunapas kawsatatamunku , wajcha kawsayniyuq runakunamantaq sumaq willaykuna willakun , chayta willamuychis .
42007023	¡ Jinataq kusikuyniyuqmi , pichus nuqapi iyawniyuq kasqanta mana chinkachikuchkan chayqa ! — Nispa .
42007024	Jayk'aqchus Juanpaq kachasqankuna puripurqanku chhikamantataq , Jesusqa ajinata nispa Juanmanta runakunaman rimapayayta qallarirqan : “ ¿ Ch'usaq qasi pampata purirqankichis chhikaqa , imatataq qankuna rikumurqankichisri ? ¿ Wayrawan thalarqusqa uj suqus k'aspitachu rikumurqankichisri ?
42007025	¿ Manachayqa , ima rikuqtaq lluqsirqankichisri ? ¿ Uj sumaq achkha chaniyuq p'achawan p'achallisqa runatachu rikumurqankichisri ? Qankunaqa sumaqtam yachankichis pikunachus sumaq p'achallisqa kanku , jinataq imantinjawapi kawsanku chaykunaqa , qhapaq suyu apaykachaqkunapaq wasinkunapim kachkanku .
42007026	Ajinaqa ¿ Imakaqtapunitaq rikuq lluqsirqankichisri ? ¿ Diospaq sutimpi willaq uj runatachu rikunkichisri ? Arï , chaytapunim rikumunkichisqa , Diospaq sutimpi willaq uj runamanta niqtimpas astawan kurajtaraqmi rikumunkichis .
42007027	Chay Juanmi , maykaqmantachus Qilqasqakunapi ajinata nichkan chayqa : ‘ Chayamunaykipaq ñan wakichaqtam willaqniyta qan ñawpaqiykiman kachamuchkani . ’
42007028	Sut'inta niykichis , tukuy runakunamanta niqtimpas manam maykaqpas Juanmanta astawan kurajkaq karqanchu ; chaywampas Diospaq qhapaq suyumpiqa , pichus astawan juch'uykaq kachkan chaykaqmi Juanmanta niqtimpas astawan kurajkaqqa . ”
42007029	Tukuy pikunachus Juanta uyariqkunam , Roma athun suyupaq qulqi apthapiqkunantinmi paywan bawtisachikurqanku , ajinamanta Diospaq chiqan kamachiyninkunata nisqanmanjina junt'aspa ;
42007030	Chaywampas fariseokuna , jinataq kamachiy yachachiqkunapiwanqa manam Juanwan bawtisachikuyta munarqankuchu , ajinamanta imatachus Diosqa paykunarayku ruwayta munachkarqan chayta juch'uycharqanku .
42007031	“ ¿ Kaypacha kawsaq runakunata imawantaq rijch'anachiymanri ? ¿ Imakaqmantaq rijch'akunkuri ?
42007032	Llaqtakanchakunapi pujllanapaq tiyaykuq wawakunajina pikunachus wawamasinkunaman waqach'anku ajinaman qankunaqa rijch'akunkichis : ‘ Pinkilluta phukuripuykichis , qankunataq manam tusurqankichischu ; llakikuy takiykunata takiripuykichis , qankunataq manam waqarqankichischu . ’
42007033	Imaraykuchus Bawtisaq Juan jamurqan , paytaq manam mikhunchu , manallataq ujyampaschu , chaymantaq qankunaqa supayniyuqmi nispam ninkichis .
42007034	Chhikamantataq runapaq Churin jamun , paytaq mikhun jinataq ujyan , qankunataq payman ancha thathaqmi , ujyaqmi , mana allin jucharara runakunapaq jinataq Roma llaqtapaq qulqi apthapiqkunapaq masinmi nispa ninkichis .
42007035	Chaywampas Diospaq athun yachayninqa ruwasqankunamantam riqsikun . ”
42007036	Uj Simón sutiyuq fariseo runa Jesusta wasinman mikhuqta wajarqan , Jesustaq chaypaq wasinman purirqan . Mikhuna chhikapi tiyachkarqan chhikataq ,
42007037	uj mana allin kawsayniyuq chay kikin llaqtapi tiyaq warmi , Jesusqa fariseopaq wasiman mikhuq purisqanta yacharquspa , uj achkha chaniyuq yuraq rumimanta ruwasqa chatupi sumaq q'apachkaq jampi unu aparisqa chayarqan .
42007038	Waqakuspa Jesuspaq chakinkuna chhikaman chayarqan , jinaspataq waqayninwan chakin mayllayta qallarirqan . Chhikamantataq chujchankunawan phiskurquchkarqan , much'aykuspataq chay q'apachkaq jampiwan chakinkunamanta ch'aqch'ukiparqan .
42007039	Chayta rikuspataq , Jesusman wajachkasqa chay fariseoqa , ajinata sunqun ukhupi yuwachkarqan : “ Kay runachu chiqampi Diospaq sutimpi willaq runa kanman chhikaqa , chay warmipaq mana allin kawsayniyuq kasqanmantaqa riparakunmanchariqa , ” nispa .
42007040	Chhikataq Jesusqa chay fariseoman ajinata nirqan : — Simón , uj niytam munachkayki , nispa Chay fariseotaq ajinata jaynirqan : — Yachachiq , niway — nispa .
42007041	Jesustaq ajinata nirqan : — Iskay runakuna qulqi mañaq runapaq manunku karqanku . Ujqa phichqa pachajta , ujkaqtaq phichqa chunkallata manukusqaku ;
42007042	Manunkunata mana junt'ayta atipuspataq , chay qulqi mañaq runaqa , iskayninkuman manunkunata mana junt'anankupaq pampachapusqa . Ajinaqa niway : ¿ Kay iskayninkumanta , maykaqtaq payman astawan munakunqari ? — Nispa .
42007043	Simontaq ajinata jaynirqan : — Pimanchus achkha manunta pampachachkan chaykaqmi astawan munakunqa — nispa .
42007044	Chhikataq chay warmiman qhawkataspa Jesusqa Simonman ajinata nirqan : — ¿ Kay warmita rikunkichu ? Wasiykiman waykumuni , qantaq manam chakiykuna mayllaqarikunaypaq unuta qurqawankichu ; chaywampas kay warmiqa waqayninkunawanmi chakiyta mayllaqawan , chujchankunawantaq phiskurawan .
42007045	Manallataqmi uj much'aykuywampas napaykurqawankichu , chaywampas paykaqqa waykumusqaymantapacha mana uj juch'uyta samararispam chakiykunata much'aykuchkawan .
42007046	Jinallataq umaypatapiqa manam wiswiwan churqatarirqawankichu , chaywampas kay warmikaqqa sumaq q'apachkaq jampiwanmi chakiykunata ch'aqch'urariwan .
42007047	Kayrayku : chay achkha juchankunaqa pampachasqa kapun , nispa niyki , imaraykuchus anchatam munakurqan ; chaywampas mayqinmanchus pisillata pampachakun chayqa pisi munakuyninllatam rikuchin — nispa .
42007048	Chhikamantataq chay warmiman ajinata nirqan : — Juchaykikunaqa pampachasqam kapun — nispa .
42007049	Chaypi kaq wakin wajasqakunataq ajinata nispa paykunapura tapunakurqanku : — ¿ Pitaq kay , juchakunantinta pampachaqri ? — Nispa .
42007050	Chaywampas Jesusqa warmiman qhawkataspa kaytawan nirqan : — Iyawniykiraykum qhispisqa kapunki ; sunqu junt'asqa puripuy — nispa .
42008001	Jesusqa , tukuyniq llaqtakunapi jinataq ayllukunapi Diospaq qhapaq suyumpaq sumaq willayninkunata willaspa puriykacharqan .
42008002	Chunka iskayniyuq kachasqankuna , jinallataq pikunachus paywan unquyninkunamanta , millay saqra supayninkunamanta jampichikurqanku chay warmikuna ima paywan kuska puriykurqanku . Chay warmikuna chawpipitaq Magdalena nispa sutiyarqanku chay María ima puriykuchkarqan , pimantachus qanchis supaykuna lluqsisqaku ;
42008003	Pichus Herodespaq yanapaqnin kachkarqan , chay Cuza sutiyuq runapaq warmin Juana ; Susana ; jinallataq achkha wakin warmikuna , imachus kaqninkunawan yanaparqanku chaykuna ima .
42008004	Achkhayuq runakuna llaqtakunamanta Jesusman rikunapaq lluqsimuspa tantaykukumurqanku . Chhikataq kay rijch'anachiyta paykunaman willarirqan :
42008005	“ Uj chajra ruwaq runa mujukuna tarpuq lluqsirqan . Tarpuchkaspataq wakin mujukunaqa ñanjawaman t'akaqakurqanku , chaytataq runakuna sarurqupurqanku , jinataq pisqukunapas pallarqupullarqankutaqmi .
42008006	Wakinkunataq rumi chawpiman t'akaykukurqan ; jayk'aqchus chay mujukuna ch'ijch'irimpurqan chhikataq , mana unuyuq jallp'a kasqanraykuqa ch'akirqupurqankum .
42008007	Wakin mujukunataq khichkha chawpiman jalaykusqaku ; chaykunawan kuska lluqsiramuchkarqanku chhikataq chay khichkhakunaqa mikirqupurqankum .
42008008	Chaywampas wakinkaq mujukunaqa sumaq jallp'amanmi chayarqanku ; wiñatataspataq ujmanta pachajkama may sumaqta urirqanku . ” Kayta nispataq Jesusqa athun kunkanwan wajmanta ajinata nirqan : “ ¡ Pikunachus ninriyuq kankichis chaykunaqa , uyariychis ! — Nispa . ”
42008009	Yachaqaq qatiqninkunataq ¿ Chay rijch'anachiy imaniytataq munanri ? — Nispam Jesusman tapurirqanku .
42008010	Paytaq paykunaman ajinata nirqan : “ Qankunaman Diosqa imachus janaqpacha qhapaq suyupi pakasqa kachkan chaytam riqsichisunkichis ; chaywampas wakinkunamanqa , rijch'anachiykunata churaspam yachachini , qhawachkaqtinkupas mana rikunankupaq , uyarichkaspas ama yuwaywan yachaqanankupaq . ”
42008011	Chay rijch'anachiyqa kaytam niyta munan : Mujukunaqa Diospaq willayninkunam ;
42008012	runa ñanman t'akaqakuq mujukunaqa , pikunachus Diospaq willayninkunata sumaqta uyarinku , chaywampas Supay jamuspa sunqunkumanta qichuqapun , ajinamanta mana iyaw ninankupaq jinataq mana qhispisqa kanankupaq , chay runakunamanmi rijch'akunku .
42008013	Rumi chawpiman t'akaykukuq mujukunataq , pikunachus Diospaq willayninta uyarinku jinaspataq sumaq kusikuywan jap'iqanku , chaywampas manam sumaq saphiykusqachu kanku ; uj chhika pachallata iyaw nirinku chhikamantataq ima yanariykunapas kan chhikaqa usqhayllatam pantakupunku , chay runakunamanmi rijch'akunku .
42008014	Khichkha ukhupi t'akaykukuq mujukunataq , pikunachus uyarinku , chaywampas juch'uymanta juch'uy kaypacha llakikuykunawan , qhapaqkaywan , jinataq imaymana yanjakuspa kawsaywan , ajinamanta mana uriyuq kanankama mikirqukupunku , chay runakunamanmi rijch'akunku .
42008015	Chaywampas sumaq jallp'api tarpusqa mujukunakaqqa , pikunachus Diospaq willayninkunata sumaq sunquwan jinataq usqhayllata uyarinku jinaspa chay willaykunamanjina uyart'akunku , jinaspataq thuruta sayarikuspa sumaq urikunata qunku , chay runakunamanmi rijch'akunku .
42008016	“ Manam pipas uj micha k'anchayta imawampas pakaykunapaq , jinataq waracha ukhuman churaykunapaq jap'ichichkanmanchu , manachayqa sut'i chhikapi , tukuy waykumuqkunaman k'anchamunampaqmi churanchisqa .
42008017	Chay kikillantataq , manam imapas pakt'asqa kanmanchu mana tariparqunaqa , manallataq imapas pakamanta ruwasqa kanmanchu mana sut'inchakuqqa . ”
42008018	“ Ajinaqa , allinta uyariychis , imaraykuchus kaqniyuqmanqa astawanraqmi qukunqa ; chaywampas mana kaqniyuqmanqa , ima as chhika kaqniyuq kasqanta yuwakusqantintaraqmi qichuqakunqa . ”
42008019	Maypichus Jesús kachkarqan chay chhikaman maman María jinataq Jesuspaq wawqinkunapiwan ima chayamurqanku , chaywampas paymanqa manam qayllachakuyta atirqankuchu imaraykuchus ancha achkha runakunam chaypi kachkarqanku .
42008020	Ujkaq runa Jesusman ajinata nispa willamurqan : — Mamaykiwan wawqiykikunapiwanmi jawaniqpi kachkanku , qan rikuytam munanku — nispa .
42008021	Paytaq ajinata jaynirqan : — Mamaywan wawqiykunapiwanqa , pikunachus Diospaq willayninkunata uyarinku jinaspataq uyarisqankumanjina kawsanku chaykunam kanku — nispa .
42008022	Uj p'unchay Jesusqa yachaqaq qatiqninkunawan kuska yampupataman chimparqan , jinaspataq paykunaman ajinata nirqan : — Qucha chimpaniqman purisunchis — nispa . Chhikamantataq puripurqanku ,
42008023	qucha chawpiniqta yampupi puriykuchkaspataq Jesusqa puñurikupurqanmi . Ajina kachkaqtintaq uj manchana wayra quchajawaman wayrarimurqan , qucha qhullchuqiywantaq yamputa unuwan junt'aykuchipurqan , yamputaq unu ukhuniqman tiyaykupuchkarqanña .
42008024	Chhikataq ajinata nispa Jesusman rijch'arquchiq purirqanku : — ¡ Yachachiq ! ¡ Yachachiq ! ¡ Qucha ukhuniqmanmi chinkaykupuchkanchisñam ! — Nispa . Jesustaq jatarimuspa uj kamachiywan chay wayrata , qucha qhullchuqiqtawan thanirichirqan , jinaspataq tukuy imapas ch'inllam kapurqan .
42008025	Chhikamantataq yachaqaq qatiqkunaman ajinata nirqan : — ¿ Imataq iyawniykichiswan kapunri ? — Nispa . Chaywampas paykunaqa mulljakuspa jinataq musphalla ajinata paykunapura tapunakurqanku : — ¿ Pitaq kay runa , wayrawampas quchawampas uj kamachiywan uyart'achikuqri ? — Nispa .
42008026	Gerasa jallp'aniqman , mayqinchus Galilea llaqtamanta qucha chimpaniqpi karqan chayman chayapurqanku .
42008027	Jesusqa jayk'aqchus yampumanta jallp'aman uraqapurqan chhikataq , uj millay saqra supayniyuq runa payman qayllachakumurqan . May unaypachañam chay runaqa mana p'achayuq q'arapacha , manañam wasipipas tiyapusqachu , manachayqa aya pakana ukhukunallapim muyupusqa .
42008028	Jayk'aqchus Jesusta rikurqan chhikaqa , ajinata qaparikuspam paypaq ñawpaqimpi killpiykukurqan : — ¡ Kuraj Athunkaq Diospaq Churin Jesús , ama nuqawan jap'inakuq jamuychu ! ¡ Amapuni ñak'arichiwaychu ! — Nispa .
42008029	Ajinata nirqan imaraykuchus Jesusqa chay millay saqra supayta chay runamanta lluqsinampaq kamachisqa chayrayku . Achkha kutiñam millay saqra supayqa chay runaman waykuyta ñanchakupusqa ; makinkunamanta jinataq chakinkunamanta wataykusqata kachirqanku chhikapas payqa qasi mullpha q'aytukunapas kanman ajinatam t'ipirpayaq karqan , jinaspataq chay millay saqra supayqa qasi pampakunaman phawarichipurqan .
42008030	Jesustaq payman ajinata tapurirqan : — ¿ Imataq sutiykiri ? — Nispa . Paytaq ajinata jaynirqan : — Chakuri nisqam kani — nispa . Chayta nirqan imaraykuchus achkha millay supaykunam chay runaman sat'iykukusqaku ,
42008031	chay supaykunataq ukhupachaman ama kachaykunampaq Jesusman mañarikurqanku .
42008032	Urquniqpi achkha khuchikuna t'inqarachkaqtinkutaq , millay saqra supaykunaqa chay khuchikunaman waykupunankupaq mañarikurqanku ; Jesustaq munasqankuta jaynirqan .
42008033	Chhikataq millay saqra supaykunaqa chay runamanta lluqsipuspa khuchikunaman sat'iykukupurqanku , kay khuchikunataq quchaniq qhata urayman phawaripurqanku , chaypitaq unuwan mikirakuspa wañurapurqanku .
42008034	Khuchi michiqkunataq , chay ruwakusqanta rikuspaqa , usqhayllatam phawaripurqanku , jinaspataq chay llaqtapi jinataq jawaniq chhikakunapi imachus rikusqankuta willamurqanku .
42008035	Runakunataq imachus ruwakuchkarqan chay rikuq lluqsimurqanku . Jayk'aqchus Jesús qayllaman chayarqanku chhikataq , pimantachus chay millay saqra supaykuna lluqsichkarqan chay runataqa sumaq p'achallt'asqa k'uchi runata Jesuspaq chakinkuna chhikapi tiyaykuchkaqta rikupurqanku ; jinaspataq ancha mulljasqa qhiparapurqanku .
42008036	Chay musphay ruwayta rikuqkunataq , imaynamantachus millay saqra supayniyuq runaqa alliyachisqa kasqa chaytam chayamuq runakunaman willarqanku .
42008037	Tukuy Gerasa llaqta qayllakunapi kawsaq runakunataq , Jesusman chayniqmanta puripunampaq mañarikuyta qallarirqanku , imaraykuchus anchatam mancharqanku . Ajinaqa Jesusqa yampuman chimpaspa puripurqan .
42008038	Millay saqra supaykuna lluqsichkarqan chay runataq paywan kuska purinapaq mañarikurqan , chaywampas Jesusqa paypaq qhiparapunampaq ajinata nispa payman kamachirqan :
42008039	— Wasiykiman kutiripuy jinataq imaynatachus tukuy kaykunata Diosqa qanrayku ruwachkan chayta willamuy — nispa . Chay runataq puripuspa , imatachus Jesusqa paywan ruwasqa chayta tukuy llaqtaman willampurqan .
42008040	Jayk'aqchus Jesusqa qucha chimpaniqman kutiripurqan chhikaqa , runakuna suyachkasqankurayku ancha kusisqa payta jap'iqarqanku .
42008041	Chaypi kachkaqtintaq , judiokunapaq tantakunan wasimanta kuraj atiyniyuq Jairo sutiyuq runa chayamurqan . Kay runataq Jesuspaq ñawpaqimpi killpiykukuspa wasinman purinampaq mañarikurqan ,
42008042	imaraykuchus chunka iskayniyuq watayuq sapa uña ususinllam paypaq karqan , mayqinchus ñaqa wañjachkaq kachkarqan . Chayman purichkaspataq achkha runakuna payman qatisqanrayku Jesusqa ñit'iñit'im runa chawpita puriykuchkarqan .
42008043	Chay chawpipitaq , uj warmi kachkarqan , mayqinchus chunka iskayniyuq wataña yawar apay unquywan unqusqa kachkasqa , alliyananraykutaq tukuy kaqninkunata tukjachikupusqa , chaywampas manam alliyayta atipusqachu .
42008044	Kay warmitaq , Jesusman qhipaniqmanta qayllachakuspa mantillun ch'ullpamanta llankharirqan , chay kikin pachapitaq chay yawar apay unquyninqa ch'akipurqan .
42008045	Chhikataq Jesusqa ajinata nispa tapukurqan : — ¿ Pitaq llankharimuwanri ? — Nispa . Tukuyninku mana llankharisqankuta willarqanku chhikataq , Pedroqa ajinata nirqan : — Yachachiq , runakunaqa ñit'injakumuchkanku jinataq tukuyniqmantam tanqaykachamuchkasunkichis — nispa .
42008046	Chaywampas Jesusqa astawanraq ajinata nispa tapukurqan : — Mantilluy ch'ullpamantam llankharimuwanku , imaraykuchus nuqamanta atiy lluqsisqantam riparakuni — nispa .
42008047	Chay warmitaq mana pakt'akuyta atispaqa , kharkhatikuspam Jesuspaq ñawpaqinman killpiykukuq purirqan . Tukuy runakunapaq ñawpaqimpitaq imaynatachus llankharichkasqa , jinataq chhikapacha alliyapusqa chaytam willarqan .
42008048	Jesustaq payman ajinata nirqan : — Mama , Diospi iyaw nisqaykiraykum alliyasqa kapunki . k'uchi sunqulla puripuy — nispa .
42008049	Jesusqa rimachkarqanraq , ajinaman uj chaski chayamuspa judiokunapaq tantakunan wasipi kurajkaq atiyniyuq runaman ajinata nirqan : — Imapaqñataq Yachachiqta turiyamuchkanki , ususiykiqa wañupunñam — nispa .
42008050	Chaywampas Jesusqa chayta uyart'aspa ajinatam payman nirqan : — Ama mulljakuychu ; iyaw nillay jinaspataq ususiyki qhispichikunqa — nispa .
42008051	Jayk'aqchus wasiman chayarqanku chhikaqa manam pipas paywan kuska wasi ukhuman waykunankuta munarqanchu , manachayqa Pedrota , Santiagota , Juanta jinataq wawapaq tatamamallantawanmi waykuchirqan .
42008052	Tukuyninkum chay wawapaq wañupusqanmanta waqarachkarqanku , chaywampas Jesusqa paykunaman ajinatam nirqan : — Ama waqaychischu ; chay warmi wawaqa manam wañusqachu kachkan manachayqa puñuchkallanmi — nispa .
42008053	Chayta uyarispataq tukuynin runakunam paymanta asikurqanku , imaraykuchus wañusqa kapusqantaqa allintam paykunaqa yachapurqanku .
42008054	Chhikataq Jesusqa makinmanta jap'iykuspa athun kunkawan ajinata nirqan : — ¡ Wawa , jatarikupuy ! — Nispa .
42008055	Wawataq chay kikin pachapim kawsarimpurqan ; chhikapachataq sayarimpurqan , Jesustaq mikhuy qunankupaq kamachirqan .
42008056	Wawapaq tatamamankunataq ancha musphalla kachkarqanku ; chaywampas Jesusqa ama pimampas chay ruwasqakunata willanankupaq kamachirqan .
42009001	Jesusqa chunka iskayniyuq yachaqaq qatiqninkunata wajarqan , paykunamantaq imaymana millay saqra supaykunata chhuqarqunankupaq , jinataq unquykunata alliyachinankupaq kallpata jinataq atiytawan qurqan .
42009002	Diospaq qhapaq suyunmanta willamunankupaq , jinataq unqusqakuna alliyachimunankupaq kacharqan .
42009003	Paykunamantaq ajinata nirqan : — Ama imatapas ñampaq apakuychischu : tanwatapas , wayaqatapas , t'ant'atapas , qulqitapas , manallataq waj p'achatapas apakuychischu .
42009004	Mayqin wasimampas chayankichis chhikaqa , chay chhikamanta puripunaykichiskama chayllapi qhiparaychis .
42009005	May llaqtakunapichus mana jap'iqayta munasunkichis chhikaqa , chakiykichispi jallp'a chimpasqantapas thalarakuspa chay chhikamanta lluqsimpuychis , kaytaq paykunapaq uj ninrinchayjina kasqanmanta yachanankupaq kachun .
42009006	Paykunaqa chaymanta lluqsispataq , tukuy ayllukunaniqman sumaq willaykunata willaspa , jinataq unqusqakunata alliyachispa purirqanku .
42009007	Qhapaq suyu apaykachaq Herodesqa tukuy imachus ruwakuchkasqa chaykunatam uyarirqan ; paytaq manam ima yuwaytapas atirqanchu , imaraykuchus wakin runakunaqa Bawtisaq Juanmi kawsarimpusqa nispam nirqanku ,
42009008	wakinkunataq Diospaq sutimpi willaq Eliasmi rikhurimusqa , wajkunataq ñawpaq Diospaq sutimpi willaq runa kawsarimpusqa nispa imam nirqanku .
42009009	Chaywampas Herodesqa ajinata nirqan : — Nuqa kikinmi Bawtisaq Juanpaq uman khuchuqamunankupaq kamachirqani . ¿ Ajinaqa , chay tukuy imaymana ruwasqankunamanta uyarichkani chay runaqa pitaq kanmanri ? — Nispa . Chayraykum Herodesqa Jesusta rikuytapuni munarqan .
42009010	Jayk'aqchus Jesuspaq kachasqankuna kutirimpurqanku chhikaqa , Jesusman tukuy ruwamusqankunamantam willarqanku . Paytaq paykunallatam Betsaida sutiyuq llaqtaniqman pusapurqan .
42009011	Chaywampas runakunaqa chayta yacharquspajinam paykunata qatirirqanku ; Jesustaq paykunaman jap'iqaspaqa Diospaq qhapaq suyunmanta rimapayarqan , jinataq unqusqakunatapas alliyachirqallantaqmi .
42009012	Ch'isiyaykupuqtintaq , chunka iskayniyuq yachaqaq qatiqkuna Jesusman qayllachakuspa ajinata nirqanku : — Kay runakunata samaramunankupaq , jinataq kay qaylla ayllukunapi mikhuyta maskakumunankupaq kachawachapuy , imaraykuchus kay qasi pampapiqa manam imapas kachkanchu — nispa .
42009013	Jesustaq paykunaman ajinata nirqan : — Mikhunataqa qankuna quychis ari — nispa . Paykunataq ajinata jaynirqanku : — Nuqaykupaqqa phichqa t'ant'akuna jinataq iskay challwakunallawanmi kapuwanku , mikhuyta kay runakunapaq rantimuykuman chhikallam ichapas allin kanman — nispa .
42009014	Imaraykuchus ñaqa phichqa waranqa qhari runakunam chaypi kachkarqanku . Chaywampas Jesusqa yachaqaq qatiqninkunaman ajinata nirqan : — Phichqa chunkayuqmanta , phichqa chunkayuqmantakama tiyarachimuychis — nispa .
42009015	Paykunataq kamachisqanmanjina uyarispa tukuyninkuta tiyarachimurqanku .
42009016	Chhikamantataq chay phichqa t'ant'akunata , iskay challwakunatawan makinwan jap'irqan , jinaspataq janaqpachata qhawkataspa yuspärayta qurqan , ajinamanta t'ant'akunata phatmiraspa yachaqaq qatiqninkunaman qurqan tukuy runakunaman ch'iqirachimunankupaq .
42009017	Runakunataq sajsarankama mikhurarqanku , puchuq t'una t'ant'akunatataq chunka iskayniyuq kanastakunapi junt'arachispam apthapirqanku .
42009018	Uj p'unchay Jesusqa sapallan Diosmanta mañakuchkarqan chhikaqa , yachaqaq qatiqninkuna paywan kuska kachkaqtinku paykunaman ajinata nispa tapurirqan : — ¿ Pitaq pay nispataq runakuna niwankuri ? — Nispa .
42009019	Paykunataq ajinata jaynirqanku : — Wakinkunaqa Bawtisaq Juanmi nisunkichismi , wakintaq Eliasmi nispam nisunkichis , wajkunataq ujkaq ñawpaq Diospaq sutimpi willaqmi kawsarimpusqa nispam nillasunkichistaq — nispa .
42009020	— Qankunaqa , ¿ Pitaq niwankichistaqri ? Nispam paykunaman tapurirqan . Pedrotaq payman ajinata jaynirqan : — Qanqa Diospaq Churin Mesiasmi kanki — nispa .
42009021	Chaywampas Jesusqa paykunaman ama pimampas willanankupaq anchata ninrinchaykurqan .
42009022	Jesusqa paykunaman ajinata nirqallantaqmi : — Nuqa runapaq Churinqa ancha ñak'arichisqam kasaq , machulakuna , kurajkaq sacerdotekuna , jinataq Diospaq kamachiynin yachachiq runakuna ima nuqaman chhiqnikuwanqaku ; wañuchiwanqaku , chaywampas kimsa p'unchaymantaqa kawsarimpusaqmi — nispa .
42009023	Chhikamantataq tukuyninkuman ajinata nirqan : — Mayqinchus nuqapaq yachaqaq qatiqniy kayta munan chhikaqa , pay kikinmanta qunqakuchun , chakananta sapa p'unchay q'ipirikuspataq qatimuwachun .
42009024	Imaraykuchus mayqimpas kawsaynin qhispichiyta munanqa chayqa , kawsaynintam apt'akunqa , chaywampas pichus kawsayninta nuqarayku jinataq sumaq willaykunarayku apt'akunqa chayqa , kawsaynintam qhispichinqa .
42009025	¿ Ima allintaq runapaq kanman tukuy kaypachata jap'iqanan , pay kikin chinkawachan jinataq t'unarqukun chhikari ?
42009026	Imaraykuchus , pipas nuqamanta jinataq yachachisqaykunamanta p'inqakuwanqa chaypaqqa , ajinallatataqmi Nuqa runapaq Churinqa chhaqay Tataypaq sumaq k'anchaynimpi , ch'uwa angelninkunawan kuska jamuchkasaq chhika p'unchayqa paymanta p'inqakullasaqtaq .
42009027	Sut'inta niykichis , qankunamanta wakin kaypi kaqkunaqa manaraqmi wañunqakuchu , Diospaq qhapaq suyunta manaraq rikuspaqa — nispa .
42009028	Uj pusaq p'unchaykuna chay rimakipasqankunamanta uraqapurqan chhikataq , Jesusqa uj urquniqman Pedrowan , Santiagowan , jinataq Juanwan kuska Diosmanta mañakuq chimparqan .
42009029	Diosmanta mañakuchkarqan chhikataq , uyanqa waj rijch'ayniyuqmi tukupurqan , p'achampas sumaq k'anchachkaq yuraqman tukupurqallantaq ;
42009030	jinaspataq iskay runakuna paywan rimachkaq rikhurimurqan , paykunaqa Moisés jinataq Eliaspiwanmi karqanku ,
42009031	pikunachus uj manchay lliphipichkaq sumaq k'anchaywan muyuykusqa kachkarqanku , jinaspataq Jesuspaq kaypachamanta puripunampaq rimachkarqanku , chaytaq Jerusalén llaqtapi ruwakunanmi karqan .
42009032	Chaywampas Pedro jinataq masinkunapiwanqa ancha puñuy q'aylluq'ayllu kachkarqanku chhikapas , rijch'arisqam suyaykuchkarqanku , jinaspataq Jesuspaq sumaq k'anchayninta rikurqanku , jinataq paywan kachkarqanku chay runakunatapas rikurqallankutaqmi .
42009033	Jayk'aqchus chay runakuna Jesusmanta karunchakupuchkarqanku chhikataq Pedroqa Jesusman ajinata nirqan : — Yachachiq , ¡ ima allinchä kaypi kayku ! Kimsa ch'ujllakunata , ujta qampaq , wajta Moisespaq , wajtataq Eliaspaq wasichasaqku — nispa . — Chaywampas Pedroqa manam ima nisqantapas yachachkarqanchu .
42009034	Rimachkarqan ajinamantaq , uj phuyum paykunapataman purqatamurqan , chay phuyu chawpipi taripakuspataq mulljakupurqankum .
42009035	Chhikataq chay phuyu chawpimanta uj kunkapaq ajinata nisqan uyarikumurqan : “ Kaymi munasqa wawayqa , mayqintachus ajllikuni chayqa : payman uyariychis . ” — Nispa .
42009036	Jayk'aqchus chay kunka uyarikumurqan chhikataq , Jesusqa sapallan qhiparapurqan . Chaywampas paykunaqa imatachus rikurqanku chaytaqa manam chay pachapiqa pimampas willarqankuchu , jinaspataq sunqunku ukhullapim kachirqanku .
42009037	Urquniqmanta uraqampurqanku chay qhipantin p'unchaytaq , achkha runakunam Jesusman taripanapaq lluqsimurqanku .
42009038	Jinaspataq chay runa chawpimanta uj runa athun kunkanwan payman ajinata nirqan : — Yachachiq ; churiyta qhawaripuway , sapa ch'ulla wawaymi ;
42009039	uj millay saqra supaymi payta jap'in jinaspa manchayta qaparichin , t'ukuchin , jinataq siminmanta uphuquta lunt'uchin . Chhuqriykuspataq manam kachariyta munapunchu .
42009040	Yachaqaq qatiqniykikunaman chay millay saqra supayta jurqunankupaq mañarikuni , chaywampas paykunaqa manam atichkankuchu .
42009041	Jesustaq ajinata jaynirqan : — ¡ Ima mana iyawniyuq saqra runakunataq kaykunari ! ¿ Jayk'aqkamataq qankunawan kaypi kasaqri ? ¿ Jayk'aqkamataq qankunata tiyqasisqaykichisri ? Chay churiykita kayman apamuy — nispa .
42009042	Jayk'aqchus waynaqa payman qayllachakurqan chhikaqa , chay millay saqra supayqa pampaman chhuqaspa wajmanta t'uku unquyninta jatarichipurqallantaqmi ; chaywampas Jesusqa , chay millay saqra supayta k'amiykuspaqa waynata alliyachipurqan jinaspataq tatanman puskatapurqan .
42009043	Jinaspataq tukuy runakuna musphalla Diospaq athun kayninta rikuspa qhiparapurqanku . Tukuyninku Jesuspaq ruwasqanmanta muspharachkarqanku chhikankamataq , payqa yachaqaq qatiqninkunaman ajinata nirqan :
42009044	— Kaytaqa allinta uyariychis jinaspataq ama qunqaychischu : Nuqa runapaq Churinqa , runakunapaq makinman jap'ichisqam kasaq .
42009045	Chaywampas paykunaqa manam ima nisqantapas yuwaywan jap'iqayta atirqankuchu , imaraykuchus yuwayninkuqa chay nisqankunata yuwaywan jap'iqanankupaqqa manaraqmi wisq'arasqaraqchu karqan ; chaywampas chay nisqanta sut'inchanampaqqa Jesusman mañarikuyta mancharqankum .
42009046	Chay chhikakunataq yachaqaq qatiqkunaqa , paykunamanta maykaqtaq astawan kurajkaq kanman nispam paykunapura ch'aqwarayta qallarirqanku .
42009047	Jesustaq imatachus yuwachkarqanku chayta riparakuspaqa , uj uña wawatam pay qayllaman churarqan ,
42009048	jinaspataq paykunaman ajinata nirqan : — Pichus kay wawata nuqapaq sutiypi jap'iqan chhikaqa , nuqatam jap'iqachkawan ; nuqata jap'iqawan chaytaq , pichus kachamuwan chaytam jap'iqallantaq . Chayrayku qankuna chawpimanta astawan mana khatay runakaqmi , astawan kurajkaqqa .
42009049	Juanqa Jesusman ajinata nirqan : — Yachachiq , uj runata qampaq sutiykipi supaykunata chhuqarquqta rikuyku , jark'ayta munarqayku imaraykuchus payqa manam nuqanchiswan puriykachaqchu kachkan — nispa .
42009050	Jesustaq payman ajinata jaynirqan : — Ama jark'aychischu , imaraykuchus nuqanchiswan mana jap'inakuchkanku chaykunaqa nuqanchiswanmi kanku — nispa .
42009051	Jayk'aqchus Jesuspaq janaqpachaman chimpapunan qayllaña kapurqan chhikaqa , Jerusalén llaqtaniqman purinapaq usqhayllatam kallpachakuspa purqarurqan .
42009052	Paypaq ñawpaqintataq Samaria suyupi qurpawasi wakichamunankupaq uj chaskikunata kacharqan ;
42009053	chaywampas Samaria suyupi tiyaq runakunaqa manam payman jap'iqayta munarqankuchu , imaraykuchus Jerusalén llaqtaniqman purichkasqantam yachqatasqaku .
42009054	Jayk'aqchus Santiago jinataq Juan yachaqaq qatiqninkuna chayta rikurqanku chhikaqa , payman ajinata nirqanku : — Tata , ¿ kay runakunata tukjachinampaq janaqpachamanta nina phawaqamunampaq kamachinaykuta munankichu ? — Nispa .
42009055	Chaywampas Jesusqa kutirispa paykunaman k'amiykurqan .
42009056	Chhikamantataq wajniq aylluman puripurqanku .
42009057	Ñanta purichkarqanku ajinamantaq , uj runa Jesusman ajinata nirqan : — Apu Tata , maymanchus purichkanki chayman qatiytam munayki — nispa .
42009058	Jesustaq payman ajinata jaynirqan : — Atuqkunaqa qarqa jutk'ukunapi wasiyuqmi , jinallataq pisqukunapas tapayuqmi kanku ; chaywampas Nuqa runapaq Churinqa manam may chhikapi umayta ch'ijmarikunaypas kachkawanchu — nispa .
42009059	Jesusqa wajman ajinata nirqallantaqmi : — Qatimuway . Chaywampas kay runaqa payman ajinata jaynirqan : — Apu Tata , suyarillaway ñawpaqta tataytaraq pakarikumusaq — nispa .
42009060	Jesustaq payman ajinata jaynirqan : — Wañusqakunaqa wañusqa masinkuta pakakumuchunku niy ; qantaq Diospaq qhapaq suyunmanta purispa runakunaman willamuy — nispa .
42009061	Waj runataq payman ajinata nirqanku : — Apu Tata , nuqaqa qanman qatiytam munayki , chaywampas wasipi kaq masiykunataraq allimpi saqirikumusaq — nispa .
42009062	Jesustaq payman ajinata jaynirqan : — Pichus yuntakunawan chajrata qhullichkaspa qhipaniqta qhawakuchkallan chayqa manam Diospaq qhapaq suyumpaq allinchu kachkan — nispa .
42010001	Tata Jesusqa qanchischunka iskayniyuq waj yachaqaq qatiqninkunatam ajllirqan , kaykunatataq iskaymanta iskay tukuy llaqtakunaman jinataq may chhikakunatachus purinan kachkarqan chayman paypaq ñawpaqinta purinankupaq kacharqan .
42010002	Paykunamantaq ajinata nirqan : “ Chiqampuni apthapinaqa ancha achkham , chaywampas pallaqkunaqa pisillam . Chayrayku Chajrayuqman astawan pallaqkunata kachamunampaq mañaychis — nispa .
42010003	Qankuna puriychis ari ; uwijakunatapas atuqkuna chawpiman kachachkayman ajinatam qankunata kachachkaykichis , chayta rikuychis .
42010004	Qulqitapas , ima kaqkunatapas , usut'akunatapas ama apaychischu ; jinataq ñampiqa ama pimampas napaykunapaq sayt'aychischu .
42010005	Jayk'aqchus uj wasiman waykunkichis chhikaqa , ñawpaqta “ sunqu tiyaykuy kay wasipi qankunawan kachun ” nispa napaykuriychis .
42010006	Chaypichus sunqu tiyaykuyniyuq runa kan chhikaqa imaynatachus napaykuchkarqankichis chaymanjinam junt'akunqa ; chaywampas mana chayjina kachkanqa chhikaqa , qankunaqa manam imatapas chinkachichkankichischu .
42010007	Chay kikin wasillapi qhiparaychis , imachus paykunapaq kachkan chayllata mikhuychis jinataq ujyaychispas , imaraykuchus llank'aqqa llank'asqanmanta mikhunampaq qusqam kanan . Ama wasimanta wasi puriykachaychischu .
42010008	Uj llaqtaman chayankichis , jinaspataq chaypi jap'iqasunkichis chhikaqa , imatachus jaywasunkichis chayta mikhurikuychis ;
42010009	Chaypi kaq unqusqakunata alliyachiychis , jinaspataq ajinata niychis : ‘ Diospaq qhapaq suyunqa qankuna qayllapiñam kapun — nispa . ’
42010010	Chaywampas uj llaqtaman chayaqtiykichischu mana jap'iqasunkichis chhikaqa , ajinata nispa llaqta ñankunaman lluqsiychis :
42010011	‘ ¡ Llaqtaykichispi chakiykunaman chimpaq jallp'atapas , qankunapaq mana allin runakuna kasqaykichis riqsichinapaqmi thalarakuyku ! — Nispa . Chaywampas Diospaq qhapaq suyun qankuna qayllapiña kasqanta yachaychis . ’
42010012	Sut'inta niykichis , chhaqay p'unchaypiqa Sodoma llaqtapi kawsaq runakunamanta niqtimpas astawanraqmi kanqa chay llaqtapaq asut'iyninqa .
42010013	“ ¡ Imalla qanmanta kachkanqa Corazín ! ¡ Imalla qanmanta kachkanqa Betsaida ! Imaraykuchus Tiro , jinataq Sidón llaqtakunapichus kay musphay ruwaykuna qankuna chawpipijina ruwakunman karqan chhikaqa , maypachañam llakikuy p'achawan p'achallt'akumuspa , jinataq uchphakunawan jach'ikiparikumuspa paykunaqa Diosman kutirimunkuman karqan . ”
42010014	Chaywampas athun juchanchay p'unchaypiqa , Tiromanta jinataq Sidón llaqtakunamanta niqtimpas qankunapaq ñak'ariyniykichisqa astawan kurajraqmi kanqa .
42010015	Qanrï Cafarnaúm , ¿ janaqpachakama uqharisqa kanaykitachu yuwachkankiri ? ¡ Ukhupachaman chayanaykikama urmaykuchisqam kanki !
42010016	“ Pichus qankunata uyarisunkichis chayqa , nuqatam uyariwan ; jinataq pichus qankunaman mana jaynichkasunkichis chayqa , nuqatapas manallataqmi jaynichkawanchu ; pichus nuqata mana jaynichkawan chayqa , nuqata kachamuchkawan chaytapas manallataqmi jaynichkanchu . ”
42010017	Qanchischunka iskaynintimpacha ancha kusisqa sunqu junt'asqataq ajinata nispa kutirimpurqanku : — ¡ Tata Jesús , millay saqra supaykunantin qampaq sutiykipi uyart'awanku ! — Nispa .
42010018	Jesustaq paykunaman ajinata nirqan : — Arï , ajinapunim , Supaytaqa janaqpachamanta uj q'iquq'iqutajina t'alaqakumuqtam nuqa rikurqani .
42010019	Nuqaqa qankunaman mach'aqwayakunata jinataq qampukunata sarutatanaykichispaqmi atiyta quykichis , jinallataq mana chhuqrichikuspa chhiqnikuqpaq tukuy kallpanta atipanaykichispaqpas atiytaqa qullaykichistaqmi .
42010020	Chaywampas millay saqra supaykunapaq uyarisqasunkichismantaqa ama kusikuchkaychischu , manachayqa sutiykichis janaqpachapi qilqaykusqa kachkan chaykaqmanta kusikuychis — nispa .
42010021	Chaypachapi Ch'uwa Ajayuniqta Jesusqa ancha kusisqa ajinata nirqan : — “ Yupaychaykim Tatay , janaqpacha jinataq kaypacha Apu Dios Tata , imaraykuchus athun yachaysapakunamanta imatachus pakt'achkanki chaytam llamp'u sunquyuqkunaman riqsichinki . Arï Tatay , imaraykuchus ajinatam munarqanki . ”
42010022	“ Tatayqa tukuy imantintam nuqaman jap'ichiwan . Sut'impiqa manam pipas pi Churi kasqanta yachankuchu , Tatay sapallanmi riqsin ; jinataq manallataqmi pipas pi Tatay kasqanta yachankuchu , manachayqa Churi sapallanmi yachan , jinallataq pikunamanchus Churiqa riqsichiyta munanqa chaykunallam riqsillankutaq ” — nispa .
42010023	Yachaqaq qatiqkunaman kutirispataq paykuna sapallankuman ajinata nirqan : “ Kusikuyniyuqmi kanku pikunachus qankunapaq rikusqaykichista rikuchkanku chaykunaqa ;
42010024	imaraykuchus , achkha Diospaq sutimpi willaqkuna , jinataq qhapaq suyu apaykachaq runakunantinmi qankunapaq rikusqaykichista rikuyta munarqanku , chaywampas manam rikurqankuchu . Qankunapaq kay uyarisqaykichistapas uyariyta munarqallankutaqmi , chaywampas manam uyarirqankuchu . ”
42010025	Uj Diospaq kamachiynin yachachiq runa Jesuswan rimaq purirqan , payman yanarinapaqtaq ajinata tapurirqan : — Yachachiq , ¿ ima ruwanaytaq kanman wiñay kawsay jap'iqanaypaqri ? — Nispa .
42010026	Jesustaq payman ajinata jaynirqan : — ¿ Kamachiypiqa , imataq qilqasqari ? ¿ Imatataq ñawirinkiri ? — Nispa .
42010027	Diospaq kamachiynin yachachiq runataq ajinata jaynirqan : — ‘ Apu Dios Tataykita tukuy sunquykiwan , tukuy kawsayniykiwan , tukuy kallpaykikunawan , jinataq tukuy yuwayniykiwan munakuy ; jinataq runa masiykitaqa qan kikimpas kanman ajinata munakullaytaq ’ — nispa .
42010028	Jesustaq payman ajinata nirqan : — Ajinapunim chay nisqaykiqa . Kaytachus ruwanki chhikaqa wiñay kawsaytam jap'iqanki — nispa .
42010029	Chaywampas , Diospaq kamachiynin yachachiqqa , tapukuyninta allimpi kachiyta munaspaqa Jesusman ajinata nirqan : — ¿ Ajinaqa , pitaq runamasiyri ? — Nispa .
42010030	Chhikataq Jesusqa payman ajinata jaynirqan : — Uj runa Jerusalén llaqtamanta Jericó llaqtakama purichkarqan , ñan purichkaqtintaq suwa runakuna phawqataspa tukuy ima kaqninkunata , p'achankunantinta thatharquspa qichurqupurqanku ; allinta maqarquspataq , ñaqa wañusqatajina saqiwachaspa phawaripurqanku .
42010031	Kaymantajinataq uj sacerdote chay kikin ñanta purt'amurqan ; chaywampas chay wañunayachkaq runata rikuspaqa , k'uchuniqta muyukipaspam puripurqan .
42010032	Ajinallataq , uj levita runa chay chhikaman chayamurqallantaq , chay maqarqusqa runata rikuspataq , karuniqmanta muyurispam puripurqallantaq .
42010033	Chaywampas uj Samaria llaqtapi tiyakuq runam kikin ñanta purichkarqan , chay wañunayachkaq runata rikuspataq paymanta khuyapayarikurqan .
42010034	Payman qayllacharikuspataq , wiswiwan jinataq vinowan chhuqrinkunata jampirarirqan , jinaspataq thanthakunawan q'ipichaykurirqan . Chhikamantataq paypaq kikin uywanman chaqnaykurqan , jinaspataq uj qurpachakuna wasiman chayachispa chaypi rikurqan .
42010035	Qhipantin p'unchaytaq , chay Samaria llaqtayuq runaqa iskay p'unchay llank'asqapaq chanin qulqita jurqukuspa qurpa wasiyuqman ajinata nispa qurqan : ‘ Kay runata rikuripuway , kaymanta astawan ima rantinapaqpas qulqi pist'anqaraq chhikaqa , nuqam kutimuspa qupusqayki ’ — nispa .
42010036	Ajinaqa , ¿ Kay kimsantin runakunamantaqa , maykaqtaq chay maqarqusqa runapaq runamasinri ? — Nispa .
42010037	Diospaq kamachiyninmanta yachachiq runataq ajinata jaynirqan : — Chay maqarqusqa runamanta khuyapayarikuqkaqmi — nispa . Jesustaq payman ajinata nirqan : — Ajinaqa , qan puriy jinaspa kikillantataq ruwamuy — nispa .
42010038	Ñanta purichkaspataq , Jesusqa uj aylluman chayarqan , maypichus paytaqa Marta sutiyuq warmi jap'iqarirqan .
42010039	Martapaqtaq uj María sutiyuq ñañan karqan , chay Mariataq Jesuspaq chakin chhikapi paypaq rimasqankunata uyarinapaq tiyarikurqan .
42010040	Chaywampas Martaqa chay tukuy ruwanakunawan pitjasqa kachkaspaqa , Jesusman qayllachakuspa ajinata nirqan : — Tata Jesús , ¿ kay ñañayqa chay tukuy ruwanakunawan sapayta saqiwachawan , chayqa manachu uj juch'uytapas llakirichisunkiri ? Yanapariwachun niy — nispa .
42010041	Chaywampas Jesusqa payman ajinata jaynirqan : — Marta , Marta , imantinmantaraq anchata llakikuchkanki ,
42010042	Chaywampas uj ruwaykaqmi astawan allinkaqqa . Mariakaqmi chay astawan allin ruwayta ajllikun , chaytataq manam pipas qichuqachkanqachu .
42011001	Uj kuti Jesusqa Diosmanta uj chhikapi mañakuchkarqan ; jayk'aqchus tukuchapuchkarqan chhikataq , ujkaq yachaqaq qatiqnin payman ajinata nirqan : — Tata Jesús , imaynatachus Juanqa yachaqaq qatiqninkunaman yachachichkarqan ajinallatataq Diosmanta mañakuyta nuqaykuman yachachiwaychis — nispa .
42011002	Jesustaq paykunaman ajinata nirqan : — Jayk'aqchus Diosmanta mañakunkichis chhikaqa , ajinata niychis : Janaqpachapi kaq Tatayku , sutiyki athunchasqa kachun . Qhapaq suyuyki nuqaykuman jamuchun , munayniykitaq kaypachapi , imaynatachus janaqpachapi junt'akun , ajinata junt'akuchun .
42011003	Sapa p'unchaypaq t'ant'aykuta kunan p'unchay qumuwaychis .
42011004	Juchakunamanta pampachariwaychis , imaynatachus nuqaykuman mana allin ruwaqkunata pampachallaykutaq , ajinata . Ama juchaman urmaykuqta saqiwaychischu , manachayqa supaymanta qhispichiwaychis .
42011005	Jesusqa ajinata nirqallantaqmi : — Qankunamanta ujkaq uj wawqimasiyuq kanman nisun , jinaspataq chawpi tutaña kachkaqtin wasinman purin jinaspataq ajinata payman nin : ‘ Wawqiy , kimsa t'ant'ata mañariway ,
42011006	imaraykuchus uj wawqimasiy karu puriymanta wasiyman chayamun jinaspataq manam imata jaywarispa jap'iqariytapas atinichu , ’ nispa .
42011007	Wawqimasintaq : ‘ Ama turiyawaychu ; punkupas wisq'asqañam , wawaykunapas , nuqapas puñurapuchkaykuñam ; manam qanman ima quqpas jatarimuymanchu , ’ nispaqa wasi ukhunmantapacha manachujinam jaynimunmanchu .
42011008	Sut'inta niykichis : ima munasqanta qunapaqqa manam wawqimasin kasqanraykuchu jatarimuchkanqa ; manachayqa astawan mana qhatukunanraykum jatarimunqa jinaspataq qunqa .
42011009	Ajinaqa nuqa niykichis : Mañaychis , jinaspataq Diosqa qusunkichismi ; maskaychis , taripankichismi ; punkuman wajaychis , wisq'arasqallataq kankichis .
42011010	Imaraykuchus mañaqqa jap'iqanmi ; maskaqqa taripallantaqmi , jinallataq punkuman wajamuqmanqa wisq'arakullantaqmi .
42011011	“ ¿ Qankuna chawpimanta maykaqpas tata kanman chhikaqa ; wawan challwata mañaqtin , uj mach'aqwayata chhuqjaruchinmanchuri ?
42011012	¿ Manachayqa uj runtu phutisqata wawan mañaqtinchu icha uj qamputa apqaruchinmanri ?
42011013	Saqrakayniykichiswan qankunaqa astawan sumaqkunataraq wawaykichis mañaqtinku quyta yachankichis ¡ Jayk'ataraq janaqpachapi kaq Tataykichisqa Ch'uwa Ajayuta pikunachus mañaqkunamanqa qusunkichis ! ”
42011014	Uj runaman jup'ayachisqa chay millay saqra supaytam Jesusqa qatirquchkarqan ; jayk'aqchus millay saqra supayqa lluqsipurqan chhikapacham chay jup'a runaqa rimayta qallaripurqan . Kayta rikuspataq runakunaqa anchatam musphararqanku ,
42011015	chaywampas wakinkunaqa ajinatam nichkarqanku : “ Beelzebú supaykunapaq kurajkaqninmi , kay runaman millay saqra supaykunata wijch'urqunampaq atiyta qun ” — nispa .
42011016	Wakinkunataq , Jesusman sipitamanjina urmaykuchinapaqqa janaqpachamanta uj musphay ruway rikuchiyta rikuchinampaq mañarqanku .
42011017	Chaywampas payqa imatachus yuwachkarqanku chayta yachaspaqa , paykunaman ajinatam nirqan : “ Mayqin suyupas paykunapura t'ipit'ipi chhiqninjakuspa kawsanku chhikaqa , chay suyuqa pay kikin t'unarqukun , wasinkunapas paltapalta lluqitatakupunku .
42011018	Ajinallataqmi , Supaychus pay kikin t'ipinjakunman chhikaqa ¿ Imaynatataq atiyninta kachinmanri ? Kayta niykichis qankunapaq , nuqaman Beelzebupaq atiyninwan supaykunata qatirquchkan , nispa nisqaykichisraykum ;
42011019	chaywampas ajina chhikaqa ¿ Qankunapaq qatiqniykichismanqa , pitaq supaykunata qatirqunankupaq atiyta qunri ? Chayrayku paykuna kikinmi uj p'unchaypi qankunaman juchanchasunkichis .
42011020	Chaywampas nuqachus Diospaq atiyninwan millay saqra supaykunata chhuqarquni chhikaqa , Diospaq qhapaq suyun qankunaman chayampusqantam niyta munan .
42011021	“ Uj kallpayuq runachus allin wakichaykusqa , wasinta sumaqta rikukun chhikaqa , chay wasin ukhupi kaqninkunataqa manam imapas imanachkanmanchu .
42011022	Chaywampas , paymanta astawan kallpayuq runachus jamun , jinaspataq payman atiparquspa , imawan wakichasqachu kachkarqan chayta , jinataq tukuy wasimpi ima kaqninkunatapas qichurqun , chaymantataq chaykunata pay jap'ikupun . ”
42011023	“ Pichus nuqarayku mana sayarichkan chayqa , nuqawan jap'inakuqmi , jinallataq pichus nuqawan mana apthapichkan chayqa , t'akawachanmi . ”
42011024	Jayk'aqchus uj millay saqra supay uj runamanta lluqsin chhikaqa , samarayta maskaspa qasi ch'aki chhikakunapim puriykachamun ; chaywampas , samarayta mana taripayta atispataq , uj chhikanta yuwatatarikun : ‘ May wasimantachus lluqsimuchkarqani chay wasiyman kutiripusaq , ’ nispa .
42011025	Jayk'aqchus kutirimpun chhikataq uj ch'usaq pichthapirisqa sumaq allichthapisqa wasipas kachkanman ajinatam chay runata taripan .
42011026	Chhikamantataq paymanta niqtimpas astawan millay saqra waj qanchis supaykunataraq tanthapimun , jinaspataq tukuyninkum chay runa ukhuman kawsanapaq sat'iykukunku , chay runataq qallariypi kachkarqan chaymanta niqtimpas astawanraqmi tukupun .
42011027	Tukuy imakunata Jesús nichkarqan chhikataq , runa chawpimanta uj warmi athun kunkanwan ajinata nispa waqach'arikurqan : — ¡ Kusikuyniyuqmi pi warmichus qanta wachakusunki jinataq uywarqusunki chayqa ! — Nispa .
42011028	Paytaq ajinata jaynirqan : — ¡ Astawampas , pikunachus Diospaq nisqanta uyarichkanku jinataq junt'achkanku chaykunakaqmi kusikuyniyuq kanku ! — Nispa .
42011029	Achkha runakuna Jesús muyuriyta tantaykukumurqanku , paytaq ajinata nispa rimayta qallarirqan : “ Kunan p'unchaypi runakunaqa ancha saqram kanku ; uj musphay ruway rikuytaraq mañachkanku , chaywampas Jonaspaq musphay ruwayninmanta niqtimpas manam waj musphay ruwayta rikuchikunqachu .
42011030	Imaynatachus Jonasqa Nínive llaqtapi kawsaq runakunapaq uj rikuchiyjina karqan , ajinallatataqmi Nuqa runapaq Churinqa kaypacha runakunapaq uj rikuchiynin kasaq .
42011031	Jayk'aqchus kaypacha runakunaman juchanchakuchkanqa chay athun juchanchana p'unchaypiqa , urayniq suyupi kaq qhapaq suyu apaykachaq warmi sayarikumunqa , jinaspataq payqa juchanchallanqataqmi . Imaraykuchus ancha karu jallp'aniqmantapacham Salomonpaq yachayninkunata uyarinapaq chayaykumurqan , chaywampas pichus kaypi kachkan chayqa Salomonmanta niqtimpas astawan kurajkaqmi .
42011032	Nínive llaqtapi tiyaq runakunapas kikillantataq jayk'aqchus kay pacha runakunata juchanchakuchkanqa chhika paykunata juchanchanapaq sayarikumunqaku ; imaraykuchus Nínive llaqtapi tiyaq runakunaqa Jonaspaq willasqanta uyarispaqa Diosman kutirimpurqankum , chaywampas pichus kaypi kachkan chayqa Jonasmanta niqtimpas astawan kurajkaqmi .
42011033	“ Manam pipas uj micha k'anchayta pakaykunapaq , jinataq uj t'uqu k'uchupi churanapaq jap'ichichkanmanchu , manachayqa sut'i chhikapi , tukuy waykumuqkunaman k'anchamunampaqmi churanchisqa .
42011034	Ñawinchismi aychanchispaq k'anchayninqa ; ñawiykikunachus allin kachkan chhikaqa tukuy aychaykim allin k'anchayniyuq kanqa , chaywampas mana allinchus kachkan chhikataq , aychaykiqa laqa ch'amakapim kachkanqa .
42011035	Qampi kachkan chay k'anchay laqa ch'amakaman ama tukupunampaqqa sumaqtam waqaychanayki .
42011036	Ajinaqa tukuy aychaykichus k'anchayniyuq jinaspataq mana uj juch'uypas ch'amakayuq kachkan chhikaqa , tukuy imatapas sumaq sut'itam rikunki , imaynatachus uj micha k'anchayqa qanman k'ancharimuchkasunki ajinata . ”
42011037	Jayk'aqchus Jesusqa rimayta tukuchapurqan chhikaqa , uj fariseo wasinman mikhuq purinampaq wajarqan , Jesustaq wasiman waykuspa mikhuna chhikaman tiyarikurqan .
42011038	Fariseotaq puriyninmanjina mikhunapaq maki mayllakuna ruwaywan mana junt'asqanta rikuspaqa , millaytam qhawkatarqan .
42011039	Chaywampas Tata Jesusqa payman ajinata nirqan : — Qankuna fariseokunaqa pusillukunata jinataq chuwakunatapas jawaniqllamanta phiskurachkankichis , chaywampas qankuna ukhupiqa , imakunatachus suwakuspa jinataq saqra kayniykichiswan taripankichis chay junt'a kachkankichis .
42011040	¡ Pisi sunqu runakuna ! ¿ Pichus jawaniqta ruwarqan chayqa ukhuniqninta ruwasqanmantaqa manachu yachachkankichisri ?
42011041	Qankunaqa wajcha kawsayniyuqkunaman ukhuniqpi kaqmanta imatapas quriychis , ajinamantam tukuy sumaq mayllasqa kapunkichis .
42011042	“ ¡ Qankunawan imalla kachkanqa fariseokuna ! juch'uy urikunamanta , muñajina qurakunamanta jinataq tukuy mikhuna yurakunallamanta chunkamanta ujninta Diospaq nispa t'ipiqachkankichis , chaywampas chiqan kawsayman jinataq Diospaq munakuyninkaqmanqa manam uyarichkankichischu . Chunkamanta ujkaqnintaqa tukuy imamantam Diosman qunaykichisqa , chaywampas Diosman munakuyta jinataq chiqan runakuna kayta ama saqispa .
42011043	“ ¡ Fariseokuna qankunawan imalla kachkanqa ! judiokunapaq tantakunan wasikunapi kurajkaqkunapaq tiyanan chhikakunallapi tiyaykuyta munachkankichis , jinataq llaqta ñankunapi runakunawan napaykuchikuyllata munachkankichis .
42011044	“ ¡ Qankunawan imalla kachkanqa , imaraykuchus pakaykusqa aya pakana jutk'ukunajinam kachkankichis , mayqintachus runakunaqa mana yachaspa sarurquchkanku ! ”
42011045	Chhikataq Diospaq kamachiynin yachachiq ujkaq runa ajinata payman jaynirqan : — Yachachiq , kayta nispaqa nuqaykumampas sunquykuta nanaykuchillawankichistaqmi — nispa .
42011046	Chaywampas Jesusqa ajinata nirqan : — ¡ Diospaq kamachiynin yachachiqkuna , qankunawan imalla kachkanqa ! Ancha llasa mana uqhariy atina q'ipikunata wakinkunaman q'ipqaruchichkankichis , qankunataq uj ruk'anawampas manam chay q'ipita llankhariyta munachkankichischu .
42011047	“ ¡ Qankunawan imalla kachkanqa ! Wañuq Diospaq sutimpi willaqkunapaq ayanku pakasqa kachkan chay chhikakunata sumaqta ruwachkankichis , pikunatachus qankunapaq machulaykichiskuna wañurquchirqanku .
42011048	Chayta ruwaspaqa , machulaykichiskunapaq ruwasqankunawan sunqu junt'asqapas kachkawaqchis chaytam riparachichkankichis , imaraykuchus paykunam wañurachirqanku , qankunataq aya pakanankunata ruwachkankichis .
42011049	“ Chayraykum Diosqa tukuy yachaynimpi ajinata nirqan : ‘ Sutiypi willaqkunata jinataq kachasqakunata kachamusqaykichis , chaykunamantaq wakinkunata wañurquchinkichis , wajkunatataq qatiykachjankichis , ’ — nispa .
42011050	Ajinaqa , kaypacha qallarikusqanmantapacha tukuy Diospaq sutimpi willaqkunapaq yawarnin jich'akusqanmantaqa , Diosqa kunan p'unchay kawsaq runakunamanmi manuntajina mañkatanqa ,
42011051	Abelpaq yawarninmanta Zacariaspaq yawarninkama , pitachus Diospaq wasin chhikamanta jaywana patakama chay chawpipi wañurquchirqanku . Chayraykum Diosqa chay wañusqakunamanta kunan p'unchay runakunaman mañkatanqa .
42011052	“ ¡ Qankunawan imalla kachkanqa , puraj uya kamachiymanta yachachiqkuna ! Yachaykunapaq punku wisq'ananta jap'iykukunkichis ; chaywampas qankunakikimpas manam waykunkichischu manataq wajkuna waykuy munaqkunatapas waykuqta saqinkichischu . ”
42011053	Jayk'aqchus Jesusqa chaymanta lluqsimpurqan chhikataq , Diospaq kamachiyninmanta yachachiqkuna jinataq fariseokunaqa anchata phiñarikupurqanku , jinaspataq achkha tapukuykunawanmi payman turiyayta qallarirqanku ,
42011054	ajinamanta kikin rimayninkunawan sipitamanjina urmaykuchinapaq .
42012001	Paykunapurapas sarurqukuchkaq waranqa waranqa achkha runakunam tantakumurqanku . Jesustaq ñawpaqta yachaqaq qatiqninkunaman qhawarispa ajina rimayta qallarirqan : “ Fariseokunapaq t'amachiqninkunamanta , puraj uya kasqankumanta yuwaywan jark'aqakuychis .
42012002	Imaraykuchus manam imapas pakasqa mana yacharquna kanmanchu , manallataq ima pakapi kachkan chaypas mana sut'inchakuq kachkanmanchu .
42012003	Chayrayku , tukuy imatachus qankunaqa ch'amakapi rimarqankichis chayqa , sut'i p'unchaypi uyarikunqa ; pakamanta jinataq punkuta wisq'aykukumuspa rimasqaykichistaq , wasipatakunamantapacha waqach'asqam kanqa .
42012004	“ Munasqa wawqimasiykuna kayta qankunaman niykichis ; ama aycha wañuchiqkunata manchaychischu , imaraykuchus chaymanta astawanqa manam imatapas ruwayta atichkanqakuchu .
42012005	Pimanchus manchanaykichistaqa , nuqam nisqaykichis : Pichus wañurquchin chhikamantataq nina lawrayman chhuqaykunapaq atiyniyuq kachkan , chaykaqman manchaychis . Arï , paykaqman manchaychis .
42012006	“ ¿ Phichqa pisqukunaqa , manachu iskay pisi chaniyuq qulqillaman ranqakuchkanmanri ? Chaywampas Diosqa manam paykunamantaqa mayqinmantapas qunqakuchkanchu .
42012007	Chaywampas qankuna kikinkaqwanqa , umaykichispi kaq chujchaykichistapas ujmanta uj sumaq yupasqatam payqa kachin . Ajinaqa ama manchaychischu : Qankunaqa achkha pisqukunamanta niqtimpas astawan chaniyuqraqmi kankichis .
42012008	“ Nuqa niykichis , pichus runakunapaq ñawpaqimpi nuqamanta sayarikuspa rimarqunqa chaymanqa , Nuqa runapaq Churinqa Diospaq angelninkunapaq ñawpaqimpiqa kikillantataqmi payrayku sayarispa rimarqusaq ;
42012009	chaywampas pichus runakunapaq ñawpaqimpi nuqaman mana riqsiq tukunqa chaypaqqa Diospaq angelninkunapaq ñawpaqimpiqa payman mana riqsiq tukullasaqtaqmi .
42012010	“ Diosqa , pichus runapaq Churinman mana allin rimaykunawan sutichaqkunatapas pampachanqaraqmi ; chaywampas Ch'uwa Ajayuman mana allin rimaykunawan sutichaqkunakaqmanqa , manam jayk'aqpas pampachachkanqachu .
42012011	“ Jayk'aqchus judiokunapaq tantakunan wasikunaman , manachayqa juchanchaq runakunaman , jinataq llaqtajawapi atiyniyuqkunaman puskatasunkichis chhikaqa , ama llakikuychischu imaynatachus jayninkichis , jinataq imatachus ninkichis chaymantaqa ,
42012012	imaraykuchus rimarqunaykichis kanqa chhikaqa , Ch'uwa Ajayum yachachisunkichis imatachus ninaykichis kanqa chaytaqa . ”
42012013	Runakuna chawpimanta ujkaq runa Jesusman ajinata nirqan : — Yachachiq , wawqiyman tutiypaq tupaqinta qupuwachun niripuway — nispa .
42012014	Jesustaq payman ajinata jaynirqan : — Wawqiy , ¿ pitaq nuqaman juchanchaqmanta jinataq tuti t'ipiqmanta qankunajawapi churakuwanri ? — Nispa .
42012015	Kaytawan nirqallantaqmi : — Mich'akuy kawsaymanta riparakuspa puriykachakuychis ; imaraykuchus kawsanaqa manam achkha kaqniyuq kaymantajinachu kachkan — nispa .
42012016	Chhikataq kay rijch'anachiyta paykunaman willarirqan : “ Uj qhapaq runa karqan , chajranankunapitaq achkha urikuna apthapinapaq urisqa .
42012017	Chay qhapaq runataq ajinata yuwachkarqan : ‘ ¿ Imanasaqtaqri ? chay urikunataqa manam may chhikaman churaytapas atipuniñachu , ’ — nispa .
42012018	Jinaspataq pay kikin ajinata nikurqan : ‘ Imatachus ruwasaq chaytaqa yachaniñam . Pirwaykunata tijrasaq chhikamantataq waj musuq astawan athun pirwakunata ruwarasaq , kunan apthapisqa urikunata jinataq tukuy kaqniykunata chayman pakakunaypaq — nispa .
42012019	Chhikamantataq ajinata nikusaq : Wawqiy , achkha watakunapaq pakasqa kaqkunayuqmi kanki ; samararikuy , mikhukuchkay , ujyakuchkay , kawsayniykipitaq imachu munasqaykita yanjarikuchkay ’ — nispa .
42012020	Chaywampas Diosqa ajinata payman nirqan : ‘ ¡ Pisi sunqu ! kunan tutapacham kawsayniykita apt'akunki , tukuy chay pakakusqaykikunaqa , ¿ pipaqtaq kanqari ? ’ — Nispa .
42012021	Ajinam kawsay tantakuq runakunawanqa ruwakun , chaywampas Diospaq ñawpaqimpiqa mana imayuq mach'a runam kakuchkan ” — nispa .
42012022	Jesusqa yachaqaq qatiqninkunaman ajinata nirqan : “ Qankunaqa ; ‘ kawsanapaq imatataq mikhusaqku , jinataq imawantaq aychaykutapas p'achallichisaqku nispaqa , ama llakikuychischu . ’
42012023	Kawsaykaqmi mikhunamanta niqtimpas astawan chaniyuqqa , jinataq aychakaqmi p'achamanta niqtimpas astawan chaniyuqllataqqa .
42012024	Pisqukunata qhawariychis : paykunaqa manam tarpuchkankuchu , manallataqmi urikunatapas pirwakunapi apthapichkankuchu ; chaywampas Diosmi paykunaman mikhuyta qun . ¡ Qankunaqa pisqukunamanta niqtimpas astawan chaniyuqraqmi Diospaq kankichis !
42012025	Chaywampas astawan llakikuspaqa ¿ Pitaq kawsananman uj p'unchaytawampas yaparikunmanri ?
42012026	Ajinaqa , astawan juch'uykaqtapas mana ruwayta atichkankichis chhikaqa , ¿ imamantataq wakin kaqkunamanta llakikuchkankichisri ?
42012027	“ Imaynatachus t'ikakunaqa wiñachkanku chayta qhawariychis : manam llank'ankuchu , manallataq phuchkankupaschu . Chaywampas kayta niykichis , ancha kaqniyuq qhapaq qhapaq suyu apaykachaq Salomonpas manaraqmi chay t'ikakunajina munayta p'achallikurqanchu .
42012028	Dioschu ajinata chay qurakunaman p'achallichin kunan p'unchaypi may sumaqta qhawakunampaq , q'ayataq junch'api ruphaykunampaq chhikaqa , qankunamanqa astawan sumaqtachariqa p'achallichisunkichisqa ¡ Pisi iyawniyuq runakuna !
42012029	Ajinaqa , mikhunata jinataq ujyanata maskaspa ama llakisqa puriykachaychischu .
42012030	Imaraykuchus tukuy kaykunamantaqa Diospi mana iyaw niq runakunallam llakikunku , qankunataq uj janaqpachapi kaq Tatayuqmi kankichis , pichus imakaq pist'achikusqaykichistapas yachapunñam .
42012031	Qankunaqa Diospaq qhapaq suyunta ñawpaqta maskaychis , chhikamantataq imachus munasqaykichistaqa jap'iqallankichismi — nispa .
42012032	“ Nuqapaq munakusqay yachaqaq qatiqniykuna , ama manchaychischu ; qankunaqa asllam kankichis , chaywampas Dios Tataykichisqa munakuynimpi qankunaman qhapaq suyunta qunapaqmi yuwachkan .
42012033	Kaqniykichiskunata ranqaramuychis , jinaspataq pist'achikuqkunaman qumpuychis ; mana mawk'akuq wayaqakunata ruwakuychis , mana jayk'aqpas tukukuq qhapaq kayta janaqpachapi tantakumuychis , maypichus suwaqa manam waykunqachu , manallataqmi thuthakunapas tukjachichkanqachu .
42012034	Imaraykuchus maypichus qhapaq kayniykichis kachkan , chayllapitaqmi sunquykichisqa kachkanqa .
42012035	“ Wakicharisqa suyaykuychis , sumaq p'achallt'asqa , jinataq micha k'anchayniykichistapas jap'irichispa ;
42012036	imaynatachus jaywaqkunaqa wasiyuqnimpaq runachakuy raymimanta kutirimunampaq punku qhipaniqpi usqhayllata wisq'aranapaq suyaykunku ajinata .
42012037	Kusikuyniyuqmi kanku pi jaywaqkunatachus wasiyuqnin chayamuspa sumaq rijch'arisqata taripanqa chaykunaqa . Sut'inta niykichis , wasiyuqqa pay kikinmi mikhun chhikaman jaywaqkunata tiyarichispa mikhuy jaywanapaq wakicharikunqa .
42012038	Kusikuyniyuqmi kanku , pi jaywaqkunatachus wasiyuqnin chawpi tutapas kachun , manachayqa sut'iytataypas kachun chhika sumaq rijch'arisqata taripanqa chaykunaqa .
42012039	Ajinaqa qankuna kayta yachaychis : uj wasiyuq runachu jayk'aq suwapaq wasinman waykumunanta yachanman chhikaqa , rijch'arisqam suyaykunman , jinaspataq manam pitapas wasinman suwakuq waykunanta saqinmanchu .
42012040	Chayrayku qankunapas wakichasqallataq kachkaychis ; imaraykuchus Nuqa runapaq Churinqa , jayk'aqchus astawan pisita suyachkankichis chhikam , kaymantajina jamusaq . ”
42012041	Pedroqa payman ajinata tapurirqan : — Tata Jesús , ¿ kay rijch'anachiytaqa nuqayku sapallaykupaqchu , manachayqa tukuypaqchu ninki ichä ? — Nispa .
42012042	Tata Jesustaq ajinata nirqan : “ ¿ Maykaqtaq sumaq jinataq uyarikuq wasi rikuq runa , pimanchus wasiyuqqa wasimpi kaqkunata pachampi mikhuyta jaywanampaq saqin chayri ?
42012043	Kusikuyniyuqmi chay jaywaqqa , pimanchus wasiyuqninqa chayamuspa imachu ruwanampaq saqisqanta ruwachkaqta taripan chayqa .
42012044	Sut'inta niykichis , wasiyuqqa chay jaywaqta tukuy wasipi kaqninkunjawapi atiyniyuqtam saqipunqa .
42012045	Chaywampas chay jaywaqchus wasiyuqnimpaq manaraq chayamunanta yuwaspa , waj jaywaq masinkunata maqayta qallarin chhikamantataq mikhuyta jinataq ujyayta jap'ichin jinaspataq machaykukun chhikataq ,
42012046	mana suyasqan p'unchaypi jinataq mana yachasqan pachapi kaymantajinam wasiyuqninqa chayamunqa , paytataq imaynatachus mana uyarikuq jaywaqta khirjachkanku , ajinatam khirjanqa .
42012047	“ Pi jaywaqchus wasiyuqnimpaq ima munasqanta yachan , chaywampas mana wakichakunchu , manallataq uyarikumpaschu chayqa , ancha khirjasqam kanqa .
42012048	Chaywampas , pi jaywaqchus mana yachachkaspa ima mana allinkunatapas allin khirarqunatajina ruwan chhikaqa , pisi khirjasqallam kanqa . Pimanchus achkhata qukunqa chaymanqa , achkhallatataqmi mañakunqa ; pimanchus achkha jap'ichisqa kachkanqa chaymanqa , achkhallatataqmi mat'iykuspa mañakunqa .
42012049	“ Nuqaqa kaypachaman ninawan phichkataqmi jamuni ; jinaspataq ¡ jayk'ataraqmi kaypachapaq lawrachkaq kananta munayman !
42012050	Uj manchay yanariytaraqmi atipanay kan , jinaspataq ¡ jayk'ataraqmi chay junt'akunankamaqa ñak'arichkani !
42012051	¿ Qankunaqa kaypachaman sumaqpi kay apamuq jamusqaytachu yuwachkankichisri ? Nuqataq manam niykichismi , manachayqa qankunapura t'ipit'ipi kawsachiqmi jamuni .
42012052	Imaraykuchus kunan p'unchaymanta ñawpaqmanqa , phichqayuq uj wasipi kawsaqkunamantaqa , iskayniyuq wakin kimsayuqwan , jinataq kimsayuq wakin iskaywan t'ipit'ipi kawsanqaku .
42012053	Tatanqa churinwan ch'aqwanqa , jinataq churinqa tatanwan ch'aqwallanqataq ; mamanqa ususimpaq sayarikunqa , ususintaq mamampaq sayarikullanqataq ; taykch'iqa yuqch'anwan jap'injakunqa , yuqch'ataq taykch'inwan jap'injakullanqataq . ”
42012054	Jesusqa ajinata runakunaman nirqallantaq : “ Jayk'aqchus inti jalaykuyniqpi phuyu lluqsimuqta rikunkichis chhikaqa , paranqamarï nispam qankunaqa ninkichis , jinaspataq ajinatam ruwakun .
42012055	Urayniqmanta wayra phukurimun chhikataq , kunan p'unchay ruphanqamarï nispa nillankichistaq , jinaspataq ajinapunim ruwakun .
42012056	¡ Puraj uyakuna ! Janaqpachapaq , jinataq kaypachapaq rijch'ayninkaqta allin qhawayta yachankichis chhikaqa , ¿ imaynatataq kay p'unchaykunapi kawsasqaykichispaq rijch'ayninkaqta mana qhawayta yachachkankichisri ?
42012057	“ ¿ Imamantataq qan kikin imachu chiqan kay kachkan chaykaqta mana ajllikunkiri ?
42012058	Pichus mana allinta ruwan nispa tumpaykusunki , jinaspa paywan llaqtajawapi atiyniyuq qayllaman purichkankichis chhikaqa , manaraq ancha ch'isi kachkaqtin paywan rimanthapispa allich'akumuy , ajinamanta athun juchanchaq runaman ama puskatasqa kanaykipaq , manachayqa kay juchanchaq runaqa , pallapallakunawan jap'iykuchisunki , ajinamanta wisq'aykusqa kanaykipaq .
42012059	Chiqantapunim niyki : tukuynin qulqiykita payman qupunaykikamaqa , chaymanta manam lluqsimuyta atichkankichu . ”
42013001	Chhaqay kikin pachapi wakin runakuna Jesusman rikuq purirqanku , jinaspataq imaynatachus Pilatoqa wakin Galilea runakunapaq yawarninta paykunapaq Diosman jaywasqanku uywakunapaq yawarnintawan chhaqruykusqanmanta willarqanku .
42013002	Jesustaq paykunaman ajinata nirqan : “ ¿ Chay Galilea runakunaqa suyunmanta waj runakunamanta niqtimpas astawan jucharara kasqankumantachu chayjinata ruwachikunku , nispachu yuwachkankichisri ?
42013003	Nuqa niykichis , chayqa manam ajinachu kachkan ; qankuna kikinchus Diosman mana kutirimunkichis chhikaqa wañullankichistaqmi .
42013004	¿ Manachayqa , chhaqay chunka pusaqniyuq runakuna Siloé chhikapi kaq torre paykunapataman lluqitatakumuqtin wañurachkarqanku chaykunaqa Jerusalén llaqtapi tiyaq runakunamanta niqtimpas astawan juchayuq kasqankutachu yuwachkankichisri ?
42013005	Nuqa niykichis , chayqa manam ajinachu kachkan ; qankuna kikinchus Diosman mana kutirimunkichis chhikaqa wañullankichistaqmi . ”
42013006	Jesusqa kay rijch'anachiyta paykunaman willarqan : “ Uj runapaq uvas chajran chawpipi uj mallkisqan higos sach'a karqan , jinaspataq payqa ichapas uriyuqña nispa qhawariq purirqan , chaywampas manam imatapas taripasqachu .
42013007	Ajinaqa chajra rikuq runaman ajinata nirqan : ‘ Qhawariy , kimsa watañam kay higos sach'apaq urin maskaq jamuni , chaywampas manam jayk'aqpas taripanichu . P'atawachay ; ¿ imapaqñataq chay chhika jallp'ata qasi aliqapaq kachinqari ? ’ — Nispa .
42013008	Chaywampas chajra qhawaq runaqa payman ajinata nispa jaynirqan : ‘ Tata , kunan watatawan saqirillay ; jallp'ancharisaq jinataq wanuwampas jach'ikiparisaq .
42013009	Ichapas chaywan uriyta qallaripunman ; chhikamantaraq mana uripuqtin p'atawachapunki . ’ — Nispa . ”
42013010	Samarana p'unchaypi Jesusqa uj judiokunapaq tantakunan wasipi yachachiyta qallarirqan ;
42013011	Chaypitaq chunka pusaqniyuq wataña unqusqa karqan chay warmi kachkarqan . Uj millay saqra supay payman wasa qhupurqusqata saqipusqa , chayraykum payqa mana imapaqpas chiqan sayarikuyta atipurqanchu .
42013012	Jayk'aqchus Jesusqa rikurqan chhikaqa , payta wajaspa ajinata nirqan : — Warmi , chay unquyniykimanta paskarasqañam kapunki — nispa .
42013013	Chhikataq makinkunata paypataman churqatarqan , chhikapachataq chay warmiqa chiqanta sayarikupurqan , jinaspataq Diosman yupaychayta qallaripurqan .
42013014	Chaywampas judiokunapaq tantakunan wasipi kaq kurajkaq runaqa Jesuspaq samarana p'unchaypi alliyachisqanraykuqa anchatam phiñarikupurqan , jinaspataq runakunaman ajinata nirqan : — Suqta p'unchaymi llank'anapaq kan , chay p'unchaykunapim jampichikuq jamunaykichisqa , ama samarana p'unchaykaqpiqa — nispa .
42013015	Tata Jesustaq payman ajinata jaynirqan : — Puraj uya runakuna , ¿ Qankunaqa , yuntaykichista jinataq asnuykichistapas manachu samarana p'unchaypi unu ujyachimunapaqpas paskaramunkichisri ?
42013016	Ajinaqa , kay Abrahampaq tunu allchhin warmikaqta , pitachus Supayqa chunka pusaqniyuq wataña chay unquywan wataykusqata kachisqa , ¿ manachu samarana p'unchay kachkaqtimpas paskararina kachkanmanri ? — Nispa .
42013017	Jayk'aqchus Jesusqa kayta nirqan chhikataq , chhiqnikuqninkunaqa uj p'inqayta qhiparapurqanku ; chaywampas tukuy runakunaqa chay athun imaymana ruwasqankunata rikuspaqa anchatam kusikupurqanku .
42013018	Jesusqa nirqallantaqmi : “ ¿ Imamantaq Diospaq qhapaq suyun rijch'akun , manachayqa imawantaq rijch'anachiymanri ?
42013019	Uj runapaq chajranampi tarpusqan mustasa mujumanmi rijch'akun , jinaspa athun sach'aman tukupunankama wiñarqun , chay tukuy athun kasqanraykutaq , pisqukunapas ch'ampankuna patapi tiyarayamunku . ”
42013020	Jesusqa kaytawan nirqallantaqmi : “ ¿ Diospaq qhapaq suyunta imawantaq rijch'anachiymanri ?
42013021	Diospaq qhapaq suyunqa imaynatachus uj warmiqa kimsa tupu jak'uman t'amachiqwan chhaqruykun , jinaspataq chay juch'uy t'amachiqllam tukuy chapusqa jak'uta t'amaykuchispa puqutatachipun , ajinamanmi rijch'akun . ”
42013022	Jerusalén ñanniqta purichkaspataq , Jesusqa llaqtakunapi jinataq ayllukunapi yachachispam puriykurqan .
42013023	Uj runataq payman ajinata tapurikurqan : — Tata Jesús , ¿ As chhikayuqllachu qhispisqa kanqakuri ? — Nispa . Paytaq ajinata jaynirqan :
42013024	— K'ullk'u punkuniqta waykuychis ; imaraykuchus nuqa niykichis , achkhayuq waykuyta munanqaku , chaywampas manam atinqakuchu .
42013025	Wasiyuq jatarimuspa punkuta wisq'aykupunqa chhikamantataq , qankuna pikunachus jawaniqpi kachkankichis chaykunaqa , ajinata nispam wajankichis : ‘ Apu Tata , wisq'ararimuwaychis ’ — nispa . Chaywampas payqa ajinatam jaynimusunkichis : ‘ Maymanta kasqaykichistapas manam yachachkanichu ’ — nispa .
42013026	Chhikataq qankunaqa ajina rimayta qallarinkichis : ‘ Qanwan kuska mikhurqayku jinataq ujyarqayku , llaqta ñanniykunapitaq qan yachachirqanki ’ — nispa .
42013027	Chaywampas payqa paykunaman ajinata jaynisunkichis : ‘ Maymanta kasqaykichistapas manam yachachkanichu . ¡ Mana allin ruwaq saqra runakuna , nuqamanta uraqawaychis ! ’ — Nispa .
42013028	Qankunaqa jawaniqman wijch'uwachasqam kapunkichis , chhikataq waqay jinataq kiru k'uturakuykuna ima qankunapaq jamunqa . Imaraykuchus Abrahamta , Isaacta , Jacobta , jinataq tukuy Diospaq sutimpi willaqkunatam Diospaq qhapaq suyumpi kachkaqta rikunkichis .
42013029	Imaraykuchus , wichayniqmanta , urayniqmanta , inti lluqsimuyniqmanta , jinataq inti jalaykuyniqkunamanta runakuna Diospaq qhapaq suyumpi mikhuq tiyarikunankupaq jamunqaku .
42013030	Chhikataq , pikunachus kunan p'unchaykunapi qhipapi kachkanku chaykunaqa ñawpaqpim kapunqaku , jinataq pikunachus kunan p'unchaykunapi ñawpaqpi kachkanku chaykunataq qhipapim kapullanqakutaq .
42013031	Wakin fariseokuna chayamurqanku jinaspataq Jesusman ajinata nirqanku : — Kaymanta puripuy , imaraykuchus Herodes wañuchiyta munasunki — nispa .
42013032	Paytaq ajinata paykunaman jaynirqan : — Puriychis jinaspataq chay atuqman ajinata nimuychis : ‘ Qhawariy , kunan p'unchaytawan jinataq q'ayallatawanmi millay saqra supaykunatapas chhuqarqusaq jinataq unqusqakunatapas alliyachisaq , minchha paqarintaq tukuchapusaqmi ’ — nispa .
42013033	Chaywampas , kunan p'unchay , q'ayapas , jinataq minchhapas , ñanniyta purinayraqmi , imaraykuchus uj Diospaq sutimpi willaqqa manam Jerusalén llaqtamanta jawaniqpi wañunan atikunmanchu .
42013034	“ ¡ Jerusalén , Jerusalén , Diospaq sutimpi willaqkunata wañuchinki , jinataq Diospaq kachasqankunatapas rumiwan ch'aqirqunki ! ¡ Jayk'a kutiraqmi wawaykikunata tanthapiyta munarqani , imaynatachus uj wallpaqa chiwchinkunata lijran ukhupi waqthapin ajinata , chaywampas qankunaqa manam munachkankichischu !
42013035	Ajinaqa qankunapaq wasiykichista qhawariychis , ch'usaq saqiwachasqam qhiparapunqa ; kaytawan nillaykichistaqmi , kunan pachamantaqa manañam wajmanta rikupuwankichischu : ‘ ¡ Yupaychasqa kachun Apu Dios Tatapaq sutimpi jamuqqa ! ’ nispa ninaykichiskamaqa . ”
42014001	Uj samarana p'unchay kachkaqtintaq , Jesusqa fariseokunapaq kurajkaqnimpaq wasinman mikhuq purirqan , jinaspataq wakin fariseokuna pakamanta payta qhawqasichkarqanku .
42014002	Chaypitaq , makikuna jinataq chakikuna punkisqa uj runa paypaq ñawpaqimpi kachkarqan .
42014003	Jesustaq Diospaq kamachiyninmanta yachachiqkunaman jinataq fariseokunaman ajinata tapurirqan : — ¿ Samarana p'unchaypi uj unqusqa runata alliyachina atikunmanchu , manachu ichä ? — Nispa .
42014004	Chaywampas paykunaqa jup'allam qhipararqanku . Chhikataq Jesusqa unqusqa runata jap'ispa alliyachirqan , jinaspataq payman puripuy nispa nirqan .
42014005	Jinaspataq fariseokunaman ajinata nirqan : — ¿ Qankunamanta mayqintaq samarana p'unchay kachkaqtin , wawan manachayqa yuntanchu uj unu quwuñaman urmaykunman chhikaqa mana usqhayllata jurqumunmanri ? — Nispa .
42014006	Jinaspataq paykunaqa manam ima jayniytapas atirqankuchu .
42014007	Jesusqa , raymiman wajasqakunaqa imaynatachus kurajkaqkunapaq tiyanan chhikakunallapi tiyaykunapaq maskachkarqanku chayta rikurqan chhikaqa , kay ninrinchaytam paykunaman nirqan :
42014008	— Jayk'aqchus mayqin runapas uj runachakuy raymiman wajasunkichis chhikaqa , ama kurajkaqkunapaq tiyakunan chhikakunallapi tiyaykuyta munaychischu , imaraykuchus qanmanta niqtimpas astawan kurajkaqmi chayamunman ;
42014009	jinaspataq pichus wajachkarqasunkichis chay runa jamuspa ajinata nisunkichisman : ‘ Chay tiyakunayki chhikata kaykaqman quy , ’ — nispa . Chhikataq runakunapaq ñawpaqimpi uj p'inqayta qhipaniqkaq tiyakuna chhikaman puripunaman chayanki .
42014010	Jayk'aqchus wajasunkichis chhikaqa , qhipaniq tiyakuna chhikaman tiyarikumuy , ajinamanta pichus wajachkasunki chay runa jamuspa ajinata ninasunkipaq : ‘ Wawqiy , jamuy jinaspa ñawpaq sumaq chhikaniqpi tiyarikumuy , ’ — nispa . Ajinamanta qanwan kuska mikhun chhikapi kaqkunapaq ñawpaqimpi allin qhawasqa kanaykipaq .
42014011	Imaraykuchus pipas pay kikin athunchakunqa chayqa juch'uychasqam kanqa ; jinataq pichus llamp'u sunquyuq kanqa chaytaq athumpi kachisqam kallanqataq .
42014012	Chay wajakuq runamampas ajinata nirqallantaqmi : — Jayk'aqchus mikhuyta qunki chhikaqa , ama wawqimasiykikunaman , wasimasiykikunaman , jinataq qhapaq llaqtamasiykikunamampas wajaychu ; imaraykuchus paykunaqa wajallasunkichistaqmi , ajinamantam chay ruwasqaykimanta yuspärayta jap'iqapunki .
42014013	Jayk'aqchus mikhuy raymita ruwanki chhikaqa , mana imayuq wajchakunaman , tulu makiyuq runakunaman , wist'ukunaman , jinataq ñawsa runakunaman wajay ;
42014014	ajinamantam kusisqa kanki . Imaraykuchus paykunaqa manam chay ruwasqaykimanta kutichiyta atisunkichischu , chaywampas jayk'aqchus chiqan runakuna wañusqamanta kawsarimpunqaku chhika p'unchayqa chay ruwasqaykimanta yuspäraytam jap'iqanki — nispa .
42014015	Chayta uyarispataq , mikhuna chhikapi tiyachkaqkunamanta ujkaqnin ajinata Jesusman nirqan : — ¡ Kusikuyniyuqmi , pichus Diospaq qhapaq suyumpi mikhuy raymipi taripakun chayqa ! — Nispa .
42014016	Jesustaq payman ajinata jaynirqan : — Uj runaqa uj athun mikhuy raymita ruwarqan , jinaspataq achkha runakunaman wajamunankupaq kamachirqan .
42014017	Jayk'aqchus ch'isi mikhuy pacha chayampurqan chhikataq , wajasqakunaman ajinata nimuqta jaywaqninman kacharqan : ‘ Jamuychis mikhuyqa jaywasqañam kapun , ’ — nispa .
42014018	Chaywampas tukuyninkum jamuyta mana atichkarqankuchu . Ñawpaqkaqqa ajinata nirqan : ‘ Kunanraqmi uj chajranata rantikuni , chay qhawariqmi purisaq , manachujinam jamuyta atiymanchu , ’ — nispa .
42014019	Wajkaqtaq ajinatataq nirqan : ‘ Phichqa yuntakunatam rantirqukuni , chaytaraqmi yanarimusaq . Manachujinam jamuyta atichkasaqchu , ’ — nispa .
42014020	Ujkaqtaq ajinata nirqan : ‘ Kunanraqmi runachakuni , manachujinam puriyta atiymanchu , ’ — nispa .
42014021	Jaywaqtaq kutirispa wasiyuqninman tukuy chayta willapurqan . Chhikataq wasiyuqninqa anchata phiñarikupurqan , jinaspataq chay jaywaqninman ajinata nirqan : ‘ Usqhayta puriy jinaspataq llaqta ñankunamanta mana imayuq wajcha runakunata , tulu makiyuqkunata , ñawsa runakunata , jinataq wist'ukunata ima kayman waqthapimuy , ’ — nispa .
42014022	Uj chhikamantataq , jaywaqqa kutirimpuspa ajinata nirqan : ‘ Tata , imatachus kamachichkarqawanki chayta ruwampuniñam , chaywampas manaraqmi junt'aykumuchkankuchu , ’ — nispa .
42014023	Chhikataq wasiyuqqa chay jaywaqman ajinata nirqan : ‘ Ñanniqkunaman jinataq kanchaniqkunaman puriy , jinaspa wakinkunaman usqhayllata mat'iykuspajina wajthapimuy wasiypaq junt'aykusqa kanampaq , ’ — nispa .
42014024	Sut'inta niykichis , imaraykuchus chay ñawpaqkaq wajasqakunamantaqa , manam ujpas nuqapaq mikhunaymanta mikhuchkanqakuchu .
42014025	Achkha runakuna Jesusman qatirqanku ; paytaq kutirikuspa ajinata nirqan :
42014026	“ Pichus nuqaman jamun , jinaspataq tatanmanta , mamanmanta , warminmanta , wawankunamanta , wawqinkunamanta , panankunamanta jinataq paykikinmanta niqtimpas mana anchata nuqaman munakuchkawan chayqa , manam nuqapaq yachaqaq qatiqniy kayta atichkanmanchu .
42014027	Jinallataq pichus chakananta qhiwirikuspa mana qatimuchkawan chayqa , manam nuqapaq yachaqaq qatiqniy kayta atichkanmanchu .
42014028	Qankunamanta mayqimpas uj athun pirqata ruwayta munanman chhikaqa , ¿ manachu ñawpaqta tiyarikunman , jinaspa imakunataq munakunqa , chaywampas tukuchanapaq jayk'a qulqintaq kan chayta qhawarikunmanri ?
42014029	Mana chayjina kachkanman chhikaqa , pirqa jap'iq rumikunata churaykuspa pirqa ruwayta qallaykupun , jinaspataq manaña tukuchayta atipun chhikaqa , tukuy chay rikuqkunaqa paymanta ajinata nispam asikuyta qallarinqaku :
42014030	‘ Kay runaqa pirqa ruwayta qallarin jinaspataq manam tukuchayta atipunchu , ’ — nispa .
42014031	Manachayqa , uj qhapaq suyu apaykachaqchu waj payjina masinwan maqanakuyman purinan kanman chhikaqa , ¿ manachu ñawpaqta tiyarikunaman , jinaspa imaynatataq iskay chunka waranqa wajniq pallapallakuna payniqman phawqatamunkuman chhikaqa , paypaq chunka waranqa pallapallankunallawan saykatanman chayta qhawaqarikuchkanmanri ?
42014032	Manachus chayman saykatayta atichkanman chhikaqa , ujkaq masin karupiraq kachkaqtinmi uj chaskikunata sumaqpi kapunankupaq willaqta kachanmanqa .
42014033	Ajinaqa , qankunamanta mayqimpas tukuy ima kaqninkunatapas mana saqiwachachkanqa chhikaqa , manam nuqapaq yachaqaq qatiqniy kayta atichkanmanchu .
42014034	“ Kachiqa sumaqmi ; chaywampas kachichus mana k'ara kapunman chhikaqa ¿ Imaynatataq k'araman wajmanta kutiripunmanri ?
42014035	Manañam jallp'apaqpas wanupaqpas allinchu kapun . Ajina kaqtinqa jawa llaqta ñanniqman chhuqawachapunchis . Pikunachus ninriyuq kankichis chaykunaqa uyarikuychis . ”
42015001	Tukuy Roma llaqtapaq qulqi apthapiq runakuna , jinataq mana allimpi qhawasqa kaq runakuna ima Jesusman uyarinapaq qayllachakumurqanku .
42015002	Fariseokuna jinataq kamachiy yachachiq runakunapiwanqa chayta rikuspa Jesuspaq ajinata nispa phisphirakuchkarqanku : — Kayqa juchararakunaman jap'iqan jinaspataq paykunawan mikhun — nispa .
42015003	Chhikataq Jesusqa paykunaman kay rijch'anachiyta willarqan :
42015004	“ ¿ Qankunamanta maykaqpas , pachaj uwijayuq kanman , jinaspataq uj uwijanta chinkawachachikunman chhikaqa , ¿ isqun chunka isqunniyuq uwijakunata urquniqpi saqirpayaspa , manachu chay k'ita uwijata maskaq purichkanmanri ?
42015005	Jayk'aqchus taripan chhikataq wasampataman churqatarikuspa q'ipirikupun ,
42015006	wasiman chayapuspataq , wawqimasinkunata jinataq llaqtamasinkunata tantaykumun jinaspa ajinata paykunaman nin : ‘ Nuqawan kuska kusikuychis , imaraykuchus mayqin k'ita uwijaychus chinkasqa kachkarqan chaytam taripapuni ? ’ — Nispa .
42015007	Kayta niykichis , imaraykuchus kikillantataqmi janaqpachapiqa jayk'aqchus uj jucharara runa kutirimun chhikaqa kusikuy kan , chay isqun chunka isqunniyuq chiqan runakunamanta niqtimpas .
42015008	Manachayqa , ¿ ima warmitaq chunka qulqikunayuq kachkaspa ujkaqta chinkawachachikun , jinaspataq micha k'anchayta jap'ichikuspa tukuy wasi ukhuta k'uchumanta k'uchu pichayta qallarin chay chinkasqa qulqinta taripanankamari ?
42015009	Jayk'aqchus tariparqun chhikataq , ñañamasinkunata jinataq llaqtamasinkunata tantaykumuspa ajinata nin : ‘ Nuqawan kuska kusikuychis , imaraykuchus chinkasqa qulqiytam tariparqupuni ’ — nispa .
42015010	Kayta niykichis , imaraykuchus kikillantataqmi Diospaq angelninkuna chawpipiqa kusikuy kan , jayk'aqchus uj jucharara runa Diosman kutirimpun chhikaqa . ”
42015011	Jesusqa kaytawan willarqallantaqmi : “ Uj runa iskay churiyuq karqan ,
42015012	astawan waynakaqtaq tatanman ajinata nirqan : ‘ Tatay , wasi kawsayniykikunamanta tuti tupaqiyta qupuway , ’ — nispa . Ajinaqa paykunaman tuti tupaqinkunata t'ipjapurqan .
42015013	Uj chhika p'unchaykunamantataq , chay sullk'akaq churinqa tukuy tupaqinta ranqarampurqan , jinaspataq chay qulqiwan karuniq llaqtakunaman puripurqan , maypichus kawsaynimpi mana mich'arikuspa tukuy qulqinta tukuykumpurqan .
42015014	Chaywampas jayk'aqchus tukuy qulqinta t'unaykupusqa chhikataq , ancha yariqay p'unchaykunam chay karu llaqtapaq chayamurqan , ajinamanta payqa yariqachikuyta qallaripurqan .
42015015	Jinaspataq chayniqpi kaq uj runa qayllaman kallpjakuq purirqan , chay runataq chajrananman khuchikunata michinampaq kacharqan .
42015016	Chay tukuytapuni yariqachikuspataq khuchikunapaq mikhuynintaraq mikhuykuyta munarqan , chaywampas manam pipas payman mikhuyta jaywarirqanchu .
42015017	Chhikaraq chay tukuy pisi sunqu kasqanta riparakurqan , jinaspataq ajinata nirqan : ‘ ¡ Tataypaq wasimpiqa llank'aqninkunapas puchuchkaqtaraq mikhuchkanku , nuqataq kaypi yariqaymanta wañjachkani ! ’ — Nispa .
42015018	Tataypaq wasinman kutiripusaq jinaspa payman ajinata nisaq : ‘ Tatay , Diosjawapi jinataq qanjawapi ancha juchatam ruwani ;
42015019	manañam wawayki kanaypaq chanichu kani ; uj llank'aqniykikunatajina jap'iqariway , ’ — nispa .
42015020	Ajinaqa ñanniqman purqataspa tatampaq wasinniqman kutiripurqan . “ Karupiraq kachkarqan chhikataq , tatanqa payta rikuspa khuyapayarikurqanmi . Phawakama taripanapaq siqaspataq ujllaykuspa jinataq much'aykuspa payta jap'iqapurqan .
42015021	Waynataq payman ajinata nirqan : ‘ Tatay , Diosjawapi jinataq qanjawapi ancha juchata ruwani ; manañam wawayki kanaypaq chanichu kani , ’ — nispa .
42015022	Chaywampas tatanqa jaywaqninkunaman ajinata nispa kamachirqan : ‘ Usqhayta sumaqkaq p'achakunata jurqumuychis , jinaspa p'achalliykuchimuychis ; jinataq uj surtijawan maki ruk'anampi churaykumuychis , chakinkunapitaq usut'akunawan churaykumullaychistaq , ’ — nispa .
42015023	‘ Astawan wirakaq turilluta aysarimuychis jinaspa ñak'arquychis . ¡ Uj athun raymita jap'iqanapaq ruwasunchis !
42015024	Imaraykuchus kay wawayqa wañusqam kapurqan , jinaspataq wajmantam kawsarimpun ; chinkasqam kapurqan jinaspataq taripapunchismi , ’ — nispa . Chhikataq raymichayta qallaykupurqanku .
42015025	“ Chhikankamataq kurajkaq churin chajranapiraq kachkarqan . Kutirimpuspataq , wasi qayllaman chayaspa wankaqkunata , phukuqkunata jinataq tusuqkuna uyarirqan .
42015026	Chhikataq ujkaq jaywaqninta wajaspa , imataq wasipi kan , — nispa tapurirqan .
42015027	Jaywaqtaq payman ajinata jaynirqan : ‘ Wawqiykim kutirimpusqa ; tataykitaq uj wirakaq turilluta ñak'arquchimun , imaraykuchus sumaq k'uchita jinataq allin kachkaqta taripapusqanrayku , ’ — nispa .
42015028	Chay kurajkaq wawqintaq anchata phiñarikuspa manam waykuyta munarqanchu , ajinaqa tatanmi pusaykunapaq lluqsimunan karqan .
42015029	Paytaq tatanman ajinata nirqan : ‘ Sumaqta qan yachanki tukuy imapi uyarikuspa jayk'a watachus qanta jaywayki chaytaqa , chaywampas nuqakaqmanqa manam jayk'aqpas uj cabritutapas wawqimasiykunawan mikhurarikunaypaq qurqawankichu — nispa .
42015030	Kunantaq chay churiykiqa qulqiykita imaymana khuchi warmikunawan tukurqumun jinaspa chayamun , qantaq paypaq astawan wirakaq turilluta mikhunampaq ñak'arquchipunki , ’ — nispa .
42015031	“ Tatantaq payman ajinata jaynirqan : ‘ Waway , qanqa nuqawan kuskapunim kachkanki , tukuy ima kaqniykunapas qampaqmi .
42015032	Chaywampas kaytaqa uj raymiwampunim jap'iqananchis jinataq kusikunanchis karqan , imaraykuchus chay wawqiykiqa wañusqam kapurqan kunantaq kawsarimpunmi ; chinkapurqanmi chaywampas taripapunchismi , ’ — nispa .
42016001	Jesusqa kaytawan yachaqaq qatiqninkunaman willarirqallantaqmi : “ Uj qhapaq runa , wasin apaykachaq runayuq karqan ; wakin runakunataq chay wasi apaykachaq runayki kaqniykikunata qasiman tukjachichkan nispa willaq purirqanku .
42016002	Wasiyuqtaq payman wajarqan jinaspataq ajinata nirqan : ‘ ¿ Imataq kay qanjawamanta nichkawanku chayri ? Llank'asqaykimanta yupthapiykunata quway , imaraykuchus manañam wasi apaykachaqniy kapuwaqñachu ’ — nispa .
42016003	Chay wasi apaykachaq runataq ajina yuwayakunaman churakurqan : ‘ ¿ Kunanqa imatataq ruwasaq , wasiyuqniy mana llank'ayniyuqta saqipusqawanmantari ? Jallp'a llank'anaypaq manam kallpay kanchu , jinataq mañjakuytapas p'inqakullanitaqmi .
42016004	Chaywampas jayk'aqchus mana llank'anayuq kapusaq chhikaqa , waj wasikunapi jap'iqachikunapaq imatachus ruwasaq chayta yachapuniñam — nispa . ’
42016005	Chhikataq ujmanta uj wasiyuqnimpaq manunkunata waqthapimurqan . Ñawpaqkaqman ajinata tapurirqan : ‘ ¿ Wasiyuqniypaq jayk'a manuntaq kankiri ? ’ — Nispa .
42016006	Chay runataq ajinata jaynirqan : ‘ Pachaj p'uyñu wiswitam manukurqani ’ — nispa . Wasi apaykachaq runataq payman ajinata nirqan : ‘ Manukusqayki qilqasqa llaqayki kayqa ; tiyarikuy , jinaspa waj llaqata phichqa chunkallamanta qilqaykumpuy ’ — nispa .
42016007	Chhikamantataq wajman ajinata tapurirqallantaq : ‘ Qan , ¿ jayk'a manuntaq kankiri ? ’ — Nispa . Kay runataq payman ajinata jaynirqan : ‘ Pachaj tupu trigutam manukurqani ’ — nispa . Paytaq ajinata nirqan : ‘ Manukusqayki qilqasqa llaqayki kayqa ; tiyarikuy , jinaspa waj llaqata pusaq chunkallamantaña qilqaykumpuy ’ — nispa .
42016008	Wasiyuqqa , chay mana allin wasi apaykachaqnimpaq ch'iki yuwaywan kaqninkunata apaykachasqanmanta sumaqtam rikurqan . Kaypacha runakunaqa , Diospaq wawankunamanta niqtimpas , paykuna kikimpaq kaqninkunataqa ch'iki yuwaywampunim apaykachakunku .
42016009	“ Kayta nisqaykichis , llullawan qhapaq kaqkunata kaypachapi taripasqaykichiswan wawqi masikunata maskakumuychis , ajinamanta jayk'aqchus chay qhapaq kaqkuna tukukupunqa chhika wiñay kawsay wasikunapi mayqimpas qankunaman jap'iqanasunkichispaq .
42016010	“ Pichus as chhika chaniyuq kaqkunata chiqampi apaykachan chayqa , achkha chaniyuq kaqkunataqa chiqanllapitaqmi apaykachanqa ; jinataq pichus as chhika chaniyuq kaqkunapi mana chiqampi apaykachan chayqa , achkha chaniyuq kaqkunataqa manallataqmi chiqampi apaykachachkanqachu .
42016011	Qankunachus kay pachapaq llullawan taripasqa qhapaq kaqkunawan mana chiqampi apaykachankichis chhikaqa , ¿ piñataq chiqan qhapaq kaqkunata apaykachachisunkichisri ?
42016012	Wajkunapaq kaqninkunajawapichus mana chiqanta apaykachapunkichis chhikaqa , ¿ piñataq qankunapaq wakichasqa kachkan chayta qusunkichisri ?
42016013	“ Manam pi jaywaqpas kikimpachapi iskay wasiyuqman jaywayta atichkanmanchu ; imaraykuchus ujta chhiqnikunqa ujkaqtataq munakunqa , manachayqa ujman sumaqta jaywanqa ujkaqmantaq juch'uychanqa . Manam Diostawan qhapaq kaytawan jaywayta atikuchkanmanchu . ”
42016014	Fariseokuna , qulqi sunqu kasqankuraykutaq , chayta uyarispaqa Jesusmanta asikurqanku .
42016015	Jesustaq paykunaman ajinata nirqan : “ Qankunaqa runakunapaq ñawpaqimpi , chiqan runakunapas kawaqchis ajinata qhawachikunkichis , chaywampas Diosqa sunquykichista allintam riqsin ; ajinaqa runakunapaq ancha allin uqharispa qhawasqata kachinku chaykunamanta Diosqa millakunmi .
42016016	“ Kamachiywan Diospaq sutimpi willaqkunawanqa Juan runakamam chayamunku . Chhikamanta kayniqmantaq Diospaq qhapaq suyunmantam sumaq willaykuna willakun , jinaspataq tukuyninkumanmi kallpawanjina waykunankupaq tanqaykukun .
42016017	“ Janaqpachawan jinataq kaypachawan ch'usaqman tukukunanqa astawan jasallaraqmi , kamachiykunamanta uj ch'ulla qilqapas mana junt'akunanmanta niqtimpasqa .
42016018	“ Pichus warminta wijch'un , jinaspa waj warmiwan runachakupun chhikaqa , millay khuchi juchatam chay qhariqa ruwan ; jinataq pichus wijch'usqa warmiwan runachakupun chayqa millay khuchi juchallatataqmi ruwapun .
42016019	“ Uj qhapaq runa karqan , paytaq achkha chaniyuq munay p'achakunawan p'achallikuq karqan , jinataq sapa p'unchaykunam musphay mikhuna raymikunata ruwaq karqan .
42016020	Chaypitaq , uj wajcha kawsayniyuq Lázaro sutiyuq runa karqallantaq , mayqinchus ch'usaq qarachi unquypaq tukjasqam karqan , paytaq chay qhapaq runapaq wasi punkun qasi pampa chhikapi tiyaykuq aliqam karqan .
42016021	Kay wajcha kawsayniyuq runataq , qhapaq runapaq mikhunan chhikamanta t'akaqakuq puchu mikhuy q'upakunawan sajsaykuyta munarqan ; jinaspataq alqukunapas qarachinkunata llaqwaraq qayllachakumurqanku .
42016022	Uj p'unchaytaq chay wajcha kawsayniyuq runa wañupurqan , angelkunataq Abrahamwan kuska tiyarikuspa mikhurikunampaq pusakupurqanku . Chay qhapaq runaqa wañupurqallantaqmi , jinaspataq p'amp'aykusqam kapurqan .
42016023	“ Qhapaq runaqa maymanchus wañuqkuna purinku chay ñak'arina chhikapi ñak'arichkarqan chhikaqa , wichayniqman qhawatatarikuspa karuniqmanta Lazarota Abrahamwan kuska tiyaykuchkaqta rikurqan .
42016024	Chhikataq ajinata wajach'akurqan : ‘ ¡ Abraham tatay , nuqamanta khuyapayarikuway ! Nuqa kachkani chayman Lazarota kacharimuway , ruk'anan ch'ullpata unuman challpuykurispa simiyman churaykuspa kay ñak'ariyniymanta thanirichinawampaq , imaraykuchus anchatam kay nina lawray ukhupi ñak'arichkani — nispa .
42016025	Chaywampas Abrahamqa ajinata payman jaynirqan : ‘ Waway , imaynatachus kawsachkarqanki chhikaqa tukuy imajawapi kawsasqaykimanta tupaqiyki jap'iqapusqaykimanta yuwatatarikuy , Lazarotaq kawsaynimpi mana allin tupaqinkunallatam jap'iqarqan . Kunantaq payqa sunquchasqam kaypi kapun , qantaq ñak'arichkanki .
42016026	Chaywampas qankuna kachkankichis chay chhikamanta nuqayku kachkayku chaykamaqa uj athun manchay chinkana ukhum kan ; mayqintachus kayniqmanta chayniqman chimpay munaqkunaqa manam atichkankuchu , manallataqmi chayniqmanta kayniqman chimpamuytapas atichkallankutaqchu ’ — nispa .
42016027	“ Qhapaq runaqa ajinata nirqan : ‘ Ajinaqa Abraham tatay , Lazarota tataypaq wasinman kachanaykipaq mañarikuyki ,
42016028	maypichus phichqa wawqikunayuq kani , paykunaman willamunampaq ajinamanta paykunaqa kay ñak'ariy chhikaman ama jamunankupaq ’ — nispa .
42016029	Abrahamtaq payman ajinata nirqan : ‘ Moisespaq jinataq Diospaq sutimpi willaqkunapaq qilqasqankunaqa paykunapaq kanmi : ¡ Chayman uyarichunku ! ’ — Nispa .
42016030	Qhapaq runataq ajinata jaynirqan : ‘ Abraham tatay , chayllawanqa manaraqmi junt'asqachu kachkanman ; chaywampas uj wañusqachus kawsarinman jinaspa paykunaman rikhurinman chhikakaqmi paykunaqa Diosman kutirimunqaku ’ — nispa .
42016031	Chaywampas Abrahamqa payman ajinata nirqan : ‘ Moisesman jinataq Diospaq sutimpi willaqkunamanchus mana uyarinku chhikaqa , manallataqmi pi wañusqamanta kawsarimuqmampas iyaw nichkanqakuchu , ’ — nispa . ”
42017001	Jesusqa yachaqaq qatiqninkunaman ajinata nirqan : “ Jucha ruwayman qhawachiqkunamantaqa manam jark'aqakunajinachu kachkan ; chaywampas ¡ imalla kachkanqa pi runachus wakinkunata juchaman urmachichkan chaypaqqa !
42017002	Uj juch'uy nuqaman iyaw niq wawaykunata juchaman urmaykuchinanmanta niqtimpas , allinraqmi kanman uj athun piqana marana rumiwan kunkanmanta wataykuspa athun quchaman chhuqaykunankuqa .
42017003	¡ Qhawaqarikuychis ! “ Wawqiykichu qanman mana allinta ruwaspa juchaman chayan chhikaqa , k'amiykuy ; chaywampas allin chiqa runamanchus kutipun chhikataq pampachapuy .
42017004	Qanchis kutichus uj p'unchaypi qanman mana allinta ruwaspa juchachakun , jinaspataq qanchis kutillataq qanman : ‘ manañam chayta ruwasaqñachu ’ — nispa jamun chhikaqa , pampachanaykim . ”
42017005	Tata Jesuspaq kachasqankunataq payman kayta mañarikurqanku : — Astawan iyawniyuq kayta quwaychis — nispa .
42017006	Tata Jesustaq paykunaman ajinata jaynirqan : — Qankunachus mustasapaq uj juch'uy mujunjina iyawniyuq kawaqchis chhikaqa , kay sach'aman ‘ chay chhikamanta t'irarqukuy jinaspataq quchaman mallkiykukumuy ’ niwaqchis chhikaqa , payqa uyarisunkichismanmi .
42017007	“ Qankunamanta maykaqpas manam jaywaqnin chajra ruwanamanta manachayqa uywa michinamanta chayamuqtinqa ‘ waykumuy jinaspa mikhunapaq tiyarikuy ’ nispa nichkanmanchu .
42017008	Manachayqa ‘ mikhunata wakichipuway , ujyanaykama , mikhunaykamataq imapaqpas wakicharisqa suyachkaway , qankaqqa chhikamantaraqmi mikhunkipas ujyankipas , ’ — nispam qankunaqa ninkichis .
42017009	Qampaq kamachisqaykimanjina jaywaqniykipaq ruwasqanmantaqa manallataqmi yuspäraytapas quchkankichu .
42017010	Ajinallatataqmi qankunaqa Diospaq tukuy kamachisqankunata junt'apunkichis chhikamantaraqmi ajinata niyta atinkichis : ‘ Mana imapaq allin jaywaqkunam kayku , imaraykuchus imachus ruwanayku karqan chaymanta astawanqa manam junt'ayta atiykuchu , ’ — nispa . ”
42017011	Jerusalén llaqtaniqman puriynimpitaq , Jesusqa Samaria jinataq Galilea suyukunaniqta purirqan .
42017012	Jinaspataq uj aylluman chayarqan , maypichus chunka lliqi unquyniyuq runakuna payman taripaq lluqsimurqanku , paykunataq Jesusmanta karuniqllapi qhipararqanku ,
42017013	ajinata qaparikuspa : — ¡ Jesús , Yachachiq , nuqaykumanta khuyapayarikuwaychis ! — Nispa .
42017014	Jayk'aqchus Jesusqa paykunata rikurqan chhikataq , paykunaman ajinata nirqan : — Sacerdotekuna qayllaman rikuchikuq puriychis — nispa . Purichkaqtinkutaq , paykunaqa chay unquyninkumanta picharasqa rikhuripurqanku .
42017015	Paykunamanta ujkaqtaq , pichasqa kapusqanta rikukuspaqa , athun kunkanwan Diosman yupaychaspa kutirimurqan ,
42017016	jinaspataq Jesuspaq ñawpaqimpi killpiykukuspa , pampakama k'uñuykukuspataq payman yuspärayta qurqan . Kay runataq Samaria suyumantam karqan .
42017017	Jesustaq ajinata nirqan : — ¿ Mayqinkunachus unquyninkunamanta pichasqa karqanku chaykunaqa , manachu chunkayuq kachkarqankuri ? ¿ Wakin isqunniyuqkaq maypitaq kankuri ?
42017018	¿ Kay puriq runallachu Diosman yupaychaq kutirimunri ? — Nispa .
42017019	Jinaspa chay runaman ajinata nirqan : — Jatariy jinaspa puripuy ; iyaw nisqaykiraykum alliyachisqa kanki — nispa .
42017020	Fariseokunaqa Jesusman jayk'aqtaq Diospaq qhapaq suyun chayamunqa , chayta tapurirqanku , paytaq paykunaman ajinata jaynirqan : — Diospaq qhapaq suyun jamunanqa , manam tukuyniyuqpaq rikunanjinachu kachkanqa .
42017021	‘ Kaypi kachkan ’ manachayqa ‘ Chhaqaypi kachkan ’ nispaqa manam nikunqachu ; imaraykuchus Diospaq qhapaq suyunqa qankuna chawpipiñam kapun — nispa .
42017022	Yachaqaq qatiqninkunamantaq ajinata nirqan : — Nuqa runapaq Churimpaq uj p'unchaynillaytapas qankunapaq rikuyta munanaykichis pachaqa chayamunqam , chaywampas manam rikuchkankichischu .
42017023	Wakinkunaqa ajinata ninqaku : ‘ Kaypim kachkan , ’ manachayqa ‘ chhaqaypim kachkan ’ — nispa ; chaywampas ama puriychischu , amallataq qatiychispaschu .
42017024	Imaraykuchus , imaynataq llijullijuqa ujta k'ancharimun jinaspa ujniqmanta wajniqkama janaqpachapi k'ancharin , ajinallataqmi Nuqa runapaq Churin kutimuyniy p'unchaypiqa k'ancharinqa .
42017025	Chaywampas ñawpaqtaqa anchatam ñak'arinay kanqa , jinaspataq kaypacha kawsaq runakunapaq chhiqnisqam kasaq .
42017026	Imaynatachus Noé runapaq pachankunapi ruwakurqan , ajinallataqmi Nuqa runapaq Churin kutimunay p'unchaykunapi ruwakunqa .
42017027	Runakunaqa mikhuchkarqanku , ujyarachkarqanku jinataq runachakuchkarqanku , Noé runapaq athun yampuman waykupunankamaqa , chhikataq unuwan juchanchana p'unchay chayamurqan jinaspataq tukuyninkum wañurapurqanku .
42017028	Ajinallatataqmi Lot runapaq pachankunapi ruwakurqan : runakunaqa mikhuchkarqanku , ujyarachkarqanku , rantirakuchkarqanku , ranqarakuchkarqanku , tarpurachkarqanku , jinataq wasikunatapas wasichachkarqanku ;
42017029	chaywampas Sodoma llaqtamanta Lot lluqsimpuchkarqan chhikataq , janaqpachamanta ninapiwan azufrepiwan paraykumurqan , jinaspataq tukuyninku wañurapurqanku .
42017030	Ajinallataqmi Nuqa runapaq Churin rikhurimunay pachaqa kanqa .
42017031	“ Chay p'unchaypiqa , pichus wasipata kanchampi kachkan , jinaspa wasin ukhupi kaqninkuna kan chhikaqa , ama ima jurqumuqpas uraqamuchunchu ; jinataq pichus chajranampi kachkan chayqa , ama wasinman kutirichunchu .
42017032	Lot runapaq warminmanta yuwarikuychis .
42017033	Pichus kawsaynin qhispichiyta munanqa chayqa , kawsaynintam apt'akunqa , chaywampas pichus kawsayninta apt'akunqa chaytaq qhispichinqam .
42017034	“ Nuqa qankunaman niykichis , chhaqay tutapiqa iskayniyuq kikin warachapi puñurachkaqkunamantaqa , ujninmi uqharisqa kapunqa , ujninkaqtaq saqiwachasqa kanqa .
42017035	Iskay piqarachkaq warmikunamantaqa ujninmi uqharisqa kapunqa , ujninkaqtaq saqiwachasqam kanqa .
42017036	Iskay runakuna chajrapi kachkaqmantaqa ujninmi uqharisqa kapunqa , ujninkaqtaq saqiwachasqa kanqa ” — nispa .
42017037	Chhikataq payman ajinata tapurirqanku : — ¿ Tata Jesús , maypitaq kay ruwakunqari ? — Nispa . Paytaq paykunaman ajinata jaynirqan : — Maypichus aya kachkan , chaypim suwiq'arakunaqa tantakumunqaku — nispa .
42018001	Jesusqa paykunapaq Diosmanta ama sayk'uspapuni mañakunankupaq uj rijch'anachiyta willarirqan .
42018002	Paykunamantaq ajinata nirqan : “ Uj juchanchaq runam uj llaqtapi karqan , paytaq Diostapas manam mancharqanchu , manallataqmi runakunatapas runatajina rikurqanchu .
42018003	Chay kikin llaqtapiqa , uj sapayaq wajcha warmi karqallantaq , paytaq uj ch'aqwanaman chayasqa , jinaspataq juchanchaq runaman chiqampi allich'arinampaq willkatakuq purirqan .
42018004	Achkha p'unchaykunaña chay juchanchaq runaqa mana uyariyta munarqanchu , chaywampas chhikamantaraq ajinata yuwatatarikurqan : ‘ Diosmanqa manam manchachkanichu , jinataq runakunamampas manam runatajina rikuchkanichu ,
42018005	chaywampas , kay sapayaq wajcha warmipaq ancha qhatukusqanraykuqa paymanta sayqatarisaqmi , ajinamanta umay nanachiq astawan ama jamukuchkanallampaq , ’ — nispa . ”
42018006	Tata Jesustaq kaytawan yaparirqan : “ Kaytam chay saqra juchanchaq runaqa nirqan ” — nispa .
42018007	Ajinaqa , ¿ Manachu Diosqa ajllikusqankuna tuta p'unchay paymanta mañakusqankurayku sayqatarikuchkanmanri ? ¿ Suyarichinmanchuri ?
42018008	Nuqa niykichis , mana juch'uytapas suyarispam paykunamanta sayqatarikunqa . Chaywampas Nuqa runapaq Churin jamuchkasaq chhikaqa , ¿ Diospi iyaw niq runakunataqa taripasaqraqchuri ? — Nispa .
42018009	Pikunachus chiqan runa kasqankuta yuwakurqanku , jinaspa wakinkunaman juch'uycharqanku chay runakunapaq kay waj rijch'anachiyta Jesusqa willarirqallantaqmi :
42018010	“ Iskay runakuna Diospaq wasinman mañakuq purirqanku : ujqa fariseo karqan , ujkaqtaq Roma llaqtapaq qulqi apthapiqnin runa karqan .
42018011	Fariseotaq sayaykuspa ajinata nispa Diosmanta mañakurqan : ‘ Dios Tatay , yuspärayta quyki imaraykuchus nuqaqa manam wakin runakunajina suwa , saqra , waj warmikunawan millay khuchi juchachakuq runachu kachkani , manallataqmi kay qulqi apthapiq runajinapas kachkallanitaqchu . ’
42018012	Nuqaqa iskay kutim qanchis p'unchaypi mikhuy jark'aqakuyta ruwani , jinataq llank'asqaymanta qulqi jap'iqasqaymantapas chunkakaq tupaqintam qanman quyki ” — nispa .
42018013	Chaywampas qulqi apthapiq runaqa , uj chhika qhipaniqllapim qhiparachkarqan , jinaspataq ñawintapas manaraqmi janaqpachaman qhawkatayta munarqanchu , manachayqa ajinata nispam wijsapatallanta takakurqan : ‘ ¡ Diosniy , nuqa jucharara kasqaymanta khuyapayarikuway ! ’ — Nispa .
42018014	Nuqa niykichis , kay qulqi apthapiq runaqa chiqan runañam wasinman kutiripun , chaywampas fariseo runakaqqa manam . Imaraykuchus pipas pay kikin athunchakunqa chayqa juch'uychasqam kanqa ; Jinataq pichus llamp'u sunquyuq kachkan chaytaq athumpi kachisqam kallanqataq .
42018015	Jesusmanqa juch'uy uña wawakunata llankharinampaq puskatarqallankutaqmi ; chaywampas yachaqaq qatiqkunaqa chayta rikuspa , pikunachus puskatachkarqanku chaykunaman runkhaykuyta qallarirqanku .
42018016	Chhikataq Jesusqa paykunaman wajaspa ajinata nirqan : — Chay wawakuna nuqaman chimpamuqta ama jark'aychischu , imaraykuchus Diospaq qhapaq suyunqa kay wawakunajina kaqkunapaqmi .
42018017	Sut'inta niykichis , pichus kay wawakunajina Diospaq qhapaq suyunta mana jap'iqachkan chayqa , manam chayman waykuyta atichkanqachu — nispa .
42018018	Judiokunapaq uj kurajkaqnin Jesusman ajinata tapurikurqan : — Allin Yachachiq , ¿ wiñay kawsay taripanaypaq , ima ruwanaytaq kanmanri ? — Nispa .
42018019	Jesustaq payman ajinata jaynirqan : — ¿ Imamantataq allin niwankiri ? Uj sapallam allinqa kan : chaytaq Diosmi .
42018020	Kamachiykunata yachankiñam : ‘ Ama millay khuchi juchata waj warmikunawan ruwaychu , ama wañuchiychu , ama suwakuychu , ama waj runakunajawapi mana allinman chayachinapaq llulla rimaykunata rimaychu , tataykita jinataq mamaykita athumpi kachiy — nispa . ’
42018021	Chay runataq Jesusman ajinata nirqan : — Tukuy chayta wawamantapacham junt'ani — nispa .
42018022	Kayta uyarispataq , Jesusqa payman ajinata jaynirqan : — Uj ruwanaykim kachkanraq : tukuy ima kaqniykikunata ranqaramuy , chhikamantataq mana imayuq wajcha runakunaman qumpuy . Ajinamanta janaqpachapi tukuy imayuq qhapaq kaqniykikuna kanampaq . Chhikamantataq jamuspa nuqaman qatimuway — nispa .
42018023	Chaywampas jayk'aqchus chay runa kayta uyarirqan chhikataq , anchatam llakirikupurqan , imaraykuchus payqa ancha qhapaq runam karqan .
42018024	Jesustaq ajina kachkaqta rikuspaqa , kayta nirqan : — ¡ Ima kallpalla kachkanqa qhapaqkunapaq Diospaq qhapaq suyunman waykunankuqa !
42018025	Astawan jasallaraqmi kanman uj kamillu yawripaq ñawinniqta ujniqman lluqsinanqa , Diospaq qhapaq suyumpi uj qhapaq runapaq waykunanmanta niqtimpasqa — nispa .
42018026	Chay uyariqkunataq ajinata tapurikurqanku : — ¿ Chhikaqa , pitaq qhispisqa kanqari ? — Nispa .
42018027	Jesustaq paykunaman ajinata jaynirqan : — Imachus runapaq mana atinajina kachkan chayqa Diospaq atikullanmi — nispa .
42018028	Pedrotaq payman ajinata nirqan : — Tata Jesús , nuqaykuqa tukuy imaykunata saqiwachaspam qanman qatimuykichis — nispa .
42018029	Jesustaq paykunaman ajinata jaynirqan : — Sut'inta niykichis ; mayqinchus Diospaq qhapaq suyunrayku , wasinta , warminta , wawqinta , tatanta , manachayqa wawankunatachu saqiwachan chayqa ,
42018030	kunan p'unchay kawsaynimpi achkhataraq jap'iqanqa , jinataq jamuq p'unchaykunapiqa , wiñay kawsaytam jap'iqanqa .
42018031	Jesusqa chunka iskayniyuq yachaqaq qatiqninkunaman wajniqman wajaqarqan , jinaspataq paykunaman ajinata nirqan : “ Kunanqa Jerusalén llaqtaniqman purisunchis , maypichus Diospaq sutimpi willaqkunakunaqa qilqasqankunapi Nuqa runapaq Churinmanta willachkarqanku tukuy chaykunam junt'akunqa .
42018032	Imaraykuchus puriq runakunamanmi puskatawanqaku , jinaspataq nuqamanta asikunqaku , mana allin rimaykunawan sutichjawanqaku , jinaspataq thuqkatawanqaku .
42018033	Maqarquwanqaku jinaspataq wañurquchiwanqaku ; chaywampas kimsa p'unchaymantaqa kawsarimpusaqmi ” — nispa .
42018034	Paykunataq kay nisqankunamantaqa manam imatapas yuwaywan jap'iqayta atichkarqankuchu , manallataqmi ima rimachkasqantapas yachachkarqankuchu , imaraykuchus kay rimaykunaqa manam paykunapaq yuwaywan jap'iqananku chanichu kachkarqan .
42018035	Jayk'aqchus Jesusqa Jericó llaqtaman qayllachakuchkarqanña chhikaqa , uj ñawsa runa ñanjawapi runakunamanta mañjakuspa tiyachkarqan ,
42018036	achkha runakuna chayniq purichkaqta uyarispataq , ‘ imataq ruwakuchkan ’ — nispam tapurikurqan .
42018037	‘ Nazaret llaqtapi kaq Jesusmi chayniqta purichkan , ’ — nispam jaynirqanku ,
42018038	chhikataq payqa ajinata nispa waqach'akurqan : — ¡ Jesús , Davidpaq Churin nuqamanta khuyapayarikuway ! — Nispa .
42018039	Ñawpaqta puriykuchkaq runakunataq jup'ayt'achinapaq k'amiykurqanku , chaywampas payqa astawan kallpawanraqmi waqach'akurqan : — ¡ Davidpaq Churin , nuqamanta khuyapayarikuway ! — Nispa
42018040	Jesustaq purichkaspa sayt'arqan , jinaspataq pusamunankupaq kamachirqan . Jayk'aqchus qayllampi kapurqan chhikataq , payman ajinata nispa tapurirqan :
42018041	— ¿ Ima ruwanaytataq qanrayku munankiri ? — Nispa . Chay ñawsa runataq ajinata jaynirqan : — Apu Tata , wajmanta qhawatataytam munani — nispa .
42018042	Jesustaq payman ajinata nirqan : — ¡ Wajmanta qhawatatay ! Iyawniykiraykum alliyachisqa kapunki — nispa .
42018043	Kikin pachapitaq chay ñawsa runaqa qhawatatapurqan , jinaspataq Diosman yupaychaspa Jesusta qatipurqan . Jinallataq tukuy kay rikuq runakunaqa Diosta yupaycharqanku .
42019001	Jesusqa Jericó llaqtaman waykuspa ujniqmanta wajniqkama puriykachayta qallarirqan .
42019002	Chaypitaq uj Zaqueo sutiyuq qhapaq runa tiyakurqan , mayqinchus Roma llaqtapaq qulqi apthapiqninkunapaq kurajkaqnin karqan .
42019003	Kaytaq Jesusman riqsiyta munarqan , chaywampas achkha runa kaqtinqa manam rikuyta atirqanchu , imaraykuchus Zaqueoqa ancha juch'uy muqu runallam karqan .
42019004	Chayraykum phawakama ñawparispa uj sach'aman wayllunk'ukuspa chimparqan , mayniqtachus Jesús purinan kachkarqan chay qayllamanta rikurqunapaq .
42019005	Jayk'aqchus Jesusqa chayniqta purichkarqan chhikataq , wichayniqman qhawkataspa payman ajinata nirqan : — Zaqueo , usqhayta uraqamuy , imaraykuchus kunan p'unchayqa wasiykipim qaynarasaq — nispa .
42019006	Zaqueotaq usqhayllatam uraqamuspa Jesusman ancha kusisqa jap'iqarqan .
42019007	Kayta rikuspataq , tukuy chaypi kachkaq runakunaqa Jesusmanta thuthukuyta qallaripurqanku : Uj jucharara runapaq wasimpi qaynaraqmi purichkan — nispa .
42019008	Chhikataq Zaqueoqa jatarispa Tataman ajinata nirqan : — Apu Tata qhawariy , tukuy kaqniykunamanta kuskantam mana imayuq wajcha runakunaman ch'iqirachimusaq ; jinataq pimantachus imatapas suwarqani chaymanqa , tawa kutitawanraqmi kutichipusaq — nispa .
42019009	Jesustaq payman ajinata nirqan : — Kunan p'unchaymi kay wasiman qhispiy chayamun , imaraykuchus kay runaqa Abrahampaq tunu allchhinllataqmi kakuchkan .
42019010	Imaraykuchus Nuqa runapaq Churinqa imachus chinkasqa kachkarqan chay maskaq jinataq qhispichiqmi jamuni — nispa .
42019011	Runakunataq kaykunata nichkaqtam Jesusman uyarichkarqanku , paytaq paykunaman uj rijch'anachiyta willarirqan , imaraykuchus ñaqa Jerusalén llaqta qayllapiñam kapurqan , jinataq paykunaqa Diospaq qhapaq suyun usqhayllata chayamunantam yuwachkarqanku .
42019012	Kayta niykichis : “ Uj ancha atiyniyuq qhapaq runam karqan , mayqinchus waj karu suyuniqman llaqta apaykachanapaq atiyta jap'iqamuqmi purirqan , chhikamanta kutirimpunapaq .
42019013	Manaraq lluqsichkaspataq , chunka llank'aqninkunata wajarqan , sapa ujman achkha qulqita quspataq paykunaman ajinata nirqan : ‘ Kay qulqiwan qhatuta ruwaspa nuqapaq kutimunaykama miratatachimuychis ’ — nispa .
42019014	Chaywampas llaqtamasinkunaqa payta chhiqnikurqanku , jinaspataq paypaq qhipanta chaskikunata ajina nimuqta kacharqanku : ‘ Manam kay runapaq suyuyku apaykachaqniyku kananta munachkaykuchu ’ — nispa .
42019015	“ Chaywampas payqa llaqta apaykachanapaq atiytaqa jap'iqamurqanmi , jinaspataq suyunman kutirimpurqan . Jayk'aqchus chayampurqan chhikataq , pikunamanchus qulqinta qurqan chay llank'aqkunata wajamunankupaq kamachirqan , sapa uj jayk'atataq qulqinta miratatachisqa chay yachanapaq .
42019016	Ñawpaqkaq payman chimpaspa ajinata nirqan : ‘ Tata , qulqiykiqa chunka kutitawanmi miratatapun ’ — nispa .
42019017	Chay suyu apaykachaqtaq payman ajinata jaynirqan : ‘ Allillanmi ; kusa llank'aq runam kanki ; ajinaqa as chhikapi uyarikuq kasqaykiraykuqa , chunka llaqtakunajawapim purichinaykipaq atiyta qusqayki ’ — nispa .
42019018	Wajñataq chimpaspa ajinata nirqan : ‘ Tata , qulqiykiqa phichqa kutitawanmi miratatapun ’ — nispa .
42019019	Kaymanqa ajinallatataq jaynirqan : ‘ Qanmanqa phichqa llaqtakunajawapi purichinaykipaq atiytam qusqayki ’ — nispa .
42019020	“ Chaywampas ujkaq ajinata nispa chimparqallantaq : ‘ Tata , kaypim qulqiykiqa kakuchkan . Uj istallapi k'iruykusqatam pakapuyki ;
42019021	imaraykuchus qampaq ancha qhatukuq runa kasqaykitaqa yachanim , maypichus mana quchkanki chaymanta mañaq kasqaykita jinataq mana tarpusqa kachkan chaymanta apthapiq kasqaykitapas yachallanitaqmi , chayraykum qanmanta mancharqani ’ — nispa .
42019022	Chhikataq suyu apaykachaqqa payman ajinata nirqan : ‘ Mana imapaq allin saqra llank'aq runa , kikin rimayniykikunawanmi juchanchayki . Nuqapaq qhatukuq runa , maypichus mana qusqaypi mañaq kasqayta , jinataq mana tarpusqaypi apthapiq kasqayta yacharqanki chhikaqa ,
42019023	¿ imamantataq chay qulqiyta qulqi pakana wasiman mana aparqanki , jinaspa nuqa wasiman kutimpunaypaq chay qulqiyta miraynintawanraq kutichipunawaykipaqri ? ’ — Nispa .
42019024	Jinaspataq chaypi kaqkunaman ajinata nirqan : ‘ Chay qulqita qichuqaychis jinaspataq pichus waj chunka qulqitawan mirachichkasqa chayman qupuychis ’ — nispa .
42019025	Paykunataq payman ajinata nirqanku : ‘ Tata , ¡ paypaq chunkapiwan kapunñamarï ! ’ — Nispa .
42019026	Suyu apaykachaqtaq ajinata jaynirqan : ‘ Ajinaqa kayta niykichis , achkha kaqniyuqmanqa , astawanraqmi qukunqa ; chaywampas mana kaqniyuqmanqa , as chhika kaqnintapas qichuqasqaraqmi kanqa .
42019027	Nuqapaq suyu apaykachaqniykichis kanayta mana munaq chhiqnikuqniykunakaqtaqa kayman apamuychis jinaspa nuqapaq ñawpaqiypi wañurachiychis ” — nispa .
42019028	Kayta nispataq , Jesusqa Jerusalén llaqtaniqman puriykupurqan .
42019029	Jayk'aqchus Betfagé jinataq Betania llaqtakuna qayllapi , Olivos nisqa sutiyuq urquniqpi kapurqan chhikataq , iskay yachaqaq qatiqninkunata kacharqan ,
42019030	paykunamantaq ajinata nirqan : — Chimpapi kachkan chayniq juch'uy aylluman puriychis , chayman chayaspataq uj manaraq pipaq sillasqan asnuta watasqa kachkaqta taripankichis . Paskaramuspataq aysarimuychis .
42019031	Pichus , imapaqtaq paskarachkankichis nispa tapurisunkichis chhikaqa , Tata Jesusmi kay asnuta munachkan , nispam ninkichis — nispa .
42019032	Yachaqaq qatiqkunataq , imaynatachus Jesusqa nichkasqa chaymanjinam purispa taripamurqanku .
42019033	Chay asnuta paskaramuchkaqtinkutaq , asnuyuq runakunaqa paykunaman ajinata tapurirqanku : — ¿ Imamantataq paskarachkankichisri ? — Nispa .
42019034	Paykunataq ajinata jaynirqanku : — Tata Jesusmi kay asnuta munachkan — nispa .
42019035	Mantillunkunawan asnupataman churqataspataq , Jesús qayllaman ayskatarqanku , jinaspataq chayman tiyqatachirqanku .
42019036	Jesús puriykuchkaqtintaq , runakunaqa mantillunkunata ñan pampapi mast'ararqanku .
42019037	Olivos nisqa urquniq qhata urayman qayllachakurqan chhikataq , tukuy payman qatiqninkunataq kusikuymanta waqach'akuyta , jinataq Diosman tukuy musphay ruwayninkuna rikusqankumanta yupaychayta qallarirqanku .
42019038	Paykunataq ajinata nirqanku : — ¡ Yupaychasqa kachun , Dios Tatapaq sutimpi jamuq Qhapaq suyu apaykachaqqa ! ¡ Sunqu tiyaykuy janaqpachapaq kachun jinataq sumaq k'anchaypi janaq chhikakunapi athunchasqa kachun ! — Nispa .
42019039	Chhikataq runa chawpipi kachkaq fariseokunaqa payman ajinata nirqanku : — Yachachiq , chay qatiqniykikunata runkhatatay — nispa .
42019040	Chaywampas Jesusqa paykunaman ajinata jaynirqan : — Nuqa niykichis , kaykunachus jup'ayankuman chhikaqa , rumikunam waqach'akunqaku — nispa .
42019041	Jayk'aqchus ñaqa Jerusalén llaqta qayllaman chayachkarqan chhikataq , llaqtata rikuspaqa ajinata nispam payrayku waqarikurqan :
42019042	“ ¡ Jerusalén llaqtapi tiyakuq runakuna ! ¡ Jayk'ataraqmi kusikuyman , kunan p'unchaypichus qankunaqa , imachus sumaqpi kawsakuy kachkan chayta riparakuwaqchis chhikaqa ! Chaywampas qankunaqa manachujinam riparakuchkawaqchischu .
42019043	Imaraykuchus mana allin millay p'unchaykunam qankunapaq jamunqa , maypichus chhiqnikuqniykichiskunaqa qankunapaq muyuriyniykichispim pirqata sayarichinqaku , muyuykusunkichis jinaspataq tukuyniqmantam phawqatamusunkichis ,
42019044	jinaspataq ch'usaqtam t'unarqusunkichis . Manam uj rumitapas waj rumijawapi kachkaqta saqinqakuchu . Tukuyniykichismi wañurachisqa kapunkichis jinataq tukuy kaykunatam ñak'arinkichis , imaraykuchus jayk'aqchus Diosqa qankunaman qhispichiq kachamuchkarqawan chaytaqa manam jap'iqachkarqankichischu ” — nispa .
42019045	Kay chhikamantataq , Jesusqa Diospaq wasinman waykupurqan , chaypitaq ranqaqkunata jinataq rantikuqkunata qatirquyta qallarirqan .
42019046	paykunamantaq ajinata nirqan : — Qilqasqakunapiqa ajinatam nin : ‘ Wasiyqa Diosmanta mañakuna wasim kanqa , ’ chaywampas qankunaqa chay wasimanta suwakunapaq jutk'unman tukuchipusqankichis — nispa .
42019047	Sapa p'unchaykunataq Jesusqa Diospaq wasimpi yachachirqan , kurajkaq sacerdotekuna jinataq Diospaq kamachiynin yachachiqkuna , jinallataq llaqtamanta kurajkaqninkunapiwan payman imaynamanta wañuchinapaq maskachkarqanku .
42019048	Chaywampas manam imaynamanta wañuchiytapas atichkarqankuchu , imaraykuchus tukuy runakunam paypaq yachachiyninkunata sumaqta uyarichkarqanku .
42020001	Uj p'unchay , Jesusqa Diospaq wasimpi runakunaman yachachispa jinataq sumaq willaykunata willaspa kachkaqtintaq , kurajkaq sacerdotekuna , jinataq Diospaq kamachiynin yachachiq runakuna , machulakunawan kuska chayaykumurqanku ,
42020002	jinaspataq payman ajinata nirqanku : — ¿ Ima atiywantaq kaykunata ruwankiri ? ¿ Pitaq kay atiyta qusunkiri ? — Nispa .
42020003	Jesustaq paykunaman ajinata jaynirqan : — Nuqa qankunaman tapurillasqaykichistaqmi . Jayniwaychis ari :
42020004	¿ Pitaq Juanta bawtisanampaq kachamun , Dioschu manachayqa runakunachu ichä ? — Nispa .
42020005	Paykunapurataq ajina ch'aqwarayta qallarirqanku : “ Diosmi kachamun nisunchis chhikaqa , ‘ ¿ Imamantataq payman mana iyaw nirqankichisri ? — Nispachariqa niwasunqa . ’
42020006	Manallataq runakunam kachamun nispa nichuwanchu , imaraykuchus runakunaqa rumiwan ch'aqirquspachariqa wañuchiwasunqa , imaraykuchus tukuyninkum Juanpaq uj Diospaq sutimpi willaq runa kasqanta yachanku , — nispam ch'aqwararqanku . ”
42020007	Ajinaqa pichus Juanta bawtisanampaq kachamurqan chaytaqa manam yachachkaykuchu , nispam jaynirqanku .
42020008	Chhikataq Jesusqa paykunaman ajinata jaynirqan : — Ajinaqa nuqapas manallataqmi ima atiywantaq kaykunata ruwani chaytaqa nichkasqaykichischu — nispa .
42020009	Jesusqa runakunaman rimapayayta qallarirqan , jinaspataq kay rijch'anachiyta willarirqan : “ Uj runa chajranampi uvata mallkiykurqan , chhikamantataq uj llank'aq runakunaman wakiypi quykuspa karuniqman puripurqan .
42020010	Ñaqa apthapina pacha kapuqtintaq , uj uywasqanta chay uvas apthapisqamanta imachus paypaq tupaqin kachkarqan chay mañamunampaq kachamurqan ; chaywampas chay llank'aq runakunaqa maqarquspa mana imayuqta kachawachapurqanku .
42020011	Chhikataq chajrayuqqa waj uywasqantañataq kachamurqan ; chaywampas kaymanqa mana allin rimaykunawanmi sutichjarqanku , maqarquspataq mana imayuqta kachawachapurqanku .
42020012	Wajmanta ujtañataq kachamurqan , chaywampas llank'aqkunaqa kikillantataq chhuqrirquspa jawaniqman chhuqawachapurqallankutaq .
42020013	“ Chhikaraqmi chajrayuqqa ajinata nirqan : ‘ ¿ Imatataq ruwasaqri ? Munasqa wawaytam kachasaq ; ichapas paykaqta mancharinqaku ’ — nispa .
42020014	Chaywampas jayk'aqchus chay churinta rikurqanku chhikaqa , llank'aqkunaqa paykunapura ajinata rimanarikurqanku : ‘ Kaymi tatampaq ima kaqninkunatapas jap'inqa ; kay chajranan nuqanchispaq qhiparapunampaq wañurquchisunchis ’ — nispa .
42020015	Ajinaqa chay uvas chajramanta aysarqumurqanku jinaspam wañurquchipurqanku . “ ¿ Qankunaqa , uvas chajrayuq runaqa , chay llank'aqkunawan imatam ruwanqa nichkankichistaqri ?
42020016	Payqa purinqa jinaspa chay llank'aqkunata wañurachimunqa , uvas chajratataq waj llank'aqkunaman qumpunqa ” — nispa . Kayta uyarispataq , ajinata nirqanku : — ¡ Chayqa , amalla jayk'aqpas ajina kanmanchu ! — Nispa .
42020017	Chaywampas Jesusqa paykunaman qhawkatarispa ajinata nirqan : — Chhikaqa , ¿ imaniytataq munan kay Qilqasqakunapi nichkan chayri ? ‘ Ima rumitachus wasi ruwaqkunaqa juch'uychachkanku chayqa , pirqa japqasiq rumimanmi tukupun . ’
42020018	Mayqimpas chay rumijawaman jalqatanqa chayqa , t'unaman tukjasqam kapunqa ; jinallataq chay rumichus mayqimpatamampas jalqatanqa chhikaqa ñut'utam tukuchinqa – nispa .
42020019	Kurajkaq sacerdotekuna jinataq Diospaq kamachiynin yachachiqkunaqa , chay kikin pachapim Jesusman jap'iykuyta munachkarqanku , imaraykuchus chay rijch'anachiy rimasqanwanqa , paykunamanta rimasqantam riparakupurqanku . Chaywampas runakunatam mancharqanku .
42020020	Chhikataq , chiqan puriykachakuq runakunapas kankuman ajinata uj qhawaqaq runakunata Jesusman imatapas rimarquchispa sipitamanjina jalaykuchinapaq kacharqanku , ajinamanta Jesusta chay tumpawan romano llaqta purichiq runa qayllaman puskatanankupaq .
42020021	Kaykunataq payman ajinata tapurirqanku : — Yachachiq , qampaq chiqan rimaq kasqaykita jinataq chiqan yachachiq kasqaykitaqa allintam yachayku , jinataq mana runapaq munasqanmanjina rimasqaykitapas yachallaykutaqmi . Qan chiqampipunim Diospaq ñanninta yachachinki ,
42020022	¿ Roma llaqtapi kaq athun suyukuna apaykachaq Cesarpaq qulqi apthapiykunata qunaykupunichu ? — Nispa .
42020023	Jesustaq , mana allin yuwaykunawan purisqankuta ripararikuspataq , paykunaman ajinata nirqan :
42020024	— Uj qulqita rikuchiwaychis . ¿ Kaypi kachkan chay uya jinataq chay sutiwanqa , pipaqtaqri ? — Nispa . Paykunataq ajinata jaynirqanku : — Romano athun suyukuna apaykachaqpaqmi nispa .
42020025	Jesustaq paykunaman ajinata nirqan : — Ajinaqa , athun suyukuna apaykachaqpaq kachkan chaytaqa payman quychis , Diospaq kaqtataq Diosllamantaq quychis — nispa .
42020026	Jinaspataq runapaq ñawpaqimpi tukuy ima rimasqanmantaqa , manam ima tumpawampas jap'iykuyta atirqankuchu , ajinaqa chay jaynisqanta uyarispaqa musphallam jup'amanta kapurqanku .
42020027	Wakin saduceokuna Jesusman rikuq purirqanku . Paykunataq , wañusqakunaqa manam kawsarimunkumanchu nispam nirqanku ; chayraykum kay willayta willarirqanku :
42020028	— Yachachiq , Moisesqa ajina qilqasqatam saqirqawanku , uj runachakusqa qharichus warminwan manaraq wawayuq kachkaspa wañupunman chhikaqa , wañuqpaq wawqinqa chay sapayaq warmiwan runachakupunan , ajinamanta wañuq wawqinman wawakunata qunampaq — nispa .
42020029	Ajinaqa , uj kuti qanchisniyuq wawqimasintin karqanku , kurajkaq runachakupurqan jinaspataq manaraq warminwan wawayuq kachkaspam wañupurqan .
42020030	Iskaykaq wawqiwanqa ajinallataqmi kapurqan ,
42020031	jinataq kimsakaq sullk'ankuna chay warmiwan runachakupurqanku , kikillantataq wakinkunawan ruwakupurqan , chaywampas qanchisnintin manaraq wawayuq kachkaspam wañurapurqanku .
42020032	Tukuyninku wañurapurqanku chhikamantataq , chay warmiqa wañupurqallantaqmi .
42020033	Ajinaqa , wañusqakunapaq kawsarimunan p'unchaypiqa , kay warmi qanchisnintinwan runachakusqanraykuqa , ¿ paykunamanta maykaqpaq warminñataq kapunqari ? — Nispa .
42020034	Jesustaq paykunaman ajinata jaynirqan : — Kunan p'unchaykunapiqa qharikuna jinataq warmikunaqa runachakunkum ;
42020035	Chaywampas Dioschu pikunapaq wañusqakuna chawpimanta kawsarimuspa chhaqay waj kawsay p'unchaykunaman chayananku chani kachkaqtam rikun , chaykunapaqqa qharipas kachunku , warmipas kachunku , manañam runachakuna kapunqañachu ,
42020036	ajinaqa manañam wañunkumanñachu . Imaraykuchus paykunaqa angelkunajinam kapunqaku , jinataq wañusqakuna chawpimanta kawsarimusqankumantaqa Diospaq wawankunam kapunqaku .
42020037	Moisés kikinmi lawrachkaq khichkharara maych'a chawpimanta rimachkarqan chay chhikapi taripakuq Qilqasqakunapiqa , wañusqakunapaq kawsarimusqankumanta willawanchis . Chay chhikapiqa , Tata Diosmi Abrahampaq , Isaacpaq , jinataq Jacobpaq Diosnin kasqanta willan .
42020038	¡ Paytaq manam wañusqakunapaq Diosninchu kachkan , manachayqa kawsachkaqkunapaq Diosninmi , imaraykuchus paypaqqa tukuyninkum kawsachkanku ! — Nispa .
42020039	Chhikataq wakin kamachiymanta yachachiq runakunaqa ajinata payman nirqanku : — Yachachiq , Allintapunim ninki — nispa .
42020040	Jinaspataq wajmanta tapuriytaqa manchapurqankuñam .
42020041	Jesusqa paykunaman ajinata tapurirqan : — ¿ Imamantataq Mesiasqa Davidpaq mirayninmanta jamuq tunu allchhinmi , nispa ninkichisri ?
42020042	David kikinmi Salmokunapiqa ajinata nin : ‘ Dios Tataqa , Apu Tatayman ajinatam nin : Nuqawan kuska tiyarikuy ,
42020043	qanman chhiqnikuqniykikunata chakiyki pampaman churanaykama ’ — nispa .
42020044	David kikinchus Apu Tata nispa nin chhikaqa , ¿ imaynatataq Mesiasqa Davidpaq mirayninmanta jamuq tunu allchhin kanmanri ?
42020045	Tukuy runakuna uyarqasichkarqanku , jinaspataq Jesusqa yachaqaq qatiqninkunaman ajinata nirqan :
42020046	“ Diospaq kamachiynin yachachiqkunamanta mancharispa jark'aqakuychis , imaraykuchus chakiman chayachkaq athun p'achakunawan churaykukuspa astawan kurajkaq runakunapas kankuman ajinatam puriykachanku , ajinamanta llaqta kanchakunapi runakunawan k'umurispa napaykuchikuyllatapuni munachkanku . Paykunaqa , judiokunapaq tantakunan wasikunapi jinataq mikhuy raymikunapipas ñawpaqkaq kurajkaqkunapaq tiyanan chhikakunapi tiyaykuyllatapunim munachkanku .
42020047	Jinataq sapayaq wajcha warmikunapaq wasinkunata qichuqanku , jinaspataq chay mana allin ruwasqankunata pakt'anankupaqqa Diosman mañakuyta aliqata jap'ichinku . Chayraykum paykunaqa kurajkaq ñak'ariytaraq jap'iqanqaku . ”
42021001	Qhapaqkunaqa imaynatachus qulqi jaywanankuta wayaqaman churaykuchkarqanku chaytam Jesusqa qhawachkarqan ,
42021002	uj wajcha kawsayniyuq sapayaq warmipaq pisi chaniyuq iskay qulqikuna churaykuqtapas rikuchkarqallantaqmi .
42021003	Chhikataq ajinata nirqan : — Chiqatapunim niykichis , kay wajcha kawsayniyuq sapayaq warmiqa tukuyninkumanta niqtimpas astawan achkhataraqmi qun ;
42021004	imaraykuchus tukuyninkuqa puchuqninkunallatam jaywanapaq qunku , chaywampas payqa mana imayuq kawsaynimpi kachkaspa , tukuy kawsanampaq kaqnintam qupun — nispa .
42021005	Wakinkunaqa Diospaq wasimpaq ruminkuna ancha munaylla kasqanmanta jinataq imaymana kaq jaywasqakunawan t'ikaykuchisqa kasqanmanta rimachkarqanku . Jesustaq ajinata nirqan :
42021006	— Uj p'unchaykuna chayamunqa , jayk'aqchus kay rikuchkankichis chaypaqqa manam uj rumipas waj rumijawapi puchunqachu . Ch'usaq t'unarqusqa kanqa — nispa .
42021007	Chhikataq payman ajinata tapurirqanku : — Yachachiq , ¿ jayk'aqtaq chay ruwakunqari ? ¿ Tukuy kaykuna ruwakunan qayllaña kapunqa chhikaqa , maykaq rikuchiytaq yachanapaq kanqari ? — Nispa .
42021008	Jesustaq ajinata nispa jaynirqan : “ ama piwampas llullaykuchikunaykichispaq yuwaywan allinta qhawanakuychis . Imaraykuchus achkhayuqmi nuqapas kachkayman ajinata jamunqaku . Paykunataq ajinata ninqaku : ‘ Nuqam Mesías kani ’ , jinataq ‘ Kunanmi pachaqa chayampun ’ — nispa . Chaywampas qankunaqa ama qatiychischu .
42021009	Jinaspa jayk'aqchus imaymana tupjanakuykunamanta jinataq ch'aqwaykunamanta uyarinkichis chhikaqa ama mulljakuychischu , imaraykuchus chayqa ñawpaqtaqa ajinatapunim ruwakunan ; chaywampas tukuchay pachaqa manaraqmi chayamuchkanqachu . ”
42021010	Paykunaman ajinata nikuchkallarqanmi : “ Uj llaqta waj llaqtawan maqanjakunqaku , jinataq uj suyuqa waj suyuwan tupjanakuykunata ruwallanqakutaq .
42021011	Tukuyniqkunapitaq yariqachikuykuna , jallp'a kharkhatiykuna jinataq unquykuna jatarimunqa , janaqpachapitaq imaymana mulljakunajina manchana kaqkuna jinataq athun rikuchiykunam rikukunqa .
42021012	“ Chaywampas manaraq kaykuna ruwakuchkaqtinqa , qankunaman ñak'arichinapaq qatiykachjasunkichis . Judiokunapaq tantakunan wasikunaman juchanchanapaq apasunkichis , wisq'aykusunkichis , qhapaq suyu apaykachaqkunapaq jinataq llaqta purichiq runakunapaq ñawpaqinman nuqarayku puskatasunkichis .
42021013	Ajinamantam chaypiqa nuqamanta willanaykichispaq pachaykichis kanqa .
42021014	Imaynatataq kunan jaynisaq nispaqa , ama ñawpaqmantapacha wakichakuychischu ,
42021015	imaraykuchus nuqam ancha yachay sapa junt'a rimaykunata qankunaman qusqaykichis , ajinamanta manam pi chhiqnikuqniykichispas chay rimaykunaman waj rimaywan uj chhikallatapas atipayta atichkanqakuchu .
42021016	Chaywampas , qankunaqa kikin tataykichiswan , wawqiykichiswan jinataq wawqimasiykichiswan ima ranqaykusqam kankichis . Qankunamanta wakinkunataqa wañuchisunkichismi ,
42021017	nuqaraykutaq tukuy kaypacha runakunawan chhiqnisqam kankichis .
42021018	Chaywampas manam uj ch'ulla chujchallapas umaykichismanta chinkachkanqachu .
42021019	¡ Thuruta sayaykukuychis , ajinamanta qhispisqa kanaykichispaq !
42021020	“ Jayk'aqchus Jerusalén llaqtata chakurijina pallapallakunawan muyuykusqata rikunkichis chhikaqa , usqhaylla t'unarqusqa kananmanta yachaychis .
42021021	Chhikataq Judea suyupi kaqkunaqa urqukunaman pakaykukunapaq phawaripuychis ; Jerusalenpi kaqkunaqa llaqtamanta lluqsimpuchunku , jinataq chajranapi kaqkunaqa ama wasinkuman kutirimuchunkuchu .
42021022	Imaraykuchus ñak'ariy p'unchaykunam kanqa , ajinamanta tukuy Qilqasqakunapaq nisqankuna junt'akupunqa .
42021023	¡ Imalla kachkanqa chay p'unchaykunapi wawa unquq wijsayuq warmikunapaq jinataq ñuñuchkaq wawayuqkunapaqqa ! Imaraykuchus manchay ñak'ariykunam kay suyupaq kanqa , jinataq manchay asut'iykunam kay llaqtapaq kallanqataq .
42021024	Ujkunaqa athun ari kuchilluwan wañuchisqam kanqaku , wakinkunatataq watasqata waj suyumanta suyu apakupunqaku ; waj llaqtamanta jamuq runakunataq Jerusalén ch'uwa llaqtata sarukunqaku , paykunapaq tukukunanku ch'ikullisqa pacha chayamunankama .
42021025	“ Intipi , killapi jinataq quyllurkunapi rikuchiykuna kanqa ; kaypacha jallp'api kaq suyukunataq phiñakuq manchay qucha qhullchuqiyninrayku pantapanta mulljasqa llakisqataq kanqaku .
42021026	Runakunataq kaypachapaq tukukuyninmanta yuwaspaqa wañusqajinam aysatatakunqaku ; imaraykuchus janaqpacha atiykunapas thalarqusqam kanqaku .
42021027	Chhikataq Nuqa runapaq Churinta uj phuyu patapi athun atiyniywan jinataq sumaq k'anchayniypi athunchasqa jamuchkaqta rikuwankichis .
42021028	Jayk'aqchus kay ruwaykuna ruwakuyta qallarikunqa chhikaqa , umaykichista uqharikuspa kallpacharikuychis , imaraykuchus usqhayllam qhispisqa kapunkichis ” — nispa .
42021029	Jesusqa kay rijch'anachiytapas paykunapaq qurqallantaqmi : “ Higo sach'amanta , manachayqa maykaq sach'amantapas qhawaqarikuychis .
42021030	Jayk'aqchus llaqankuna ch'ijch'irimpun chhikaqa , para pacha qayllapi kapusqanmantam yachankichis .
42021031	Chay kikillantataqmi , jayk'aqchus imaymana kay rikuchiykuna ruwakuqta rikunkichis chhikaqa , Diospaq qhapaq suyun qayllapi kapusqanmanta yachankichis .
42021032	“ Sut'intapuni niykichis : Tukuy kaykunaqa kay p'unchaykunapi kawsachkaq runakuna manaraq wañuchkaqtinmi ruwakunqa .
42021033	Janaqpachapas jinataq kaypachapas tukukupunqam , chaywampas rimayniykunakaqqa manam jayk'aqpas tukukuchkanqachu .
42021034	“ ¡ Qhawaqarikuychis ! Ama qilla kawsaykuna , ujyanakuna , mikhunakuna , jinallataq kay pacha kawsaymanta llakikuykunarayku sunquykichis rumiyachunchu . Imaraykuchus kaypachapaq tukukuyninqa pisitaraq yuwachkankichis chhikam kaymantajina japjasunkichisman .
42021035	Imaynatachus uj sipitaqa kaymantajina ima uywatapas jap'irqun , chay uywajinam qankunaqa kankichis .
42021036	Qankunaqa wakicharisqa kachkaychis , uj chhikatapas ama samaraspa Diosmanta mañakuychis , ajinamanta tukuy kay mana allinkuna ruwakuchkanqa chaykunamanta phawarinaykichispaq , ajinamanta Nuqa runapaq Churin ñawpaqiyman chayamunaykichispaq ” — nispa .
42021037	Jesusqa Diospaq wasimpiqa sut'i p'unchaypim yachachirqan , tutataq Olivos nisqa urquniqpi qhiparapurqan .
42021038	Tukuy runakunataq tutamantapacha Diospaq wasinman purispa payta uyarimurqanku .
42022001	Mana t'amachiqniyuq t'ant'a mikhuna Pascua sutiyuq raymiqa qayllapiñam kapurqan .
42022002	Kurajkaq sacerdotekuna , jinataq Diospaq kamachiynin yachachiq runakuna ima , imaynamanta Jesusta wañuchinapaq qhawqasichkarqanku , imaraykuchus runakunatam mancharqanku .
42022003	Chhikataq Supayqa chunka iskayniyuq yachaqaq qatiqkunamanta ujkaq Judas nisqa pitachus Iscariote nirqallankutaq , chaypaq sunqunman waykurqan .
42022004	Kayqa kurajkaq sacerdotekuna jinataq Diospaq wasin apaykachaqkuna qayllaman tinkuq purirqan , paykunawantaq imaynamantataq Jesusqa jap'iykuchisqa kanman chayta rimakipamurqan .
42022005	Paykunataq anchata kusirikurqanku , jinaspataq Judasman qulqita qunapaq rimayninkuta qurqanku .
42022006	Paytaq chayta iyaw nirqanmi , chhikamantataq imaynamanta runakuna manaña chaypi kapuqtinkujina Jesusta puskatanapaq maskachkarqan .
42022007	Mana t'amachiqniyuq t'ant'a mikhuna raymi qallariy p'unchayqa chayampurqanñam , maypichus uj uwijata wañuchispa Pascua raymipi jaywana karqan chhika .
42022008	Jesusqa Pedrota Juantawan ajinata nispa kacharqan : — Pascua raymi ch'isi mikhuyta wakichamuychis — nispa .
42022009	Paykunataq payman ajinata tapurirqanku : — ¿ May chhikapitaq Pascua raymi ch'isi mikhuyta wakichamunaykuta munankiri ? — Nispa .
42022010	Jesustaq paykunaman ajinata jaynirqan : — Jayk'aqchus llaqtaman waykunkichis chhikaqa , chaypi uj unu p'uyñu q'ipirisqa runatam rikunkichis . Chaytataq may wasimanchus waykunqa chaykama qatiriychis ,
42022011	jinaspataq chay wasiyuqman ajinata ninkichis : ‘ Yachachiqmi ajinata tapukun : ¿ Maykaq wasitaq yachaqaq qatiqniykunawan kuska Pascua raymipi mikhunaypaq wakichasqari ? ’ — Nispa .
42022012	Paytaq mikhunapaq sumaq allich'arisqa pataniqpi kaq athunkaq wasintam rikuchisunkichis . Chaypi imachus munakuchkan chaymanjina wakichamuychis — nispa .
42022013	Paykunataq purispa imaynatachus Jesusqa nichkarqan ajinata taripamurqanku , jinaspataq chaypim Pascua raymi ch'isi mikhuyta wakichamurqanku .
42022014	Jayk'aqchus pacha chayampurqan chhikataq , Jesusqa yachaqaq qatiqninkunawan mikhuna chhikapi tiyarikupurqanku .
42022015	Jesustaq paykunaman ajinata nirqan : — ¡ Manaraq wañuchkaqtiyqa qankunawan kay Pascua raymipi ch'isi mikhuy ruwaytaqa , jayk'ataraqmi munarqani !
42022016	Imaraykuchus kaytaqa Diospaq qhapaq suyumpi ruwakunankamaqa , manam wajmanta ruwapusaqñachu — nispa .
42022017	Chhikataq makinkunapi uj pusilluta jap'irqan , Diosman yuspärayta quspataq ajinata nirqan : — Kayta jap'iychis jinaspataq qankunapura ch'iqirachikuychis ;
42022018	imaraykuchus kayta niykichis , manañam jayk'aqpas kay vinota Diospaq qhapaq suyun jamunankama wajmanta ujyasaqñachu — nispa .
42022019	Chhikamantataq makimpi t'ant'ata jap'irqan , Diosman yuspärayta quspataq phatmiraspa paykunaman ajinata nispa qurqan : — Kayqa qankunarayku wañuyman qusqa aychaymi . Kaytataq nuqamanta yuwarikunaykichispaq ruwaychis — nispa .
42022020	Ch'isi mikhuy chhikamantaqa kikillantataq pusilluwan ajinata nispa ruwarqan : — Kay pusilluqa yawarniywan uj musuq rimthapiyta sut'inchachkan chaymi , mayqinchus qankunarayku jich'asqa .
42022021	Chaywampas pichus nuqaman ranqaykuchkawanqa chaypaq makin , nuqapaq makiywan kuska kay mikhuna chhikapi kachkan .
42022022	Imaraykuchus Nuqa runapaq Churinqa , nuqaman rikuchisqa kachkan chayniq ñanta purispa wañunaymi kanqa ; chaywampas ¡ Imalla kachkanqa pichus ranqaykuchkawan chaykaqpaqqa ! — Nispa .
42022023	Chhikataq paykunapuraqa , pitaq ranqaykuq kanman nispa tapunakuytam qallarirqanku .
42022024	Yachaqaq qatiqkunaqa , paykunamanta maykaqtaq astawan kurajkaqmanta qhawasqa kanan kanman nispam ch'aqwararqanku .
42022025	Jesustaq paykunaman ajinata nirqan : “ Mana Diosman iyaw niq runakuna chawpipiqa , llaqtakuna jinataq suyukuna apaykachaq runakunaqa , munayninkumanjina imatapas ruwaspam runakunajawapi manchay atiyninkuwan tiyaykukunku . Jinataq kurajkaq runakunamanqa allin ruwaqmanta rikusqa kanampaqmi atiyta qunku .
42022026	Chaywampas qankunaqa manam ajina kanaykichischu . Astawampas , qankuna chawpimanta pichus kurajkaq kachkan chayqa astawan sullk'apas kachkanman ajinamanmi tukunan , jinataq pichus kamachin chayqa jaywaqpas kachkanman ajinamanmi tukunallantaq .
42022027	Ajinaqa , ¿ pikaqtaq astawan kurajkaqmanta qhawasqari ? ¿ mikhuna chhikapi tiyaykuchkan chaykaqchu , manachayqa chay tiyachkaqman jaywachkan chaykaqchu icha ? ¿ Manachu mikhuna chhikapi tiyaykuchkan chaykaq kurajkaq kachkanri ? Chaywampas nuqa qankuna chawpipiqa jaywaqpas kachkayman ajinam kachkani .
42022028	“ Qankunaqa yanariyniykunapiqa nuqawampunim kachkarqankichis .
42022029	Chayraykum , nuqa uj qhapaq suyuta qankunaman quykichis , imaynatachus Tatayqa nuqaman quchkawan ajinata ,
42022030	qankunataq nuqawan kuskam mikhunay chhikapi qhapaq suyuypiqa mikhunkichis jinataq ujyankichis ; jinaspataq chunka iskayniyuq Israel suyupi kaq llaqtakunaman juchanchanapaqmi athun tiyanakunapi tiyarikunkichis ” — nispa .
42022031	Tata Jesusqa ajinata nirqallantaqmi : — Simón , Simón , qhawariychis , Supayqa qankunata yanariykunawan trigutajina waqtarqunapaqmi Diosmanta mañakumun ;
42022032	chaywampas iyawniykita ama pist'achikunaykipaqqa , nuqam qampaq mañaripuyki . Qantaq , jayk'aqchus nuqaman kutirimpunki chhikaqa , wawqi masiykikunata thuruta sayarinankupaq yanapariy — nispa .
42022033	Simontaq payman ajinata nirqan : — Tata Jesús , qanwan kuskapas wisq'asqa kanay kachun , wañunaypas kachun , qanwan puriykunapaq wakicharisqam kani — nispa .
42022034	Jesustaq payman ajinata jaynirqan : — Pedro , kunan p'unchaypacha manaraq k'ank'a waqach'arikumuchkaqtin kimsa kuti mana riqsiq tukuwanki — nispa .
42022035	Chhikamantataq Jesusqa paykunaman ajinata tapurirqan : — Jayk'aqchus mana qulqiyuqta , mana mikhunayuqta , jinataq mana usut'ayuqta ima kachachkarqaykichis chhikaqa , ¿ imamantapas pist'achikurqankichischuri ? — Nispa . Paykunataq ajinata jaynirqanku : — Manam imatapas pist'achikurqaykuchu — nispa .
42022036	Chhikataq paykunaman ajinata nirqan : — Kunankaqtaq , qulqiyuq kaqkunaqa , mikhuyniyuq kaqkunapas apakumuchunku ; jinataq pichus mana athun kuchilluyuqqa , mantillunta ranqarqukumuspa uj athun kuchilluta rantikumuchun .
42022037	Imaraykuchus Qilqasqakunapi ajinatam nin : ‘ Paytaq saqra runakuna chawpipi yupasqam taripakurqan , ’ chay nisqakuna nuqapi junt'akunanmantam niykichis . Ajinaqa tukuy imachus nuqamanta qilqasqa kachkan chayqa junt'akunanmi — nispa .
42022038	Paykunataq ajinata nirqanku : — Tata Jesús , kaypi iskay athun kuchillukuna kan — nispa . Paytaq ajinata jaynirqan : — Amaña imatapas rimaychischu — nispa .
42022039	Chhikamantataq Jesusqa puriyninmanjina lluqsipurqan , jinaspataq Olivos nisqa urquniqmanmi puripurqan ; yachaqaq qatiqkunataq paypaq qhipanmanta purirqanku .
42022040	Chay chhikaman chayapuspataq paykunaman ajinata nirqan : — Diosmanta mañakuychis yanariykunaman ama chayanaykichispaqtaq — nispa .
42022041	Paykunamantataq uj rumi chhuqay chhikamanjina jithirirqan , killpiykukuspataq Diosmanta mañakurqan .
42022042	Ajinata nispa : “ Tatay , munanki chhikaqa kay ñak'ariyta nuqamanta jithiqarichiway ; chaywampas ama nuqapaq munasqaymanjina kachunchu , manachayqa qampaq munayniyki ruwakuchun ” — nispa .
42022043	Kaypitaq uj janaqpacha ángel payman kallpacharinapaq rikhurirqan .
42022044	Chay ancha ñak'ariynimpitaq , Jesusqa astawan kallpawanraq Diosmanta mañakurqan , jallp'a pampamantaq jump'inqa athun yawarkunajinam ch'aqararqan .
42022045	Jayk'aqchus Diosman mañakuyninmanta jatarimpurqan chhikataq , may chhikapichus yachaqaq qatiqkuna kachkarqanku chay chhikaman purirqan , jinaspataq paykunata llakiwan atipjasqa puñurachkaqta tariparqan .
42022046	Paykunamantaq ajinata nirqan : — ¿ Imamantataq puñurachkankichisri ? Jatariychis jinaspataq ama juchaman chayanaykichispaq Diosmanta mañakuychis — nispa .
42022047	Jesusqa manaraqmi rimayta tukuchachkarqanchu , chhikataq achkha runakuna chayaykumuchkarqanku . Chunka iskayniyuq yachaqaq qatiqninkunamanta ujkaqnin , pichus Judas nisqa kachkarqan , chaytaq ñawpaqta chayaykumuchkarqan . Kaytaq Jesusman much'aykunapaq qayllachakumurqan ,
42022048	chaywampas Jesusqa payman ajinata nirqan : — Judas , ¿ uj much'aykuywanchu Nuqa runapaq Churinta ranqaykuwankiri ? — Nispa .
42022049	Pikunachus Jesuswan kuska kachkarqanku chaykunaqa , kayta rikuspa payman ajinata tapurirqanku : — Tata Jesús , ¿ athun kuchilluykuwanchu phawkatasaqku icha ? — Nispa .
42022050	Paykunamanta ujninkaqtaq , Athunkaq sacerdotepaq uywasqan runaman phawkataspa pañaniq ninrinta kuchilluwan waqtaspa phawaqachirqan .
42022051	Jesusqa ajinata nirqan : — Ajinapi kachun niychis — nispa . Jinaspa chay uywasqapaq ninrinta llankharispa alliyachipurqan .
42022052	Chhikamantataq Jesusqa pikunachus payta apakupunapaq jamuchkarqanku chay kurajkaq sacerdotekunaman , Diospaq wasin rikuq pallapallakunaman , jinataq machulakunaman ima ajinata nirqan : — ¿ Imamantataq kuchillukunawan jinataq k'aspikunawan uj suwapas kayman ajinata jamunkichisri ?
42022053	Sapa p'unchaytaq Diospaq wasimpi yachachispa qankunawan kuska kakuchkani , chaypiqa manataq pipas jap'iyta munachkarqawanchuqä . Chaywampas kaymi qankunapaq pachaykichisqa , laqa ch'amakapaq atiynin pachaqa — nispa .
42022054	Chhikataq Jesusman jap'iykurqanku jinaspa Athunkaq sacerdotepaq wasinman apapurqanku . Pedrotaq karuniqllamanta qatichkarqan .
42022055	Chhaqaypitaq , wasikancha chawpipi q'uñirakunapaq chay muyuriyta tiyaraspa ninata phichachkarqanku ; Pedrotaq paykunawan kuska chunuykuq purillarqantaqmi .
42022056	Kaypitaq , uj jaywaq warmi Pedrota nina qayllapi chunuchkaqta rikuspa payman qhawqasispa qhipararqan , jinaspataq ajinata nirqan : — Kay runaqa paywan kuskallataqmi kachkarqan — nispa .
42022057	Chaywampas Pedroqa Jesusman mana riqsiqmi tukurqan , ajinata nispa : — Warmi , nuqaqa manam payta riqsichkanichu — nispa .
42022058	Uj chhikamantataq , waj payta rikuspa ajinata nirqallantaq : — Qan paykunamanta ujninkaqmi kanki — nispa . Pedroqa ajinata jaynirqan : — Chhuy runa , manam chaychu kachkani — nispa .
42022059	Uj chhika pachamantataq wajqa kikillantataq payman nipurqan : — Kayqa , paywampunim kachkarqan . Chaywampas Galilea suyuniqmantamarï — nispa .
42022060	Pedroqa ajinata nirqan : — Chhuy runa , ima rimasqaykitapas manam yachachkanichu — nispa . Chay kikin pachapi Pedroqa rimachkarqanraq ajinaman uj k'ank'aqa waqach'arikumurqan .
42022061	Chhikataq Jesusqa kutirikuspa , Pedrota qhawkatarqan , paytaq imaynatachus Tata Jesusqa ajinata nichkarqan chayta yuwatatarikurqan : “ Kunan p'unchay manaraq k'ank'apaq waqach'akumuchkaqtin kimsa kuti nuqa mana riqsiq tukuwanki ” — nispa .
42022062	Chay chhikamanta lluqsispataq , Pedroqa ancha sunqu nanasqam waqarikurqan .
42022063	Jesusta qhawqasichkarqanku chay runakunataq paymanta asikurqanku jinaspataq maqjarqanku .
42022064	Ñawinkunata lluphaykuspataq , ajinata tapurirqanku : — ¡ Pitaq maqasunki chayta sut'inchawaychis ! — Nispa .
42022065	Jinataq astawan imaymana mana allin rimaykunawan sutichjarqanku .
42022066	P'unchayña kapuqtintaq , judiokunapaq machulankuna , kurajkaq sacerdotekuna , jinataq Diospaq kamachiynin yachachiq runakuna ima , Jesusta Athunkaq Tantakuyman puskatapurqanku . Chaypitaq ajinata nispa tapuykurqanku :
42022067	— Niwaychis , ¿ qanchu Mesías kanki ? Paytaq paykunaman ajinata jaynirqan : — Arï nisqaykichis chhikaqa , manam iyaw nichkawankichischu .
42022068	Tapuriykichisman chhikataq , manallataqmi jaynichkawankichispaschu .
42022069	Chaywampas kunan pachamantaqa Nuqa runapaq Churinqa tukuy atiyniyuq Diospaq pañaniqnimpim tiyarikupusaq — nispa .
42022070	Chhikamantataq tukuyninku payman ajinata tapurirqanku : — Ajinaqa , ¿ qanchu Diospaq Churin kankiri ? — Nispa . Jesustaq paykunaman ajinata jaynirqan : — Qankuna kikinmi nuqapaq kasqayta nichkankichisqa — nispa .
42022071	Chhikataq paykunaqa ajinata nirqanku : — ¿ Imapaqñataq astawan irkataqkunata munapunchisri ? Nuqanchis kikinmi paypaq siminmanta rimarquqta uyaripunchis — nispa .
42023001	Tukuyninku jataripuspataq , Jesusta Pilatopaq ñawpaqinman puskatanapaq pusapurqanku .
42023002	Paypaq ñawpaqimpitaq , ajinata nispa tumpaykuyta qallarirqanku : — Kay runata imaymana rimaykunawan runakunapaq ch'aqwanampaq umankuna q'uñirichichkaqtam taripamuyku . Qulqi apthapiykunatapas manam athun suyukuna apaykachaqman qunaykichischu nispam niwanku , chaywampas payqa qhapaq suyu apaykachaq Mesiasmi kani nispam nichkan — nispa .
42023003	Pilatotaq Jesusman ajinata tapurirqan : — ¿ Qanchu judiokunapaq qhapaq suyu apaykachaqnin kankiri ? — Nispa . Jesustaq ajinata jaynirqan : — Qan nichkanki — nispa .
42023004	Chhikataq Pilatoqa kurajkaq sacerdotekunaman jinataq runakunaman ajinata nirqan : — Kay runapiqa manam ima juchatapas juchanchasqa kanampaqjina taripachkanichu — nispa .
42023005	Chaywampas paykunaqa astawan kallpawanraq ajinata nispa mat'iykurqanku : — Yachachiyninkunawan tukuy llaqtapacha runakunapaq umantam ch'aqwanapaq q'uñirichichkan . Galilea suyupim qallarimurqan , kunantaq kay Judea suyupiqa kikillantataq ruwachkan — nispa .
42023006	Chayta uyarispataq Pilatoqa , kay runaqa Galileamantachu kasqa nispam tapukurqan .
42023007	Herodespaq apaykachasqan suyuniqmanta Jesús kasqanta yachaspataq , chayniqman pusqaruchipurqan , imaraykuchus Herodesqa chay p'unchaykunapi Jerusalén llaqtallapitaqmi kachkarqan .
42023008	Jesusta rikuspataq Herodesqa anchata kusirikurqan , unay p'unchaykunañam payman rikuyta munasqa , imaraykuchus paymanta rimaqtam uyarisqa , jinataq uj musphay ruway ruwaqta rikuytam suyachkarqan .
42023009	Paymantaq imaymana tapukuykunatam tapuykurqan , chaywampas Jesusqa manam imatapas jaynirqanchu .
42023010	Kurajkaq sacerdotekuna jinataq Diospaq kamachiynin yachachiq runakunaqa chayllapitaqmi kachkarqanku , pikunachus anchata mat'iykuspam tumpaykuchkarqanku .
42023011	Chhikataq Herodes , jinataq pallapallankunawan Jesusta juch'uycharqanku , paymanta asikunapaqtaq achkha chaniyuq sumaq p'achakunawan uj qhapaq suyu apaykachaq runapas kanman ajinatam p'achalliykuchirqanku . Chhikamantataq Herodesqa Pilato qayllaman wajmanta kutirichispa pusqaruchipurqallantaq .
42023012	Chay ñawpaq p'unchaykunapi chhiqninjakuchkaspaqa , chhaqay p'unchaykunapi Pilatowan Herodeswanqa wawqimasintinjinam tukupurqanku .
42023013	Pilatoqa kurajkaq sacerdotekunata , llaqtajawapi atiyniyuq runakunata jinataq llaqta runakunatawan tantaykurqan ,
42023014	paykunamantaq ajinata nirqan : — Qankuna kay runata puskatamuwankichis , llaqta runakunata ch'aqwanankupaq umankuta q'uñirichichkan nispa ; chaywampas qankunapaq ñawpaqiykichispi nuqa payta tapuykuni , jinaspataq manam ima juchantapas imaynatachus qankunaqa tumpaykunkichis ajinamanjina taripachkanichu .
42023015	Herodespas manallataqmi ima juchatapas paypi taripachkasqachu , chayraykum kutkatachimpuwanchis . Rikuchkankichisñam , kay runaqa manam ima juchatapas wañuchisqa kanampaqjina ruwachkanchu .
42023016	Allinta khirjasaq chhikamantataq kachawachapusaqmi — nispa .
42023017	Sapa watam , Pascua raymipi Pilatoqa runakunaman kusichinanrayku uj wisq'asqa runata kachawachaq karqan .
42023018	Chaywampas tukuyninkum uj kunkalla ajinata nispa waqach'akuyta qallarirqanku : — ¡ Jesuskaqta wañuchinankupaq kamachiy ! ¡ Barrabaskaqtataq kachawachapuwaychis ! — Nispa .
42023019	Kay Barrabastaqa llaqta chawpipi ch'aqwanapaq uqharikusqanrayku jinataq uj runa wañuchisqanraykum wisq'aykusqaku .
42023020	Pilatoqa Jesusta kachawachayta munaspaqa , paykunaman wajmantam rimapayarqan ;
42023021	Chaywampas paykunaqa athun kunkawanraq ajinata nispa waqach'akurqanku : — ¡ Chakataykuy ! ¡ Chakataykuy ! — Nispa .
42023022	Kimsa kutitawanraq Pilatoqa paykunaman ajinata nirqan : — Ajinaqa , ¿ ima mana allintataq ruwanri ? Nuqaqa kay runapi manam ima juchantapas wañuchisqa kanampaqjina taripachkanichu . Allinta khirjasaq chhikamantataq kachawachapusaqmi — nispa .
42023023	Chaywampas paykunaqa chakatasqa kanampaq mañaspa astawanraqmi waqach'akurqanku ; chay tukuyta waqach'akuspataq munasqankumanjina ruwakunantam tariparqanku .
42023024	Pilatotaq imatachus mañachkarqanku chaymanjina ruwanapaq iyaw nipurqan ;
42023025	ajinaqa mayqin runatachus chay runakuna ajllikuchkarqanku , mayqinchus ch'aqwanapaq uqharikusqanrayku jinataq wañuchisqanrayku wisq'asqa kachkarqan chaykaqtam kachawachapurqan , Jesuskaqtataq paykunapaq munayninman puskatapurqan .
42023026	Jesusta chakataykunapaq apapuchkarqanku chhikataq , Cirene llaqtapi tiyakuq Simón sutiyuq uj runata chajrananmanta jamuchkaqta jap'irqurqanku , paymantaq Jesuspaq qhipanta chakanata apanampaq qhiwqaruchirqanku .
42023027	Achkha runakuna jinataq warmikuna waqachkarqanku jinataq paymanta llakirikuspa qaparikuspa qatichkarqanku .
42023028	Chaywampas Jesusqa paykunata qhawkataspa ajinata nirqan : — Jerusalén warmikuna , ama nuqarayku waqaychischu , manachayqa qankunakikinmanta jinataq wawaykichismanta waqaychis .
42023029	Imaraykuchus uj p'unchaykunam jamunqa , maypichus ajinata nikunqa : ‘ Kusikuyniyuqmi kanku pikunachus mana wawayuq kayta atichkanku chaykunaqa , mana wachakuq warmikuna , jinataq mana ima wawa uywanayuq kanku chaykunaqa . ’
42023030	Chhikataq runakunaqa athun urqukunaman ajinata niyta qallarinqaku : ‘ ¡ Nuqaykupataman lluqllaykumuychis ! ’ Juch'uy urqukunamantaq : ‘ ¡ Pakaykuriwaychis ! ’ — Nispa .
42023031	Imaraykuchus q'umir sach'awanchus kayta ruwachkanku chhikaqa , ¿ imatañataq ch'aki sach'akaqwan ruwapunqakuri ? — Nispa .
42023032	Iskay mana allin ruwaq saqra runakunata Jesuswan kuska chakataykunapaq apallarqankutaqmi .
42023033	Jayk'aqchus Suqu uma tullu nisqa chhikaman chayapurqanku chhikataq , Jesusta chakataykupurqanku , iskay mana allin ruwaq saqra runakunatawan kuska , ujtaqa pañaniqnimpi ujkaqtataq lluq'iniqnimpi chakataykurqanku .
42023034	Jesustaq ajinata nirqan : “ Tatay , kay ruwasqankunamantaqa pampachariy , imaraykuchus manam ima ruwasqankutapas yachachkankuchu ” — nispa . Pallapallakunataq paykunapura pujllanapijina Jesuspaq p'achanta ch'iqirachikunapaq qhawachkarqanku .
42023035	Runakunataq chaypi qhawqasichkarqanku ; jinataq llaqtajawapi atiyniyuqkunantin Jesusmanta ajinata nispa asikurqanku : — Wakinkunakaqman qhispichintaqmarï ; paychus chiqampipuni Diospaq ajllisqan Mesías kachkan chhikaqa , kunanqa pay kikin qhispichikuyta atillachuntaq ari — nispa .
42023036	Pallapallakunaqa Jesusmanta asikurqallankutaqmi . Payman qayllachakurqanku jinaspataq k'allk'u vinota ujyaykunampaq jaywaykurqanku ,
42023037	ajinata nispa : — ¡ Qanchu judiokunapaq qhapaq suyu apaykachaqnin kanki chhikaqa , qan kikin qhispichikuy ! — Nispa .
42023038	Umampataniqpitaq uj qilqasqa karqan , chaytaq ajinata nirqan : “ Kaymi judiokunapaq qhapaq suyu apaykachaqninqa . ” — Nispa .
42023039	Chay mana allin ruwaq saqra runakuna warkuykusqa kachkarqanku chaykunamanta ujninkaq , Jesusman ajinata nispa mana allin rimaykunawan sutichallarqantaqmi : — ¡ Qanchu Mesías kanki chhikaqa , qan kikin qhispichikuy , jinataq nuqaykumampas qhispichillawaychistaq ! — Nispa .
42023040	Chaywampas ujkaqninqa ajinata nispam ujkaqninman k'amiykurqan : — ¿ Qampas kikin ñak'ariyta ñak'arichkaspaqa , manachu uj chhikallantapas Diosman mancharichkankiri ? — Nispa .
42023041	Nuqanchiskaqqa imachus ñak'arinanchistam ñak'arichkanchis , imaraykuchus tukuy imatachus ruwachkarqanchis chaymantajinam chiqan asut'ita jap'iqachkanchis . Chaywampas kay runaqa manam ima mana allinkunatapas ruwachkarqanchu — nispa .
42023042	Chhikamantataq ajinatawan nirqan : — Jesús , nuqamanta yuwarikuy jayk'aqchus qhapaq suyuykita apaykachayta qallaripunki chhikaqa — nispa .
42023043	Jesustaq payman ajinata jaynirqan : — Sut'intam niyki , kunan kikin p'unchaymi qanqa nuqawan kuska uj sumaq chhikapi taripakupunki — nispa .
42023044	Chawpi p'unchaymanta jinataq kimsa ch'isi pachakamataq , tukuy kaypacham laqa ch'amakapi qhiparapurqan .
42023045	Intiqa manañam k'ancharimpurqanchu , Diospaq wasin k'uchuniqpi kaq kurtinaqa kuska chawpinmantam llik'iwachakurqan .
42023046	Jesustaq astawan kallpawanraqmi ajinata nispa qaparirqan : — ¡ Tatay , makiykipim ajayuyta jap'ichikuyki ! — Nispa . Kayta nispataq , wañupurqan .
42023047	Jayk'aqchus romano kurajkaq pallapalla kay ruwakusqanta rikurqan chhikaqa , Diosman ajinata nispa yupaycharqan : — Chiqampunim kay runaqa mana juchayuq karqan — nispa .
42023048	Chaypi kachkarqanku chay runakunataq , chay tukuy imakuna ruwakuqta rikuspaqa , wijsapatankunallata takakuspam chay chhikamanta puripurqanku .
42023049	Jesusman riqsiq runakunataq , tukuyninku karuniqllapi kachkarqanku ; Galilea llaqtamantapacha qatimuchkarqanku chay warmikunapas ajinallatataqmi chaypi qhawachkarqanku .
42023050	Chaypitaq , allimpi jinataq chiqampi puriykachakuq Judea suyupi kaq Arimatea nisqa llaqtamanta José sutiyuq uj runa karqan . Paytaq judiokunapaq Athunkaq Tantakuynimpi kaq runam karqan .
42023051	Kay Joseqa Diospaq qhapaq suyuntam suyachkarqan , jinataq payqa Athunkaq Tantakuypaq chay ruwasqankunataqa manam iyaw nichkarqanchu ,
42023052	Pilato qayllaman purispataq Jesuspaq ayanta mañakumpurqan .
42023053	Chakanamanta apaqampurqanku chhikamantataq , uj linomanta qatanapi llawuykuspam qarqapi jutk'usqa aya pakana jutk'uman churaykumpurqan , maypichus manaraqmi pitapas pakachkasqakuchu chayman .
42023054	Chay p'unchayqa samarana p'unchaypaq wakichana p'unchaymi karqan , chay p'unchaytaq qallaykuchkarqanmi .
42023055	Galilea suyumantapacha Jesuswan kuska jamuchkarqanku chay warmikunaqa , purispa aya pakana jutk'uta rikumurqanku , jinaspataq imaynapichus Jesuspaq ayanta churaykumuchkasqaku chaytam rikumurqanku .
42023056	Jayk'aqchus wasiman kutirimpurqanku chhikataq , sumaq q'apaq jampikunata jinataq jawinakunatawan wakichamurqanku . Warmikunataq samarana p'unchaypiqa , imaynatachus kamachiykunapi nichkarqan chaymanjinam samarampurqanku .
42024001	Samarana p'unchaymanta qhipantin p'unchaytaq aya pakana chhikaniqman ancha tutamanta sumaq q'apachkaq jampikuna wakichasqankuna aparisqa warmikunaqa kutirirqanku .
42024002	Chay chhikaman chayaspataq , aya pakana jutk'u lluphasqa kachkarqan chay rumipaq kuyurisqa kapusqanta rikurqanku .
42024003	Chhikataq aya pakana jutk'uman waykurqanku , chaywampas Tata Jesuspaq ayantaqa manañam chaypi kachkaqta taripapurqankuchu .
42024004	Paykunaqa manam ima yuwaytapas atirqankuchu , kaymantajinataq iskay runakunata lliphipichkaq p'achakunawan p'achallt'asqata paykunawan kuska sayarachkaqta rikurqanku .
42024005	Manchay junt'ataq warmikunaqa pampakama k'uñuykukurqanku ; chaywampas chay runakunaqa paykunaman ajinata nirqanku : — ¿ Qankunaqa , imamantataq kawsachkaq kachkan chayman wañusqakuna chawpipi maskachkankichisri ?
42024006	Manam kaypichu kachkan , manachayqa kawsaripunmi . Jayk'aqchus Galileapiraq kachkarqan chhika imatachus nichkarqasunkichis chaymanta yuwatatarikuychis :
42024007	Runapaq Churinqa juchararakunapaq makinman puskatasqam kanan , paykunataq chakanapi chakataykunanku karqan , kimsa p'unchaymantataq kawsarimunan karqan — nispa .
42024008	Chhikataq paykunaqa Jesuspaq rimayninkunamanta yuwatatarikurqanku ,
42024009	aya pakana chhikamanta kutirimpuspataq , tukuy kaykunamanta chunka ujniyuq Jesuspaq kachasqankunaman jinataq wakin runakunaman ima willampurqanku .
42024010	Kachasqakunaman chay willaykunata willaqkunaqa kaykunam karqanku : María Magdalena , Juana , Santiagopaq maman María , jinataq wakin warmikunapiwan ima .
42024011	Chaywampas kachasqakunaqa manam iyaw niyta munarqankuchu , imaraykuchus chay warmikunaqa mana yuwayniyuq uma muyusqapas rimachkankuman chaytam yuwarqanku .
42024012	Chaywampas , Pedroqa phawakama aya pakana chhikaman purirqan ; chay ukhuta qhawaykuspataq , k'iruykusqa kachkarqan chay thanthakunallatam rikupurqan . Chhikataq chay ruwasqakunamanta anchata musphaspa wasinman kutiripurqan .
42024013	Chay kikin p'unchaypi , paykunamanta iskayniyuq Jesuspaq qatiqninkuna Emaús aylluniqman purichkarqanku , chaytaq Jerusalén llaqtamanta kuska p'unchay chakipuriypim karqan .
42024014	Tukuy imachus ruwakuchkasqa chaykunamanta rimakipaspam puriykuchkarqanku .
42024015	Rimaspa jinataq ch'aqwaspa puriykuchkaqtinkutaq , Jesús kikinmi qayllachakurqan jinaspa paykunawan kuska puriykuyta qallarirqan .
42024016	Rikuchkarqanku chaywampas , ñawinkuqa mana pipas kasqanta riqsinankupaq lluphasqajinam karqan .
42024017	Jesustaq paykunaman ajinata tapurirqan : — ¿ Ñanta purichkaspa , imamantataq qankuna rimachkankichisri ? — Nispa . Paykunataq llakirikuspa sayt'arqanku ,
42024018	jinaspataq paykunamanta ujkaq Cleofas sutiyuq ajinata jaynirqan : — ¿ Jerusalén llaqtapi qurpachasqa kachkaqtiykipas , qan sapallaykichu imachus kay p'unchaykunapi ruwakuchkarqan chayta mana yachankiri ? — Nispa .
42024019	Paytaq paykunaman ajinata tapurirqan : — ¿ Imataq ruwakurqanri ? — Nispa . Paykunaqa ajinata nirqanku : — Nazaret llaqtapi kaq Jesusmanta , payqa ruwasqankunapi jinataq rimasqankunapim , Diospaq jinataq tukuy runakunapaq ñawpaqimpi ancha atiyniyuq Diospaq sutimpi willaq karqan .
42024020	Chaywampas kurajkaq sacerdotekuna jinataq nuqaykupaq llaqtajawapi atiyniyuqniykunam juchanchaspa jinataq chakataykuspa wañuchisqa kanampaq puskatarqanku .
42024021	Nuqaykuqa , paychari Israel suyuta qhispichinqa nispam suyachkarqayku . Chaywampas tukuy kay ruwakusqakunamantaqa kimsa p'unchayñam uraqapun .
42024022	Chaywampas nuqaykuwan kaq wakin warmikunam mulljachiwanku , imaraykuchus tutamantam aya pakana chhikaman purirqanku ,
42024023	ayanta mana taripaspataq , wasiman kutirimpusqaku . Paykunataq uj angelkuna rikhurispa Jesuspaq kawsachkasqanta paykunaman willasqantam willarqawanku .
42024024	Chhikamantataq , nuqaykumanta wakin wawqimasiykunaqa aya pakana chhikaman purispa , imaynatachus chay warmikuna nichkarqanku kikinta taripamusqaku , chaywampas Jesuskaqtaqa manam rikusqakuchu .
42024025	Chhikataq Jesusqa paykunaman ajinata nirqan : — ¡ Qankunaqa imatachus Diospaq sutimpi willaqkuna nichkarqanku chayta yuwaywan jap'iqanapaqqa ancha pisi sunqu , jinataq iyaw ninapaqpas ancha lat'um kankichis !
42024026	¿ Mesiasqa , manachu manaraq sumaq k'anchaynimpi athunchasqa kachkaspa tukuy kaykunata ñak'arinan kachkarqanri ? — Nispa .
42024027	Chhikamantataq tukuy Qilqasqakunapi imatachus payjawamanta nichkarqan chayta sut'inchapurqan , Moisespaq qilqasqan p'anqakunamanta qallarispa , Diospaq sutimpi willaqkunapaq tukuy p'anqankunata qatirispa .
42024028	Mayqin ayllumanchus purinanku karqan chayman chayapuqtinkutaq , Jesusqa astawan karuniqmampas purinan kachkanman ajinatam paykunaman yuwachirqan .
42024029	Paykunataq ajinata nispa qhiparanampaq jark'aykurqanku : — Ch'isiñamarï , ajinapas tutayt'apuchkanñam , nuqaykuwan kuska qhiparapuy — nispa . Jesustaq paykunawan qhiparapunapaq waykupurqan .
42024030	Mikhuna chhikapi tiyarikupurqanku chhikataq , t'ant'ata makinkunapi jap'irqan , Diosman yuspärayta quspataq , phatmirpayaspa paykunaman jaywarqan .
42024031	Chay kikin pachapim paykunapaq ñawinkunaqa wisq'arasqa kapurqan , jinaspataq Jesusman riqsirqupurqanku ; chaywampas payqa chinkawachapurqanmi .
42024032	Paykunapurataq ajinata ninakurqanku : — Jayk'aqchus payqa nuqanchisman rimapayaspa jinataq Qilqasqakunamanta sut'inchaspa ñampi jamuchkarqanchis chhikaqa ¿ Manachu sunqunchis ukhupi uj ninapas lawrarichkanman ajinata riparakurqanchisri ? — Nispa .
42024033	Astawan mana suyaspa , chhikapacha purqaruspam Jerusalén llaqtaniqman kutipurqanku , maypichus chunka ujniyuq kachasqakunata , masinkunatawan kuska tantasqa kachkaqta tariparqanku .
42024034	Paykunataq ajinata nirqanku : — Chiqatapunim Tata Jesusqa wañusqamanta kawsarimpusqa , jinaspataq Simonman rikhurisqa — nispa .
42024035	Chhikataq paykuna iskayniyuq imachus ñampi ruwakuchkasqa jinataq imaynatachus t'ant'a phatmiqtin payta riqsirqusqaku chayta willarqanku .
42024036	Paykunaqa chay ruwasqakunamanta rimachkarqankuraq , ajinamanmi Jesusqa chay chawpiman waykuspa paykunaman ajinata napaykurirqan : — Sunqu tiyaykuy qankunawan kachun — nispa .
42024037	Paykunataq anchata mulljakurqanku , uj qatiqatitapas rikuchkankuman karqan ajinata yuwaspa .
42024038	Chaywampas Jesusqa paykunaman ajinata nirqan : — ¿ Imamantataq mulljasqa kachkankichisri ? ¿ Imamantataq sunquykichis ukhupi iskayakuy kanri ?
42024039	Makiykunata , chakiykunatawan qhawariychis . Nuqa kikinmi kani . Llankhariwaychis jinaspataq rikuychis : qatiqatiqa manam aychayuqchu , manataq tulluyuqpaschu , nuqataq junt'asqam kachkani — nispa .
42024040	Kayta nispataq makinkunata jinataq chakinkunatawan paykunaman rikuchirqan .
42024041	Chaywampas paykunapaq kusikusqankurayku jinataq musphasqankurayku , manaraq iyaw nichkaqtinkutaq , Jesusqa paykunaman ajinata tapurirqan : — ¿ Manachu ima mikhunaykichispas kaypi kapusunkichis ? — Nispa .
42024042	Paykunataq uj juch'uy challwa kankasqata qurqanku ,
42024043	paytaq jap'iqarikuspa paykunapaq ñawpaqimpi mikhurikurqan .
42024044	Chhikamantataq paykunaman ajinata nirqan : — Imachus nuqawan ruwakuchkan chayqa , qankunawanraq kachkarqani chhika willachkarqaykichis chaymi , imaynatachus nuqamanta Moisespaq kamachiyninkunapi , Diospaq sutimpi willaqkunapaq qilqasqankunapi , jinataq Salmokunapi qilqasqa kachkan chay junt'akunanmanta nichkarqaykichis chayllam ruwakurqan — nispa .
42024045	Chhikataq Qilqasqakunata yuwaywan jap'iqachipurqan ,
42024046	jinaspataq paykunaman ajinata nirqan : — Mesiaspaq wañunan , jinataq kimsa p'unchaymanta kawsarimunampas qilqasqañam karqan ,
42024047	jinataq tukuy suyukuna Diosman kutirimunankupaq sutimpi willasqam kanqa , ajinamanta Dios juchankunata pampachanampaq . Jerusalén llaqtamanta qallarispa ,
42024048	qankunaqa kaykunamanta willamunaykichis .
42024049	Nuqataq qankunajawaman imatachus Tatay rimaynimpi qunapaq nichkarqasunkichis chaytam kachamusqaykichis . Chaywampas qankunaqa Jerusalén llaqtallapi qhiparachkaychis , janaqpachamanta jamuchkan chay atiyta jap'iqanaykichiskama .
42024050	Jesusqa llaqta jawaniq Betania nisqa chhikaniqman paykunata pusapurqan , makinkunata uqharispataq sumaq kayta qurqan .
42024051	Sumaq kayta quchkaspataq , paykunamanta waj chhikaniqman jithiripurqan , jinaspataq janaqpachaman uqharisqa kapurqan .
42024052	Paykunataq payman yupaycharqanku , chhikamantataq ancha kusisqa Jerusalén llaqtaman kutimpurqanku .
42024053	Jinaspam Diosman yupaychaspa wasimpipuni kachkarqanku .
43001001	Jayk'aqchus tukuy ima qallarichkarqan chhikaqa , Rimayqa kapurqanñapunim ; jinataq mayqinchus Rimay kachkan chayqa Dioswanmi kachkarqan , chay Rimaytaq Dios kikinmi karqan .
43001002	Qallariypiqa paymi Dioswan kachkarqan .
43001003	Payniqnintam Diosqa imaymana kaqkunata ruwarqan ; mana paywanqa , manam imapas kaypi kaqkunamantaqa ruwakurqanchu .
43001004	Kawsayqa paypim kachkarqan , kay kawsaytaq tukuy runakunapaq k'anchayninmi karqan .
43001005	Kay k'anchaymi laqa ch'amakakunapi lliphipichkan , chay laqa ch'amakakunataq manam wañjachiyta atichkarqankuchu .
43001006	Juan sutiyuq Diospaq kachamusqan uj runam karqan ,
43001007	paytaq chay k'anchaymanta uj sut'inchaqjina rimasqanniqta tukuyninku iyaw ninankupaq willaq kachamusqa karqan .
43001008	Juanqa manam chay k'anchaychu kachkarqan , manachayqa chay k'anchaymanta willanampaq kachamusqallam karqan .
43001009	Tukuy runakunaman k'anchariq chiqan k'anchayqa kaypachamanmi jamuchkarqan .
43001010	Chay Rimay kachkan chayqa kaypachapiñam kapurqan ; chaywampas Diosqa payniqtam kaypachata ruwarqan , kaypachapi kaqkunataq paytaqa manam riqsirqankuchu .
43001011	Paytaq pay kikimpaq jallp'anman jamurqan , chaywampas pay kikimpaq llaqtamasinkunaqa manam jap'iqachkarqankuchu .
43001012	Chaywampas pikunachus payman jap'iqachkarqanku jinataq iyaw nichkarqanku chaykunamanqa , Diospaq wawankunaman tukupunankupaq atiyta qupurqan .
43001013	Paykunataq Diospaq wawankunam kanku , manam kaypachapaq jinataq runakunapaq munasqanmanjinachu , manachayqa Dios kikinmi paykunata kachikun .
43001014	Chay Rimay kachkan chaytaq runaman tukuspam nuqanchis chawpipi kawsakurqan . Sumaq k'anchaynimpi athunchasqa kasqantapas rikunchismi , mayqintachus Tatamanta ancha munakuywan junt'aykusqa jinataq chiqampi kaq uj sapa churin kasqanrayku jap'iqarqan .
43001015	Juanqa paymantam ajinata nispa willarqan : “ Kaymi willayniypi ajinata nichkarqani chayqa : Nuqapaq qhipayta jamuchkan chayqa nuqamanta niqtimpas astawan ñawpaqkaqmi , imaraykuchus payqa manaraq nuqa kachkaqtiyqa kapurqanñapunim , ” — nispa .
43001016	Qhapaq kayninmantaqa , tukuyninchismi uj sumaq kayninta waj sumaq kayninjawapi wajmanta wajmanta jap'iqanchis .
43001017	Imaraykuchus kamachiyqa Moisesniqtam qukurqan , chaywampas munakuywan jinataq chiqankaqwanqa Jesucristoniqta sut'impi ruwakurqan .
43001018	Manam jayk'aqpas Diosta pipas rikurqankuchu ; manachayqa uj sapa churin pichus Dios kikin kachkan , jinataq payqa Tatawan ancha munakuywan ujllapi kawsakusqanraykum nuqanchispaq Tataman riqsinanchista quwanchis .
43001019	Kaymi , jayk'aqchus judiokunapaq kurajkaqninkunaqa Jerusalén llaqtamantapacha sacerdotekunata jinataq levitakunatawan Juanman pitaq pay karqan nispa tapurimunankupaq kacharqanku chhika Juan willachkarqan chaykunaqa .
43001020	Payqa ajinata nispa sut'inta willarqan : — Manam nuqa Mesiaschu kani — nispa .
43001021	Wajmanta tapurillarqankutaqmi : — ¿ Ajinaqa pitaq kankiri ? ¿ Diospaq sutimpi willaq Eliaschu kanki ichä ? — Nispa . Juantaq ajinata nirqan : — Manam chaychu kani — nispa . Paykunataq astawanraq tapuykurqanku : — Chhikaqa , ¿ jamunan kachkarqan chay Diospaq sutimpi willaqchu kanki ichä ? — Nispa . Paytaq — Manapunim , nispa jaynirqan .
43001022	Paykunataq ajinata nirqanku : — ¿ Pipunitaq qan kankiri ? Pikunachus kachamuchkawanku chaykunaman willanapaq rimayniykita munayku . ¿ Qan kikinmanta , imatataq niwankichismanri ? — Nispa .
43001023	Juantaq paykunaman ajinata jaynirqan : — Nuqaqa ch'usaq qasi pampapi uj kunka qaparichkan , ‘ Dios Tatapaq uj chiqan ñanta wisq'arariychis nispa , ’ nichkan chaymi kani ; imaynatachus Diospaq sutimpi willaq Isaiasqa nichkarqan ajinata — nispa .
43001024	Juanwan rimanapaq purichkarqanku chay fariseokunapaq kachasqankunataq ,
43001025	ajinata tapurillarqankutaq : — Ajinaqa , qanchu Mesías mana kachkanki , manataq Eliaspas , jinataq Diospaq sutimpi willaqpas kachkanki chhikaqa , ¿ imamantataq bawtisachkankiri ? — Nispa .
43001026	Juantaq paykunaman ajinata jaynirqan : — Nuqaqa unuwan bawtisaykichis ; chaywampas qankuna chawpipiqa ujkaq mana riqsisqaykichismi kan
43001027	paytaq nuqapaq qhipaytaraq jamuykuchkan . Pipaqchus nuqaqa manam wata runanman chayaytapas atichkanichu — nispa .
43001028	Tukuy kaykunaqa Jordán mayumanta chimpaniq Betania nisqa chhikapim ruwakurqan , maypichus Juanqa bawtisachkarqan .
43001029	Qhipantin p'unchaytaq , Juanqa Jesuspaq payman qayllachakumuchkasqanta rikurqan , jinaspataq ajinata nirqan : “ ¡ Qhawariychis , chaypim kaypachapaq juchankunata qichuq Diospaq uwijanqa jamuchkan !
43001030	Jayk'aqchus ‘ nuqamanta niqtimpas astawan atiyniyuqmi qhipaymanta jamuchkan , imaraykuchus payqa nuqamanta niqtimpas ñawpaqtaraqmi karqan . ’ nispa nichkarqani chhikaqa , paymantam rimachkarqani — nispa .
43001031	Nuqa kikimpas manam pi kasqantapas yachachkarqanichu ; chaywampas Israel llaqtapaq riqsinanraykum unuwan bawtisaspa jamuchkarqani ” — nispa .
43001032	Juanqa ajinata willarqallantaqmi : “ Ch'uwa Ajayuta uj urpijina janaqpachamanta pay pataman tiyjatarinapaq uraqamuqta rikurqani .
43001033	Nuqaqa manaraqmi pi kasqantapas yachachkarqanichu ; chaywampas pichus unuwan bawtisanaypaq kachamuchkawan chayqa , ajinatam nirqawan : ‘ Pi patamanchus Ch'uwa Ajayu tiyqataqta rikunki , chaymi Ch'uwa Ajayuwan bawtisaqqa — nispa . ’
43001034	Nuqaqa rikupuniñam , jinaspataq paypaq Diospaq Churin kasqanmantapas irkataqjinallataqmi kachkani . ” — Nispa .
43001035	Qhipantin p'unchaytaq , Juanqa wajmanta chay chhikallapitaqmi iskaynin qatiqninkunawan kachkarqan .
43001036	Jayk'aqchus Jesusman chayniq purichkaqta rikurqan chhikataq , Juanqa ajinata nirqan : — ¡ Qhawariychis , chaymi Diospaq uwijanqa ! — Nispa .
43001037	Iskaynin Juanpaq qatiqninkunataq chayta uyarirqanku , jinaspataq Jesusman qatipurqanku .
43001038	Jesustaq qhipaniqman qhawarimurqan , qatimuchkasqankuta rikuspataq paykunaman ajinata tapurirqan : — ¿ Imatataq maskachkankichisri ? — Nispa . Paykunataq ajinata nirqanku : — Yachachiq , ¿ maypitaq tiyakunkiri ? — Nispa .
43001039	Jesustaq paykunaman ajinata jaynirqan : — Rikunapaq jamuychis — nispa . Paykunataq purispa , maypichus tiyakurqan chayta rikumurqanku , paywan kuskataq chay p'unchay qaynaramurqanku , imaraykuchus ch'isiñam kapurqan .
43001040	Iskayninkumanta Juanman uyarispa Jesusman qatipurqanku chaymanta ujkaqqa Simón Pedropaq wawqin Andresmi karqan .
43001041	Ñawpaqta Andresqa wawqin Simonman tariparqan , jinaspa payman ajinata nirqan : — Mesiastam taripayku ( kaytaq Cristo niyta munan ) — nispa .
43001042	Chhikamantataq Andresqa maypichus Jesús kachkarqan chayman Simonta pusarqan ; jayk'aqchus Jesusqa Simonta rikurqan chhikaqa payman ajinata nirqan : — Qan Juanpaq churin Simón kanki , chaywampas sutiykiqa Cefas nisqam kapunqa — nispa .
43001043	Qhipantin p'unchaytaq , Jesusqa Galilea suyuniqman purqaruchkarqan . Felipeman tariparqan jinaspataq payman ajinata nirqan : — Qatimuway — nispa .
43001044	Kay Felipeqa Betsaida llaqtaniqmantam karqan , Andreswan , Pedrowampas chayniqllamantataqmi karqanku .
43001045	Felipeqa Natanaelta maskaq purispa payman ajinata nirqan : — Pimantachus Moisesqa kamachiy qilqasqakunapi qilqachkarqan , jinataq Diospaq sutimpi willaqkunapas qilqachkarqanku chaytam taripayku . Payqa Nazaret llaqtapi tiyakuq Josepaq churin Jesusmi kasqa — nispa .
43001046	Natanaeltaq ajinata nirqan : — ¿ Nazaret llaqtamantaqa ima allimpas lluqsinmanchuri ? — Nispa . Felipetaq payman ajinata jaynirqan : — Jamuy jinaspa qan kikin yachqatay — nispa .
43001047	Jayk'aqchus Jesusqa Natanael qayllachakumuchkaqta rikurqan chhikaqa ajinata nirqan : — Kayqa , uj chiqan israelita runam jamuchkan , mayqimpichus manam uj juch'uy llulla kaypas kachkanchu — nispa .
43001048	Natanaeltaq payman ajinata tapurirqan : — ¿ Imaynamantataq riqsiwankiri ? — Nispa . Jesustaq payman ajinata jaynirqan : — Jayk'aqchus higo sach'apaq llanthun chhikapi kachkarqanki , manaraq Felipe wajachkarqasunki chhikam qanta rikumurqayki — nispa .
43001049	Natanaeltaq Jesusman ajinata nirqan : — Yachachiq , ¡ qan Diospaq Churin kanki , qan Israel llaqtapaq kurajkaq llaqta apaykachaqninmi kanki ! — Nispa .
43001050	Jesustaq ajinata jaynirqan : — ¿ Higo sach'apaq llanthun chhikapim kachkarqanki nispa niyki chayraykullachu iyaw niwankiri ? Imaraykuchus kaymanta niqtimpas astawan athun ruwaykunataraqmi rikunki — nispa .
43001051	Jesusqa nirqallantaqmi : — Sut'inta niykichis , qankunaqa janaqpacha wisq'arakuqta jinataq Nuqa runapaq Churinjawapi angelkuna chimpachkaqta jinataq uraqamuchkaqta rikunkichis — nispa .
43002001	Kimsa p'unchay kapurqan chhikamantataq , Galilea suyuniq Caná llaqtapi uj runachakuy raymim karqan . Jesuspaq mamantaq chaypi kachkarqan ,
43002002	jinaspataq Jesusqa yachaqaq qatiqninkunawanqa chay runachakuy raymiman wajasqallataqmi karqanku .
43002003	Vino tukurqukupurqan , chhikataq Jesuspaq maman Mariaqa payman ajinata nirqan : — Manañam vinonku kapunchu — nispa .
43002004	Jesustaq payman ajinata jaynirqan : — Mamay , ¿ imamantataq kayta nuqaman nichkawankiri ? Pachayqa manaraqmi chayamuchkanchu — nispa .
43002005	Mamantaq pikunachus jaywachkarqanku chaykunamanqa ajinata nirqan : — Tukuy imatachus pay nisunkichis chayta ruwaychis — nispa .
43002006	Chaypitaq suqta rumimanta ruwasqa maqmakuna kachkarqan , mayqinkunapichus judiokunaqa ch'uwachakuna ruwaypaq unuta churaq karqanku . Sapa uj maqmakunapitaq phichqa jinataq qanchis mankakunam unuqa waykuq karqan .
43002007	Jesustaq jaywaqkunaman ajinata nirqan : — Kay maqmakunaman unuta junt'arachiychis — nispa . Paykunaqa phullchirachkaqtaraq junt'arachirqanku ,
43002008	jinaspataq Jesusqa paykunaman ajinata nirqan : — Kunantaq as chhikata qichirquspa raymiyuq runapaq aparipuychis — nispa . Paykunataq ajinatam ruwarqanku .
43002009	Raymiyuq runataq chay unumanta kutichisqa vinota maymanta jurqusqankuta mana yachaspam mallirirqan ; jaywaqkuna sapallankum chaytaqa yacharqanku , imaraykuchus paykunam unuta jurqumusqaku . Ajinaqa raymiyuq runaqa runachakuqta wajarqan ,
43002010	jinaspataq payman ajinata nirqan : — May chhikapipas astawan kusa vinokaqtapunim ñawpaqta jaywanapaq jurqumunaqa , jayk'aqchus wajasqakuna ujyarapunku chhikamantaraqmi qasi vinota jurqumunaqa . Chaywampas qanqa astawan kusa vinokaqtam kunankama pakakusqanki — nispa .
43002011	Galileaniqpi kaq Caná llaqtapi Jesuspaq ruwasqanqa , ñawpaqkaq musphay ruway rikuchisqanmi karqan , mayqinwanchus paypaq sumaq k'anchaypi athunchasqa kasqanta riqsichirqan ; yachaqaq qatiqninkunataq paypi iyaw nirqanku .
43002012	Kay chhikamantataq mamanwan , wawqinkunawan jinataq yachaqaq qatiqninkunawan kuska Cafarnaúm llaqtaniqman puripurqanku ; chaypitaq uj jayk'a p'unchaykuna qaynaramurqanku .
43002013	Judiokunapaq Pascua raymin qayllachakumpurqanña chhikataq Jesusqa Jerusalén llaqtaniqman purirqan .
43002014	Jinaspataq Diospaq wasin muyuriypi turillukuna , uwijakuna jinataq urpikuna ranqaqkunata , qhatunkuna chhikapi tiyaraspa runakunaman qulqi chhalaqkunata ima tariparqan .
43002015	Chayta rikuspataq Jesusqa wiskhata uqharispa uj siq'unata wakicharqukurqan , jinaspataq tukuyninkutam ranqana uywankunatawan kuska chay chhikamanta qatirqumurqan . Qulqi chhalaqkunapaq qulqinkunatataq pampaman t'akawacharqan , jinataq ranqakunanku qhatunkunatapas tijrararqallantaqmi .
43002016	Urpikuna ranqaqkunamantaq ajinata nirqan : — ¡ Kaykunata kaymanta jurquychis ! ¡ Tataypaq wasinmanta ama uj qhatu wasiman tukuchiychischu ! — Nispa .
43002017	Chhikataq yachaqaq qatiqninkunaqa Qilqasqakunapi imatachus ajinata nichkarqan chayta yuwatatarikurqanku : “ Wasiyman munakusqaymi ninajina ruphaykuchkawan . ” — Nispa .
43002018	Judiokunataq payman ajinata tapurirqanku : — ¿ Kay ruwanapaqqa , imawantaq atiyniyuq kasqaykita rikuchiwankichisri ? — Nispa .
43002019	Jesustaq paykunaman ajinata jaynirqan : — Kay Diospaq wasinta t'unarquychis , jinaspa nuqaqa kimsa p'unchaypim wajmanta sayarichisaq — nispa .
43002020	Judiokunataq payman ajinata nirqanku : — Tawa chunka suqtayuq watam kay Diospaq wasinta sayarichinapaq llank'akurqan , ¿ qantaq kimsa p'unchaypichu sayarichiyta munachkankiri ? — Nispa .
43002021	Chaywampas may Diospaq wasinmantachus Jesusqa rimachkarqan chayqa , pay kikimpaq aychanmi karqan .
43002022	Chayraykum , jayk'aqchus payqa wañusqamanta kawsarimuchkarqan chhikaqa yachaqaq qatiqninkuna kay nisqanmanta yuwatatarikurqanku jinaspataq Qilqasqakunapi jinataq Jesuspaq rimayninkunapi iyaw nirqanku .
43002023	Jesusqa Pascua raymipi Jerusalén llaqtapi kachkaqtinkama , musphay ruwayninkunata rikuspa achkhayuq runakunam paypi iyaw nirqanku .
43002024	Chaywampas Jesusqa manam sunqunta paykunapi churarqanchu , imaraykuchus tukuyninkutam riqsirqan .
43002025	Manam runakunapaq wakinkunamanta payman ima willanantapas munachkarqanchu , imaraykuchus pay kikinmi tukuy runakunapaq sunqunta riqsirqan .
43003001	Judiokuna chawpimanta uj atiyniyuq ancha riqsisqa Nicodemo sutiyuq fariseo runa karqan .
43003002	Kaytaq uj tuta Jesús qayllata purirqan , jinaspataq ajinata nirqan : — Yachachiq , yachayku Diosqa qanman nuqaykuman yachachinapaq kachamusqasunkimantaqa , imaraykuchus manam pipas qampaq musphay ruwasqaykikuna ruwayta atinkumanchu , manachus Diosqa paywan kuska kachkanman chhikaqa — nispa .
43003003	Jesustaq payman ajinata nirqan : — Sut'intapuni niyki , pichus musuqmanta mana paqarichkanqa chayqa , manam Diospaq qhapaq suyunta rikuchkanqachu — nispa .
43003004	Nicodemotaq payman ajinata tapurirqan : — ¿ Imaynatataq uj runaqa machuña kapuspa wajmanta paqarinmanri ? ¿ Mamampaq wijsanmanchu wajmanta paqarimunapaq waykunmanri ? — Nispa .
43003005	Jesustaq payman ajinata jaynirqan : — Sut'intapuni niyki pichus unumanta jinataq Ajayumanta mana paqarichkanqa chayqa , manam Diospaq qhapaq suyunman waykuyta atichkanmanchu .
43003006	Runamanta paqariqqa runallapunim ; Ajayumanta paqariqtaq ajayullataqmi .
43003007	Ama musphaychu , jayk'aqchus : ‘ Tukuyninkum wajmanta paqarinanku ’ — nispa nichkayki chhikaqa .
43003008	Wayraqa munasqanmanjinam phukumun , khuyusqanta uyarinki chhikapas manam mayniqmanta jamusqanta jinataq mayniqman purisqantapas yachachkankichu . Tukuy pikunachus Ajayumanta paqarinku chaykunaqa , ajinallataqmi kanku — nispa .
43003009	Nicodemoqa wajmanta tapurillarqantaqmi : — ¿ Imaynataq kay kanmanri ? — Nispa .
43003010	Jesustaq payman ajinata jaynirqan : — ¿ Israel llaqtapaq yachachiqnin kachkaspas , qanqa manachu kaykunata yachachkankiri ?
43003011	Sut'inta niyki , nuqaykuqa imatachus yachayku chaykunamantam rimayku , jinataq rikusqaykumanta willaqmi kayku ; chaywampas qankunaqa manam imatachus nichkaykichis chaykunataqa iyaw nichkankichischu .
43003012	Qankunachus kaypachapaq kaqninkunamanta rimapayaykichis chhika mana iyaw nichkawankichis chhikaqa , ¿ imaynatataq janaqpachapi kaqninkunamanta rimapayaykichis chhika iyaw niwaqchisri ?
43003013	“ Manam pipas janaqpachaman wicharirqanchu , manachayqa pichus janaqpachamanta uraqamuchkan chayllam ; chaytaq Nuqa runapaq Churinmi kani .
43003014	Imaynatachus Moisesqa ch'usaq qasi pampaniqpi pallita uqharichkarqan , ajinallataqmi Nuqa runapaq Churinqa uqharisqa kasaq ,
43003015	ajinamanta tukuy nuqapi iyaw niqkunaqa wiñay kawsayniyuq kanankupaq .
43003016	“ Imaraykuchus tukuy kaypachapi kawsakuqkunatam Diosqa anchata munakurqan , chayraykum sapa ch'ulla wawanta tukuy payman iyaw niqkuna ama chinkanankupaq , manachayqa wiñay kawsayniyuq kanankupaq kachamurqan .
43003017	Imaraykuchus Diosqa manam kaypachaman juchanchaqtachu Churinta kaypachaman kachamuchkan , manachayqa payniqta qhispichisqa kanampaqmi kachamun .
43003018	“ Pichus Diospaq Churimpi iyaw nichkan chayqa , manam juchanchasqachu kachkan ; chaywampas mana iyaw nichkan chayqa , Diospaq sapa ch'ulla Churimpi mana iyaw nisqanraykum juchanchasqaña kapun .
43003019	Mana iyaw niqkunaqa juchanchasqañam kapunku , imaraykuchus mana allinkunallatam ruwachkarqanku , jayk'aqchus kaypachaman k'anchay jamuchkarqan chhikaqa k'anchaymanta niqtimpas , laqa ch'amakakaqtam ajllikurqanku .
43003020	Tukuy mana allin ruwaqkunaqa k'anchaytaqa chhiqnikunkum , jinataq manam chayman qayllachakumuchkankuchu ruwasqankuna mana sut'inchasqa kanampaqqa .
43003021	Chaywampas pikunachus chiqampijina kawsakunku chaykunakaqqa , k'anchaymanmi qayllachakumunku , ajinamanta tukuy ima ruwasqankunaqa Diospaq munasqanmanjina ruwakusqanmanta rikukunampaq . ”
43003022	Jesusqa Judea suyuniqman yachaqaq qatiqninkunawan kuska purirqan , maypichus uj jayk'a p'unchaykuna bawtisaspa paykunawan kuska qaynarachkarqan .
43003023	Juanqa Salim qaylla Enón suyuniqpim chay p'unchaykuna bawtisachkarqallantaq , imaraykuchus chayniqpiqa achkha unum karqan ; runakunataq purirqanku jinaspa bawtisasqa karqanku .
43003024	Kaytaq manaraq Juanta jap'iykuspa wisq'aykuchkarqanku chhikam ruwakurqan .
43003025	Chaywampas Juanpaq wakin qatiqninkunaqa , ch'uwachakuyniqmanta uj judío runawan ch'aqwayta jap'ichipurqanku ,
43003026	jinaspataq Juanman ajinata nimunapaq purirqanku : — Yachachiq , Jordán mayumanta inti lluqsimuyniqpi qanwan kuska kachkarqan , pimantachus rimachkarqanki chayqa kunan bawtisachkallantaqmi jinataq tukuy runakunam payman qatichkanku — nispa .
43003027	Juantaq paykunaman ajinata nirqan : — Manam pipas imayuqpas kachkanmanchu , manachus Dios quchkanman chhikaqa .
43003028	Qankuna kikinmi nuqapaq mana Mesías kasqaymanta sut'inta uyarirqankichis , manachayqa paypaq ñawpaqinta uj kachamusqallanmi nuqaqa kani , nisqaymantapas uyarirqallankichistaqmi .
43003029	Uj runachakuy raymipiqa pichus runachakunan kachkan chaymi runachakuq runaqa ; paypaq wawqimasintaq chaypi kachkaspaqa rimasqanta uyarispaqa anchatam kusikun . Ajinallataqmi nuqapaq kusikuyniypas kunanqa junt'asqallataq kapun .
43003030	Payqa sapa p'unchaymantajinam astawan athun riqsisqa kanankama purichkanqa , nuqakaqtaq juch'uymanta juch'uymi astawan juch'uyman tukupuchkasaq .
43003031	“ Pichus janaqmanta jamuchkan chayqa tukuyninkunamanta niqtimpas astawan chaniyuqmi . Pichus kaypachamanta kachkan chayqa kaypachamantam , jinaspataq kaypachapi kaqkunallamantam riman . Chaywampas janaqpachamanta jamuchkan chayqa tukuyninkunajawapi kaqmi ,
43003032	jinaspataq imatachus rikuchkarqan jinataq uyarichkarqan chaykunamantam willan ; chaywampas manam pipas willayninta jap'iqayta munachkankuchu .
43003033	Chaywampas pichus chayta jap'iqachkan chayqa , Diospaq nisqankunaqa chiqan nisqantam sut'inchan ;
43003034	Diospaq kachamusqan kachkan chayqa , Diospaq rimayninkunatam riman , imaraykuchus Diosmi kurajyachkaqtaraq Ajayuntaqa qun .
43003035	Tataqa Churinta munakun ; chayraykum tukuy imakunajawapi atiyta qun .
43003036	Pichus Churipi iyaw nichkan chayqa , wiñay kawsayniyuqmi ; chaywampas pichus mana Churipi iyaw niyta munachkan chayqa , manam chay kawsayniyuqchu kanqa , manachayqa Diospaq manchay asut'iynintam jap'iqanqa . ”
43004001	Fariseokunaqa Jesuspaq astawan yachaqaq qatiqkunata ruwasqanmanta jinataq Juanmanta niqtimpas astawan achkhayuqta bawtisasqanta yachqatarqanku
43004002	( Manapas Jesús kikin bawtisarqan , chaywampas yachaqaq qatiqninkunam ruwarqanku ) .
43004003	Jayk'aqchus Jesusqa fariseokunapaq kayjawamanta yachasqankuta yachapurqan chhikaqa , Judea suyuniqmanta Galileaniqman puripurqan .
43004004	Ñannimpitaq Samaria suyuniqta purinan karqan .
43004005	Ajinaqa Samaria suyuniqpi kaq Sicar llaqtaman , maypichus Jacobqa José churinman tutinta quchkarqan chayniq jallp'aniqman chayarqan .
43004006	Chaypim uj unu phujyu karqan , mayqinchus ñawpaqpiqa Jacobpaq kasqa . Ñaqa kuska p'unchay kapurqan chhikataq Jesusqa purichkasqanmanta sayk'usqa phujyu qayllapi tiyarikurqan .
43004007	Yachaqaq qatiqkunataq , llaqtaman mikhuy rantimunapaq purisqaku . Chhikankamataq , uj Samaria suyupi tiyakuq warmi unu jurqunapaq chay phujyuman chayamurqan , Jesustaq payman ajinata nirqan :
43004008	
43004009	Chaywampas judiokunawan Samaria llaqtayuqkunawan mana imapaqpas rimasqankuraykuqa , chay warmiqa ajinata payman jaynirqan : — ¿ Imaynataq qan judío kachkaspa , nuqataq Samaria llaqtayuq kachkaqtiypas unuta quway nispa niwankiri ? — Nispa .
43004010	Jesustaq payman ajinata jaynirqan : — Diospaq qusqantachus , jinataq pichus ‘ unuta jaywariway ’ nispa mañachkasunki chaytachus yachawaq chhikaqa , qanmi unuta mañawaqqa , paytaq kawsay quq unutam qusunkiman — nispa .
43004011	Chay warmitaq payman ajinata nirqan : — Apu Tata , kay unu phujyuqa ancha ukhum , qantaq manam imawan jurqunayuqpaschu kachkanki : ¿ Imayna jurquspataq nuqaman kawsay unuta quwankimanri ?
43004012	Jacob ñawpaq tunu machulaykum kay phujyuta saqiwanku , maymantachus pay kikin jinataq wawankuna , uywankunapiwan ujyakurqanku . ¿ Paymanta astawan kurajkaqchu qan kankiri ? — Nispa .
43004013	Jesustaq payman ajinata jaynirqan : — Tukuy pikunachus kay unumanta ujyanqaku chaykunaqa , wajmanta unu ch'akiyniyuqmi kanqaku ;
43004014	chaywampas nuqa quchkasaq chay unu ujyaykuqkaqqa , manañam jayk'aqpas unumanta ch'akichikupunqachu . Imaraykuchus nuqa unuta quchkasaq chayqa , p'ullp'uqimuq unuman tukuspam wiñay kawsayta quspa paypi phawanqa — nispa .
43004015	Chay warmitaq payman ajinata nirqan : — Apu Tata , chay unumanta nuqaman quway , ajinamanta amaña unumanta ch'akichikunaypaq jinataq amaña kay chhikaman unu jurquq jamunaypaq — nispa .
43004016	Jesustaq payman ajinata nirqan : — Qhariykita wajamunapaq puriy jinaspa kayman kutirimuy — nispa .
43004017	Chay warmitaq payman ajinata jaynirqan : — Manam qhariyuqchu kani — nispa . Jesustaq payman ajinata nirqan : — Allintapunim ninki , manam qhariyuqchu kani nispaqa ;
43004018	imaraykuchus phichqa qhariyuqmi karqanki , piwanchus kunan tiyachkanki chayqa manam qhariykichu kachkan . Chiqampunim nisqaykiqa — nispa .
43004019	Kayta uyarispataq chay warmiqa payman ajinata nirqan : — Apu Tata , Diospaq sutimpi willaq uj runa kasqaykitaqa rikuchkaniñam .
43004020	Ñawpa Samaria llaqtayuq tunu machulaykunaqa , kay urqupipunim Diosta yupaychaq karqanku ; qankuna judiokunataq Jerusalén chhikapipunim yupaychananchis nispam ninkichis — nispa .
43004021	Jesustaq payman ajinata jaynirqan : — Iyaw niway warmi , imaraykuchus qankuna kay urquman mana jamuspa jinataq Jerusalén llaqtaman mana purispa Tataman yupaychanaykichis pacham chayamuchkanña .
43004022	Qankunaqa manam piman yupaychasqaykichistapas yachachkankichischu ; chaywampas nuqaykuqa piman yupaychasqaykutaqa yachaykum , imaraykuchus qhispichiyqa judiokuna chawpimantam jamun .
43004023	Chaywampas pachaqa chayampunmi chaytaq kunan pacham , jayk'aqchus Tataman chiqampi yupaychaqkunaqa chiqampipuni Diospaq Ajayunmanjina yupaychanqaku chhika . Imaraykuchus Tataqa pikunachus payman yupaychanku chaykunaqa ajinata ruwanankutam munan .
43004024	Diosqa Ajayum , jinataq pikunachus yupaychanku chaykunaqa chiqampipunim tukuy sunquwan Diospaq Ajayunmanjina yupaychananku — nispa .
43004025	Warmitaq payman ajinata nirqan : — Nuqaqa yachanim Mesiaspaq , pimanchus Cristo nispa nillanchistaq chaypaq jamunanmantaqa ; jinataq jayk'aqchus pay jamunqa chhikaqa , nuqaykuman tukuy imatam sut'inchawanqaku — nispa .
43004026	Jesustaq payman ajinata nirqan : — Chayqa nuqam kani , piwanchus rimachkanki chay kikin — nispa .
43004027	Chhikataq yachaqaq qatiqninkuna chayamurqanku , Jesusta chay warmiwan rimachkaqta rikuspataq musphallam qhiparapurqanku . Chaywampas imatachus pay munarqan , jinataq imaniqmantataq chay warmiwan Jesusqa rimachkarqan chaytaqa manam tapurichkarqankuchu .
43004028	Warmiqa unu p'uyñunta saqiwacharqan jinaspataq llaqtaniqmanmi puripurqan , maypichus runakunaman ajinata willamurqan :
43004029	— Imantin ruwasqaymanta yachaq runata rikuq jamuychis . ¿ Kayqa manachu Mesías kachkanmanri ? — Nispa .
43004030	Chhikataq Jesús kachkarqan chay chhikaman llaqtamanta runakunaqa lluqsimurqanku .
43004031	Chhikankamataq yachaqaq qatiqninkunaqa Jesusman ajinata nispa mañachkarqanku : — Yachachiq , imallatapas mikhuriy ari — nispa .
43004032	Chaywampas payqa paykunaman ajinata nirqan : — Nuqapaqqa uj mikhuyniymi kan , chaytaqa qankuna manam riqsichkankichischu — nispa .
43004033	Yachaqaq qatiqkunataq paykunapura ajinata tapunakuyta qallarirqanku : — ¿ Ima mikhunatachu apapumurqanku icha ? — Nispa .
43004034	Chaywampas Jesusqa paykunaman ajinata nirqan : — Pichus kachamuchkawan chaypaq munayninta ruwanay jinataq llank'aynin tukuchanaymi nuqapaq mikhuyniyqa .
43004035	Qankunataq ajinata ninkichis : ‘ Tawa killaraq kakuchkan mikhuy apthapinapaqqa . ’ Chaywampas nuqaqa ajinata niykichis : “ chajrakunata qhawariychis , imaraykuchus apthapinapaqqa kusa puqusqañam kapuchkanku .
43004036	Pichus chajra apthapinapi llank'an chayqa imachus ruwasqanmanta kutichisqam , mikhuy apthapisqantaq wiñay kawsaypaqmi , ajinamanta tarpuqpas apthapiqpas iskayninku kusikunankupaq .
43004037	Ajinaqa sut'intapunim nisqakunapiqa nikun ‘ Ujkunam tarpunku , wakinkunataq apthapinku , ’ — nispa .
43004038	Nuqataq qankunata mana kallpa tukuspa llank'asqaykichismanta apthapinaykichispaqmi kacharqaykichis ; wajkunam llank'arqankuqa , jinaspataq qankunam chay llank'asqankuwanqa allimpi kapunkichis ” — nispa .
43004039	Samaria suyupi kaq llaqtapi tiyaqkunamantaqa , achkhayuqmi chay warmipaq sut'inchasqanmanta Jesuspi iyaw nirqanku : “ Imantin ruwasqaymantam niwan , ” — nisqanrayku .
43004040	Ajinaqa Samaria llaqtayuq runakuna chayamuqtinkutaq , Jesusta paykunawan kuska qhiparanampaq mañarikurqanku . Paykunawantaq Jesusqa uj iskay p'unchaykunam qaynararirqan ,
43004041	jinaspataq achkhayuq runakunaraqmi pay kikimpaq nisqankunata uyarispa iyaw nirqanku .
43004042	Jinaspataq chay warmiman ajinata nirqanku : — Kunankaqmi iyaw niyku , manam qampaq willasqawaykichis chayraykullachu , manachayqa nuqayku kikin uyarisqaykurayku jinataq chiqantapuni paypaq kaypacha Qhispichiq kasqanmanta yachapuyku — nispa .
43004043	Chay iskay p'unchaykuna qhipantintaq , Jesusqa Samaria suyumanta lluqsispa Galileaniqman puripurqan .
43004044	Imaynatachus pay kikinmi ajinata nirqan : Uj Diospaq sutimpi willaqtaqa manam pay kikimpaq jallp'ampiqa athumpi kachichkankumanchu — nispa .
43004045	Jayk'aqchus Galilea suyuman chayarqan chhikataq , chayniq suyupi kawsakuq runakunaqa sumaqtam jap'iqarqanku . Imaraykuchus paykunaqa Jerusalén llaqtata Pascua raymiman purillasqakutaqmi , jinataq chayniqpim paypaq tukuy ima ruwasqankunata rikumusqaku .
43004046	Jesusqa Galilea suyuniq Caná llaqtaman kutiripurqan , maypichus unuta vinoman tukuchichkasqa chayman . Chaypitaq qhapaq suyu apaykachaq Herodespaq uj kurajkaq pallapallan Cafarnaúm llaqtapi unqusqa churiyuq karqan .
43004047	Jayk'aqchus chay kurajkaq pallapallaqa Jesuspaq Judea suyumanta Galileaman chayamusqanta yacharqan chhikaqa , payman rikuqmi purirqan , jinaspataq wasinman purispa churinta alliyachinampaq mañarikurqan , imaraykuchus churinqa wañunayachkarqanmi .
43004048	Jesustaq payman ajinata jaynirqan : — Qankunaqa musphay ruwaykunata jinataq rikuchiykunatachus mana rikuwaqchis chhikaqa , manam iyaw nichkankichischu — nispa .
43004049	Chaywampas kurajkaq pallapallaqa payman ajinata nirqan : — Apu Tata , churiypaq manaraq wañjachkaqtin , usqhayllata wasiyman jamuy — nispa .
43004050	Chhikataq Jesusqa payman ajinata nirqan : — Wasiykiman kutiripuy , churiykiqa kawsachkanmi — nispa . Chay runataq Jesuspaq nisqanta iyaw nirqan , jinaspam puripurqan .
43004051	Wasinman chayapuchkarqan chhikataq , jaywaqninkuna payman taripanapaq lluqsimurqanku , jinaspataq ajinata nirqanku : — ¡ Churiykiqa kawsachkanmi ! — Nispa .
43004052	Paytaq , jayk'a pachamantataq churinqa k'uchiyayta qallaripurqan nispam paykunaman tapurirqan , paykunataq ajinata jaynirqanku : — Qayna p'unchay ñaqa kuska p'unchaymanta uj pachamantam , lliqti q'uñi unquyninqa uraqapurqan — nispa .
43004053	Churipaq tatantaq jayk'aqchus Jesusqa payman : “ Churiyki kawsachkanmi ” nispa nichkasqa chay pacha kasqanmanta yuwatatarikurqan . Jinaspataq paywan jinataq tukuy wasimpi kaqkunapiwan ima Jesuspi iyaw nipurqanku .
43004054	Kaymi jayk'aqchus Judea suyumanta Galileaniqman kutirimuchkarqan chhika Jesuspaq iskaykaq musphay ruwaynin ruwasqanqa .
43005001	Uj pachakuna qhipamantataq , judiokunaqa uj raymita ruwachkarqanku , Jesustaq Jerusalén llaqtaman kutirirqan .
43005002	Jerusalén llaqtapitaq , Uwijakunapaq punkun nisqa chhikapiqa , uj athun unu quwuña hebreo rimaypi Betzatá sutiyuq kan . Kaytaq phichqa athun punkukunayuqmi karqan ,
43005003	maykunapichus achkha unqusqakuna , ñawsakuna , wist'ukuna jinataq such'u runakuna ima qasi pampapi chhuqarayachkarqanku .
43005004	Imaraykuchus kaymantajina kaymantajinam uj ángel chay quwuña qayllaman unu kuyurichiq uraqamuq karqan , unu kuyuchkaqman ñawpaqkaq challpuykukuqtaq , ima kaq unquyninmantapas alliyasqam kapuq karqan .
43005005	Chaykuna chawpipitaq , uj runa kimsa chunka pusaqniyuq wataña unqusqa kachkarqan .
43005006	Jayk'aqchus Jesusqa chaypi chhuqarayachkaqta rikurqan , jinataq chay tukuy watakunaña ajina kasqanta yachaspataq , payman ajinata tapurirqan : — ¿ Alliyayta munankichu ? — Nispa .
43005007	Unqusqataq payman ajinata jaynirqan : — Apu Tata , unu kuyurimuchkaqtinqa manam pipas unuman nuqata challpuykuriq kawanchu . Sapa kuti challpuykukuyta munachkani chhikaqa wajmi atiparquwan — nispa .
43005008	Jesustaq payman ajinata nirqan : — Jatarikuy , kallapuykita uqharikuy jinaspataq puripuy — nispa .
43005009	Chay kikin pachapitaq runaqa alliyasqa kapurqan , kallapunta uqharispataq puriykachayta qallaripurqan . Chaywampas samarana p'unchay kaqtintaq ,
43005010	judiokunaqa chay alliyachisqa kachkasqa chay runaman ajinata nirqanku : — Kunan p'unchayqa samarana p'unchaymi ; manam kallapuyki uqharisqa puriykachanayki atikuchkanchu nispa .
43005011	Chay runataq paykunaman ajinata jaynirqan : — Pichus alliyachichkawan chaymi nuqaman ajinata niwan : ‘ kallapuykita uqharikuy jinaspa puripuy , ’ — nispa .
43005012	Paykunataq payman ajinata tapurirqanku : ¿ Pitaq ‘ kallapuykita uqharikuy jinaspa puripuy , ’ nispa nisunkiri ? — Nispa .
43005013	Chaywampas runaqa pichus alliyachichkarqan chaytaqa manam yacharqanchu , imaraykuchus Jesusqa chaypi kaq achkha runakuna chawpipim chinkawachapusqa .
43005014	Chhikamantataq Jesusqa chay runata Diospaq wasimpi kachkaqtam taripapurqan , jinaspataq ajinata nirqan : — Kunanqa alliyasqañam kapunki , amaña juchata ruwaychu , ajinamanta astawan mana allinkuna ama chayanasunkipaq — nispa .
43005015	Chay runataq puripuspa judiokunaman Jesuspaq payman alliyachisqanta willamurqan .
43005016	Chayrayku judiokunaqa Jesusta qatiykacharqanku , imaraykuchus tukuy kaykunataqa samarana p'unchaypim payqa ruwaq karqan .
43005017	Chaywampas Jesusqa paykunaman ajinata nirqan : — Tatayqa mana samaraspapunim llank'arqan , nuqaqa payjinallataqmi llank'ani — nispa .
43005018	Chayrayku judiokunaqa astawanraq wañuchiyta munarqanku , imaraykuchus manam samarana p'unchayllatachu mana junt'arqan , manachayqa Diosqa tataymi nispam puriykacharqan . Chayta nispataq payqa Dios kikimpas kachkanman ajinatam puriykacharqan .
43005019	Jesustaq paykunaman ajinata nirqan : “ Sut'inta niykichis , Diospaq Churinqa , pay kikimpaq munayninmanjinaqa manam imatapas ruwachkanmanchu ; imatachus Tatan ruwachkan chay rikusqan sapallatam ruwan . Tukuy imatachus Tata ruwachkan , chayllatataqmi Churiqa ruwan .
43005020	Imaraykuchus Tataqa Churinta munakusqanraykum tukuy imachus ruwasqanta rikuchin ; jinataq astawan athun ruwaykunataraqmi payman rikuchinqa , kaytaq qankunaman musphachkaqtaraqmi saqisunkichis .
43005021	Imaynatachus Tataqa wañusqakunata kawsatatachin jinataq kawsayta qun , ajinallatataqmi Churiqa pikunamanchus quyta munan chaykunaman kawsayta qun .
43005022	Jinataq Tataqa manam pimampas juchanchachkanchu , manachayqa Churinmanmi juchanchanampaq tukuy atiyta qun ,
43005023	ajinamanta imaynatachus Tatata athumpi kachichkanku kikillantataq tukuyninku Churita athumpi kachinankupaq . Pichus Churita mana athumpi kachichkan chayqa , manallataqmi pichus kachamuchkan chay Tataman athumpi kachichkanchu .
43005024	“ Sut'intapunim niykichis , pichus nuqapaq nisqaykunata uyarin jinataq pichus kachamuchkawan chayman iyaw nichkan chayqa , wiñay kawsayniyuqmi ; paytaq manam juchanchasqachu kanqa , imaraykuchus wañuyniqmanta kawsayniqman chimpapunñam .
43005025	Sut'intapuni niykichis , pachaqa jamuchkanñam , chaytaq kunan kikin pacham , jayk'aqchus wañusqakunaqa Diospaq Churimpaq kunkanta uyarinqaku ; jinataq pikunachus uyarichkanqaku chaykunaqa kawsanqakum .
43005026	Imaynachus Dios Tatayqa kawsay qunapaq atiyniyuq kachkan , ajinallatataqmi nuqa Churinman chay atiyta quwan ,
43005027	jinallataqmi juchanchanaypaqpas atiyta qullawantaq , imaraykuchus nuqaqa runapaq Churinmi kani .
43005028	Chay nisqaymantaqa ama musphaychischu , imaraykuchus tukuy wañusqakuna nuqapaq kunkayta uyarinanku pachaqa chayamunqam ,
43005029	jinaspa aya pakana t'uqunkunamanta lluqsiramunqaku . Allin ruwaykunata ruwaqkunaqa kawsayniyuq kanankupaq kawsarimunqaku ; chaywampas pikunachus mana allin ruwaykunata ruwarqanku chaykunaqa , juchanchasqa kanankupaqmi kawsarimunqaku .
43005030	“ Manam munasqaymanjinaqa imatapas nuqaqa ruwayta atichkaymanchu . Imaynatachus Tatay nichkawan ajinamanjinam juchanchani , chay juchanchasqaytaq chiqanmi , imaraykuchus manam nuqapaq munasqaymanjina ruwayta munanichu , manachayqa pichus kachamuchkawan chay Tataypaq munaynintam ruwani .
43005031	Nuqachus nuqa kikinrayku willayniyta quyman chhikaqa , chay willayniyqa manam imapaqpas allinchu kachkanman .
43005032	Chaywampas wajkaqmi nuqarayku willaq kachkanqa , chaypaq willasqankaqmi chiqan kachkan chayqa , chaytataq nuqaqa yachanim .
43005033	Qankunaqa Juanman tapumunankupaq kacharqankichis , paytaq imachus chiqan kachkan chayraykum willayninta qurqan .
43005034	Chaywampas nuqaqa manam pi runapaq willasqanmantajinachu kachkani , manachayqa qankunapaq qhispiy taripanaykichisllapaqmi nuqaqa kayta ajinata nichkaykichis .
43005035	Juanqa uj lawraspa k'anchaq micha k'anchayjinam karqan , qankunataq chay k'anchayninmantaqa uj chhika p'unchaykunallam kusikuywan jap'iqayta munarqankichis .
43005036	Chaywampas Juanpaq willasqanmanta niqtimpas , nuqaraykuqa astawan sumaqkaq willaymi kan . Imatachus nuqa ruwani chayqa , imatachus Tatayqa ruwanaypaq kunamuchkarqawan chay kikinmi , chay ruwaykunataq Tataypaq chiqampipuni kachamuchkawan chaytam sut'inchan .
43005037	Kachamuchkawan chay Tataypas , qankunapaq mana jayk'aqpas kunkanta uyarichkankichis , jinataq mana rikuchkankichis chhikapas , payqa nuqaraykullataqmi willaynintaqa qun .
43005038	Manallataqmi rimaynimpas qankunapi tiyaykusqa kananta munachkankichischu , imaraykuchus pichus Tataypaq kachamusqan kachkan chaymanqa manam iyaw nichkankichischu .
43005039	Qankunaqa Qilqasqakunata tukuy yuwayniykichiswanmi ñawirinkichis , imaraykuchus chaypicha ichapas wiñay kawsayta taripasaq nispam ñawirichkankichis ; chaywampas qilqasqakunapi nuqamanta willanku chhikapas ,
43005040	qankunaqa manam chay kawsayniyuq kanapaqqa nuqaman jamuyta munachkankichischu .
43005041	“ Manam nuqaqa runakunaniqmanta jamuchkan chay athunchasqa kaytaqa munachkanichu .
43005042	Chaywampas qankunataqa nuqa riqsiykichismi jinallataq Diosniqmanta jamuq munakuypas qankunapaq mana kasqanmantaqa yachallanitaqmi .
43005043	Tataypaq sutimpi nuqa jamuni , qankunataq manam jap'iqachkawankichischu ; chaywampas waj runachus pay kikimpaq sutimpi jamunman chhikaqa , chaykaqmanqa jap'iqawaqchismi .
43005044	Qankunachus qankunapura ujmanta uj athunchakuspa kayta munachkankichis , Diosniqmanta jamuq sumaq k'anchaynimpi athunchasqa jap'iqaykaqta mana munachkankichis chhikaqa , ¿ imaynatataq nuqapi iyaw niwaqchisri ?
43005045	Tataypaq ñawpaqimpi qankunaman nuqa juchanchanaymantaqa ama yuwaychischu ; mayqinmanchus qankunaqa sunquykichista churankichis chay Moisés kikinkaqmi qankunataqa juchanchaykusunkichisqa .
43005046	Moisestachu iyaw nirqankichis chhikaqa , nuqapiqa iyaw nillawaqchistaqmi karqan , imaraykuchus Moisesqa nuqaniqmantam qilqarqan .
43005047	Chaywampas paypaq qilqasqantachu mana iyaw nichkankichis chhikaqa , ¿ imaynatataq nuqapaq nisqayta iyaw niwaqchisri ? ”
43006001	Kay chhikamantataq Jesusqa Galilea qucha chimpaniqman puripurqan , chay kikin quchataq Tiberias nisqallataqmi karqan .
43006002	Achkha runakuna payman qatirqanku , imaraykuchus unqusqakunata alliyachisqanrayku achkha musphay ruwaykunatam rikusqaku .
43006003	Chhikataq Jesusqa uj urquniqman chimparqan , chaypitaq yachaqaq qatiqninkunawan kuska tiyarikurqan .
43006004	Judiokunapaq Pascua raymi ruwanankuqa qayllapiñam kapurqan .
43006005	Jayk'aqchus Jesusqa achkha runakuna payman qatimuqta rikurqan chhikaqa , Felipeman ajinata nirqan : — ¿ Maymantataq chay tukuy runapaq t'ant'ata rantimusunri ? — Nispa .
43006006	Chaywampas imanichkallanqa nispam Jesusqa Felipeman chayta tapurirqan , imaraykuchus payqa imatachus ruwayta atichkanman karqan chaytaqa allintam yacharqan .
43006007	Felipetaq payman ajinata jaynirqan : — Iskaypachaq p'unchay llank'asqamanta qulqi jap'iqasqawan uj juch'uytakama ch'iqirachinapaq t'ant'ata rantimuchuwan chhikapas , pisiraqmi kanman — nispa .
43006008	Chhikataq Andresqa pichus yachaqaq qatiqninkunamanta ujkaqnin Simón Pedropaq wawqin karqan chayqa ajinata payman nirqan :
43006009	— Kaypim uj qhari wawa siwaramanta ruwasqa phichqa t'ant'akunayuq jinataq iskay challwakunayuq kachkan ; chaywampas chay tukuy runakunapaq , ¿ imataq kay kanmanri ? — Nispa .
43006010	Jesustaq ajinata jaynirqan : — Tukuy runakunaman tiyarachunku niychis — nispa . Chay chhikaqa sumaq ch'ijiyuqmi karqan , chay patapitaq tiyararqanku . Chaypi kaqkunaqa ñaqa phichqa waranqa qhari runakunam karqanku .
43006011	Jesusqa makimpi t'ant'akunata jap'irqan , Diosman yuspärayta quspataq , tiyarachkarqanku chay runakunaman ch'iqirachirqan . Ajinallatataqmi jayk'atachus munachkarqanku ajinamanjina ch'iqirachispa challwakunawampas ruwarqan .
43006012	Sajsasqaña kapurqanku chhikataq Jesusqa yachaqaq qatiqninkunaman ajinata nirqan : — Puchuq t'unakunata ama qasiman tukunampaq apthapimuychis — nispa .
43006013	Paykunataq , chay phichqa siwaramanta ruwasqa t'ant'apaq puchunkunata apthapispaqa chunka iskayniyuq kanastakunatam junt'arachirqanku .
43006014	Runakunataq Jesuspaq kay musphay ruway ruwasqanta rikuspaqa ajinatam nirqanku : — Chiqampunim kayqa kaypachaman jamunan kachkarqan chay Diospaq sutimpi willaq runaqa — nispa .
43006015	Chaywampas Jesusqa payman mana munachkaqta qhapaq suyu apaykachaqninku kanampaq pusakupuyta yuwasqankuta riparakuspaqa , wajmantam urquniqman sapallan kanapaq chimpapurqan .
43006016	Ch'isiyaykupuqtintaq , Jesuspaq yachaqaq qatiqninkunaqa quchaniqmanmi uraqampurqanku ,
43006017	uj yampuman chimpaspataq Cafarnaúm llaqtaman chayanapaq qucha chawpinta chimpaniqman purqaruchkarqanku . Ancha ch'amaka tutaña kapurqan , Jesustaq manaraqmi kutimusqaraqchu .
43006018	Chhikataq , ancha wayra jatarimuqtin quchaqa qhullchuqiyta qallaripurqan .
43006019	Jayk'aqchus ñaqa qucha chawpi karupachataña puriykupusqaku chhikataq , Jesusta unupatanta jamuspa yampuniqman qayllachakumuchkaqta rikurqanku , jinaspataq mulljakurqankum .
43006020	Paytaq paykunaman ajinata nirqan : — ¡ Ama mulljakuychischu , nuqam kani ! — Nispa .
43006021	Paykunataq ancha kusisqam payman yampupi jap'iqarqanku , chhikapachataq usqhayllatam maymanchus chayananku kachkarqan chayman chayapurqanku .
43006022	Qhipantin p'unchaytaq , mayqin runakunachus qucha chimpaniqpi kachkarqanku chaykunaqa , yachaqaq qatiqninkuna uj ch'ulla yampulla kachkarqan chayllapi sapallanku mana Jesuswan puripusqankumantam riparakurqanku .
43006023	Chhikankamataq , waj yampukuna Tiberias llaqtamanta may chhikapichus Tata Jesusqa yuspärayta quspa t'ant'ata mikhurachichkarqan chay qaylla chhikaman chayamurqanku .
43006024	Ajinaqa , Jesusta jinataq yachaqaq qatiqninkunatapas chay chhikapi mana kapuqta rikuspataq , runakunaqa chay yampukunaman chimpaspa Cafarnaúm llaqtaniqman payta maskamunapaq puripurqanku .
43006025	Paykunataq qucha chimpaniqman chayaspaqa , Jesusman tariparqanku jinaspataq ajinata tapurirqanku : — Yachachiq , ¿ Jayk'aqtaq kayman jamurqankiri ? — Nispa .
43006026	Jesustaq paykunaman ajinata jaynirqan : — Sut'inta niykichis , qankunaqa sajsaykunakama mikhuykunkichis chayraykullam nuqaman maskachkawankichis , manataq musphay ruwaykunata rikuspa yuwaywan jap'iqasqaykichisraykuchu .
43006027	Ama ismuykuq mikhuypaq llank'aychischu , manachayqa mayqin mikhuychus mana ismuykuq kachkan jinataq wiñay kawsayta quchkasunkichis chaykaqpaq llank'aychis . Kay mikhuykaqtam Nuqa runapaq Churinqa qankunaman qusqaykichis , imaraykuchus Dios Tataymi nuqajawaman ch'ikullinta churqatawan — nispa .
43006028	Paykunataq ajinata tapurirqanku : — ¿ Imatataq ruwanayku kanman , Diosqa ima ruwanaykutachus munachkan chaymanjina ruwanaykupaqri ? — Nispa .
43006029	Jesustaq paykunaman ajinata jaynirqan : — Pitachus Diosqa kachamuchkan chayman iyaw nispa uj sapa ruwanallaykichistam munan — nispa .
43006030	Chhikataq payman ajinata tapurirqanku : — ¿ Ima rikuchiytataq quwankichisman , chayta rikuspa qanman iyaw ninaykupaqri ? ¿ Maykaqkunataq ruwayniykikunari ?
43006031	Ñawpaq tunu machulaykunaqa ch'usaq qasi pampapi kachkarqanku chhikaqa maná mikhuytam mikhurqanku , imaynatachus Qilqasqakunapi nichkan ajinata : ‘ Paykunamanqa janaqpacha t'ant'atam mikhunankupaq qurqan , ’ nispa .
43006032	Jesustaq paykunaman ajinata jaynirqan : — Sut'inta niykichis , manam Moiseschu chay janaqpacha t'ant'ataqa qusunkichischu , manachayqa Tataymi chay janaqpacha chiqan t'ant'ata quchkan chayqa — nispa .
43006033	Imaraykuchus maykaq t'ant'atachus Diosqa quchkan chaymi janaqpachamanta uraqamun jinaspataq kaypachaman kawsayta qun — nispa .
43006034	Paykunataq payman ajinata mañarikurqanku : — Apu Tata , chay t'ant'ata quwaychispuni — nispa .
43006035	Jesustaq paykunaman ajinata nirqan : — Nuqam kawsay quq t'ant'a kani . Pichus nuqaman jamuchkan chayqa , manam jayk'aqpas yariqachikupunqachu ; jinallataq pichus nuqaman iyaw nichkawan chayqa , manam jayk'aqpas unumanta ch'akisqa puriykachapunqachu .
43006036	Chaywampas imaynatachus nichkaykichisjina , qankunaqa nuqata rikuchkawankichis chhikapas manam iyaw nichkawankichischu .
43006037	Tukuy pikunatachus Tatay quchkawan chaykunaqa nuqaman jamunku ; nuqaman jamuqkunamantaq , manam jawaniqman chhuqawachachkasaqchu .
43006038	Imaraykuchus manam janaqpachamanta munayniy ruwakunaypaq uraqamuchkanichu , manachayqa pichus kachamuchkawan chay Tataypaq munayninta ruwanapaqmi uraqamuni .
43006039	Pichus kachamuchkawan chaypaq munaynintaq , pikunatachus payqa quchkawan chaykunata maykaqtapas mana chinkachinaymi , manachayqa kaypachapaq p'uchukaynin p'unchaypi wajmanta kawsatatachinaymi .
43006040	Imaraykuchus tukuy pikunachus nuqa Diospaq Churinta qhawawanku jinataq nuqapi iyaw niwanku chaykunaqa wiñay kawsayniyuqmi kananku , chaymi Tataypaq munayninqa ; nuqataq kaypacha p'uchukay p'unchaypiqa wajmantam kawsatatachisaq .
43006041	Kay nisqanmantam judiokunaqa Jesusmanta chhuchhukuyta qallarirqanku , imaraykuchus ajinata nirqan : “ Nuqam janaqpachamanta uraqamuq t'ant'a kani , ” — nispa .
43006042	Jinaspataq ajinata nirqanku : — ¿ Kayqa manachu Josepaq churin Jesús kachkanri ? Nuqanchisqa tatanta jinataq mamantapas allintam riqsinchis . ¿ Kunanqa , imaynatataq janaqpachamanta uraqamuni nispa nichkanri ? — Nispa .
43006043	Chhikataq Jesusqa paykunaman ajinata nirqan : — Amaña chay tukuyta chhuchhukuychischu .
43006044	Manam pipas nuqaman jamunmanchu , manachus pichus kachamuchkawan chay Tatay pusamuchkan chhikaqa ; nuqataq kaypacha p'uchukay p'unchaypiqa wajmantam kawsatatachisaq .
43006045	Diospaq sutimpi willaqkunapaq qilqasqankunapiqa ajinatam nikun : ‘ Diosmi tukuyman yachachinqa , ’ — nispa . Ajinaqa tukuy pikunachus Tataman uyarinku jinataq paymanta yachaqanku chaykunaqa nuqamanmi jamunku .
43006046	“ Manam pipas Tatata rikunkuchu ; manachayqa pichus paymanta jamuchkan chayllam paytaqa rikun .
43006047	Sut'inta niykichis , pichus nuqapi iyaw niwan chayqa , wiñay kawsayniyuqmi .
43006048	Nuqam kawsay quq t'ant'a kani .
43006049	Qankunapaq ñawpaq machulaykichiskunaqa , ch'usaq qasi pampaniqpi kachkarqanku chhikaqa “ maná ” mikhuytam mikhurqanku , ajina kachkaqtimpas wañurapurqankum ;
43006050	chaywampas nuqakaqqa janaqpachamanta uraqamuq t'ant'amantam rimachkani ; pichus chaymanta mikhuqqa manam wañunchu .
43006051	Nuqam janaqpachamanta uraqamuchkarqan chay kawsachkaq t'ant'a kani ; pichus kay t'ant'amanta mikhunqa chayqa wiñaypaqmi kawsanqa . Maykaq t'ant'atachus qusaq chayqa kay kikin aychaymi , chaytataq kaypachapaq kawsayninraykum qusaq , ” — nispa .
43006052	Judiokunataq paykunapura ajinata ch'aqwarayta qallarirqanku : — ¿ Imaynatataq kayqa kikin aychanta mikhunanchispaq quyta atinmanri ? — Nispa .
43006053	Jesustaq paykunaman ajinata nirqan : — Nuqam runapaq Churinqa kani , jinaspataq sut'inta niykichis , pikunachus aychayta mana mikhunkichis jinataq yawarniytapas mana ujyachkankichis chhikaqa , mana kawsayniyuqmi kankichis .
43006054	Pichus aychayta mikhun jinataq yawarniyta ujyan chayqa , wiñay kawsayniyuqmi ; nuqataq kaypacha p'uchukay p'unchaypiqa wajmantam kawsatatachisaq .
43006055	Imaraykuchus aychayqa chiqan mikhuymi , yawarniypas chiqan ujyanam .
43006056	Pichus aychayta mikhun jinataq yawarniyta ujyan chayqa , nuqaman lip'iykusqam kawsan , nuqataq payman lip'iykusqallataq kawsani .
43006057	Kachamuchkawan chay Tataqa kawsayniyuqmi , nuqataq payraykum kawsani ; imaynatachus nuqamanta mikhuchkan chayqa kikillantataq nuqarayku kawsanqa .
43006058	Janaqpachamanta uraqamuchkan chay t'ant'amanta rimachkani . Kay t'ant'aqa manam qankunapaq ñawpaq machulaykichiskuna “ maná ” mikhuyta mikhuchkarqanku chayjinachu , chayta mikhuchkarqanku chhikapas wañurapurqankum . Chaywampas pichus kay t'ant'amanta mikhunqa chayqa , wiñaypaqmi kawsanqa — nispa .
43006059	Tukuy kaykunataqa , Cafarnaúm llaqtapi kaq judiokunapaq tantakunan wasipim Jesusqa yachachirqan .
43006060	Kay yachachiykunata uyarispataq , Jesusman achkha qatiq runakuna ajinata nirqanku : — Kay nisqanqa , jap'iqanapaq ancha kallpamarï ; ¿ pitaq payman uyart'anmanri ? — Nispa .
43006061	Jesustaq chayjina chhuchhurakuchkaqta riparakuspaqa , paykunaman ajinata tapurirqan : — ¿ Kay nisqayqa , sunquykichistachu nanarichisunkichisri ?
43006062	¿ Imataq kapunman , Nuqa runapaq Churinta maypichus ñawpaq kachkarqani chayman chimpaqta rikuwankichisman chhikari ?
43006063	Ajayukaqmi kawsay quqqa ; imachus aychaniqmanta jamuchkan chaykaqqa manam imapaqpas allinchu kachkan . Imakunatachus qankunaman nichkaykichis chaykunakaqmi ajayuqa jinataq kawsaypasqa .
43006064	Chaywampas qankunamanta wakinkuna mana iyaw niqqa kanraqmi . Imaraykuchus Jesusqa qallariymantapacha pikunachus mana iyaw niqkuna kanku chaykunamanta jinataq pichus payman ranqaykunan kachkarqan chaymantapas yacharqanñam .
43006065	Kaytawampas nirqallantaqmi : — Chayrayku kayta niykichis , Tatachus mana munachkanman chhikaqa , manam pipas nuqaman jamuchkanmanchu .
43006066	Chay chhikamantataq , Jesusman qatiqkunaqa achkhayuq saqiwachapurqanku , jinaspataq manañam paywan puriykachapurqankuchu .
43006067	Jesustaq chunka iskayniyuq yachaqaq qatiqkunaman ajinata tapurirqan : — ¿ Qankunaqa puripuyta munallankichistaqchu ? — Nispa .
43006068	Simón Pedrotaq ajinata payman jaynirqan : — Apu Tata , ¿ pimanñataq qatiykumanri ? Rimayniykikunaqa wiñay kawsay rimaykunam .
43006069	Nuqaykuqa iyaw nipuykuñam , jinataq qan Diospaq Kachamusqan kasqaykitapas yachallaykutaqmi — nispa .
43006070	Jesustaq paykunaman ajinata jaynirqan : — ¿ Manachu nuqa qankuna chunka iskayniyuqta ajllichkarqaykichisri ? Chaywampas qankunamanta ujkaqqa uj supaymi kachkan — nispa .
43006071	Kayta nispaqa , Jesusqa Simón Iscariotepaq churin Judasmantam rimachkarqan , imaraykuchus chunka iskayniyuq yachaqaq qatiqkunamanta ujkaqnin kachkaqtimpas chay Judasmi ranqaykunan karqan .
43007001	Jesusqa Galilea suyuniqpim puriykacharqan . purichkaspataq manam Judea suyuniqta puriyta munarqanchu , imaraykuchus judiokunaqa payman wañuchinapaqmi maskachkarqanku .
43007002	Chaywampas judiokunapaq sach'a ch'ampakunawan ch'ujllakuna ruwana raymi qayllachakumuchkaqtin
43007003	wawqinkunaqa ajinata payman nirqanku : — Ama kaypi qhiparaychu ; Judea suyuniqman puripuy , ajinamanta chhaqayniqpi kaq qatiqniykikunaqa ruwasqaykikunata rikunallankupaqtaq .
43007004	Imaraykuchus pipas riqsisqa kayta munan chhikaqa , manam imatapas pakallapi ruwanmanchu . Ñaqachariqa kayjina ruwaykunata ruwankiñaqa , chhikaqa tukuy kaypacha runakunapaq ñawpaqimpi ruwallaytaq ari — nispa .
43007005	Chayta nirqanku imaraykuchus wawqinkunapas manam paypi iyaw nirqankuchu .
43007006	Jesustaq paykunaman ajinata nirqan : — Manaraqmi pachayqa chayamuchkanraqchu , chaywampas qankunapaqqa imapachapas allillanmi kakuchkan .
43007007	Kaypachapi kaq runakunaqa qankunaman manam chhiqnichkasunkichismanchu ; chaywampas nuqakaqtaqa chhiqnikuwankum , imaraykuchus sut'intam ima ruwasqankupas mana allin kasqanmanta rikuchini .
43007008	Qankuna chay raymiman puriychis ; nuqakaqqa manam purichkasaqchu , imaraykuchus manaraqmi pachayqa chayamuchkanchu — nispa .
43007009	Kayta paykunaman nirqan , jinaspataq Galileapim qhiparapurqan .
43007010	Wawqinkuna raymiman puripurqanku chhikamantataq , Jesusqa pakallamantam runakunawan mana rikuchikuspa chay raymiman purillarqantaq .
43007011	Judiokunaqa Jesusman raymichawpipi maskachkarqanku , jinaspataq ajinata nirqanku : — ¿ Maypitaq chay runa kachkanri ? — Nispa .
43007012	Runa chawpipiqa anchatam paymanta rimakurqan . Ujkunaqa ajinata nirqanku : “ Jesusqa allin runam , ” — nispa . Chaywampas wakinkunaqa ajinata nirqanku : “ Manam allinchu kachkan ; runakunatam sallqaykuchkan , ” — nispa .
43007013	Chaywampas manam pipas paymantaqa runapaq ñawpaqimpi sut'inta rimarqankuchu , imaraykuchus judiokunatam mancharqanku .
43007014	Kuska raymi kapurqan chhikataq Jesusqa Diospaq wasinman waykuspa yachachiyta qallarirqan .
43007015	Judiokunataq musphalla ajinata nirqanku : — ¿ Imaynamantataq kayqa chay tukuytapuni yachan mana pipaq yachachisqanri ? — Nispa .
43007016	Jesustaq paykunaman ajinata jaynirqan : — Imatachus yachachichkani chayqa manam nuqapaqchu , manachayqa pichus kachamuchkawan chaypaqmi .
43007017	Pichus Diospaq munayninta ruwanapaq sunqunta wisq'arachkan chayqa , yachayniyqa Diosniqmantachu jamun manachayqa nuqallamantachu rimakuchkani chaytaqa riqsinqam .
43007018	Pichus payllamanta rimachkan chayqa , paypaq athumpi kayninllatam maskachkan ; chaywampas pichus kachamusqampaq athumpi kayninta maskachkan chayqa , chiqantapunim riman , paypitaq manam ima puraj uya kaykunapas kanchu .
43007019	“ ¿ Manachu chiqan kachkan Moisespaq qankunaman kamachiyta quchkasunkichis chayri ? Chaywampas qankunamantaqa manam maykaqpas uyarichkankichischu . ¿ Imamantataq wañuchiyta munawankichisri ? ” — Nispa .
43007020	Runakunataq payman ajinata jaynirqanku : — ¡ Millay saqra supayniyuqmi kanki ! ¿ Pitaq wañuchiyta munasunkiri ? — Nispa .
43007021	Jesusqa paykunaman ajinata nirqan : — Tukuy qankunaqa samarana p'unchaypi uj sapa ruwayta ruwasqayraykullam musphachkankichis .
43007022	Chaywampas Moisesqa qankunaman circuncisión ruway ruwanaykichispaq kamachirqasunkichis , kay ruwayqa manam Moisespaq p'unchayninkunamanta jamuchkanchu manachayqa astawan ñawpa machulakunamantapacha jamun . Qankunataq samarana p'unchaypas kachun kikillantam qhari wawakunata circuncisión ruwayta ruwachkankichis .
43007023	Ajinaqa , Moisespaq kamachiyninman uyarinaykichisraykuchus qankunaqa samarana p'unchaypipas kachun uj wawata circuncisión ruwayta ruwachkankichis chhikaqa ¿ Imamantataq nuqawan phiñakunkichis samarana p'unchaypi uj runata alliyachisqayraykuri ?
43007024	Qankunaqa ama uyata qhawkataspalla juchanchaychischu . Jayk'aqchus juchanchankichis chhikaqa chiqampi juchanchaychis ari — nispa .
43007025	Jerusalén llaqtapi tiyaqkunamanta wakinkunaqa ajinata nispa tapukuyta qallarirqanku : — ¿ Manachu kaytaqa wañuchinapaq maskachkanku chay kachkanri ?
43007026	Qhawariychis , chaypim tukuy runapaq rikusqanta rimachkan , manataq pipas payman imatapas nichkanchuqä . ¿ Llaqta apaykachaqkunantinchu kay runapaq Mesías kasqanta iyaw nipunku icha ? — Nispa .
43007027	Chaywampas nuqanchisqa maymantachus jamun chaytaqa yachanchismi ; chaywampas jayk'aqchus Mesías jamuchkanqa chhikaqa manam pipas maymanta jamusqantapas yachanqakuchu — nispa .
43007028	Kayta uyarispataq Jesusqa Diospaq wasimpi yachachichkaspa athun kunkanwan ajinata nirqan : — ¡ Ajinaqa qankuna riqsiwankichischu jinataq maymantachus jamuchkani chaytapas yachallankichistaqchu ! Chaywampas manam nuqapaq munayniymantachu jamuni , manachayqa pichus sunqunchista churananchispaq chaniyuq kachkan , chaypaq kachamusqanmi jamuni , mayqinmanchus qankunaqa manam riqsichkankichischu .
43007029	Nuqa payta riqsini , imaraykuchus payniqmantam jamuni , jinataq paymi kachamuwan .
43007030	Chhikataq jap'iykuyta munarqanku , chaywampas manam maykaqpas atirqankuchu , imaraykuchus manaraqmi pachanqa chayamuchkasqachu .
43007031	Achkhayuqmi paypi iyaw nirqanku jinaspataq ajinata nirqanku : — Jayk'aqchus Mesías jamuchkanqa chhikaqa ¿ Kay runamanta niqtimpas astawan musphay ruwaykunata ruwanqachuri ? — Nispa .
43007032	Fariseokunaqa imatachus runakuna Jesusmanta rimachkarqanku chaytam uyarirqanku ; paykuna jinataq kurajkaq sacerdotekunapiwanqa Diospaq wasin rikuqkunata Jesusman jap'iykumunankupaq kacharqanku .
43007033	Chhikataq Jesusqa ajinata nirqan : — Qankunawanqa uj jayk'a pachallatam kachkasaq , chhikamantataq pichus kachamuchkawan chaymanmi kutiripusaq .
43007034	Qankunaqa maskawankichismi , chaywampas manam taripachkawankichischu , imaraykuchus maypichus kachkasaq chaymanqa manam qankunaqa puriyta atinkichischu .
43007035	Chhikataq judiokunaqa paykunapura ajinata nispa tapunakuyta qallarirqanku : — ¿ Kayqa maymantaq nuqanchispaq mana taripananchista purinmanri ? ¿ Wajniq jallp'akunapi ch'iqiwachasqa tiyaq judiokunapaq chaymanchu purinman jinaspa Diosman mana riqsiq runakunamanchu yachachimunman icha ?
43007036	‘ ¿ Maskawankichis chaywampas manam taripachkawankichischu , imaraykuchus maypichus kachkasaq chaymanqa manam qankunaqa puriyta atinkichischu nisqanwan , imaniytataq munan kayri ? ’ — Nispa .
43007037	Sach'a ch'ampakunawan ch'ujllakuna ruwana raymi tukuchay qhipa p'unchaykaqmi astawan athun p'unchay karqan . Chay p'unchaytaq Jesusqa sayarikuspa athun kunkanwan ajinata nirqan : — “ Pichus unumanta ch'akisqa kachkan chayqa nuqaman jamuchun .
43007038	Pikunachus nuqapi iyaw nichkanku chaykunapaq sunqunmantaqa mayujinam unuqa siqarqumunqa . Ajinatam Qilqasqakunapiqa nin . ”
43007039	Jesustaq kay nisqanwanqa ajina niytam munarqan , pikunachus paypi iyaw nichkanqaku chaykunaqa Ajayuta jap'iqanqaku ; imaraykuchus Ajayuqa manaraqmi runakunaman qusqachu kachkarqan , Jesuspaq manaraq sumaq k'anchaynimpi athunchasqa kachkasqanrayku .
43007040	Wakin runakunaqa , jayk'aqchus tukuy kay rimaykunata uyarirqanku chhikaqa , ajinata nirqanku : — Chiqapunim kayqa Diospaq sutimpi willaq runaqa — nispa .
43007041	Wakinkunataq ajinata nirqanku : — Kayqa Mesiasmi — nispa . Chaywampas wakinkunaqa ajinata nirqanku : — Manam , imaraykuchus Mesiasqa manam Galileamanta kachkanmanchu — nispa .
43007042	Qilqasqakunapi , Mesiasqa qhapaq suyu apaykachaq Davidpaq tunu allchhin , jinataq mayqin llaqtamantachus David kachkarqan chay kikin Belén llaqtamantam lluqsinan karqan nispam nin — nispa .
43007043	Ajinaqa runakunaqa Jesusrayku t'ipi t'ipi puriykachapurqanku .
43007044	Wakinkunaqa jap'iykuspa wataykusqata apakupuyta munarqanku , chaywampas manam pipas chayta ruwarqankuchu .
43007045	Diospaq wasin rikuqkunaqa , may chhikapichus fariseokuna jinataq kurajkaq sacerdotekuna kachkarqanku chay chhikaman kutiripurqanku . Fariseokunawan jinataq sacerdotekunawantaq pallapallakunaman ajinata tapurirqanku : — ¿ Imamantataq Jesusta mana apamunkichisri ? — Nispa .
43007046	Chay rikuq pallapallakunataq ajinata jaynirqanku : — ¡ Manapunim jayk'aqpas pi runapas chayjinata rimarqanchu ! — Nispa .
43007047	Chhikataq fariseokunaqa paykunaman ajinata nirqanku : — ¿ Qankunapas kikillantataqchu llullaykuchikupunkichisri ?
43007048	¿ Wakin kurajkaqninchiskunapas , manachayqa wakin fariseokunapas payman iyaw nipullankutaqchuri ? — Nispa .
43007049	Chaywampas kamachiykunata mana riqsiq kay runakunaqa , qhinchachasqam kanku — nispa .
43007050	Nicodemo , mayqin fariseochus uj kuti Jesusta rikuq purisqa chayqa paykunaman ajinata nirqan :
43007051	— Kamachiyninchismanjinaqa , manam uj runataqa manaraq uyarichkaspa juchanchayta atichuwanchu — nispa .
43007052	Paykunataq ajinata payman jaynirqanku : — ¿ Qampas Galilea llaqtamantachu kallankitaqri ? Qilqasqakunatam ñawirinayki , Galileamantaqa manam uj Diospaq sutimpi willaq runapas lluqsirqanchu , chaytam rikunki — nispa .
43007053	Chhikamantataq sapa ujmi wasinkuman puripurqanku .
43008001	Chaywampas Jesusqa Olivos nisqa urquniqmanmi puripurqan .
43008002	Qhipantin p'unchay paqariytataq , Diospaq wasinman kutirirqan . Runakuna payman qayllachakumurqanku , paytaq tiyarikuspa yachachiyta qallarirqan .
43008003	Chhikataq Diospaq kamachiynin yachachiqkuna jinataq fariseokuna ima uj warmita waj qhariwan khuchichakuchkaqta taripaspa aysarimusqaku jinaspataq Jesusman puskatamurqanku . Tukuy chaypi kaq runakuna chawpiman churaspataq
43008004	Jesusman ajinata nirqanku : — Yachachiq , kay warmitaqa waj runawan khuchichakuchkaqtam jap'irqumuyku .
43008005	Moisespaq kamachiynimpiqa kayjina warmikunata rumiwan wañuchinakama ch'aqirqusqa kanampaqmi kamachiwanku ¿ Qan imaninkitaqri ? — Nispa .
43008006	Paykunaqa ima nichkallanqa nispa yanarinapaqmi kaytaqa Jesusman ajinata tapurirqanku , ajinamanta jaynisqanmantajina tumpaykunapaq . Chaywampas Jesusqa uj chhikanta k'uñurispa ruk'ananwan jallp'a pampaman qilqaykuyta qallarirqan .
43008007	Tapukuchkallarqanku chhikataq , sayarikuspa paykunaman ajinata nirqan : — Qankunamanta maykaqpas mana ima juchayuq kankichis chhikaqa , ñawpaqta rumiwan tiqiykumuychis — nispa .
43008008	Wajmanta k'uñuykuspataq jallp'a pampapi qilqakuchkallarqanmi .
43008009	Kayta uyarispataq ujmanta ujmi puripuyta qallaripurqanku , machu runakuna ñawpaqta puripurqanku . Jayk'aqchus Jesusqa chay chhikapi qhiparapusqa chay warmiwan sapallanku taripakupurqanku chhikataq ,
43008010	Jesusqa sayarispa payman ajinata nirqan : — Warmi , ¿ pikunachus juchanchachkarqasunkichis chaykunaqa maypitaq kapunkuri ? ¿ Manachu mayqimpas juchanchachkasunkiri ? — Nispa .
43008011	Chay warmitaq payman ajinata jaynirqan : — Manam pipas Apu Tata — nispa . Jesustaq payman ajinata nirqan : — Nuqapas manallataqmi juchanchachkaykichu ; kunantaq puripuy jinaspataq amaña juchata ruwapuyñachu — nispa .
43008012	Jesusqa runakunaman wajmanta rimapayaspa ajinata nirqan : — Nuqam kaypachapaq k'anchaynin kani ; pichus qatimuchkawan chayqa , kawsay quq k'anchayniyuqmi kanqa , manam jayk'aqpas laqa ch'amakapi puriykachapunqachu — nispa .
43008013	Fariseokunataq payman ajinata nirqanku : — Qanraykullam willayniykita quchkanki : chay willaykunaqa manam imapaqpas allinchu kachkan — nispa .
43008014	Jesustaq paykunaman ajinata jaynirqan : — Nuqaraykupas willayniyta qusaq chhikaqa , willayniykunaqa chaniyuqmi , imaraykuchus nuqa maymantachus jamuni , jinataq maymanchus purichkani chaytaqa sumaqtam yachani ; chaywampas qankunakaqqa manam maymantachus jamuni , jinataq maymanchus purichkani chaytaqa yachachkankichischu .
43008015	Qankunaqa runapaq yuwasqanmanjina juchanchankichis . Nuqakaqqa manam pitapas juchanchanichu ;
43008016	chaywampas nuqachus juchanchayman chhikaqa , chiqanmanjinam juchanchayman , imaraykuchus manam nuqa sapallaychu juchanchani , manachayqa kachamuchkawan chay Tataymi nuqawan kuska juchanchallantaq .
43008017	Qankunapaq kamachiyniykichispiqa ajina qilqasqam : iskayniyuq irkataqkunachus kikinta irkatanku chhikaqa chay willasqankunaqa chaniyuqmi .
43008018	Ajinaqa nuqa kikinmi nuqarayku willaq kani , kachamuchkawan chay Tataytaq ujkaq irkataqmi — nispa .
43008019	Paymantaq ajinata tapurirqanku : — ¿ Maypitaq Tatayki kachkanri ? — Nispa . Jesustaq paykunaman ajinata jaynirqan : — Qankunaqa manam nuqata riqsichkawankichischu , manallataq Tataytapas riqsichkankichischu ; nuqamanchus riqsiwankichisman chhikaqa , Tatayman riqsillawaqchistaqmi .
43008020	Jesusqa kaykunata nirqan jayk'aqchus Diospaq wasimpi jaywanapaq qulqi churana chhikapi yachachichkarqan chhika . Chaywampas manam pipas jap'iykuchkarqanchu , imaraykuchus manaraqmi pachanqa chayamusqaraqchu .
43008021	Jesusqa wajmanta paykunaman ajinata nirqan : — Nuqa puripuchkani , qankunataq maskawankichismi , chaywampas juchaykichispim wañupunkichis . Maymanchus nuqa purichkani chaymanqa , qankunaqa manam puriyta atiwaqchischu .
43008022	Judiokunataq ajinata nirqanku : — ¿ Pay kikinchus wañuchikuyta yuwachkan icha , chaymantachu : ‘ qankunaqa maymanchus purichkani chayman manam puriyta atiwaqchischu ’ nispa niwanchisri ? — Nispa .
43008023	Jesustaq paykunaman ajinata nirqan : — Qankunaqa kay urayniqmantam kankichis , chaywampas nuqakaqqa janaq chhikaniqmantam kani . Qankunaqa kaypachamantam kankichis , chaywampas nuqakaqqa manam kaypachamantachu kachkani .
43008024	Chayraykum qankunaman : ‘ juchaykichispim wañurapunkichis ’ nispa nirqaykichis ; imaraykuchus Nuqa kasqaytachus mana iyaw ninkichis chhikaqa , juchaykichispim wañurapunkichis — nispa .
43008025	Chhikataq payman ajinata tapurirqanku : — ¿ Pitaq qan kankiri ? — Nispa . Jesustaq paykunaman ajinata jaynirqan : — Ñawpaqtaqa ¿ imamantataq qankunawan rimanay kanmanri ?
43008026	Mayraq qankunamanta rimanay jinataq juchanchanay kan , chaywampas pichus kachamuchkawan chayqa chiqantam nin , jinataq imatachus nuqa kaypachaman nichkani chay kikintam payman rimachkaqta uyarini .
43008027	Chaywampas paykunaqa manam Tatamanta rimasqanta yuwaywan jap'iqachkarqankuchu .
43008028	Chayraykum paykunaman ajinata nirqan : — Jayk'aqchus Nuqa runapaq Churinta sayarichispa uqhariwankichis chhikam qankunaqa pichus Nuqa kani chayta yachankichis , jinataq ima ruwasqaypas mana nuqapaq munasqaymanjina ruwasqa kasqantapas riqsipunkichis ; imatachus Tatayqa yachachichkawan chayllatam nichkani .
43008029	Imaraykuchus pichus kachamuchkawan chayqa nuqawanmi kachkan ; Tatayqa manam sapallayta saqichkawanchu , imaraykuchus paypaq sunqumpi munasqanllatapunim nuqaqa ruwani .
43008030	Jayk'aqchus Jesusqa kayta nirqan chhikaqa , achkhayuqmi paypi iyaw nirqanku .
43008031	Jesustaq paypi iyaw niq judiokunaman ajinata nirqan : — Qankunachus rimayniykunapi uyarikuspa thuruta sayaykunkichis chhikaqa , chiqantapunim yachaqaq qatiqniykuna kankichis ;
43008032	Imachus chiqan kachkan chayta riqsinkichis , chay chiqan kachkan chaytaq kachawachasqatajinam saqipusunkichis .
43008033	Paykunataq payman ajinata jaynirqanku : — Nuqaykuqa Abrahampaq mirayninmanta jamuq tunu allchhinkunam kayku , chayrayku nuqaykuqa jayk'aqpas manam pipaq jaywaqninkunapas karqaykuchu ; ¿ qan imaynataq kachawachasqa kankichis nispa niwankichisri ? — Nispa .
43008034	Jesustaq paykunaman ajinata nirqan : — Sut'intapuni niykichis , tukuy jucha ruwaqkunaqa , juchapaq jaywaqninkunam kanku .
43008035	Uj jaywaqqa manam wasiyuqnimpaq wasimasinkuna chawpipiqa wiñaypaq kachkanmanchu ; chaywampas uj wawakaqqa wiñaypaqmi chay wasimasinkuna chawpipi qhiparapun .
43008036	Ajinaqa , Churichus qhispisqata tukuchipusunkichis chhikaqa , qankunaqa chiqampipunim qhispisqa kapunkichis .
43008037	Qankunaqa Abrahampaq mirayninmanta jamuq tunu allchhinkuna kasqaykichismantaqa allintam nuqa yachani ; chaywampas wañuchiyta munawankichis imaraykuchus manam rimayniyta jap'iqayta munankichischu .
43008038	Imatachus Tatayqa rikuchichkarqawan chaymantam rimachkani ; ajinallataqmi qankunapas tataykichispaq yachachisqasunkichista ruwankichis — nispa .
43008039	Paykunataq ajinata jaynirqanku : — ¡ Nuqaykupaq tataykuqa Abraham runam ! — Nispa . Chaywampas Jesusqa paykunaman ajinata jaynirqan : — Qankunachus chiqampipuni Abrahampaq churinkuna kawaqchis chhikaqa , imatachus pay ruwachkarqan chaytam ruwawaqchisqa .
43008040	Chaywampas imatachus Diosqa chiqampi yachachichkawan chayta niykichis chhikapas , qankunaqa wañuchiytaraq munawankichis . ¡ Abrahamqa manam jayk'aqpas chayjinata ruwarqanchu !
43008041	Qankunaqa imaynatachus tataykichisqa ruwachkarqanku chayjinallatataqmi ruwankichis — nispa . Paykunataq ajinata payman nirqanku : — ¡ Nuqaykuqa manam mana tatayuq wawakunachu kachkayku ; uj sapa Tatayuqmi kayku , chaytaq Diosmi ! — Nispa .
43008042	Jesustaq paykunaman ajinata jaynirqan : — Chiqampichus Diosqa tataykichis kanman chhikaqa , qankunaqa nuqata munakuwankichismanmi , imaraykuchus nuqaqa Diosniqmantam jamuni jinataq kaypim kachkani . Manam nuqapaq munasqaymanjinachu jamuchkani , manachayqa Diosmi kachamuwan .
43008043	¿ Qankunaqa , imamantataq nuqapaq willayniyta mana yuwaywan jap'iqayta atinkichisri ? Chaytaqa , rimayniyta mana uyariyta munasqaykichisraykullam qankunaqa mana jap'iqayta atichkankichischu .
43008044	Qankunapaq tataykichisqa Supaymi ; qankunaqa paypaqmi kapunkichis , jinaspataq imatachus pay munachkan chayllatam ruwachkankichis . Supayqa qallariymantapacha wañuchiqpunim karqan . Manam chiqampi sayarikuyta atinchu , manallataqmi jayk'aqpas chiqanta nirqanchu . Jayk'aqchus llullakunata riman chhikaqa , imaynachus pay kachkan ajinatam riman ; imaraykuchus llullakuqpunim karqan jinataq payqa llullapaq tatanmi .
43008045	Chaywampas nuqa chiqanta niykichis chhikaqa , qankunaqa manam iyaw niwankichischu .
43008046	¿ Qankunamantaqa , mayqintaq nuqapaq juchayuq kasqaymanta sut'inchayta atiwanmanri ? Nuqachus chiqan kachkan chayta nichkani chhikaqa , ¿ imamantataq mana iyaw niwankichisri ?
43008047	Pichus Diosniqmanta jamun chayqa , Diospaq rimaynintam uyarin ; chaywampas qankunapaq mana Diospaq kasqaykichisraykuqa , manam Diospaq rimayninta uyariyta munachkankichischu — nispa .
43008048	Chhikataq judiokunaqa ajinata nirqanku : — Allintapunim nirqaykichis , jayk'aqchus Samaria llaqtamantam qan kanki jinataq uj millay saqra supayniyuqmi kanki nispa nichkarqaykichis chhikaqa — nispa .
43008049	Jesustaq paykunaman ajinata jaynirqan : — Manam ima millay saqra supayniyuqpas kanichu . Imatachus ruwachkani chayqa Tatayman athumpi kachinapaqmi ; chaywampas qankunaqa juch'uyman tukuchichkawankichis .
43008050	Nuqapaq athunchasqa kanaytaqa manam maskachkanichu ; chaywampas ujmi chay maskaqqa kan , jinataq paykaqmi juchanchaq kachkan chayqa .
43008051	Sut'intapuni niykichis , pichus rimayniykunata uyarin chayqa manam wañunqachu — nispa .
43008052	Judiokunataq Jesusman ajinata jaynirqanku : — Kunanqa astawan sumaqtaraq millay saqra supayniyuq kasqaykimanta yachapuyku . Abraham jinataq tukuy Diospaq sutimpi willaq runakunapas wañurapunkum , qantaq ajinata ninki : ‘ Pichus rimayniykunata uyarin chayqa manam wañunqachu ’ — nispa .
43008053	¿ Qanqa Abraham tatanchismanta astawan kurajchu kankiri ? Paypas jinataq Diospaq sutimpi willaq runakunapas wañurapunkum ¿ Imaman khatasqapunitaq puriykachapunkiri ? — Nispa .
43008054	Jesustaq paykunaman ajinata jaynirqan : — Nuqa kikinchus athunchakusaq chhikaqa , chay athunchakusqayqa manam imapaqpas allinchu kanqa . Chaywampas pichus athunchachkawan chayqa Tataymi , pitachus qankunaqa Diosniymi nispa nichkankichis chaymi .
43008055	Chaywampas qankunaqa manam payman riqsichkankichischu . Nuqakaqmi riqsiniqa ; manam riqsinichu nispachus niyman chhikaqa , qankunajina llullallataqmi kaymanqa . Chaywampas sut'intapunim payta riqsiniqa jinataq paypaq rimaynintapas uyarini .
43008056	Qankunapaq tunu machulaykichis Abrahamqa kusikuymanta t'iskurirqanraqmi , imaraykuchus nuqapaq p'unchayniyta rikuytam munarqan ; jinaspataq rikurqanmi , rikuspataq anchatam kusirikurqan — nispa .
43008057	Judiokunataq Jesusman ajinata nirqanku : — Manaraqmi phichqa chunka watatapas junt'achkankiraqchu , ¿ jinaspataq Abrahamtam rikuni nispa nichkankiri ? — Nispa .
43008058	Jesustaq paykunaman ajinata jaynirqan : — Sut'inta niykichis , nuqaqa Abrahampas manaraq kachkaqtinmi Nuqa kani — nispa .
43008059	Chhikataq paykunaqa rumikunata tiqirqunapaq pallthapikurqanku ; chaywampas Jesusqa pakaykukuspa Diospaq wasinmanta lluqsirqumpurqan .
43009001	Diospaq wasinmanta lluqsimpuchkarqan chhikataq Jesusqa uj paqarisqanmantapacha ñawsa runata rikurqan .
43009002	Yachaqaq qatiqninkunataq payman ajinata tapurirqanku : — Yachachiq , ¿ imamantataq kay runaqa ñawsapuni paqarirqanri ? ¿ Tatankunapaq juchankunaraykuchu , manachayqa pay kikimpaq juchanmantachu chayjinapuni kachkanri ? — Nispa .
43009003	Jesustaq paykunaman ajinata jaynirqan : — Manam tatankunapaq juchankunamantachu , manallataqmi pay kikimpaq juchankunamantapaschu ; manachayqa Diospaq ruwayninkuna payniqta rikuchikunampaqmi ajinaqa .
43009004	P'unchayraq kachkaqtinmi pichus kachamuchkawan chaypaq llank'ayninta ruwananchis ; imaraykuchus tutaqa jamuchkanñam , chaypitaq manam pipas llank'ayta atichkanmanchu .
43009005	Kaypachapiraq kachkaqtiyqa , kaypachapaq k'anchayninmi kani — nispa .
43009006	Kayta nirqan chhikamantataq , Jesusqa pampaman thuqarpayaspa , thuqayninwan uj juch'uyta t'urucharirqan jinaspataq chay ñawsa runapaq ñawinkunaman jawiykurirqan .
43009007	Chhikamantataq payman ajinata nirqan : — Puriy , jinaspa Siloé quwuñapi mayllaqakumuy ( Siloé chayqa : “ Kachamusqa ” niytam munan ) . Chay ñawsa runataq purispa mayllaqakumurqan , jayk'aqchus kutirimpurqan chhikataq , rikuyta atipurqanmi .
43009008	Llaqtamasinkuna jinataq pikunachus ñawpaq mañjakuchkaqta rikurqanku chaykunaqa paykunapura ajinata tapunakurqanku : — ¿ Kayqa , manachu tiyaykuspa mañjakuq runa kachkanri ? — Nispa .
43009009	Ujkunaqa ajinata nirqanku : — Arï , paypunim — nispa . Wakinkunataq ajinata nirqanku : — Manam , payman rijch'akuq kachkaqtimpas manam paychu kachkan — nispa . Chaywampas pay kikin ajinata nirqan : — Arï , nuqapunim kani — nispa .
43009010	Chhikataq payman ajinata tapurirqanku : — ¿ Ajinaqa , imaynatataq kunankaqqa rikuyta atipunkiri ? — Nispa .
43009011	Paytaq paykunaman ajinata jaynirqan : — Chay Jesús sutiyuq runam t'uruta t'urucharispa , ñawiykunaman jawiykuriwan jinaspam ajinata niwan : ‘ Puriy , jinaspataq Siloé quwuñapi mayllaqakumuy ’ — nispa . Nuqataq purini , jayk'aqchus mayllaqakurqani chhikapacham rikuyta atipurqani — nispa .
43009012	Chhikataq payman ajinata tapurirqanku : — ¿ Maypitaq kachkan chay runari ? — Nispa . Paytaq paykunaman ajinata nirqan : — Manam yachachkanichu — nispa .
43009013	Jayk'aqchus Jesusqa t'urucharispa ñawsa runaman qhawatatachichkarqan chay p'unchayqa samarana p'unchaymi karqan . Chayraykum fariseokunapaq ñawpaqinman ñawsa kachkarqan chay runata puskatarqanku .
43009014	
43009015	Fariseokunataq imaynamantataq qhawatatapusqa chayta tapuykurqanku . Paytaq paykunaman ajinata jaynirqan : — Ñawiykunata t'uruwan jawiykuriwan , nuqataq mayllaqakumuni , kunantaq rikupunim — nispa .
43009016	Wakin fariseokunataq ajinata nirqanku : — Kay ruwaqqa manam Diosniqmantachu kachkanman , imaraykuchus manam samarana p'unchayta pakachkanchu — nispa . Chaywampas wakinkunaqa ajinata nirqanku : — ¿ Imaynatataq kay musphay ruwaykunata ruwanman jucharara kanman chhikari ? — Nispa . Chayrayku paykunapura chawpipi t'ipit'ipi puriykachaykuna kapurqan ,
43009017	jinaspataq ñawsa runa kachkarqan chayman ajinata wajmanta tapuykurqanku : — Ajinaqa qhawatatachisunki chhikaqa , ¿ imaninkitaq paymantari ? — Nispa . Paytaq ajinata jaynirqan : — Nuqaqa uj Diospaq sutimpi willaq kasqantam nini — nispa .
43009018	Chaywampas judiokunaqa manam ñawsa kachkaspa kunantaq rikupusqanta iyaw niyta munachkarqankuchu , ajinaqa tatamamantam wajachimurqanku ,
43009019	paykunamantaq ajinata tapuykurqanku : — ¿ Kayqa wawaykichispunichuri ? ¿ qankunaqa ñawsapuni paqarisqanta niwaqchischuri ? ¿ Imaynamantataq kunankaq rikuyta atipunri ? — Nispa .
43009020	Ñawsa kachkarqan chay runapaq tatamamantaq ajinata jaynirqanku : — Kaypaq wawayku kasqantaqa allintam yachayku , jinataq ñawsa paqarisqantapas yachallaykutaqmi ;
43009021	chaywampas kunankaq imaynamanta qhawatatapusqankaqtaqa manam yachachkaykuchu , manataq pichus qhawatatachichkasqa chaytapas yachachkaykuchu . Payqa machu runañataq kapunqä , payman tapuriychis ari ; pay kikin sut'inta willakuchkasunkichis — nispa .
43009022	Chaytaqa manchaspam ajinata tatamamanta nirqanku , imaraykuchus judiokunaqa pikunachus Jesusta Mesías kasqanmanta riqsinqaku chaykunaman judiokunapaq tantakunan wasikunamanta wijch'urqumunapaq rimakipanakusqaku .
43009023	Chayraykum tatamamanqa ajinata nirqanku : “ Payqa machu runañataq kapunqä , payman tapuriychis ari . ” — Nispa .
43009024	Judiokunaqa pichus ñawsa kachkarqan chay runata wajmanta wajaspa ajinata nirqanku : — Diospaq ñawpaqimpi rimayniykita quspa chiqanta niwaychis . Nuqaykuqa chay runapaq jucharara kasqantaqa allintam yachayku — nispa .
43009025	Paytaq paykunaman ajinata jaynirqan : — Juchararachus kachkan chaytaqa manam yachachkanichu . Imakaqtachus yachani chayqa kaymi : ñawsam karqani chaywampas kunanqa rikupuni chaykaqtaqa sumaqtam yachani — nispa .
43009026	Wajmanta ajinata nispa tapuykullarqankutaqmi : — ¿ Imatataq ruwasunkiri ? ¿ Imaynatataq ruwasunki qhawatatanaykipaqri ? — Nispa .
43009027	Paykunamantaq ajinata jaynirqan : — Willapuykichistaqmari , chaywampas manam uyarichkawankichischu . ¿ Imamantataq wajmanta willanayta munachkankichisri ? ¿ Qankunapas paypaq yachaqaq qatiqninkuna kayta munallankichistaqchuri ? — Nispa .
43009028	Chhikataq payman sutichjarqanku , jinaspataq ajinata nirqanku : — Qanchariqa chay runapaq yachaqaq qatiqnimpas kankiqa , nuqaykukaqqa Moisespaq yachaqaq qatiqninkunam kayku .
43009029	Jinataq Diospaq Moisesman rimapayasqantaqa allintam yachayku , chaywampas chay runakaqmantaqa manam maymanta lluqsimusqantapas yachachkanchischu — nispa .
43009030	Chay runataq paykunaman ajinata jaynirqan : — ¡ Chayqa musphanajinamarï ! Qankunaqa chay runapaq maymanta lluqsimusqantapas manam yachachkankichischu , chaywampas nuqamanqa ñawiykunatam qhawatatachiwan .
43009031	Allinta yachanchis , Diosqa manam juchararakunaman uyarinchu ; pikunachus payman yupaychachkanku jinataq munayninta ruwachkanku chaykunallamanmi uyarin .
43009032	Manam jayk'aqpas paqarisqanmantapacha ñawsa runaman qhawatatachiqmantaqa uyarikurqanku .
43009033	Kay runachus Diosniqmanta mana jamunman chhikaqa , manam imatapas ruwayta atichkanmanchu .
43009034	Chhikataq payman ajinata nirqanku : — Qan , ancha juchawan junt'aykusqa paqarirqanki , jinaspachu ¿ nuqaykuman yachachiyta munawankichisri ? — Nispa . Jinaspa judiokunapaq tantakunan wasimanta qatiwachapurqanku .
43009035	Jesusqa chay ñawsa runaman judiokunapaq tantakunan wasimanta qatiwachasqa kasqanmanta uyarirqan ; jinataq jayk'aqchus paywan tinkurqan chhikaqa , ajinatam tapurirqan : — ¿ Qanqa runapaq Churimpi iyaw ninkichu ? — Nispa .
43009036	Paytaq ajinata jaynirqan : — Apu Tata , ¿ pitaq chayri ? ajinamanta nuqapaq paypi iyaw ninaypaq — nispa .
43009037	Jesustaq payman ajinata jaynirqan : — Rikupunkiñam : chayqa nuqam kani , piwanchus rimachkanki chay kikin — nispa .
43009038	Chhikataq chay runaqa Jesuspaq ñawpaqimpi killpiykukuspa payman ajinata nirqan : — Iyaw ninim Apu Tata — nispa .
43009039	Chhikamantataq Jesusqa ajinata nirqan : — Nuqaqa kaypachaman juchanchanapaqmi jamuni , ajinamanta ñawsakunapaq qhawatatanankupaq jinataq k'uchi qhawachkaqkunapaq ñawsaman tukupunankupaq — nispa .
43009040	Wakin fariseokuna paywan kuska kachkarqanku chaykunaqa , kayta uyarispaqa ajinata Jesusman tapurirqanku : — ¿ Nuqaykuqa ñawsallataqchu kaykuri ? — Nispa .
43009041	Jesustaq paykunaman ajinata jaynirqan : — Qankunachus ñawsa runakuna kawaqchis chhikaqa , manam juchaykichismanta juchayuq kawaqchischu karqan . Chaywampas qhawaykachachkaq runakunam kayku nisqaykichisraykum juchaykichiskunaqa qankunawan kuska qhiparapun — nispa .
43010001	Jesusqa ajinata nirqan : “ Sut'inta niykichis , suwallam pichus uwijakunapaq llikan patanta t'iskuykuspa waykuchkan chayqa .
43010002	Chaywampas punkunniqta waykuchkan chayqa uwijakunata allimpi rikuq michiqninmi .
43010003	Llika rikuqqa punkunta wisq'aran , michiqtaq sapa uj uwijaman sutinmantakama wajaspa chay llikamanta lluqsirachimun , uwijakunataq kunkanta uyarispa riqsinku ,
43010004	tukuyninku lluqsirampunku chhikataq , michiqninqa uwijakunapaq ñawpaqintam puriykun , uwijakunataq payman qatinku , imaraykuchus kunkantam uyarispa riqsinku .
43010005	Chaywampas , uj mana riqsisqakaqmanqa manam qatiyta munachkankuchu , manachayqa paymanta phawaripunkum , imaraykuchus manam kunkanta riqsichkankuchu . ”
43010006	Jesusqa kay rijch'anachiyta paykunapaq churarqan , chaywampas paykunaqa manam imaniytachus munachkarqan chaytaqa yuwqasichkarqankuchu .
43010007	Jesusqa paykunaman ajinata nirqan : “ Kayta sut'inta niykichis : Nuqam may chhikatachus uwijakunaqa lluqsimuchkanku chay punku kani .
43010008	Tukuy nuqapaq ñawpaqiyta jamuchkarqanku chaykunaqa uj suwa jinataq sallqakunam karqanku ; chaywampas uwijakunaqa manam paykunaman uyarichkarqankuchu .
43010009	Nuqam punku kani : pichus nuqaniqta waykuchkanqa chayqa qhispisqam kanqa . Chaytaq imaynachus uj uwijaqa waykun jinataq lluqsimun jinaspataq chhuqlla jach'ukunata taripaq chayjinam kanqa .
43010010	“ Suwaqa suwarqunapaq , wañurachinapaq jinataq t'unarqunallapaqmi jamun . Chaywampas nuqakaqqa kawsayniyuq kanaykichispaq , jinataq kurajyachkaq kawsayniyuq kanaykichispaqmi jamuni .
43010011	Nuqam sumaq michiqqa kani . Sumaq michiqqa uwijankunarayku kawsaynintam churan ;
43010012	chaywampas mink'asqalla kachkan chay michiqkaqqa qulqiraykullam michin , jayk'aqchus machuq'ara jamuchkan chhikaqa , uwijakunata saqiwachaspam chay michiqqa phawaripun , imaraykuchus payqa manam chay uwijakunapaq michiqninchu kachkan , manataq paypaq uwijankunapaschu kachkan . Machuq'arataq uwijakunaman phawqataspa tukuyniqman tutukwachachipun .
43010013	Chay runaqa phawaripun , imaraykuchus payqa michisqanmanta qulqi jap'iqanallatam suyachkan , uwijakunakaqqa imapas kachun nispam puripun .
43010014	“ Nuqam sumaq michiqqa kani . Imaynatachus Tatayqa nuqata riqsiwan , nuqataq Tatayman riqsini ; ajinallataqmi nuqaqa uwijaykunata riqsini , paykunataq nuqata riqsiwanku . Nuqataq uwijaykunarayku kawsayniyta churani .
43010015	
43010016	Kay llikapi kachkanku chay uwijaykunamanta niqtimpas waj uwijaykunapas nuqapaq kallantaqmi ; chaykunamampas pusamunallaytaqmi . Paykunaqa uyariwanqaku jinaspa uj sapa llikapi kaq jinataq uj sapa michiqniyuq uwijakunallaman tukupunqaku .
43010017	“ Tatayqa anchatam munakuwan , imaraykuchus nuqa kawsayniyta quni wajmanta jap'iqanaypaq .
43010018	Manam pipas kawsayta qichuqawanmanchu , manachayqa nuqa kikin munayniymanta quchkani . Qunapaq jinataq wajmanta jap'iqanaypaq munayniyuqmi kani . Kaytam Tatayqa nuqaman kamachiwan . ” — Nispa .
43010019	Jayk'aqchus judiokunaqa kay rimaykunata uyarirqanku chhikaqa wajmantam t'ipinjakupurqanku .
43010020	Paykuna chawpimanta achkhayuq ajinata nirqanku : — ¿ Imamantataq pay millay saqra supayniyuq jinataq uma muyusqa kachkaqtin nuqanchis payman uyarichkankichisri ? — Nispa .
43010021	Chaywampas wakinkunaqa ajinata nirqanku : — Millay saqra supayniyuq kanman chhikaqa manam pipas chayjinata rimachkanmanchu . ¿ Uj millay saqra supayqa , ñawsakunata qhawatatachinmanchuri ? — Nispa .
43010022	Qasapacham karqan , Jerusalén llaqtapitaq Diospaq wasin jaywasqa kachkarqan chay p'unchayta yuwaspam raymichachkarqanku .
43010023	Jesusqa Diospaq wasinmanta jawaniq Salomonpaq athun punkun nisqa chhikapim puriykachachkarqan .
43010024	Chhikataq judiokunaqa muyuykuspa Jesusman ajinata tapurirqanku : — ¿ Jayk'aqkamataq iskayakuchkaqta saqiwankichisri ? Qanchus Mesiaspuni kanki chhikaqa , ujpita willapuwaychis — nispa .
43010025	Jesustaq paykunaman ajinata jaynirqan : — Qankunaman willapuykichisñam , chaytataq manam iyaw nichkankichischu . Imakunatachus Tataypaq atiyninwan ruwani chaykunaqa sut'intam riqsichichkan ;
43010026	chaywampas qankunaqa manam iyaw nichkawankichischu , imaraykuchus qankunaqa manam uwijaykunamantachu kankichis .
43010027	Nuqapaq uwijaykunaqa kunkayta riqsinku , nuqataq paykunata riqsini , paykunataq nuqaman qatimuwanku .
43010028	Nuqaqa paykunaman wiñay kawsaytam quni , paykunataq manam jayk'aqpas wañunqakuchu , manallataqmi pipas nuqapaq makiymantaqa qichuqachkawanqachu .
43010029	Imatachus Tatayqa quchkawan chayqa , tukuy imamanta niqtimpas astawan athunmi , jinataq manam pipas Tataypaq makinmanta qichuqanapaq atiyniyuqchu kachkanku .
43010030	Tataywan nuqawanqa uj sapallam kayku — nispa .
43010031	Judiokunaqa wajmanta payman tiqirqunapaq rumikunata pallthapikurqanku ,
43010032	chaywampas Jesusqa paykunaman ajinata nirqan : — Tataypaq atiyninwanqa imaymana allin ruwaykunatam qankunapaq ñawpaqiykichispi ruwani ; ¿ chay ruwasqaykunamanta , maykaqmantataq rumiwan tiqirquyta munawankichisri ? — Nispa .
43010033	Judiokunataq payman ajinata jaynirqanku : — Manam maykaq sumaq ruwaykuna ruwasqaykimantachu , manachayqa rimayniykikunaqa Diospaq ñawpaqimpi mana allin kasqanraykum tiqirqusqaykichisqa . Uj qasi runallam qan kanki , chaywampas qan kikin Diosman tukuyta munachkanki — nispa .
43010034	Jesustaq paykunaman ajinata nirqan : — Qankunapaq kamachiyniykichispiqa ajina qilqasqam : ‘ Qankunaqa dioskunam kankichis nispam nuqa nirqani . ’
43010035	Allinta yachanchis , Qilqasqakunapi nisqantaqa manam mana riqsiq tukuchuwanchu ; Diosqa pikunamanchus willayninta quchkarqan chaykunamanqa dioskuna nispam nirqan .
43010036	Dioschus nuqata jaywaqninman tukuchiwan jinaspa kaypachaman kachamuwan chhikaqa , ¿ imaynamantataq qankunaqa Diospaq Churinmi kani nisqayrayku Diosman juch'uychan nispa niwankichisri ?
43010037	Nuqachus Tataypaq ruwasqan ruwaykunata mana ruwachkani chhikaqa , ama iyaw niwaychischu .
43010038	Chaywampas chay ruwaykunatachus nuqa ruwani chhikaqa , nuqaman mana iyaw niwankichis chhikapas , ruwasqaykunapi iyaw niychis , ajinamanta ujpita Tatapaq nuqapi kasqanmanta jinataq nuqa Tatapi kasqaymanta yachanaykichispaq — nispa .
43010039	Wajmanta jap'iykuyta munarqanku , chaywampas Jesusqa paykunamanta chinkawachapurqanmi .
43010040	Jesusqa Jordán mayumanta chimpaniqman kutiripurqan , jinaspataq may chhikapichus Juanqa bawtisachkasqa chay chhikapim qhiparapurqan .
43010041	Achkha runakunam payman rikuq purirqanku , jinaspataq payman ajinata nirqanku : — Chiqapuni , Juanqa mana ima musphay ruwaykunatapas ruwachkarqan chaywampas tukuy imatachus kay runamanta rimachkarqan chayqa chiqampunim kasqa — nispa .
43010042	Jinaspataq achkhayuq runakuna chay chhikapi Jesusman iyaw nirqanku .
43011001	Mariapaq jinataq ñañan Martapaq Betania llaqtampi tiyakuq uj Lázaro sutiyuq unqusqa runa karqan .
43011002	Kay Lazaropaq panan Mariaqa Tata Jesuspaq chakinkunaman sumaq q'apachkaq jampita ch'aqch'uykuspa chujchankunawan picharachkarqan chaymi karqan .
43011003	Ajinaqa , iskaynin panankunaqa , Jesusman ajinata willamunankupaq kacharqanku : — Apu Tata , munasqa wawqimasiykim ancha unqusqa kachkan — nispa .
43011004	Chayta uyarispataq Jesusqa ajinata nirqan : — Kay unquyqa manam wañuypi tukuchanqachu , manachayqa Diospaq athunchasqa kasqanta jinataq Nuqa Diospaq Churimpaq athunchasqa kasqaymanta rikuchinapaqmi kanqa — nispa .
43011005	Jesusqa Martaman , ñañanman jinataq Lazaroman anchata munakurqan chaywampas ,
43011006	jayk'aqchus Lazaroqa unqusqam nispa willarqanku chhikaqa , payqa iskay p'unchaytawanraqmi may chhikapichus kachkarqan chaypi qhiparapurqan .
43011007	Chhikamantataq yachaqaq qatiqninkunaman ajinata nirqan : — Judea suyuniqman wajmanta purisunchis — nispa .
43011008	Yachaqaq qatiqkunataq payman ajinata nirqanku : — Yachachiq , qanimpaq p'unchaykunallapi judiokunaqa chayniq suyupi rumiwan ch'aqirquyta munarqasunkichis , ¿ kunantaq wajmantachu chayniqman kutiriyta munankiri ? — Nispa .
43011009	Jesustaq paykunaman ajinata nirqan : — ¿ Manachu uj p'unchayqa chunka iskayniyuq pachakunayuq kachkanri ? Ajinaqa , pichus p'unchaypi puriykachan chhikaqa manam mitk'akunchu , imaraykuchus kaypachapi kaq k'anchaytam rikun ;
43011010	Chaywampas pichus tutapi puriykachan chayqa mitk'akunmi , imaraykuchus k'anchayqa manam paypi kachkanchu — nispa .
43011011	Chhikamantataq kaytawan nirqan : — Wawqi masinchis Lazaroqa puñurikupunmi , chaywampas nuqam rijch'arichimusaq — nispa .
43011012	Yachaqaq qatiqkunataq payman ajinata nirqanku : — Tata Jesús , puñurikupun chhikaqa , alliyapunqa niytam munan — nispa .
43011013	Chaywampas Jesusqa Lazaropaq wañupusqanmantam willachkarqan , yachaqaq qatiqkunataq chiqampipas puñurikupunman chaytam yuwachkarqanku .
43011014	Chhikataq Jesusqa astawan sut'itaraq paykunaman ajinata nirqan : — Lazaroqa wañupunmi .
43011015	Chaywampas chaypi mana kasqaymantaqa kusikunim , imaraykuchus ajinamantam qankunapaq iyaw ninawaykichispaq allinqa . Chaywampas rikuq purisunchis .
43011016	Chhikataq Tomasqa mayqintachus Ispa nispa sutichachkarqanku chay ajinata ujkaq yachaqaq qatiqkunaman nirqan : — Nuqanchispas paywan kuska wañuq purillasuntaq — nispa .
43011017	Jayk'aqchus Jesusqa Betania llaqtaman chayarqan chhikaqa , tawa p'unchayñam Lazaropaq p'amp'aykusqa kapusqanta tariparqan .
43011018	Betaniataq Jerusalén llaqta qayllaniq uj kuska pacha puriypim taripakurqan ;
43011019	achkha judiokunataq Martaman jinataq ñañan Mariaman turanku wañupusqanrayku sunquchariq purisqaku .
43011020	Jayk'aqchus Martaqa Jesuspaq chayamuchkasqanta yacharqan chhikaqa , payman jap'iqanapaq lluqsimurqan ; chaywampas Mariakaqqa wasillapim qhiparapurqan .
43011021	Martataq Jesusman ajinata nirqan : — Tata Jesús , kaypichus kawaq karqan chhikaqa , turayqa manam wañuchkanmanchu karqan .
43011022	Chaywampas nuqaqa allintam yachani , kunampas Diosqa imatachus mañasqaykita qusunki chaytaqa — nispa .
43011023	Jesustaq payman ajinata jaynirqan : — Turaykiqa wajmantam kawsanqa — nispa .
43011024	Martataq payman ajinata nirqan : — Arï , kaypachapaq p'uchukaynin p'unchaypi jayk'aqchus wañusqakuna kawsarimpunqaku chhika kawsarimunanmantaqa allintam yachani — nispa .
43011025	Chhikataq Jesusqa payman ajinata nirqan : — Nuqam wañusqamanta kawsarimuypas jinataq kawsaypas kani . Pichus nuqapi iyaw nin chayqa , wañusqa kachkaqtimpas kawsanqam ;
43011026	jinataq tukuy pikunachus kawsachkankuraq jinataq nuqapi iyaw ninku chaykunaqa , manam jayk'aqpas wañunqakuchu . ¿ Kayta iyaw ninkichu ? — Nispa .
43011027	Paytaq Jesusman ajinata nirqan : — Arï Tata Jesús , pichus kaypachaman jamunan kachkarqan chay Diospaq Churin Mesías kasqaykitaqa nuqa iyaw ninim — nispa .
43011028	Kayta nirqan chhikamantataq , Martaqa ñañan Mariata wajaqmi purirqan , jinaspataq payman pakallamanta ajinata willarirqan : — Yachachiq kaypi kachkan , wajachkasunkim — nispa .
43011029	Uyarispajinataq , Mariaqa ujta sayarirquspa Jesusman rikuq purirqan .
43011030	Jesusqa manaraqmi llaqtaman waykuchkasqaraqchu ; manachayqa may chhikapichus Martawan tinkuchkasqaku chay chhikapiraqmi kachkarqan .
43011031	Wasipi sunquchaspa paywan kuska kachkarqanku chay judiokunataq Mariata sayarispa siqarquqta rikuspaqa , aya pakana chhikaman waqaq purisqanta yuwaspam qatirirqanku .
43011032	Jayk'aqchus Mariaqa Jesús kachkarqan chay chhikaman chayarqan chhikataq , ajinata nispa chakinkuna qayllaman killpiykukurqan : — Tata Jesús , kaypichus kawaq karqan chhikaqa , turayqa manam wañuchkanmanchu karqan — nispa .
43011033	Jesustaq Mariaman waqaqta rikuspa jinataq paywan kuska chayamuchkarqanku chay judiokunata rikuspaqa , anchata sunqunta nanarichikuspam llakirikurqan ,
43011034	jinaspataq paykunaman ajinata tapurirqan : — ¿ May chhikapitaq p'amp'aykumunkuri ? — Nispa . Paykunataq payman ajinata nirqanku : — Tata Jesús , rikuq jamuy — nispa .
43011035	Jinaspa Jesusqa waqarikurqan .
43011036	Chhikataq judiokunaqa ajinata nirqanku : — ¡ Qhawariychis , anchatapunim munakurqan ! — Nispa .
43011037	Chaywampas paykunamanta wakinkunaqa ajinata nirqanku : — Kay ñawsaman qhawatatachiqqa , ¿ manachu Lazaropaq mana wañunampaq imatapas ruwachkanman karqanri ? — Nispa .
43011038	Jesusqa ancha sunqu nanasqa wajmanta aya pakana chhikaman qayllachakurqan . Chay aya pakanaqa , uj rumiwan lluphaykusqa qarqa jutk'um karqan .
43011039	Jesustaq ajinata nirqan : — Chay rumita tanqariychis — nispa . Wañusqapaq panan Martaqa , Jesusman ajinata nirqan : — Tata Jesús , millaytam asnaripuchkanña , imaraykuchus wañupusqanmantaqa , tawa p'unchaykunañam uraqapun — nispa .
43011040	Jesustaq payman ajinata jaynirqan : — ¿ Iyaw ninki chhikaqa , Diospaq athun kaynintam rikunki , nispa manachu nirqaykiri ? — Nispa .
43011041	Chhikataq aya pakana jutk'u lluphasqa kachkarqan chay rumita kuyurichirqanku , Jesustaq janaqpachata qhawkataspa ajinata nirqan : — Tatay , uyariwanki chayraykum yuspärayta quyki .
43011042	Allinta yachani imaraykuchus qan uyariwankipunim , chaywampas kaypi kachkanku chay runakunapaq allimpi kanankupaq chayta niyki , ajinamanta qampaq nuqaman kachamuchkawanki chayta iyaw ninankupaq — nispa .
43011043	Kayta nirqan chhikamantataq , ajinata nispa waqach'akurqan : — ¡ Lázaro , chay ukhumanta lluqsimuy ! — Nispa .
43011044	Chhikataq wañusqa kachkarqan chay runaqa , makinkunamanta jinataq chakinkunamanta thanthakunawan llawuykusqa uyampas uj thanthawan qatqatasqapacham chay ukhumanta lluqsirqumurqan . Jesustaq chaypi kaq runakunaman ajinata nirqan : — Puriykachay atinampaq llawuraychis — nispa .
43011045	Achkhayuq Mariaman llakiynimpi tiyqasiq purichkasqaku chay judiokunaqa , Jesuspaq ruwasqanta rikuspaqa paypim iyaw nirqanku .
43011046	Chaywampas wakinkunaqa fariseokunaman rikuq purirqanku , jinaspa Jesuspaq ruwasqanta willamurqanku .
43011047	Chhikataq fariseokuna jinataq kurajkaq sacerdotekunawan ima , Athunkaq Tantakuyman wajthapimurqanku , jinaspataq ajinata nirqanku : — Kay runaqa imaymana musphay ruwaykuna rikuchiykunatam ruwachkan ¿ Imatataq ruwasunri ? — Nispa .
43011048	Ajinapichus saqisunchis chhikaqa , tukuy runakunam payman iyaw nipunqaku , Roma llaqta apaykachaqninkunataq jamunqaku jinaspataq nuqanchispaq Diospaq wasinchista jinataq suyunchista t'unarqunqaku .
43011049	Chaywampas paykunamanta ujkaq Caifás sutiyuq , pichus Athunkaq sacerdote karqan chay paykunaman ajinata nirqan : — Qankunaqa manam imatapas yachankichischu ,
43011050	manataq riparakuchkankichispaschu , qankunapaqqa allinraqmi kanman uj runa sapalla wañunan , tukuy suyupacha t'unarqusqa kananmanta niqtimpasqa — nispa .
43011051	Chaywampas Caifasqa manam paypaq yuwaynillanmantachu kaytaqa nirqan , manachayqa imaynachus payqa Athunkaq sacerdote kasqanraykum jamuq p'unchaykunapi ruwakunanmanta jinataq tukuy judío suyunrayku Jesuspaq wañunanmanta willachkarqan .
43011052	Manallataqmi chay judío suyun sapallamantachu , manachayqa tukuyniqpi t'akawachasqa kaq Diospaq wawankunata tanthapimuspa uj sapallaman tukuchinanraykum Jesusqa wañunan karqan .
43011053	Ajinaqa , chay p'unchaymantapacha , judío llaqta apaykachaqkunaqa Jesusman wañuchinapaq yuwapurqanku .
43011054	Chayrayku Jesusqa manaña tukuypaq rikusqan sut'i chhikakunapi judiokuna chawpipi puriykachapurqanchu , manachayqa Judea suyuniqmantaqa lluqsimpurqanmi , jinaspataq ch'usaq qasi pampa qaylla Efraín nisqa llaqtaniqman puripurqan . Chaypi yachaqaq qatiqninkunawan kuska qhiparapurqan .
43011055	Judiokunapaq Pascua raymi ruwanankupaq qayllañam kapurqan , jinaspataq achkha runakuna tukuyniq llaqtakunamanta Jerusalén llaqtaman manaraq Pascua raymi chayamuchkaqtin ch'uwachakuy ruwanakunaman jamuspa chimparqanku .
43011056	Jesusman maskaspa puriykacharqanku , jinaspa Diospaq Wasimpi paykunapura ajinata nispa tapunakurqanku : — ¿ Ima ninkichistaq ? ¿ Raymiman jamunqachu , manachu icha ? — Nispa .
43011057	Fariseokuna jinataq kurajkaq sacerdotekuna imaqa , pichus Jesusta rikunqaku chaykuna paykunaman willanankupaq kamachiyta qusqaku , ajinamanta jap'iykunankupaq .
43012001	Pascua raymi chayamunampaq suqta p'unchayraq kachkaqtin , Jesusqa maypichus wañusqamanta kawsarichichkasqa chay Lázaro tiyakuchkarqan chay Betania llaqtaman purirqan .
43012002	Chaypi Jesuspaq kasqanrayku uj ch'isi mikhuyta ruwarqanku ; Martaqa jaywarqan , Lazarotaq Jesuswan kuska mikhuqkunamanta ujkaq mikhuna chhikapi mikhuchkaqmi karqan .
43012003	Mariaqa uj chatupi nardo yuramanta ruwasqa achkha chaniyuq sumaq q'apachkaq jampita apamurqan , jinaspataq Jesuspaq chakinkunata jawirarqan ; chhikamantataq chujchankunawan ch'akirachinapaq phiskurarqan . Jinaspataq wasi junt'a chay q'apachkaq qhiparapurqan .
43012004	Chhikataq Judas Iscariote ujkaq yachaqaq qatiqninkunamanta mayqinchus chhikamantaqa Jesusman ranqaykuchkarqan chayqa , ajinata nirqan :
43012005	¿ Imamantataq chay achkha chaniyuq q'apachkaq jampita kimsa pachaj p'unchay llank'asqamanta jap'iqasqa qulqiman mana imayuq wajchakunaman yanapanapaq ranqakuchkarqanri ? — Nispa .
43012006	Chaywampas Judasqa manam mana imayuq wajchakuna payman llakichisqanraykuchu chaytaqa ajinata rimarqan , manachayqa payqa suwam karqan . Qulqi churana wayaqata jap'isqanraykutaq , chayman churachkarqanku chay qulqimantam payqa suwakuq karqan .
43012007	Jesustaq payman ajinata nirqan : — Ama turiyaychu , imaraykuchus chay q'apachkaq jampitaqa ayaypaq p'amp'akunan p'unchaypaqmi payqa pakachkarqan .
43012008	Mana imayuq wajchakunata qankuna chawpipiqa kachillankichispunim , chaywampas nuqakaqmanqa manam wiñaypaq qankuna chawpipi kachiwankichisñachu .
43012009	Judiokunamanta achkhayuqmi Jesuspaq Betania llaqtapi kachkasqanmanta yachqatarqanku , jinaspataq manam Jesusman rikunallapaqchu chayman purirqanku , manachayqa pitachus Jesusqa wañusqamanta kawsarichichkarqan chay Lazaroman rikuq imam purirqanku .
43012010	Chhikataq kurajkaq sacerdotekunaqa , Lazaroman wañuchiyta ima yuwapurqallankutaqmi ,
43012011	imaraykuchus payraykum achkhayuq judiokuna Jesusman iyaw ninapaq paykunamanta t'ipiqakuchkarqanku .
43012012	Achkha runakuna Jerusalén llaqtaman Pascua raymiman purisqaku . Qhipantin p'unchaytaq , Jesuspaq llaqtaman chayamunanmanta yachqatarqanku .
43012013	Chhikataq chhiru ch'ampakunata p'ataqamuspa pay jap'iqaq ajinata waqach'akuspa lluqsimurqanku : — ¡ Jallalla ! ¡ Yupaychasqa kachun pichus Dios Tatapaq sutimpi jamuchkan chayqa ! ¡ Yupaychasqa kachun Israel suyupaq Kurajkaq apaykachaqninqa ! — Nispa .
43012014	Jesusqa uj asnuta tariparqan jinaspataq chayman tiyqatarqan , imaynatachus Qilqasqakunapi nichkan ajinata :
43012015	“ Sión llaqtapaq wawankuna ama manchaychischu ; qhawariychis , Qhapaq suyu apaykachaqniykichisqa uj uña asnu patapi tiyqatarisqam jamuykuchkan ” — nispa .
43012016	Kay llikapi kachkanku chay uwijaykunamanta niqtimpas waj uwijaykunapas nuqapaq kallantaqmi ; chaykunamampas pusamunallaytaqmi . Paykunaqa uyariwanqaku jinaspa uj sapa llikapi kaq jinataq uj sapa michiqniyuq uwijakunallaman tukupunqaku .
43012017	Jayk'aqchus Jesusqa aya pakana jutk'umanta Lazaroman wajarqumuspa kawsatatachichkarqan chhikapacha paywan kuska kachkarqanku chay runakunaqa , imatachus rikuchkasqaku chaytaqa willakuchkallarqankum .
43012018	Chayraykum runakunaqa Jesusman taripaq lluqsimurqanku , imaraykuchus musphay ruway rikuchiyta ruwasqantam yacharqanku .
43012019	Chaywampas fariseokunaqa paykunapura ajinata ninakurqanku : — Rikuchkankichisjina , ajinamantaqa manam imatapas taripachkasunchu . ¡ Qhawariychis , tukuy runakuna paywan puripuchkanku ! — Nispa .
43012020	Jerusalén llaqtaman raymi p'unchaykunapi yupaychaq purispa chimpaq runakuna chawpipiqa , wakin griego runakuna chaypi karqanku .
43012021	Kay runakunataq Galilea suyupi kaq Betsaida llaqtapi tiyakuq kachkarqan chay Felipeman tariparqanku jinaspataq payman ajinata mañarikurqanku : — Tata Felipe , Jesusman rikuytam munayku — nispa .
43012022	Felipetaq purispa Andresman willamurqan , iskayninkutaq Jesusman willaq purirqanku .
43012023	Chhikataq Jesusqa paykunaman ajinata nirqan : — Runapaq Churin sumaq k'anchaypi athunchasqa kanan pachaqa chayampunmi .
43012024	Sut'intapuni niykichis , trigupaq mujunchus pampaman chayaspa mana wañuchkan chhikaqa uj sapa mujullam kakuchkan ; chaywampas paychus wañun chhikaqa achkha urikunatam urirqun .
43012025	Pichus kawsayninta munakun chayqa , kawsaynintam apt'akunqa ; chaywampas pichus kaypachapi kawsayninta juch'uychanqa chayqa , wiñay kawsaypaqmi kawsayninta pakakunqa .
43012026	Maykaqchus jaywayta munawan chayqa qatimuwachun ; jinaspataq maypichus nuqa kachkasaq chayllapitaqmi pichus nuqaman jaywachkawan chayqa kanqa . Maykaqpas nuqaman jaywachkawan chayman Tatayqa athumpim kachinqa .
43012027	“ ¡ Kunan pachapiqa anchatapunim llakirikuni ! ¿ Imatataq nisaqri ? ‘ Tatay , kay ancha llakiymanta qhispirichiway ’ ¿ ajinatachu nisaqri ? ¡ Chaywampas kay ruwanaypaqpunim jamuni !
43012028	Tatay , sutiykita athunchay . ” Chhikataq janaqpachamanta uj kunkapaq ajinata nisqan uyarikumurqan : “ Athunchapuniñam , jinataq wajmantapas athunchakuchkallasaqmi . ” — Nispa .
43012029	Chay chhikapi kachkarqanku chay achkha runakunataq chay kunkata uyarispaqa qhunqhunchari nispa yuwarqanku ; chaywampas wakinkunaqa ajinata nispam sut'incharqanku : — Uj angelmi rimapayamun — nispa .
43012030	Jesustaq paykunaman ajinata nirqan : — Chay kunkaqa manam nuqaraykuchu uyarikumuchkan , manachayqa qankunaman yanaparinaraykum uyarikumun .
43012031	Kunan kikimpacham kaypachapaq juchanchasqa kananqa , jinataq kunan kikimpachallataqmi kaypachapi munayniyuq kachkan chay Supayqa chhuqarqusqa kapunqa .
43012032	Chaywampas jayk'aqchus kaypacha jallp'amanta uqharisqa kapusaq chhikaqa , tukuyninkutam nuqa kikinman aysthapimusaq — nispa .
43012033	Kay nisqanwanqa , imaynatachus wañuchinanku kachkarqan chaytam nichkarqan .
43012034	Runakunataq payman ajinata jaynirqanku : — Kamachiykunaniqtaqa , Mesiaspaq wiñaypaq kawsananmantam yachayku . ¿ Imaynatataq runapaq Churinqa uqharisqam kanan nispa qan nichkankiri ? ¿ rimachkanki chay runapaq Churinqa pitaqri ? — Nispa .
43012035	Jesustaq paykunaman ajinata nirqan : — K'anchayqa qankuna chawpipiraqmi kachkan , chaywampas uj chhika pachallawanñam kachkanqa . Kay k'anchayqa qankunawanraq kachkaqtin paypi puriykachaychis , ajinamanta laqa ch'amakawan ama jap'irquchikunaykichispaq ; imaraykuchus pi runapas ch'amakapi puriykachan chayqa , manam mayniqta purisqantapas yachanchu .
43012036	K'anchayqa qankunawanraq kachkaqtin chayman iyaw niychis , ajinamanta qankunaqa chay k'anchaypaq wawankuna kanaykichispaq . Kaykunata nirqan chhikamantataq , Jesusqa puripurqan jinaspataq paykunamanta pakaykukumpurqanmi .
43012037	Jesusqa runakunapaq ñawpaqimpi chay tukuy athun musphay ruway rikuchiykunata ruwachkarqan chaywampas manam paypi iyaw nirqankuchu ;
43012038	kayqa ajinata ruwakurqan imaraykuchus Diospaq sutimpi willaq Isaiaspaq qilqasqankunam junt'akunan karqan : “ ¿ Apu Tata , pitaq willayninchisman iyaw ninri ? ¿ Dios Tataqa , pimantaq atiyninta sut'inchanri ? ”
43012039	Ajinaqa manam iyaw niyta atirqankuchu , chayraykum Isaiasqa ajinata qilqallarqantaq :
43012040	“ Diosmi ñawinkunata wisq'aykun jinataq rumimanmi sunqunkunatapas tukuchipun , ajinamanta ñawinkunaqa mana rikunankupaq jinataq sunqunkunawampas mana jap'iqanankupaq ; ajinamanta nuqaman mana kutirimunankupaq jinataq nuqawan mana alliyachisqa kanankupaq . ”
43012041	Isaiasqa , Jesuspaq sumaq k'anchaypi athunchasqa kachkaqta rikusqanraykum chaytaqa ajinata nirqan , jinataq paymantam rimarqan .
43012042	Chaywampas judiokunamanta achkhayuqmi wakin kurajkaqkunantin Jesuspi iyaw nirqanku . chaywampas fariseokunata manchaspa jinataq judiokunapaq tantakunan wasikunamanta mana qatirquchikunankuraykum runakuna ñawpaqimpi mana rimarqurqankuchu .
43012043	Dioswan athunchasqa kaymanta niqtimpas , runakunawan athunchasqa kayllatam munachkarqanku .
43012044	Jesustaq athun kunkanwan ajinata nirqan : “ Pichus nuqapi iyaw nin chayqa , manam nuqallapichu iyaw nichkan , manachayqa pichus kachamuchkawan chay Tataypiqa iyaw nillantaqmi .
43012045	Jinataq pichus nuqata rikuchkawan chayqa , pichus kachamuchkawan chaymanqa rikullantaqmi .
43012046	Kaypachaman jamuq k'anchayqa nuqam kani , pikunachus nuqapi iyaw ninku chaykunapaq ama ch'amakapi puriykachanankupaq .
43012047	Pichus rimayniykunata uyarin , jinaspataq chaymanjina mana puriykachachkan chaymanqa , manam nuqachu juchanchachkasaq ; imaraykuchus nuqaqa manam kaypachaman juchanchaqchu jamuchkani , manachayqa qhispichiqmi jamuni .
43012048	Pichus nuqata juch'uychawan jinaspa rimayniykunaman mana uyarikun chayqa juchanchaqniyuqmi kapun : ima rimaykunatachus nuqa nichkani chaymi kaypachapaq p'uchukay p'unchaynimpiqa payta juchanchapunqa .
43012049	Imaraykuchus manam nuqapaq munasqaymanjinachu rimachkani ; pichus kachamuchkawan chay Tataymi imakunatachus nuqa yachachinay jinataq rimanay karqan chayta kamachiwan .
43012050	Jinataq Tataypaq kamachiynin wiñay kawsaypaq kasqantaqa allintam yachani . Ajinaqa , imatachus nuqa nichkani chaytaqa , Tatapaq kamachisqanmanjinam rimani . ”
43013001	Pascua raymi ñawpaq p'unchaykuna karqan . Jesusqa kaypachata saqiwachaspa Tatawan tinkunampaq puripunan pacha chayampusqantaqa allintam payqa yachapurqan . Payqa kaypachapi kaq masinkunata anchatapuni munakusqa , jinaspataq tukuchaykama ajinatapuni munakurqan .
43013002	Supayqa , Simón Iscariotepaq churin Judaspaq sunqunman waykuspa , Jesusman ranqaykunampaq yuwayta qupusqañam .
43013003	Jesusqa paypaq Diosniqmanta jamusqanta jinataq Diosman kutiripunanmantaqa yacharqanmi , jinataq Tataqa payman tukuy atiyta qusqantapas yachallarqantaqmi .
43013004	Chayraykum ch'isi mikhuyta mikhuchkaqtinku , mikhuna chhikamanta jatarispa , mantillunta wijch'uwachaspa uj thanthawan thiqni patanmanta wataykukurqan .
43013005	Chhikamantataq uj t'apipi unuta jich'aykuspa yachaqaq qatiqkunapaq chakinkunata mayllaqayta qallarirqan , jinaspataq thiqni patampi watasqa kachkarqan chay thanthawan phiskuraspa ch'akirachirqan .
43013006	Jayk'aqchus Simón Pedroman chakinkuna mayllaqanapaq qayllachakurqan chhikataq , Pedroqa ajinata nirqan : — Tata Jesús , ¿ qanchu nuqaman chakiykunata mayllarawankiri ? Nispa .
43013007	Jesustaq payman ajinata jaynirqan : — Anchakunanqa imatachus ruwachkani chaytaqa manam yuwaywan jap'iqachkankichu , chaywampas chhikamantaraqmi yuwaywan jap'iqankiqa — nispa .
43013008	Pedrotaq payman ajinata nirqan : — ¡ Manam jayk'aqpas chakiykuna mayllaqanaykita saqichkaykimanchu ! Jesustaq ajinata jaynirqan : — Manachus mayllaqasqayki chhikaqa manam nuqapaq masiy kayta atiwaqchu — nispa .
43013009	Simón Pedrotaq payman ajinata nirqan : — ¡ Tata Jesús , chhikaqa , ama chakiykunallata mayllaqawaychu , manachayqa makiykunatapas jinataq umaytapas mayllaqallawaytaq ari ! — Nispa .
43013010	Chaywampas Jesusqa payman ajinata jaynirqan : — Pichus chhuyu mayllaqasqa kachkan chayqa , manam ujtawan mayllaqakupunanchu , manachayqa chakinkunallatam mayllaqakunanqa , imaraykuchus tukuy aychanmi mayllasqa kakuchkan . Amapas tukuyniykichis kachun , qankunaqa mayllaqasqam kachkankichis .
43013011	“ Amapas tukuyniykichis mayllaqasqa kachun , ” nispa nirqan , imaraykuchus paykunamanta ujkaq payman ranqaykunanmanta allintam yacharqan .
43013012	Chakinkunata mayllaqarqan chhikamantataq , Jesusqa wajmanta mantillunwan llijllaykukupurqan , chhikamantataq mikhuna chhikapi tiyaykurikupuspa paykunaman ajinata nirqan : — ¿ Qankunaqa , imatachus ruwachkaykichis chayta yuwaywan jap'iqankichischuri ?
43013013	Qankunaqa Yachachiq jinataq Apu Tata nispaqa allinta yachaspam niwankichis , imaraykuchus chaypunim kani .
43013014	Nuqachus Yachachiq jinataq Apu Tatajina kachkaspa , qankunaman chakiykichista mayllaqaykichis chhikaqa , qankunaqa kikillantataqmi qankunapura chakiykichiskunata mayllaqanakunaykichisqa .
43013015	Kay ruwasqaywanqa , qankunapaq kikinta ruwanaykichispaqmi nuqaqa uj rikuchiytajina quykichis .
43013016	Sut'inta niykichis , imaraykuchus manam maykaq jaywaqpas wasiyuqninmanta astawan kurajkaq kachkanmanchu , jinataq manam maykaq kachamusqapas kachamuqninmanta niqtimpas astawan kurajkaq kachkanmanchu .
43013017	Kaykunatachus yuwaywan jap'iqankichis jinaspataq ruwankichis chhikaqa , kusikuyniyuqmi kankichis .
43013018	“ Manam tukuy qankunamanta rimachkanichu ; nuqa yachanim pikunatachus ajllikuchkani chaytaqa . Chaywampas imachus Qilqasqakunapi nichkan chayqa junt'akunanmi : ‘ Pichus nuqawan kuska mikhuchkan chaymi nuqaman mitk'achichkawan . ’
43013019	Manaraq kay kachkaqtin nichkaykichis , ajinamanta jayk'aqchus kaykuna ruwakuchkanqa chhika qankunapaq Nuqa Kasqaymanta iyaw ninaykichispaq .
43013020	Sut'inta niykichis , pichus nuqapaq kachasqayta jap'iqachkan chayqa nuqatam jap'iqawan ; jinataq pichus nuqaman jap'iqachkawan chayqa , kachamuchkawan chaytam jap'iqallantaq . ”
43013021	Kayta nirqan chhikamantataq Jesusqa anchata llakirikuspa sunqunta nanarichikurqan , jinaspataq sut'inta kaytawan nirqan : — Sut'intam niykichis , qankunamanta ujkaqmi ranqaykuwanqa — nispa .
43013022	Chhikataq yachaqaq qatiqkunaqa mana pimanta rimachkasqanta yachaspaqa paykunapuram qhawanakuyta qallarirqanku .
43013023	Paykunamanta ujkaq , pimanchus Jesusqa anchata munakurqan chayqa payman qimirikuspam qayllampi mikhuspa kachkarqan ,
43013024	Simón Pedrotaq makiwan rimapayaspa , pimantataq rimachkan chayta tapurinampaq nichkarqan .
43013025	Paytaq Jesusman astawan qayllaykukuspa ajinata tapurirqan : — Tata Jesús , ¿ pitaq kanqari ? — Nispa .
43013026	Jesustaq payman ajinata jaynirqan : — Uj juch'uy t'ant'ata challpuykusaq , jinaspa pimanchus quchkasaq chaymi — nispa . Chhikapachataq uj juch'uy t'ant'ata challpuykuspa Simón Iscariotepaq churin Judasman qurqan .
43013027	Jayk'aqchus Judasqa chay t'ant'ata jap'iqarqan chhikapachataq , usqhayllatam Supayqa sunqunman waykurqan . Jesustaq payman ajinata nirqan : — Imatachus ruwanayki kachkan chaytaqa usqhayllata ruway — nispa .
43013028	Chaywampas mikhuna chhikapi mikhuchkarqanku chaykunamantaqa manam mayqimpas imamantataq ajinata nirqan chaytaqa yuwaywan jap'iqachkarqankuchu .
43013029	Judasqa qulqi wayaqa apaykachaq kasqanraykutaq , Jesusqa ‘ raymipaq imatapas rantimuy ’ nispachariqa nichkan , manachayqa ‘ mana imayuq wajchakunaman imatapas qumuy nispachu icha nichkan , ’ nispam yuwarqanku .
43013030	Judasqa chay t'ant'ata jap'iqarqan chhika pachataq usqhayllatam jawaniqman lluqsirqupurqan . Tutañataq kapurqan .
43013031	Judaspaq lluqsipusqanmantataq , Jesusqa ajinata nirqan : — Kunankaqmi runakunaqa Nuqa runapaq Churin athun jinataq atiyniyuq kasqayta rikunqakuqa jinataq nuqapim Diospaq sumaq k'anchaynimpi athunchasqa kasqantapas rikullanqakutaq .
43013032	Nuqa runapaq Churinchus Diospaq sumaq k'anchaynimpi athunchasqa kasqayta riqsichini chhikaqa , Diosqa nuqapaq sumaq k'anchayniypi athunchasqa kasqaytaqa rikuchillanqataqmi ; chaytataq usqhayllatam ruwanqa .
43013033	Munasqa wawqiykuna , qankunawanqa manañam achkha p'unchaykuna kapusaqñachu , chaywampas imaynatachus judiokunaman nichkarqani chay kikillantataqmi qankunaman kunan niykichis : Qankunaqa maymanchus nuqa purinay kachkan chaymanqa manam puriyta atiwaqchischu .
43013034	Kay musuq kamachiyta quykichis : Qankunapura ujmanta uj munakuychis . Imaynatachus nuqa qankunaman munakuykichis , ajinallatataqmi qankunapuraqa ujmanta uj munakunaykichis .
43013035	Qankunachus ujmanta uj munakunchis chhikaqa , tukuy kaypacha runakunam qankunapaq yachaqaq qatiqniykikuna kasqaykichismanta riparakunqaku .
43013036	Simón Pedrotaq Jesusman ajinata tapurirqan : — Tata Jesús , ¿ maymantaq purinkiri ? — Nispa . Jesustaq payman ajinata jaynirqan : — Maymanchus purichkani chaymanqa , manam kunanqa qatimuyta atiwankimanchu ; chaywampas chhikamantaraq qatimuwanki — nispa .
43013037	Pedrotaq ajinata payman nirqan : — Tata Jesús , ¿ Imamantataq kunan mana qatiyta atiykimanri ? ¡ Qanrayku kawsayniytapas apt'akunapaq wakicharisqam kani ! — Nispa .
43013038	Jesustaq payman ajinata jaynirqan : — ¿ Chiqantapunichu nuqarayku kawsayniykita apt'akunapaq wakicharisqa kankiri ? Sut'intam niyki , manaraq k'ank'a waqach'akumuchkaqtin kimsa kutim nuqaman mana riqsiq tukuwanki — nispa .
43014001	“ Qankunaqa ama llakikuychischu . Diospi iyaw niychis jinataq nuqapipas iyaw nillaychistaq .
43014002	Tataypaq wasimpiqa achkha tiyana chhikakunam kawsakunapaq kan ; mana chayjina kachkanman chhikaqa , manam qankunapaq uj chhika wakichaqmi purichkani nispa niykichismanchu .
43014003	Kawsakunaykichispaq uj chhikata wakichaq puripusaq chhikamantaqa , nuqawan kuska qankunaman pusakupunapaqmi wajmanta kutirimusaq , ajinamanta qankunaqa may chhikapichus nuqa kachkasaq chay kikin chhikapi kanaykichispaq .
43014004	Maymanchus nuqa purichkani chayman pusaq ñantaqa qankuna allintam yachankichis . ”
43014005	Tomastaq Jesusman ajinata nirqan : — Tata Jesús , manam mayman purisqaykitapas yachaykuchu , ¿ imaynatataq chay ñanta yachasaqkuri ?
43014006	Jesustaq payman ajinata jaynirqan : — Nuqam ñanqa , chiqampas , kawsaypas kani . Nuqaniqllatam Apu Tatanchis qayllaman chayayta atikunman .
43014007	Qankunachus nuqaman riqsiwankichis chhikaqa , Tatayman riqsillankichistaqmi . Kunanmantapachataq riqsipunkichisñam , imaraykuchus rikuchkankichismi .
43014008	Chhikataq Felipeqa payman ajinata nirqan : — Tata Jesús , Dios Tataman rikunaykuta saqiriwaychis , chaywanqa sunqu junt'asqam kapusaqku — nispa .
43014009	Jesustaq payman ajinata jaynirqan : — Felipe , chay tukuy unayñataq qankunawan kuska kakuchkaniqä , ¿ manaraqchu riqsiwankiri ? Pichus nuqata rikuwan chayqa Tataman rikullantaqmi . ¿ Imamantataq Tataman rikuchiwaychis nispa mañachkawankiri ?
43014010	¿ Manachu nuqapaq Tatapi kasqaymanta , jinataq Tatapaq nuqapi kasqanmanta iyaw ninkiri ? Imakunatachus niykichis chaykunataqa , manam nuqapaq munasqaymanjinatachu niykichis . Nuqapi kawsaq Tatam kikin ruwayninkunata paypaq munasqanmanjina ruwan .
43014011	Nuqa Tatapi kasqayta , jinataq Tata nuqapi kasqanmanta iyaw niychis ; manachayqa nuqa kikimpaq ruwasqaykunallamantapas iyaw niychis .
43014012	Sut'inta niykichis pichus nuqapi iyaw nin chayqa nuqapaq ruwayniykunataqa ruwallanqataqmi ; chaywampas astawan athun ruwaykunataraq ruwanqa , imaraykuchus nuqaqa maypichus Tataqa kachkan chaymanmi purichkani .
43014013	Jinataq nuqapaq sutiypi qankuna tukuy imakuna mañasqaykichistam ruwasaq , ajinamanta Tatapaq athunchasqa kasqanta Churiniqta rikuchikunampaq .
43014014	Sutiypi mañasqawaykichistaqa imatapas nuqa ruwasaqmi — nispa .
43014015	“ Qankunachus munakuwankichis chhikaqa , kamachiyniykunataqa uyarinkichismi .
43014016	Nuqataq Tataman qankunapaq waj Sayqatarikuqta kachamunampaq , qankunawampuni kanampaq mañarisaq .
43014017	Paymi imachus chiqan kachkan chaytaqa yachachisunkichis . Kaypacha runakunaqa manam jap'iqayta atinkumanchu , imaraykuchus manam paytaqa rikunkuchu , manallataqmi riqsinkupaschu . Chaywampas qankunaqa riqsinkichismi , imaraykuchus payqa qankunawanmi tiyakun , jinataq qankunapim kanqa .
43014018	“ Qankunataqa manam wajchatachu saqiwachasqaykichis ; qankunawan kanapaqmi kutirimusaq .
43014019	Juch'uytawanqa kaypachamanta kaq runakunaqa manañam rikupuwanqakuchu ; chaywampas qankunakaqqa rikuwankichismi jinataq kawsankichismi , imaraykuchus nuqam kawsani .
43014020	Chhaqay p'unchaykunapi qankunaqa nuqapaq Tataypi kasqayta , qankunapaq nuqapi kasqaykichista , jinataq nuqaqa qankunapi kasqaytam riparakunkichis .
43014021	Pichus kamachiyniykunata jap'iqan jinaspataq uyarichkan chayqa , chiqampipuni nuqaman munakusqawantam rikuchin . Nuqaman munaqtaqa Tatay munakullanqataqmi , nuqataq payman munakullasaqtaq jinaspataq payman rikuchikusaq ” — nispa .
43014022	Mana Iscariote kachkan chay ujkaq Judasqa payman ajinata tapurikurqan : — Tata Jesús , ¿ Imamantataq nuqaykuman rikuchikunki , jinaspataq kaypacha runakunakaqman mana rikuchikunkiri ? — Nispa .
43014023	Jesustaq payman ajinata jaynirqan : — Pichus munakuwan chayqa rimayniykunataqa uyarinmi ; Tataytaq payman munakunqa , jinaspataq Tataypiwan nuqawan paywan tiyakuq jamusaqku .
43014024	Pichus mana munakuwan chayqa , manam rimayniykunataqa uyarinchu . Qankunapaq uyarisqaykichis chay rimaykunaqa manam nuqapaq rimayniychu kachkan , manachayqa pichus kachamuchkawan chay Tatapaq rimayninkunam .
43014025	“ Tukuy kaykunataqa qankunawan kachkaspam nichkaykichis ;
43014026	chaywampas nuqapaq lantiypi Apu Tata kachamuchkanqa chay Sayqatarikuq Ch'uwa Ajayuqa imantintam qankunaman yachachisunkichis , jinaspataq tukuy ima qankunaman nisqayta yuwarichisunkichis .
43014027	“ Sumaqpi kaytam saqiykichis . Sumaqpi kayniytam qupuykichis , chaywampas manam kaypachapi kaq runakunajinachu quchkaykichis . Ama llakikuychischu , manallataq mulljakuychispaschu .
43014028	Puripunim , jinataq wajmanta qankunawan kanapaqmi jamusaq nisqayta uyariwankichismi . Chiqantapuni munawankichisman karqan chhikaqa , Tataman purisqayta yachaspaqa kusikuwaqchismi kanman karqan , imaraykuchus payqa nuqamanta niqtimpas astawan kurajkaqraqmi .
43014029	Manaraq chay ruwakuchkaqtinmi qankunaman niykichis , jayk'aqchus ruwakuchkanqa chhika nuqapi iyaw ninaykichispaq .
43014030	“ Qankunawanqa manañam astawan rimasaqñachu , imaraykuchus kaypachapi atiyniyuq kachkan chay Supayqa jamuchkanñam . Chaywampas nuqajawapiqa manam uj juch'uy atiyniyuqpaschu kachkan ,
43014031	ajinapunim kanan , ajinamanta kaypachaqa Tataman munasqayta yachanankupaq , jinataq imatachus pay kamachichkawan chay ruwasqaymanta . “ Sayarikuychis . Kaymanta puripusunchis — nispa .
43015001	“ Chiqankaq uvas yuraqa nuqam kani , Tataytaq pichus llank'achkan chaymi .
43015002	Nuqapaq ujkaq ch'ampaychus mana urin chhikaqa paymi p'ataqan ; chaywampas uvaskunatachus urinku chhikaqa , chay ch'ampata pichararin , jinaspataq astawan urinampaqmi allich'arin .
43015003	Qankunaqa rimayniyta nichkaykichis chayraykuqa pichararisqañam kapunkichis .
43015004	Qankunaqa nuqapi lip'isqapuni kaychis , imaynatachus nuqa qankunapi lip'isqallataq kachkani ajinata . Uj ch'ampaqa manachus athun yuraman lip'isqa kachkanman chhikaqa manam pay sapallanqa uvaskunata uriyta atichkanmanchu ; kikillantataq qankunaqa manam urikunata quchkawaqchischu manachus nuqaman lip'isqa kachkawaqchis chhikaqa .
43015005	“ Nuqam uvas yura kani , qankunataq ch'ampaykunam kankichis . Pichus nuqapi lip'isqapuni kachkan jinataq nuqapas paypi lip'isqallataq kani chhikaqa , achkha urikunatam qun ; imaraykuchus mana nuqawanqa manam imatapas ruwayta atichkawaqchischu .
43015006	Pichus nuqapi mana lip'isqa kachkan chayqa , jawaman chhuqawachasqam kanqa , chaytaq ninaman phichaykunapaq pallthapisqa ch'umikunajinam ch'akirqupunqa .
43015007	Qankunachus nuqaman lip'isqapuni kankichis , jinataq yachachiyniykunapas qankunapi lip'isqallataq kachkan chhikaqa , ima munasqaykichistapas mañaychis , qusqapunim kankichis .
43015008	Tataypaq sumaq k'anchaynimpi athunchasqa kasqanqa , qankuna achkha urikunata qunaykichispim rikuchikun , ajinamantam qankunaqa nuqapaq chiqan yachaqaq qatiqniykuna kasqaykichista rikuchillankichistaq .
43015009	Nuqaqa qankunaman munakuykichismi , imaynatachus Tatayqa nuqaman munakuwan ajinata ; qankunaman munakusqaypipuni lip'isqa kaychis .
43015010	Kamachiyniykunatachus uyarinkichis chhikaqa , munakusqaypipunim kachkankichis , imaynatachus nuqaqa Tataypaq kamachiyninkunata junt'ani jinataq munakuynimpipuni kachkani , ajinallatataq qankunapas kachkaychis .
43015011	“ Chayjinataqa nuqawan kusikunaykichisraykum rimapayaykichis , ajinamanta chay kusikuyniykichisqa junt'asqa kanampaq .
43015012	Kamachiyniyqa kaymi : Qankunapuraqa , imaynatachus nuqa qankunaman munakuykichis ajinata ujmanta uj munakuychis .
43015013	Pichus wawqimasinkunarayku kawsayninta apt'akunman chaymanta niqtimpas , manam astawan athun munakuyniyuq kachkanmanchu .
43015014	Qankunachus kamachisqaymanjina ruwankichis chhikaqa wawqimasiykunam kankichis .
43015015	Manañam jaywaqniykuna nispaqa niykichisñachu , imaraykuchus jaywaq runaqa manam wasiyuqnimpaq ima ruwasqantapas yachachkanchu . Qankunaman wawqimasiykuna nispa niykichis , imaraykuchus tukuy imatachus Tatay nichkawan chaykunatam riqsichiykichis .
43015016	Qankunaqa manam nuqata ajllikuchkawankichischu , manachayqa nuqam qankunata ajllikuykichis , jinaspataq purispa achkha urikunata urichimuychis , chay urikunataq wiñaypaq kachun nispam kunariykichis . Ajinamantam Tataqa tukuy imatachus sutiypi mañarikunkichis chayta qusunkichis .
43015017	Ajinaqa kaytam kamachiykichis : Qankunapuraqa ujmanta uj munakuychis .
43015018	“ Kaypacha runakunachus chhiqnikusunkichis chhikaqa , ñawpaqta nuqakaqtam chhiqnikurqawanku , chayta yachaychis .
43015019	Qankunachus kaypachamanta kawaqchis chhikaqa , kaypacha runakunaqa munakusunkichismanmi , imaynatachus paykunawan kaqkunaman munakunku ajinata . Chaywampas kaypachamanta kaqkuna chawpimantaqa nuqam qankunata ajllikuykichis , chayraykum kaypacha runakunaqa chhiqnikusunkichis , imaraykuchus manañam kaypachamantachu kapunkichis .
43015020	Kay nisqaymantaqa yuwatatarikuychispuni : ‘ Maykaq jaywaqpas manam wasiyuqninmanta astawan kurajkaq kachkanmanchu . ’ Nuqamanchus qatiykachawanku chhikaqa , qankunaman qatiykachallasunkichistaqmi ; rimayniykunatachus uyarinku chhikaqa , qankunapaq rimasqaykichistaqa uyarillanqakutaqmi .
43015021	Tukuy kaykunataqa nuqaraykum ruwasunkichis , imaraykuchus manam pichus kachamuchkawan chayta riqsichkankuchu .
43015022	“ Nuqachus qankunaman mana jamuchkayman karqan manataq rimachkaymampas karqan chhikaqa , paykunaqa manam ima juchayuqpaschu kankuman karqan . Chaywampas kunankaqqa juchankuqa mana pampachayniyuqmi kapun ;
43015023	ajinaqa pikunachus nuqawan chhiqninakuchkanku chaykunaqa , Tataywanqa chhiqnikullankutaqmi .
43015024	Manam ima juchayuqpas kankumanchu karqan , nuqachus paykuna chawpipi maykaq runapaq mana ruway atisqankunata mana ruwachkayman karqan chhikaqa . Chaywampas kaykunataqa rikupunkuñam , ajina kachkaqtimpas nuqataqa chhiqnikuwankum , Tataytapas chhiqnikullankutaqmi .
43015025	Chaywampas kaykunaqa ajinatam ruwakun , paykunapaq kamachiyninkunapi qilqasqa kachkan chay rimaykuna junt'akunampaq : ‘ Mana ima juchayuqtam chhiqnikuwanku . ’
43015026	“ Chaywampas jayk'aqchus nuqapaq Tatayniqmanta kachamusqay Sayqatakuq jamuchkanqa chhikaqa , Tatayniqmanta chiqankaq Ajayu jamuchkan chaymi nuqapaq willaqniy kanqa .
43015027	Qankunapas nuqapaq willaqniykunallataqmi kankichis , imaraykuchus qallariymantapacham nuqawan kuska karqankichis .
43016001	“ Tukuy kaykunata niykichis qankunapaq nuqapi iyaw nisqaykichista ama chinkachikunaykichispaq .
43016002	Judiokunapaq tantakunanku wasikunamanta qatirqumusunkichis , jinataq uj pachakuna chayamunqa maypichus qankunata maykaqpas wañuchisunkichis chhikaqa Diosman jaywasqantaraqmi yuwachkanqaku .
43016003	Kaytaqa nuqaman jinataq Tataymampas mana riqsisqankuraykum ajinata ruwanqaku .
43016004	Kayta niykichis , jayk'aqchus chay pacha chayamunqa chhikaqa kaykunamanta imatachus nichkarqaykichis chaymanta yuwarikunaykichispaq . “ Manam kaykunata qallariymantapacha nichkaykichischu , imaraykuchus nuqaqa qankunawan kuskam kachkarqani .
43016005	Chaywampas kunanqa pichus kachamuchkarqawan chaywan kuska kapunaypaqmi puripuchkani , qankunataq manam maykaqpas mayman purisqaytapas tapurichkawankichischu ;
43016006	chaywampas anchata llakirikupunkichis , imaraykuchus tukuy kaykunatam niykichis chayrayku .
43016007	Chaywampas sut'impachapiqa , nuqapaq puripunayqa qankunapaq astawan allinmi . Imaraykuchus mana puripuyman chhikaqa , Sayqatarikuqqa manam qankunawan kuska kanapaq jamuchkanmanchu ; chaywampas puripusaq chhikaqa nuqam payman qankunawan kuska kanampaq kachamusaq .
43016008	Jayk'aqchus pay jamunqa chhikaqa , kaypacha runakunaman pikaqtaq jucharara kachkan , pikaqtaq mana juchayuq kachkan , jinataq pitaq Diospaq juchanchayninta jap'iqan chaykunata sut'intam rikuchinqa .
43016009	Pikaqtaq jucharara : nuqapi mana iyaw niqkaqmi juchararaqa ;
43016010	pitaq mana juchayuq : nuqa , pichus Tataman puripuchkani chay , qankunataq manañam rikupuwankichischu ;
43016011	pitaq Diospaq juchanchayninta jap'iqan : pichus kaypachata apaykachan chay supaymi , chaytaq juchanchasqañam kapurqan .
43016012	“ Qankunaman willanayqa astawanraqmi kakuchkan , chaywampas kunanqa qankunapaq ancha kuraqmi kanman .
43016013	Jayk'aqchus chiqan Ajayu jamunqa chhikaqa , paymi tukuy chiqankaqman pusasunkichis ; imaraykuchus manam paypaq munasqanmanjinachu rimanqa , manachayqa tukuy imatachus uyarichkanqa chaytam rimanqa , jinaspataq imakunachus ruwakuchkanqa chaykunatam qankunaman willasunkichis .
43016014	Paymi sumaq k'anchaypi athunchasqa kasqaymanta rikuchisunkichis , imaraykuchus nuqapaq kachkan chaymantam jap'iqanqa , jinaspataq qankunaman willapusunkichis .
43016015	Tukuy imachus Tataypaq kachkan chayqa nuqapaqllataqmi ; chayraykum Ajayuqa nuqapaq kaqmanta jap'iqanqa jinaspataq qankunaman willapusunkichis nispa niykichis .
43016016	“ Uj chhikamantaqa qankunaqa manañam rikupuwankichisñachu , chaywampas uj juch'uy chhikamantataq wajmantam rikupullawankichistaq . ”
43016017	Wakin yachaqaq qatiqninkunaqa paykunapura ajinata tapunakurqanku : — Uj chhikamantaqa manañam rikupuwankichischu , chaywampas uj juch'uy chhikamantataq wajmantam rikupuwankichis , jinataq Tata kachkan chaymanmi puripusaq nispaqa , ¿ tukuy kaykunawan imaniytataq munanri ?
43016018	¿ Imaniytataq munan kay ‘ juch'uy chhikamanta ’ nispari ? Manam imamanta rimasqantapas yachachkanchischu — nispa .
43016019	Jesusqa kayjawamanta tapukuyta munachkasqankuta riparakuspaqa , paykunaman ajinata nirqan : — Uj chhikamanta manañam rikupuwankichischu , chaywampas uj juch'uy chhikamantataq wajmantam rikupuwankichis nispa qankunaman nuqa nirqaykichis . ¿ Kay nisqaytachu qankunaqa tapunakuchkankichisri ?
43016020	Sut'inta niykichis , kaypacha runakuna anchata kusikuchkanqaku chhikaqa , qankunaqa sunquykichista nanarichikuspam waqachkankichis jinataq ancha llakirisqam kachkankichis . Qankuna llakirisqa kachkankichis chaywampas , chay llakikuyniykichisqa kusikuymanmi tukupunqa .
43016021	Jayk'aqchus uj warmi wawa unqukunan kachkan chhikaqa nanayninwanmi kachkan , imaraykuchus pachanmi chayampunña ; chaywampas jayk'aqchus wawan paqaripun chhikaqa , nanayninkunamantapas qunqarikupuspam kusirikupun uj runapiwan kaypachapi kapusqanrayku .
43016022	Ajinallatataqmi qankunaqa kunanqa nanaywan llakirikunkichis ; chaywampas nuqa qankunaman rikuq wajmanta jamusaq chhikaqa , sunquykichis uj mana pipas qichuyta atisqan kusikuywanmi junt'aykukupunqa .
43016023	“ Chhaqay p'unchaypitaq qankunaqa manañam imatapas tapukupuwankichisñachu . Sut'inta niykichis , Tatayqa sutiypi tukuy ima mañasqaykichista qusunkichis .
43016024	Kunankama qankunaqa manam imatapas sutiypi mañachkankichischu ; mañaychis jinaspa jap'iqankichismi , ajinamanta kusikuyniykichisqa junt'asqa kanampaq .
43016025	“ Kaykunataqa rijch'anachiykunata churaspam qankunaman niykichis ; chaywampas manaña astawan rijch'anachiykunawan yachachinay pacham jamuchkan , manachayqa Tataniqmanta sut'inta qankunaman rimapayapusqaykichis .
43016026	Chhaqay p'unchaypi qankunaqa sutiypim mañakunkichis ; chaywanqa manam nuqa qankunamanta Tataman mañaripusqaykichis nispa nichkaykichischu ,
43016027	imaraykuchus kikin Tatam qankunata munakusunkichis . Nuqaman munakuwasqaykichisrayku , jinataq nuqa Diosniqmanta jamusqayta iyaw nisqaykichisraykuqa qankunaman munakusunkichismi .
43016028	Kaypachaman jamunapaqqa Tataypaq ñawpaqinmantam lluqsimuni , kunantaq kaypachata saqipuni Tatay qayllaman kutipunaypaq . ”
43016029	Chhikataq yachaqaq qatiqninkunaqa ajinata nirqanku : — Kunankaqmi mana rijch'anachiykunawan sut'inta rimachkanki .
43016030	Kunankaqmi tukuy ima yachasqaykita rikuyku jinataq pi qanman tapunasunkitapas manallataqmi munakupunchu . Kayraykum qampaq Diosniqmanta jamusqaykita iyaw niyku — nispa .
43016031	Jesustaq paykunaman ajinata jaynirqan : — ¿ Ajinaqa , kunankaqchu iyaw ninkichisri ?
43016032	Pachaqa chayampunñam , chaytaq kunan kikinmi , jayk'aqchus qankunaqa sapa uj munasqaykichismanjina tukuyniqman puriwachapunkichis , jinaspa sapayta saqiwachapuwankichis . Chaywampas manam sapaychu kachkani , imaraykuchus Tataymi nuqawan kachkan .
43016033	Tukuy kaykunata niykichis nuqawan ujchakusqaykichismanta sumaqpi kayta jap'iqanaykichisrayku . Kaypachapi qankunaqa ñak'arinaykichismi kanqa ; chaywampas kallpachakuychis : nuqaqa kaypachata atipapuniñam .
43017001	Jayk'aqchus Jesusqa yachaqaq qatiqninkunawan rimayta tukuchapurqan chhikamantataq , janaqpachata qhawkataspa ajinata nirqan : “ Tatay , pachaqa chayampunñam : Nuqa Churiykita athunchaway , ajinamanta nuqapas qampaq athunchasqa kanaykita rikuchinaypaq .
43017002	Imaraykuchus , qanmi tukuy runakunajawapi Nuqa Churiykiman atiyta quwanki , ajinamanta mayqinkunamanchus qatiqniykuna kanampaq quchkawanki chaykunaman wiñay kawsayta qunapaq .
43017003	Kay wiñay kawsaytaqa , qampi jinataq nuqapi iyaw nispam jap'iqanku ; qampi iyaw ninku imaraykuchus chiqankaq uj sapa Diosmi kanki , nuqapi iyaw ninku imaraykuchus nuqaqa qampaq kaypachaman kachamuchkawanki chay Mesiasmi kani .
43017004	“ Nuqa kaypachapi qanman athunchayki , imaraykuchus kamachimuchkarqawanki chay ruwaytaqa tukuchapuniñam .
43017005	Kunantaq Tatay , imaynatachus kaypacha manaraq kachkaqtin athunchasqa qanwan kuska kachkarqani kikillantataq qayllaykipi qupuway .
43017006	“ Pikunamanchus kaypachamanta nuqaman qunapaq ajllikunki chaykunamanqa , pichus qan kachkanki chayta yachachini . Paykunaqa qampaqmi karqanku , jinaspataq qan nuqaman qupuwanki , paykunataq rimayniykikunatam uyarinku .
43017007	Kunantaq tukuy imatachus nuqaman quchkawanki chaykunaqa qanniqmanta jamusqantam yachapunku ;
43017008	ima willaytachus quchkarqawanki chaytaqa paykunaman qupunim , paykunataq chay willaykunata jap'iqapunku . Paykunaqa chiqantapunim qanniqmanta jamusqayta riparakupunku , jinataq qampaq nuqaman kachamusqawaykitapas iyaw nipullankutaqmi .
43017009	“ Nuqaqa paykunaraykum mañarikuyki ; manam kaypachapi kaqkunamantachu , manachayqa pikunatachus nuqaman quchkawanki chaykunamantam mañarikuyki , imaraykuchus qampaqmi kanku .
43017010	Tukuy imakunachus nuqapaq kachkan chayqa qampaqmi , jinataq imakunachus qampaq kachkan chaykunaqa nuqallapaqtaqmi ; athunchasqa kasqaytaq paykunapim sut'inta rikuchikun .
43017011	“ Nuqaqa manañam kaypachapi kapusaqñachu , chaywampas paykunakaqqa kaypachapiraqmi kachkanqaku , chhikankamataq qanwan kuska kanapaqmi nuqaqa kutirimpusaq . Ch'uwa Tatay , mayqin sutitachus nuqaman quchkarqawanki chay sutiykipaq atiyninwan paykunaman waqaychariy , ajinamanta uj wawalla sumaq ujchasqa kanankupaq imaynatachus qanwan nuqawan kachkanchis ajinata .
43017012	Jayk'aqchus nuqa paykunawan kuska kaypachapi kachkarqani chhikaqa , mayqin sutitachus nuqaman quchkarqawanki chay sutiykipaq atiyninwanmi paykunata pakarqani jinataq waqaycharqani . Paykunamantaqa manam pipas chinkawachapuchkarqankuchu , manachayqa Judas sapallanmi chinkawachapun , ajinamanta imatachus Qilqasqakunapi nichkan chaykuna junt'akunampaq .
43017013	“ Kunanqa qan kachkanki chaymanmi kutirimpuchkani ; chaywampas tukuy kaykunataqa kaypachapiraq kachkaspam nini , ajinamanta paykunaqa imayna chiqan kusikuychus nuqapi kachkan chaywan junt'aykusqa kanankupaq .
43017014	Nuqaqa qampaq rimayniykikunata paykunaman willarqani , chaywampas kaypacha runakuna paykunata chhiqnikunku , paykunapaq kaypachapi mana kasqankurayku , nuqapas manallataqmi kaypachapaqchu kachkani .
43017015	Manam kaypachamanta jurqunaykita mañachkaykichu , manachayqa Supaymanta waqaycharinaykipaqmi mañarikuyki .
43017016	Imaynatachus nuqaqa mana kaypachamanta kachkani , ajinallataqmi paykunaqa mana kaypachamantachu kachkanku .
43017017	Willayniykikunaqa chiqan kaqmi ; chay willayniykikunata uyarispataq paykunaqa qampaq ch'uwacharikuchunku .
43017018	Imaynatachus kaypacha chawpiman qan kachamurqawanki , ajinallatataqmi paykunataqa kaypacha runakuna chawpiman kachachkani .
43017019	Paykunaraykum kawsayniyta qanman jaywakumuni , ajinamanta paykunaqa chiqankaq kayniqta jaywasqallataq kanankupaq .
43017020	“ Manam kaykunallamantachu mañarikuyki , manachayqa pikunachus kay willaykunata paykunaniqta uyarispa nuqapi iyaw ninqaku chaykunapaqpas mañarikullaykitaqmi .
43017021	Tukuy paykunapaq ujchasqa kanankupaq mañarikuyki ; imaynatachus qan , Tata nuqapi ujchasqa kanki jinataq nuqa qampi ujchasqallataq kani ajinata paykunaqa nuqanchisllapitaq ujchasqa kachunku , ajinamanta kaypachaqa qampaq kachamusqawaykita iyaw ninankupaq .
43017022	Ima athunchasqa kaytachus nuqaman quchkarqawanki chay kikin athunchayllatataqmi nuqaqa paykunaman quni , ajinamanta uj sapalla kanankupaq , imaynatachus nuqanchisqa uj sapalla kanchis ajinata :
43017023	nuqa paykunapi , qantaq nuqapi , ajinamanta paykunaqa chiqampipuni uj sapallaman tukunankupaq , ajinamanta kaypachaqa qampaq kachamusqawaykimanta yuwayakunankupaq , jinataq imaynatachus nuqaman munakuwanki kikillantataq paykunaman munakusqaykita yachanankupaq .
43017024	“ Tatay , qanmi paykunata quwanki , jinaspataq may chhikapichus nuqa kachkasaq chay chhikapi nuqawan kuska kanankutam munani , ajinamanta athunchasqa kasqayta rikunankupaq , chay athunchasqa kayta quchkarqawanki chayta ; imaraykuchus manaraq kaypacha ruwasqa kachkarqan chhikamantapacham munakurqawanki .
43017025	Chiqankaq Tatay , pikunachus kaypachamanta kachkanku chaykunaqa manam qanta riqsichkasunkichischu ; chaywampas nuqakaqqa riqsiykim , jinataq kaykunaqa qampaq kachamusqawaykita yachallankutaqmi .
43017026	Paykunamanqa pi kasqaykitam riqsichini , kunanmanta astawampas riqsichikuchkallasaqmi , ajinamanta nuqaman munakusqayki paykunapi kallachuntaq , jinataq nuqa kikimpas paykunapi kanaypaq . ”
43018001	Jayk'aqchus Jesusqa mañakuyta tukuchapurqan chhikamantataq , payqa Cedrón nisqa ch'aki mayu chimpaniqman yachaqaq qatiqninkunawan kuska lluqsipurqan . Chaypitaq uj chajra kancha karqan maymanchus Jesusqa yachaqaq qatiqninkunawan kuska waykurqan .
43018002	Mayqinchus ranqaykunan kachkarqan chay Judaspas chay chhikataqa rikullarqantaqmi , imaraykuchus Jesusqa achkha kutim chay chhikapi yachaqaq qatiqninkunawan kuska tantachakuq kasqaku .
43018003	Ajinaqa uj punta pallapallakunawan jinataq kurajkaq sacerdotekunapaq fariseokunapaqpiwan kachamusqan Diospaq wasin rikuqkunawan ima Judasqa chayaykumurqan . Paykunaqa k'aspikuna , athun kuchillukuna ayarisqa , jinataq nina k'anchaykunawan , nina wiyarisqa ima chayaykumuchkarqanku .
43018004	Chaywampas Jesusqa tukuy imachus paywan ruwakunanmanta yachapuspaqa , paykunaman taripaq ñawparispaqa ajinata nirqan : — ¿ Pimantaq maskachkankichisri ? — Nispa .
43018005	Paykunataq ajinata payman jaynirqanku : — Nazaretpi kaq Jesustam maskachkayku — nispa . Jesustaq ajinata nirqan : — Nuqam kani — nispa . Judas pichus ranqaykuchkarqan chayqa , paykunawan kuska chaypi kachkarqan .
43018006	Jayk'aqchus Jesusqa paykunaman ajinata nirqan : “ Nuqam kani ” nispa chhikaqa , qhipaniqman jithirispa pampaman chhuqakurqanku .
43018007	Jesustaq wajmanta paykunaman ajinata tapurirqan : — ¿ Pimantaq maskachkankichisri ? — Nispa . Paykunataq wajmanta ajinata jaynirqanku : — Nazaretpi kaq Jesustam maskachkayku — nispa .
43018008	Jesustaq paykunaman wajmanta ajinata nirqan : — Nuqam kani , nispa nipuykichistaqmarï . Nuqamanchus maskachkawankichis chhikaqa kaykunapaq puripunankuta saqiychis — nispa .
43018009	Kayqa ajinata ruwakurqan imaraykuchus Jesús kikimpaq ajinata nisqan junt'akunampaqmi : “ Tatay , pikunatachus quchkarqawanki chaykunamantaqa manam ujpas chinkawachankuchu . ” — Nispa .
43018010	Chhikataq Simón Pedro , uj athun kuchilluyuq karqan , chayta jurqurqukuspataq Athunkaq sacerdotepaq uywasqan Malco sutiyuq runaman waqtaspa pañaniq ninrinta phawaqachirqan .
43018011	Jesustaq Pedroman ajinata nirqan : — Chay athun kuchilluta may chhikapichus kachkarqan chay kikin chhikaman churay . Tataychus ñak'arinayta munan chhikaqa , ¿ manachu ñak'arinaypuni kachkanmanri ? — Nispa .
43018012	Pallapallakunaqa kurajkaqninwan jinataq Diospaq wasin rikuq judío runakunawan ima Jesusta jap'iykuspa wataykurqanku .
43018013	Ñawpaqtaqa Anaspaq wasinman pusapurqanku , imaraykuchus Caifaspaq awkch'inmi karqan , paytaq chay watapiqa Athunkaq sacerdote karqan .
43018014	Kay kikin Caifasmi judiokunaman , paykunapaq astawan allinmi kanman uj runalla llaqtanrayku wañunanqa , nispa nirqan chayqa .
43018015	Simón Pedroqa waj yachaqaq qatiqpiwan Jesusman qatichkarqanku . Kay ujkaq yachaqaq qatiqqa Athunkaq sacerdotepaq riqsisqan runam karqan , chayraykutaq Jesuswan kuska wasi kanchaniqman waykurqan ;
43018016	chaywampas Pedrokaqqa jawaniq punkullapim qhiparapurqan . Chayrayku Athunkaq sacerdotepaq riqsisqan kachkarqan chay yachaqaq qatiq runataq lluqsimuspa wasi rikuq warmiwan rimanarirqan jinaspataq Pedrota ukhuniqman pusaykumurqan .
43018017	Wasi rikuq warmitaq Pedroman ajinata tapurirqan : — ¿ Qan manachu chay runapaq yachaqaq qatiqnin kachkankiri ? — Nispa . Pedrotaq ajinata jaynirqan : — Manam , manam chaychu kachkani — nispa .
43018018	Chiri tuta kaqtintaq , Diospaq wasin rikuqkuna jinataq wasiyuqpaq jaywaqninkuna ima ninata lawrachikusqaku chaypitaq q'uñirarikuchkarqanku . Pedroqa chayllapitaqmi sayaykuspa paykunawan kuska nina qayllapi q'uñirakuchkarqan .
43018019	Athunkaq sacerdoteqa Jesusman yachaqaq qatiqninkunamanta , jinataq imakunatataq pay yachachirqan chaykunata tapuykuyta qallarirqan .
43018020	Jesustaq payman ajinata nirqan : — Nuqaqa tukuy runakunapaq ñawpaqimpim rimani ; maypichus tukuy judío runakuna tantakunku , chay wasikunapi jinataq Diospaq wasimpipunim yachachini ; ajinaqa manam imatapas pakamanta rimachkanichu — nispa .
43018021	¿ Imamantataq nuqaman tapuykuchkawankiri ? Pikunachus uyarichkarqawanku chaykunaman tapurimuy ari , paykuna imakaqmantataq rimarqani chayta nichunku . Paykunaqa imakunatachus nuqa nichkarqani chaytaqa allintam yachanku — nispa .
43018022	Jayk'aqchus Jesusqa kaykunata nirqan chhikaqa , chaypi kachkarqan chay uj Diospaq wasin rikuqtaq sayarimuspa Jesusman ajinata nispa t'aqllimurqan : — ¿ Ajinatachu Athunkaq sacerdoteman jayninki ? — Nispa .
43018023	Jesustaq payman ajinata jaynirqan : — Ima mana allintachus rimarquni chhikaqa imakaqpitaq pantarqani chayta niway ari ; rimasqaychus allin kakuchkan chhikaqa , ¿ imakaqmantataq maqawankiri ? — Nispa .
43018024	Chhikataq Anás sacerdoteqa wataykusqata , Caifás Athunkaq sacerdotepaq qayllanman Jesusta kachapurqan .
43018025	Pedroqa nina qayllapi q'uñirakuspa kakuchkallarqanmi . Paymantaq ajinata tapurirqanku : — ¿ Qan manachu chay runapaq ujkaq yachaqaq qatiqninkunamanta kachkankiri ? — Nispa . Pedrotaq wajmanta ajinata nispa mana riqsiq tukurqan : — Manam , manam chaychu kachkani — nispa .
43018026	Chhikamantataq Athunkaq sacerdotepaq ujkaq jaywaqnin , maykaq runatachus Pedroqa kuchillunwan ninrinta phawaqachichkasqa chaypaq wasimasin Pedroman ajinata tapurirqan : — ¿ Qanta manachu paywan kuska chajra kanchapi rikuchkarqaykiri ? — Nispa .
43018027	Pedrotaq wajmanta Jesusman mana riqsiq tukurqan , chay kikin pachapitaq k'ank'aqa waqach'arikumurqan .
43018028	Caifaspaq wasinmanta , romano llaqta purichiq runapaq qhapaq wasinman Jesusta pusarqanku . Ñaqa paqariy kapuqtintaq judío runakunaqa manam chay wasiman waykurqankuchu , imaraykuchus waykuspaqa ch'uwachay ruway kamachiykunamanmi mana junt'achkankumanchu karqan , ajina kanman chhikataq manam Pascua raymipi ch'isi mikhuy mikhuyta atinkumanchu karqan .
43018029	Chayraykum Pilatoqa wasi ukhumanta paykunawan rimaq lluqsimurqan . Paykunamantaq ajinata nirqan : — ¿ Imamantataq kay runaman tumpaykuchkankichisri ? — Nispa .
43018030	Paykunataq ajinata jaynirqanku : — Manachus uj mana allinkuna ruwaq saqra runa kanman chhikaqa , manam puskatamuchkaykichismanchu karqan — nispa .
43018031	Pilatoqa paykunaman ajinata nirqan : — Pusakupuychis , kamachiyniykichismanjina juchanchamuychis — nispa . Chaywampas judío runakunapaq llaqta apaykachaqninkunaqa ajinata jaynimurqanku : — Judiokunapaqqa piman wañuchinapaqpas manam atiyniyku kanchu — nispa .
43018032	Ajinamanta Jesuspaq nisqan junt'akurqan , imaynamantachus wañunan kachkarqan chayqa .
43018033	Pilatoqa wajmanta qhapaq wasiman waykuspa , Jesusman wajarqan jinaspataq ajinata tapurirqan : — ¿ Qanchu judiokunapaq Qhapaq suyu apaykachaqnin kankiri ? — Nispa .
43018034	Jesustaq payman ajinata nirqan : — ¿ Chaytaqa qampaq munayniykimantachu , manachayqa wajkuna nuqamanta willasunki chayraykuchu ajinata tapuchkawankiri ? — Nispa .
43018035	Pilatotaq payman ajinata jaynirqan : — ¿ Judío runachu nuqa kaniri ? Llaqtamasiykikuna , jinataq kurajkaq sacerdotekunam qantaqa nuqa qayllaman puskatamuchkasunkichis ¿ Imatataq ruwarqankiri ? — Nispa .
43018036	Jesustaq payman ajinata jaynirqan : — Qhapaq suyuyqa manam kaypachamantachu kachkan . Ajinachu kanman chhikaqa , nuqapaq judiokunaman mana puskatasqa kanayraykuqa achkha runaykunam maqanakunkuman karqan . Chaywampas qhapaq suyuyqa manam kaymantachu kachkan — nispa .
43018037	Chhikataq Pilatoqa payman ajinata tapurirqan : — ¿ Ajinaqa , qhapaq suyu apaykachaqchu qan kankiri ? Jesustaq payman ajinata jaynirqan : — Qanmi nuqapaq qhapaq suyu apaykachaq kasqayta nichkanki . Nuqaqa , imataq chiqan kachkan chay willanapaqmi kaypachapi paqarini jinataq chaypaqmi jamuni . Jinataq tukuy pikunachus chiqampi kawsanku chaykunaqa uyariwankum — nispa .
43018038	Pilatotaq payman ajinata nirqan : ¿ Imakaqtaq chay chiqan kachkan chayri ? — Nispa . Kayta tapuykurqan chhikamantataq , Pilatoqa wajmantam judiokunawan rimaq lluqsirqan , jinaspataq paykunaman ajinata nirqan : — Nuqaqa manam ima juchatapas kay runapi taripachkanichu .
43018039	Chaywampas qankunaqa uj puriyniyuqmi kankichis , Pascua raymipi nuqaqa uj jap'isqa runata kachawachanay kan : ¿ Judiokunapaq qhapaq suyu apaykachaqninta kacharinayta munankichischuri ? — Nispa .
43018040	Tukuyninku wajmanta waqach'akuyta qallarirqanku : — ¡ Paykaqtaqa ama ! ¡ Barrabaskaqta kachariy ! — Nispa . Kay Barrabasqa llaqtanrayku ch'aqwaq runam karqan .
43019001	Pilatoqa Jesusta jap'ispa khirarqunankupaq kamachirqan .
43019002	Pallapallakunataq khichkhamanta uj pilluta simp'arqurqanku , jinaspataq Jesuspaq umampi churjatarqanku , jinataq yanaman samachkaq puka mantilluwan llijllaykuchirqanku .
43019003	Chhikamantataq ajinata nispa payman qayllachakumurqanku : — ¡ Judiokunapaq qhapaq suyu apaykachaqnin kawsachun ! — Nispa . Uyanmantataq t'aqllirqanku .
43019004	Pilatotaq wajmanta lluqsimuspa paykunaman ajinata nirqan : — Qhawariychis kaypim apampuykichis , ajinamanta paypi mana ima juchatapas taripasqaymanta riparakunaykichispaq .
43019005	Ajinaqa , umampi uj khichkha pilluwan churqatasqa jinataq yanaman samachkaq uj puka mantilluwan llijllaykuchisqam Jesusqa lluqsimurqan . Pilatotaq ajinata nirqan : — ¡ Chaypim kay runa kachkan ! — Nispa .
43019006	Jayk'aqchus kurajkaq sacerdotekuna jinataq Diospaq wasin rikuqkunapiwan chayta rikurqanku chhikataq , ajinata nispam waqach'akuyta qallarirqanku : — ¡ Chakataykuy ! ¡ Chakataykuy ! — Nispa . Pilatotaq paykunaman ajinata nirqan : — Ajinaqa apakupuychis jinaspa qankuna chakataykumuychis , imaraykuchus nuqaqa manam ima juchatapas paypi taripachkanichu — nispa .
43019007	Judiokunapaq kurajkaqninkunataq payman ajinata jaynirqanku : — Nuqaykuqa uj kamachiyniyuqmi kayku , chay kamachiyniykunamanjinaqa wañunanmi , imaraykuchus Diospaq Churinmantam payqa riqsichikuchkan — nispa .
43019008	Kayta uyarispataq Pilatoqa astawanraqmi mancharichikurqan .
43019009	Wajmanta qhapaq wasiman kutiykuspataq , Jesusman wajaspa ajinata tapurirqan : — ¿ Qan maymantataq kanki ? — Nispa . — Chaywampas Jesusqa manam imatapas jaynirqanchu .
43019010	Pilatotaq payman ajinata nirqan : — ¿ Ajinaqa , manachu jaynichkawankiri ? ¿ Qan chakataykunapaq , ichapas kacharinaypaq atiyniyuq kasqayta manachu yachachkankiri ? — Nispa .
43019011	Chhikataq Jesusqa payman ajinata jaynirqan : — Dioschu qanman mana atiyta quchkasunkiman karqan chhikaqa , manam nuqajawapi ima atiyniyuqpas kawaqchu karqan . Chayraykum pichus nuqata qanman puskatachkawan chaykaq qanmanta niqtimpas astawan juchayuqqa — nispa .
43019012	Chay chhikamantapacha Pilatoqa imaymanamanta Jesusman kacharipunapaq maskachkarqan ; chaywampas judiokunaqa ajinata waqach'akurqanku : — ¡ Kachawachanki chhikaqa , manam athun suyukuna apaykachaqpaq wawqimasinchu kachkanki ! ¡ Maykaqpas qhapaq suyu apaykachaq kani nispa niqqa athun suyukuna apaykachaqman chhiqnikuqmi ! — Nispa .
43019013	Pilatoqa kayta uyarispa Jesusta pusarqumurqan , jinaspataq Gabatá nisqa juchanchana chhikapim tiyarikupurqan ; Gabatá , chayqa arameo rimaypi Rumi Mast'asqa , niytam munan .
43019014	Chhikataq Pascua raymipi ñawpaqkaq p'unchaymanta ñaqa chawpi p'unchaymi karqan . Pilatotaq judiokunaman ajinata nirqan : — ¡ Chaypim qhapaq suyu apaykachaqniykichista kachikunkichis ! — Nispa .
43019015	Chaywampas paykunaqa ajinata waqach'akurqanku : — ¡ Wañuchun ! ¡ Wañuchun ! ¡ Chakataykuy ! — Nispa . Pilatotaq paykunaman ajinata tapurirqan : — ¿ Qhapaq suyu apaykachaqniykichista chakataykunaytachu mañachkawankichisri ? — Nispa . Kurajkaq sacerdotekunataq payman ajinata jaynirqanku : — ¡ Nuqaykupaq qhapaq suyu apaykachaqniykuqa athun suyukuna apaykachaqllam , manam wajqa kapuwankuchu ! — Nispa .
43019016	Chhikataq Pilatoqa Jesusman chakataykunankupaq paykunaman puskatapurqan , paykunataq apakupurqanku .
43019017	Jesusqa chakanan qhiwirisqa , “ suqu uma tullu ” nisqa chhikaman lluqsipurqan ( arameo rimaypitaq Gólgota nispam nikun ) .
43019018	Chaypim Jesusta chakataykurqanku , paywan kuskataq iskay runakunatawan ujta pañaniqpi ujtataq lluq'iniqpi chakataykurqanku , jinaspataq Jesusqa chawpipi kapurqan .
43019019	Pilatotaq uj athun qilqasqata chakana pataniqpi churaykunankupaq kamachirqan , chay qilqasqapitaq ajinatam nirqan : “ Nazaretpi kaq Jesús , judiokunapaq Qhapaq suyu apaykachaqnin ” — nispa .
43019020	Achkha judiokunataq chay qilqasqata ñawirirqanku , imaraykuchus Jesusta chakataykuchkarqanku chay chhikaqa , llaqta qaylla chhikapim karqan , chaywampas chay qilqasqaqa hebreo , latín jinataq griego rimaykunapi qilqaykusqam karqan .
43019021	Chayrayku , judiokunapaq kurajkaq sacerdotenkunaqa Pilatoman ajinata nirqanku : — Ama ‘ Judiokunapaq qhapaq suyu apaykachaqnin ’ nispa qilqaykuychu , manachayqa ‘ Judiokunapaq qhapaq suyu apaykachaqnin kani nichikuqmi , ’ nispa qilqaykuy — nispa .
43019022	Chaywampas Pilatoqa paykunaman ajinata jaynirqan : — Imatachus qilqaykuchkani chaytaqa , qilqasqatam saqipuni — nispa .
43019023	Jesusta chakataykupurqanku chhikamantataq , p'achankunata pallthapispaqa sapa uj pallapallakunapaqmi tawaniqman phatmispa ch'iqirachikurqanku . Allmillantapas jap'illarqankutaqmi , chaywampas mana ch'ukuyuq uj khallumanta ruwasqa kasqanraykutaq ,
43019024	pallapallakunaqa paykunapura ujmanta ujmi ajinata rimakipanarikurqanku : — Ama llik'iwachasunchu , manachayqa pujllanapijina atipaqkaq jap'ikupuchun — nispa . Ajinamantam Qilqasqakunapi nichkan chayqa junt'akurqan : “ Paykunapuram p'achayta ch'iqirachikurqanku , allmillaymampas pujllanakunatam jap'ikunankupaq churarikurqanku . ” Kaytam chay pallapallakunaqa ruwarqanku .
43019025	Jesuspaq chakanan chhikapitaq maman María , mamampaq ñañan , Cleofaspaq warmin María jinataq María Magdalenapiwan chaypi kachkarqanku .
43019026	Jayk'aqchus Jesusqa mamanta , ancha munakusqan yachaqaq qatiqninwan kuska kachkaqta rikurqan chhikaqa , mamanman ajinata nirqan : — Mamay , chaypim churiyki kachkan — nispa .
43019027	Chhikamantataq yachaqaq qatiqninman ajinata nirqallantaq : — Chaypim mamayki kachkan — nispa . Chhikamantapacham chay yachaqaq qatiqninqa wasimpi mamantajina jap'iqapurqan .
43019028	Jesusqa imaynachus tukuy ima junt'akupusqanta yachaspa jinataq Qilqasqakunapi nichkan chaykuna junt'akunampaqtaq ajinata nirqan : — Unumantam ch'akiwan — nispa .
43019029	Chay chhikapitaq k'allk'u vinuwan junt'aykusqa uj chatu kachkarqan . Uj thanthata chay k'allk'u vinuman challpuykuspa uj k'aspipi ch'uqaykuspataq siminman qayllaykuchirqanku .
43019030	Jesustaq chay k'allk'u vinota ujyaykuspaqa , ajinata nirqan : — Tukuy imapas junt'asqañam kapun — nispa . Chhikamantataq umanta k'uñuykurikuspa wañupurqan .
43019031	Pascua raymi p'unchaymanta ñawpaqkaq p'unchay karqan , judiokunataq samarana p'unchaypiqa ayakunata manam chakanapi chakataykusqapacha qhiparananta munaqchu karqanku , imaraykuchus chhaqay pachapiqa chay samarana p'unchayqa , tukuy samarana p'unchaykunamanta niqtimpas astawan kurajkaqmi karqan . Chayrayku chakatasqakunapaq usqhayllata wañupunankupaqqa phaka tullunkunata p'akiranapaq paykunaqa Pilatoman mañarqanku , ajinamanta ayakunata apaqampunankupaq .
43019032	Chhikataq ñawpaqtaqa pallapallakuna purispa pikunachus Jesuswan kuska chakataykusqa kachkarqanku chay iskaynin runakunapaq phakankunata p'akiramurqanku .
43019033	Chaywampas Jesusman qayllachakurqanku chhikaqa , wañusqaña kapusqantam rikurqanku . Chayraykutaq phakankunataqa manañam p'akirapurqankuchu .
43019034	Chaywampas pallapallakunamanta ujkaqnin Jesuspaq ch'illanmanta uj athun ari k'aspiwan allaykurqan , chay kikimpachapitaq yawarwan jinataq unuwan chay allaykusqa chhikamanta lluqsimurqan .
43019035	Kayta willachkarqan chayqa , uj rikuq runam karqan , chaytaq mana llullakuspam riman ; payqa chiqankaq kaqta rimasqanta yachanmi , ajinamanta qankunapas iyaw ninaykichispaq .
43019036	Imaraykuchus tukuy kay ruwaykunaqa Qilqasqakuna junt'akunampaqmi ajinata ruwakurqan , maypichus ajinatam nin : “ Manam maykaq tulluntapas p'akinqakuchu ” — nispa .
43019037	Qilqasqakunamanta waj chhikapiqa ajinallatataqmi nin : “ Pimanchus allaykuchkanku chaytam qhawarinqaku . ”
43019038	Kay chhikamantataq , Arimateapi kaq Joseqa , Pilatoman Jesuspaq ayanta apakupunapaq mañarikumurqan . Joseqa judiokunapaq kurajkaqninkunata mancharqan chaywampas pakallamanta Jesuspaq yachaqaq qatiqninmi karqan . Pilatotaq iyaw nispam jaynirqan , Joseytaq purispa ayata apakupurqan .
43019039	Uj tuta Jesuswan rimaq purichkasqa chay Nicodemo runapas , uj kimsa chunka tupujina mirra jinataq áloe sumaq q'apachkaq jampikuna aparisqa chayamurqallantaq .
43019040	Ajinaqa , Josewan jinataq Nicodemopiwanqa , judiokunapaq puriyninkumanjina imaynatachus ayakunata p'amp'aq karqanku chaymanjinam Jesuspaq ayanta jap'irqanku jinaspataq chay sumaq q'apachkaq jampiwan llusirqusqa thanthakunawan llawuykurqanku .
43019041	May chhikapichus Jesusta chakataykurqanku , chay qayllapitaq uj chajra kancha karqan , chay ukhupitaq uj aya pakana jutk'u karqallantaq , maypichus manaraqmi pitapas churasqakuraqkuchu .
43019042	Chaypim Jesuspaq ayanta churaykurqanku , imaraykuchus chay aya pakana jutk'uqa qayllallapim taripakurqan , chaywampas judiokunapaq samarananku p'unchayqa qallariypiñam kapurqan .
43020001	Samarana p'unchaymanta qhipantin p'unchaytaq , María Magdalenaqa ch'amakaraq kachkarqan chhika ancha tutamanta chay aya p'amp'ana chhikaman purirqan ; jinaspataq chay aya pakana jutk'u lluphasqa kachkarqan chay rumi kuyurichisqa kapusqantam rikurqan .
43020002	Chhikataq Simón Pedro , jinataq pimanchus Jesusqa anchata munakuchkarqan chay ujkaq yachaqaq qatiq ima kachkarqanku chay chhikaman phawakama siqarqan , jinaspataq paykunaman ajinata nirqan : — ¡ Aya pakana chhikamanta Tata Jesustam apakupusqaku , chaywampas may chhikamanchus churanku chaytaqa manam yachachkaykuchu ! — Nispa .
43020003	Pedrowan ujkaq yachaqaq qatiqwantaq lluqsispa aya pakana chhikaman purirqanku .
43020004	Iskayninkutaq phawakama siqachkarqanku ; chaywampas ujkaq yachaqaq qatiqqa Pedromanta niqtimpas astawan t'ullkutaraqmi phawarqan jinaspataq ñawpaqta aya pakana chhikaman chayapurqan .
43020005	K'uñuykuspataq chay ukhuta qhawaykurqan , chaypitaq llawuykusqa kachkarqan chay thanthakunallatam rikupurqan , chaywampas manam waykusqachu .
43020006	Paypaq qhipantataq Simón Pedroqa chayamurqallantaqmi , jinaspataq aya pakana ukhuman waykurqan . Payqa chay ch'uqana thanthakunallatataqmi rikupurqan ;
43020007	jinallataq uman llawuykusqa kachkarqan chay thanthaqa manam wakin ch'uqana thanthakunawan kuska kachkarqanchu , manachayqa wajniq chhikapim k'iruykusqa aparayachkasqa .
43020008	Chhikamantaqa ñawpaqta chayaq yachaqaq qatiqqa waykullarqantaqmi , chay ruwakusqanta rikuspataq iyaw nirqan .
43020009	Imaraykuchus manaraqmi chay chhika pachakamaqa imatachus Qilqasqakunapi Jesuspaq wañusqamanta kawsarimunan nisqanta yuwaywan jap'iqachkasqakuchu .
43020010	Chhikamantataq chay yachaqaq qatiqkunaqa wasinkumanmi kutiripurqanku .
43020011	Mariaqa jawaniqpi qhiparaspa , aya p'amp'ana qayllapi waqachkarqan . Waqachkaspataq ukhuniqman qhawaykunapaq k'uñuykurqan ,
43020012	jinaspataq yuraq p'achayuq iskay angelkunata Jesuspaq ayan kachkarqan chay chhikapi ujqa umaniqpi ujkaqtaq chakiniqpi tiyarachkaqta rikurqan .
43020013	Chay angelkunataq payman ajinata tapurirqanku : — Warmi , ¿ imamantataq waqachkankiri ? — Nispa . Paytaq paykunaman ajinata nirqan : — Tatay Jesustam apakupusqaku , maypi churasqankutapas manam yachanichu , chaymantam waqachkani — nispa .
43020014	Kayta nirqan chhikapacham kutirirqan jinaspataq chaypi kachkaqtam Jesusman rikurqan , chaywampas manam pay kasqanta yachachkarqanchu .
43020015	Jesustaq payman ajinata tapurirqan : — Warmi , ¿ imamantataq waqachkankiri ? ¿ Pimantaq maskachkankiri ? — Nispa . Paytaq , chay chajra kancha rikuq runa kasqanta yuwaspaqa , payman ajinata nirqan : — Tata , qanchus apakupunki chhikaqa may chhikamanchus churapumuwanki chayta willariway , ajinamanta maskaq purinaypaq — nispa .
43020016	Chhikataq Jesusqa payman ajinata nirqan : — ¡ María ! — Nispa . Paytaq kutirispa arameo rimaypi payman ajinata nirqan : — ¡ Rabuni ! — Nispa . ( Kaytaq “ Yachachiq ” niytam munan ) .
43020017	Jesustaq payman ajinata nirqan : — Ama jap'iykuwaychu , imaraykuchus manaraqmi Tataywan tantakuq purichkanichu . Chaywampas puriy jinaspa wawqiykunaman pichus Tatay kachkan , mayqinchus qankunapaq Tataykichis jinataq nuqapaq Diosniy , qankunapaq Diosniykichisllataq kachkan chaywan tantakuqmi purichkani nispa willamuy — nispa .
43020018	Chhikataq María Magdalenaqa purispa yachaqaq qatiqkunaman Tata Jesusman rikusqanta willamurqan , jinataq imatachus pay nichkasqa chaytawan willarqallantaq .
43020019	Samarana p'unchaymanta qhipantin kikin p'unchay tutayaykupurqan chhikataq , yachaqaq qatiqkunaqa judiokunapaq kurajkaqninkunata manchaspa wisq'asqa wasi ukhullapim tantakusqaku . Jesustaq waykuykuspa yachaqaq qatiqkuna chawpiman sayarikuspa paykunaman ajinata napaykurirqan : — ¡ Sunqu tiyaykuy qankunawan kachun ! — Nispa .
43020020	Kayta nispataq , makinkunata jinataq allaykusqa ch'illantawan rikuchirqan . Paykunataq Tata Jesusman rikuspa anchata kusirikurqanku .
43020021	Chhikamantataq Jesusqa paykunaman wajmanta ajinata nirqan : — ¡ Sunqu tiyaykuy qankunawan kachun ! Imaynatachus Tatayqa kachamuchkawan ajinallatataqmi qankunaman kachaykichis — nispa .
43020022	Paykunajawaman phukurispataq , ajinata nirqan : — Ch'uwa Ajayuta jap'iqaychis .
43020023	Pikunamanchus qankunaqa juchakunata pampachankichis chaykunaqa pampachasqam kanqaku ; jinataq pikunamanchus qankunaqa mana pampachachkankichis chaykunaqa juchayuqpacham qhiparapunqaku — nispa .
43020024	Tomás chunka iskayniyuq yachaqaq qatiqkunamanta ujkaqnin , pimanchus Ispa nispa suticharqanku chayqa , jayk'aqchus Jesús chayamuchkarqan chhikaqa manam paykunawan kuska kachkasqachu .
43020025	Chhikamantataq ujkaq yachaqaq qatiqkunaqa payman ajinata nirqanku : — Tata Jesustam rikuyku — nispa . Chaywampas Tomasqa paykunaman ajinata jaynirqan : — Manachus makinkunapi takarpukunawan jutk'urasqata rikuchkasaq jinataq ruk'anaykunatapas chay jutk'ukunaman mana llankhaykuchkasaq , makiytapas allaykusqa ch'illanman mana jaywaykuchkasaq chhikaqa , manam iyaw niyta atichkasaqchu — nispa .
43020026	Pusaq p'unchaykuna uraqapurqan chhikamantataq , yachaqaq qatiqkunaqa wajmanta uj wasillapitaqmi tantakusqaku , kunankaqtaq Tomasqa chayllapitaq kachkarqan . Punkukunata wisq'aykusqata kachirqanku , chaywampas Jesusqa waykurqanmi , paykuna chawpiman sayarikuspataq ajinata napaykurirqan : — ¡ Sunqu tiyaykuy qankunawan kachun ! — Nispa .
43020027	Chhikamantataq Tomasman ajinata nirqan : — Ruk'anaykiwan kayta llankhaykuy , makiykunatapas qhawariy ; jinataq makiykita apamuspa ch'illayman jaywaykuy . Ama mana iyawniyuq kaychu ; ¡ iyaw ninaykim ! — Nispa .
43020028	Chhikataq Tomasqa musphaspa ajinata nirqan : — ¡ Apu Tatay jinataq Diosniy ! — Nispa .
43020029	Jesustaq payman ajinata nirqan : — ¿ Rikuwanki chayraykullachu iyaw nichkankiri ? ¡ Kusikuyniyuqmi kanku pikunachus mana rikuchkaspa iyaw ninku chaykunaqa ! — Nispa .
43020030	Jesusqa waj achkha musphay ruwaykunataraqmi yachaqaq qatiqninkunapaq ñawpaqimpi ruwarqan , chaykunaqa manam kay qilqasqapi qilqasqachu kachkan .
43020031	Chaywampas kaykunaqa qankunapaq Jesusqa Diospaq Churin Mesías kasqanmanta iyaw ninaykichispaq , jinataq iyaw nispa payniqta kawsayniyuq kanaykichispaqmi qilqasqa .
43021001	Jesusqa wajmanta yachaqaq qatiqninkunaman Tiberias nisqa sutiyuq qucha pataniqpi rikhurirqan . Kaytaq ajinamantam ruwakurqan :
43021002	Simón Pedro , pimanchus Ispa nispa suticharqanku chay Tomás , Natanael pichus Galileaniq Caná llaqtamanta karqan chay , Zabedeopaq churinkuna jinataq waj iskay Jesuspaq yachaqaq qatiqninkuna ima ujllapi tantasqa kachkarqanku .
43021003	Simón Pedrotaq paykunaman ajinata nirqan : — Challwa jap'iqmi purisaq — nispa . Paykunataq ajinata jaynirqanku : — Nuqaykuqa qanwan kuska purillasaqkutaqmi — nispa . Ajinaqa purirqanku , jinaspataq uj yampuman chimparqanku ; chaywampas chay tutaqa manam imatapas jap'ichkasqakuchu .
43021004	Jayk'aqchus p'unchaytatampuchkarqan chhikataq , Jesusqa qucha pataniqpi rikhurirqan , chaywampas yachaqaq qatiqkunaqa manam pay kasqanmanta yachachkarqankuchu .
43021005	Jesustaq paykunaman ajinata tapurirqan : — Wawqimasiykuna , ¿ challwaykichis kapusunkichischu ? — Nispa . Paykunataq ajinata jaynirqanku : — Manam — nispa .
43021006	Jesustaq paykunaman ajinata nirqan : — Yampumanta pañaniqman challwa jap'ina ch'ipata chhuqaykuychis , jinaspam jap'inkichis — nispa . Paykunataq ajinatam ruwarqanku , chhikamantataq achkha challwakunayuq kasqanraykuqa manam ch'ipa aysarquytapas atirqankuchu .
43021007	Chhikataq , mayqin yachaqaq qatiqtachus Jesusqa anchata munakurqan chaymi Pedroman ajinata nirqan : — ¡ Tata Jesusmarï ! — Nispa . Simón Pedrotaq Tata Jesús kasqanta uyarirquspajinam p'achalliykukurqan , imaraykuchus mana p'achayuqmi kachkasqa , jinaspataq unuman chhuqaykukurqan .
43021008	Wakin yachaqaq qatiqkunataq yampuwan qucha pataniq pampaman challwa junt'a ch'ipa qatatirisqa chayarqanku , imaraykuchus qucha pataniqmanta uj pachaj kapaypijinam kachkarqanku .
43021009	Jallp'aniqman chayapurqanku chhikataq t'ant'atawan lawrachkaq nina patapi uj challwatawan tariparqanku .
43021010	Jesustaq paykunaman ajinata nirqan : — Jurqusqaykichis challwakunamanta uj jayk'atawan kayman apamuychis — nispa .
43021011	Simón Pedrotaq yampuman chimpaspa qucha pataniq pampakamam ch'ipata qatatimurqan , mayqimpichus pachaj phichqa chunka kimsayuq athun challwakuna junt'a karqan . Chay tukuy challwakuna kaqtimpas ch'ipaqa manam llik'ikurqanchu .
43021012	Jesustaq paykunaman ajinata nirqan : — Mikhurikuq jamuychis — nispa . Manam maykaq yachaqaq qatiqpas pitaq pay karqan chay tapuriyta atichkarqankuchu , imaraykuchus Tata Jesús kasqanta allintam yacharqanku .
43021013	Chhikamantataq Jesusqa qayllachakurqan , makinkunapi t'ant'ata jap'ispataq paykunaman irqaruchirqan ; kikillantataqmi challwakunawampas ruwarqan .
43021014	Kaywanqa kimsa kutiñam wañusqamanta kawsarimusqanmantapacha Jesuspaq yachaqaq qatiqninkunaman rikhurisqan karqan .
43021015	Mikhuyta tukuchapurqanku chhikamantataq Jesusqa Simón Pedroman ajinata tapurirqan : — Juanpaq churin Simón , ¿ kaykunamanta niqtimpas astawanchu munakuwankiri ? — Nispa . Pedrotaq payman ajinata jaynirqan : — Arï Tata , allintam qan yachanki imaynatachus munakuyki chaytaqa — nispa . Jesustaq payman ajinata nirqan : — Ajinaqa , qatiqniykunata rikuripuway imaraykuchus paykunaqa uwijaykunam kanku — nispa .
43021016	Jesusqa wajmanta ajinata tapurillarqantaq : — Juanpaq churin Simón , ¿ munakuwankichuri ? — Nispa . Pedrotaq payman ajinata jaynirqan : — Arï Tata , allintam qan yachanki imaynatachus munakuyki chaytaqa — nispa . Jesustaq payman ajinata nirqan : — Uwijaykunata michiripuway — nispa .
43021017	Kimsa kutitawan ajinata tapurirqan : — Juanpaq churin Simón , ¿ munakuwankichuri ? — Nispa . Pedrotaq kimsa kutiña munakuwankichu nispa tapurisqanraykuqa llakirikuspa payman ajinata jaynirqan : — Apu Tata , imantintam qan yachanki : allintam qan yachanki imaynatachus munakuyki chaytaqa — nispa . Jesustaq payman ajinata nirqan : — Uwijaykunata michiripuway — nispa .
43021018	Sut'inta niyki , jayk'aqchus astawan waynaraq kachkarqanki chhikaqa , p'achalliykukuspa maytachus puriyta munarqanki chaytam puriq karqanki . Chaywampas machuña kapunki chhikaqa , makiykikunata jaywatatanki , jinaspataq wajkunam qanta p'achallichisunki , maymanchus puriyta mana munachkanki chayllamantaq pusasunkichis — nispa .
43021019	Kayta nispataq , Jesusqa imaynamantachus Pedroqa wañuyninwan Diosman athunchanan karqan chayta yuwayachinapaqmi ajinata nichkarqan . Chhikamantataq payman ajinata nirqan : — ¡ Qatimuway ! — Nispa .
43021020	Pimanchus Jesusqa anchata munakuchkarqan chay yachaqaq qatiqqa , Jesusman jinataq Pedroman qhipaniqllamanta qatichkarqan . Kay yachaqaq qatiqmi jayk'aqchus ch'isi mikhuyta mikhuchkarqanku chhika mikhuna chhikapi Jesuswan kuska tiyachkarqan chayqa . “ Apu Tata , ¿ pikaqtaq ranqaykusunkiri ? ” nispa tapurichkarqan chay kikinqa .
43021021	Jayk'aqchus Pedroqa chay yachaqaq qatiqta rikurqan chhikaqa , Jesusman ajinatam tapurirqan : — Apu Tata , kaykaqqa , ¿ imaynapitaq kapunqari ? — Nispa .
43021022	Jesustaq payman ajinata jaynirqan : — Nuqachus kutimunaykama paypaq kawsananta munani chhikaqa , ¿ imamanta qampaq llakikunaykitaq chayri ? Qan nuqaman qatimuway — nispa .
43021023	Chayraykum Jesusman qatiqkuna chawpipiqa , chay yachaqaq qatiqpaq mana jayk'aqpas wañunanmanta rimay uyarikurqan . Chaywampas Jesusqa manam jayk'aqpas manam wañunqachu nispa nichkarqanchu . Paypaq nisqanqa kaymi karqan : “ Nuqachus kutimunaykama paypaq kawsananta munani chhikaqa , ¿ imamanta qampaq llakikunaykitaq kanri ? ” — Nispa .
43021024	Kay kikin yachaqaq qatiqmi pichus ruwakusqankunamanta willachkan jinataq qilqamuchkan chayqa . Jinallataq nuqanchispas chiqan nisqanmantaqa allintam yachanchis .
43021025	Jesusqa astawan waj ruwaykunataraqmi ruwarqan . Chay tukuy kasqanraykutaq , ujmanta uj qilqakunman chhikaqa , rikusqaymanjina manachujinam tukuy kaypachapi qilqasqakuna qilqasqa kanman chaypipas waykunkumanchu .
44001001	May athunchasqa Teófilo , ñawpaqkaq qilqasqaypiqa imakunatachus Jesusqa qallariymantapacha janaqpachaman chimpapusqan p'unchaykama ruwachkarqan jinataq yachachichkarqan chaymantam qilqamurqani . Manaraq puripuchkaqtinqa Ch'uwa Ajayuniqta pikunamanchus ajllikuchkasqa chay kachasqakunaman imakunatachus ruwananku kachkarqan chaykunata saqirqan .
44001002	
44001003	Wañupurqan chhikamantataq , kikin Jesuspunim kachasqankunaman rikhurirqan , ajinamanta paypaq kawsachkasqanta paykunaman rikuchinapaq . Tawa chunka p'unchaykunaraqmi paykunawan rikuchikuspa puriykachachkarqan , jinaspataq Diospaq qhapaq suyunmanta paykunaman willachkarqan .
44001004	Kachasqankunawanraq kachkarqan chhikataq , Jesusqa Jerusalén llaqtamanta ama puripunankupaq paykunaman ajinata nirqan : — Tataypaq qankunaman rimaynin qusqan junt'akunantaraq suyarichkaykis , mayqinmantachus nuqa willachkarqaykichis chayta .
44001005	Chiqatapunim Juanqa unuwan bawtisarqan , chaywampas uj jayk'a p'unchaykunamantaqa Ch'uwa Ajayuwanmi qankunaqa bawtisasqa kankichis — nispa .
44001006	Pikunachus Jesuswan tantasqa kachkarqanku chaykunaqa payman ajinata tapurirqanku : — Tata , ¿ kunampachachu Israel qhapaq suyuta allichthapipunkiri ? — Nispa .
44001007	Jesustaq paykunaman ajinata jaynirqan : — Jayk'aq p'unchaychus manachayqa imapachachus Apu Tataqa pay kikimpaq atiyninwan ch'ikulliykurqan chaymantaqa manam qankunapaq imamanta yachanaykichispaschu kachkan .
44001008	Chaywampas jayk'aqchus qankunajawaman Ch'uwa Ajayu jamunqa chhikaqa atiytam jap'iqankichis , jinaspataq Jerusalén llaqtaman , tukuy Judea suyuniqman , Samaria suyuniqman , jinataq astawan karuniq chhika jallp'aniqkunaman imam nuqamanta willaq lluqsinkichis — nispa .
44001009	Kayta nirqan chhikamantataq , paykunapaq qhawachkasqantam Jesusqa janaqpachaman uqharisqa kapurqan , uj phuyutaq payman muyuykupurqan , jinaspataq paykunaqa manañam rikupurqankuñachu .
44001010	Janaqpachaman imaynatachus Jesusqa karunchapuchkarqan chayta mana uj chhikantapas ch'irmiykuspa qhawachkarqanku chhikataq , iskay yuraq p'achawan p'achallt'asqa runakuna paykuna qayllapi rikhurirqan ,
44001011	jinaspataq paykunaman ajinata nirqanku : — Galileo runakuna , ¿ imamantataq janaqpachaniqman qhawachkaspa qhiparapunkichisri ? Kay qankunawan kuska kachkarqan jinataq janaqpachaman apasqa kapurqan chay kikin Jesusmi , imaynatachus chhaqayman puripuqta rikuchkankichis chay kikillantataqmi wajmanta kutirimunqa — nispa .
44001012	Kachasqakunaqa , Olivos nisqa urquniqmantapacha Jerusalén llaqtaman kutirimpurqanku : kamachiypi imaynatachus samarana p'unchay puriykachananku kachkarqan chaymanjina uj juch'uy puriyllatam purirqanku .
44001013	Jayk'aqchus llaqtaman chayarqanku chhikataq , maypichus qurpachasqa kachkarqanku chaymanmi chimpapurqanku . Paykunataq Pedro , Juan , Santiago , Andrés , Felipe , Tomás , Bartolomé , Mateo , Alfeopaq churin Santiago , pimanchus Celote nichkarqanku chay Simón jinataq Santiagopaq churin Judas ima karqanku .
44001014	Tukuy paykunataq wakin warmikunawan , Jesuspaq maman Mariawan , jinataq wawqinkunawan imam Diosmanta mañakunapaq tantakurqankupuni .
44001015	Chhaqay p'unchaykunapitaq , ñaqa pachaj iskay chunkayuqjina tantasqa kachkarqanku , Pedrotaq ajinatam paykunaman nirqan :
44001016	“ Wawqipanakuna , junt'akunanpunim karqan imaynatachus Ch'uwa Ajayuqa Davidniqta Qilqasqakunapi pichus Jesusta jap'iykunankupaq puskatachkasqa chay Judasmanta nichkasqa chayqa .
44001017	Imaraykuchus Judasqa nuqanchismanta ujkaqmi karqan , jinaspataq llank'ayninchispi uj chhika ruwanayuqmi karqan .
44001018	( Chaywampas payqa purispa chay mana allin ruwasqanmanta quchkasqaku chay qulqi jap'iqasqanwanqa uj chajranata rantirqumusqa ; chhikamantataq uma chakiyuq t'alaqakuspa wijsanta t'uqachikurqan , ch'unch'ulankunapas chayniqtam aywirqumpurqan .
44001019	Jayk'aqchus Jerusalén llaqtapi tiyakuqkuna chay ruwakusqanmanta yachqatarqanku chhikaqa , chay chhika chajrana jallp'amanqa “ Hacéldama ” nispam sutiyapurqanku , chaytaq paykunapaq rimaynimpiqa ‘ Yawar Pampa ’ niytam munan ) .
44001020	Chayjawamantaqa Salmos p'anqapiqa ajinatam nin : ‘ Wasinqa uj ch'usaq qasi pampaman tukuchun , jinataq chaypiqa ama pipas kawsachunchu ’ — nispa . ‘ Llank'ananta waj ruwachun ’ — nispa .
44001021	“ Jayk'aqchus Tata Jesusqa nuqanchiswan kachkarqan chhika , tukuy pachapi nuqanchiswan kuska puriykachaq runakuna kay chhikapi kapuwanchis ,
44001022	Juanwan bawtisasqa kachkarqan chhikamanta janaqpachaman puripunankama . Wakikumpunim paykunamanta ujkaq nuqanchis chawpiman yapakumunanqa , ajinamanta nuqanchiswan kuska Jesuspaq wajmanta kawsarimpusqanmanta willanampaq ” — nispa .
44001023	Chhikataq iskay runakunata ajllinapaq churarqanku : pimanchus Barsabás nispa nirqanku jinataq Justo nillarqankutaq chay Joseyta , Matiastawan ima .
44001024	Jinaspataq ajinata nispa Diosmanta mañakurqanku : “ Apu Tatay , qan tukuypaq sunqunkunata riqsinki , kay iskayniyuqmanta maykaqtataq ajllikunki chayta rikurichiwaychis ,
44001025	ajinamanta kachasqapaq llank'ananta ruwanampaq , mayqintachus Judasqa may chhikaman purinanchus kachkarqan chayman puripuspa juchanrayku apaqachikuchkarqan chaypaq lantimpi ” — nispa .
44001026	Mayqinmanchä tupanqa nispa , pujllaypijina ajllirqanku , chhikataq Matiasman tuparqan , pichus chay kikimpachamanta chunka ujniyuq kachasqakunaman yapaykupurqan .
44002001	Jayk'aqchus Pentecostés nisqa raymi chayamurqan chhikaqa , tukuy iyaw niqkunaqa uj chhikallapi tantasqam kachkarqanku .
44002002	Kaymantajinam janaqpachamanta uj manchay ch'aqway wayrapas ancha kallpawan phukurimuchkanmanjina maypichus paykuna kachkarqanku chay wasi junt'ata uyarikumurqan .
44002003	Jinaspataq lawrachkaq nina rikhurimurqan , chhikamantataq sapa uj patapim uj micha k'anchayjina ch'iqirasqa chayaykumurqan .
44002004	Tukuyninkutaq Ch'uwa Ajayu junt'a kapurqanku , jinaspataq waj rimaykunapi Ajayupaq munayninmanjina rimayta qallarirqanku .
44002005	Jerusalén llaqtapiqa puriyninkumanjina puriykachakuq judío runakuna kachkarqanku , pikunachus tukuy kaypacha chhikakunamanta chayamusqaku .
44002006	Runakunataq chay kallpawan wayra phukurimuqtajina uyarispaqa tanthapikumurqankum , jinaspa manam ima yuwaytapas atirqankuchu , imaraykuchus iyaw niqkunaqa sapa ujmi kikin rimaynimpi rimarachkarqanku .
44002007	Chay tukuytapuni muspharaspaqa ajinata nirqanku : — ¿ Tukuy kay rimaqkunaqa , manachu Galilea llaqtamanta kachkankuri ?
44002008	¿ Imaynataq nuqanchispaq rimayninchispi rimaqta uyarichkanchisri ?
44002009	Kaypiqa Partiamanta , Mediamanta , Elamniqmanta , Mesopotamiamanta , Judeamanta , Capadociamanta , Pontomanta jinataq Asianiq suyumanta ,
44002010	Frigiamanta jinataq Panfiliamanta , Egiptomanta , jinataq Cirene qaylla Libia suyuniqkunamanta runakunam kanku . Kaypi tiyakuq Roma llaqtamanta runakunapas kallankutaqmi ;
44002011	ujkunaqa paqarisqankumantapacha judiokunam kanku , wakinkunataq judaísmo puriyman tukupuq runakunapas kallankutaq . Cretamanta jinataq Arabiamanta jamuqkunaqa kallankutaqmi . ¡ Jinaspataq nuqanchispaq kikin rimayninchispi Diospaq athun musphay ruwayninkunamanta rimaqta uyarichkanchis ! — Nispa .
44002012	Tukuyninkutaq mana ima yuwayta atispa musphalla kachkarqanku ; jinaspataq paykunapura ajinata tapunakurqanku : — ¿ Tukuy kaykunaqa ima niytataq munanri ? — Nispa .
44002013	Chaywampas wakinkunaqa asikuspa ajinatam nirqanku : — ¡ Kaykunaqa machasqam kanku ! — Nispa .
44002014	Chhikataq Pedroqa wakin chunka ujniyuq kachasqakunawan kuska sayarikurqan , jinaspataq athun kunkanwan ajinata nirqan : “ Judiokuna jinataq tukuy Jerusalén llaqtapi kawsakuqkuna , qankuna kayta yachaychis , jinataq imatachus nisqaykichis chayta allinta uyariychis .
44002015	Qankunapaq yuwasqaykichismanjinaqa , kaykunaqa manam machasqachu kachkanku , imaraykuchus kunanraqmi isqun pacha paqariy kachkanraq .
44002016	Astawampas imatachus Diospaq sutimpi willaq Joel willachkarqan chaymi ruwakuchkan , jayk'aqchus ajinata nirqan chay :
44002017	‘ Diosqa ajinatam nin : Tukuchay p'unchaykunapiqa ajinatam ruwakunqa , tukuy kaypacha runakunajawapim Ajayuyta ch'iqiykuchimusaq ; qankunapaq churiykichis jinataq ususiykichispas nuqapaq sutiypi willaykunatam willanqaku , waynakunaqa musquypijina imaymanata rikunqaku , machupayakunapas musquykunata musqukunqaku .
44002018	Jinallataqmi chhaqay p'unchaykunapiqa qhari jinataq warmi jaywaqniykunajawapi Ajayuyta ch'iqiykuchimusaq , jinaspataq paykunaqa nuqapaq sutiypi willaykunatam willanqaku .
44002019	Janaqpachapiqa athun musphaykunata , kaypachapitaq yawarta , ninata jinataq q'usñi phuyukunata rikuchisaq .
44002020	Intiqa laqa ch'amakaman , killataq yawarmanjina tukupunqaku , Apu Tatapaq athun jinataq sumaq k'anchaypi athunchasqa p'unchaynin manaraq chayamuchkaqtin .
44002021	Chaywampas tukuy pikunachus Apu Tatapaq sutimpi wajanku chaykunaqa , qhispiytam taripanqaku . ’
44002022	“ Israelitakuna , imatachus nichkasqaykichis chayta uyariwaychis ari : Qankunapaq yachasqaykichismanjinaqa , Diosmi Nazaret llaqtapi kaq Jesusmanqa qankunapaq ñawpaqiykichispi atiyninta qurqan , chaytataq imaymana athun musphay ruwaykunata jinataq rikuchiykunata ruwaspam riqsichirqasunkichis .
44002023	Chay runataq Diospaq munayninmanjina puskatasqam karqan , chaytataq saqra runakunaniqta chakataykuspa qankunaqa wañurquchinkichis .
44002024	Chaywampas Diosqa payta wañusqamantam kawsarichin , wañuypaq atiyninmanta kacharichimuspa , imaraykuchus wañuyqa manam watasqa kachiyta atirqanchu .
44002025	Qhapaq suyu apaykachaq Davidqa , Jesusmanta rimaspa ajinatam nirqan : ‘ Nuqapaq ñawpaqiypiqa , Apu Tatataqa rikurqanipunim ; paywanchus nuqa kasaq chhikaqa , manam imapas urmaykuchichkawanqachu .
44002026	Chayraykum sunquyqa kusirikun , simiypas ancha kusiywan junt'aykusqa takirikun . Tukuy nuqapaq kawsayniytaq payman jap'ichisqam kawsakunqa ,
44002027	imaraykuchus manam aya pakana ukhupi saqichkawankichu , manallataqmi aychapaq ismuykunantapas saqichkankichu . Ch'uwa jaywaqniykipaq aychantaqa .
44002028	Kawsayman puriq ñantam rikurichiwanki , nuqawan kuska kasqaykiwantaq kusiywan junt'aykuchiwanki ’ — nispa .
44002029	“ Wawqipanakuna , sut'inta ninaypaq saqiriwaychis , ñawpaq machulanchis Davidqa wañupurqanmi jinataq p'amp'aykusqam kapurqan , jinataq aya pakana jutk'umpas nuqanchis chawpipiraqmi kakuchkan .
44002030	Chaywampas Davidqa Diospaq sutimpi willaq runam karqan , jinataq Diosqa paypaq tunu allchhinkunamanta ujkaqta qhapaq suyu apaykachaqpaq churaykunampaq rimayninta qurqan chaymantaqa allintam yacharqan .
44002031	Ajinaqa , manaraq imapas ruwakuchkaqtinmi Davidqa Mesiaspaq kawsarimusqanmanta , Mesiaspaq mana aya pakana jutk'u ukhupi qhiparananmanta , jinataq aychampas mana ismuykusqa kananmantam rimarqan .
44002032	Ajinaqa , Diosmi chay kikin Jesusta kawsatatachin , chaymantataq tukuyninchismi rikusqanchisrayku irkataqkuna kanchis .
44002033	Athunchasqa kapurqan jinataq Diosqa qayllampi churapusqanmanta jinallataq Tatamanta Ch'uwa Ajayuta jap'iqapurqan , imaynatachus payqa rimayninta nuqanchisman quchkarqawanchis ajinamanjina , chaytataq nuqanchisjawapi ch'iqirachimullawanchistaqmi . Chaytam qankunaqa rikurqankichis jinataq uyarirqankichispas .
44002034	Imaraykuchus manam Davidchu janaqpachaman chimparqan ; imaraykuchus pay kikinmi ajinata nirqan : ‘ Dios Tataqa , Apu Tatayman ajinatam nin : Nuqawan kuska tiyarikuy ,
44002035	qanman chhiqnikuqniykikunata chakiyki pampaman churanaykama ’ — nispa .
44002036	“ Tukuy Israel suyupi kawsakuqkuna sut'inta yachaychis , kay kikin Jesusman pimanchus qankuna chakataykurqankichis chaymanmi Diosqa Tataman jinataq Mesiasman tukuchin . ” — Nispam Pedroqa nirqan .
44002037	Jayk'aqchus chay chhikapi tantasqa kachkarqanku chay runakuna uyarirqanku chhikataq , anchatapunim llakirikupurqanku , jinaspataq Pedroman waj kachasqakunamanpiwan ajinata tapurirqanku : — Wawqikuna , ¿ Ima ruwanaykutaq kanmanri ? — Nispa .
44002038	Pedrotaq paykunaman ajinata jaynirqan : — Diosman kutirimpuychis jinataq sapa uj Jesucristopaq sutimpi bawtisachikuchun , ajinamanta Diosqa juchaykichiskunamanta pampachanampaq , jinallatataq payqa Ch'uwa Ajayuta qusunkichis .
44002039	Imaraykuchus kay rimay qusqaqa qankunapaq jinallataq wawaykichispaqmi , jinataq tukuy pikunachus karupi kachkanku chaykunapaq imam . Kaytaq tukuy pikunamanchus Tata Diosninchisqa wajayta munan chaykunapaqmi niytam munan .
44002040	Kay rimaykunawan jinataq waj rimaykunawan ima , Pedroqa paykunaman rimapayarirqan , jinallataq ajinata nispa kunarirqan : — ¡ Kay millay saqra runakunamanta jithiqaychis ! — Nispa .
44002041	Ajinamanta , pikunachus Pedropaq willasqankunata uyarirqanku chaykunaqa bawtisasqa kapurqanku ; chhaqay p'unchaypitaq uj ñaqa kimsa waranqa runakunawan iyaw niqkuna chawpiman yapaykukupurqanku .
44002042	Paykunataq kachasqakunapaq yachachisqankunata tukuy sunquwan pakaq karqanku , ima kaqninkunatapas wajkunawan ujpi apaykachakusqankuraykuqa t'ant'ata phatminapaq tantakuykunapipas jinataq Diosmanta mañakuykunapipas ujllapim karqanku .
44002043	Diosqa kachasqakunaniqta achkha musphay ruwaykunata jinataq rikuchiykunata ruwasqanraykuqa , tukuyninkum musphalla kachkarqanku .
44002044	Tukuy iyaw niqkuna ancha ujchasqa karqanku , jinataq ima kaqninkunatapas ujllapim paykunapura apaykachakuq karqanku ;
44002045	kaqninkunata jinataq tukuy imachus paykunapaq kawsayninkunapi karqan chaykunata ranqaraq karqanku , chay qulqitataq sapa uj pist'achikusqankumanjina ch'iqirachiq karqanku .
44002046	Sapa p'unchay Diospaq wasimpi tantakuq karqanku , wasikunapitaq t'ant'ata phatmiraspa tukuyninku kusikuywan jinallataq llamp'u sunqunkuwan ujllapi mikhukuq karqanku .
44002047	Diosman yupaycharqanku jinataq tukuypaq munasqa karqanku ; sapa p'unchaytaq Apu Tataqa chay tantakuyta wiñachichkarqan , pikunamanchus payqa qhispichinapaq wajachkarqan chaykunawan yapaspa .
44003001	Uj p'unchay Pedrowan jinataq Juanwan Diospaq wasinman kimsa ch'isi pachapi Diosmanta mañakuy ruwayman chimpachkarqanku .
44003002	Diospaq wasimpitaq , paqarisqanmantapacha uj such'u runa chaypi kachkarqan , paytataq sapa p'unchay Diospaq wasin punku qayllaman waykuqkunamanta qulqita mañjakunampaq Hermosa nisqa chhikaman churaq karqanku .
44003003	Chay such'u runataq jayk'aqchus Pedroman jinataq Juanman ñaqa Diospaq wasinman waykuchkaqta rikurqan chhikaqa , paykunaman imallatapas qurinankupaq mañarikurqan .
44003004	Paykunataq allinta qhawkatarirqanku , jinaspataq Pedroqa payman ajinata nirqan : — Qhawkatawaychis — nispa .
44003005	Chay runataq imatapas quriwanqakuchä , nispa uyarirqan .
44003006	Chaywampas Pedroqa payman ajinatam nirqan : — Manam qulqiypas quriypas kapuwanchu , chaywampas imachus nuqapaq kachkan chaytam qusqayki : Nazaret llaqtapi kaq Jesucristopaq sutimpi jatariy , jinaspataq puririy — nispa .
44003007	Kayta nirqan chhikamantataq , Pedroqa pañaniq makinmanta jap'ispa aystarqan , chayta ruwachkarqan chay kikin pachapitaq such'u runapaq chakinkuna jinataq chaki t'usunkunapas kallpayakupurqanku .
44003008	Such'u runataq ujta t'iskurispajina jatarirqan jinaspataq puriykachayta qallaripurqan ; chhikamantataq chakinwan t'iskurikuspa jinataq Diosman yupaychaspa paykunawan kuska Diospaq wasinman waykupurqan .
44003009	Tukuy pikunachus puriykachaqta jinataq Diosman yupaychaqta rikurqanku chaykunataq ,
44003010	imachus chay runawan ruwakuchkasqa chayraykuqa ancha mulljasqam muspharqanku , imaraykuchus Diospaq wasimpi Hermosa nisqa punku chhikapi tiyaykuspa mañjakuq kachkarqan chay kikin runa kasqantaqa allintam yacharqanku .
44003011	Pi such'u runatachus Pedrowan jinataq Juanwan alliyachichkarqanku chaytaq manam paykunamanqa uj chhikatapas kacharirqanchu . Tukuy runakunataq musphalla maypichus paykuna kachkarqanku chay Diospaq wasinmanta Salomonpaq waykunan punku chhikaman phawarqanku .
44003012	Kayta rikuspataq Pedroqa paykunaman ajinata nirqan : “ ¿ Israelitakuna , imamantataq qankunaqa musphachkankichisri ? ¿ Imamantataq nuqayku kikimpas waj nuqaykupaq atiyniykuwan manachayqa payman khuyapayakusqaykuraykupas kay runaman alliyachiykuman jinataq puririchiykuman ajinata qhawachkawankichisri ?
44003013	Abrahampaq , Isaacpaq jinataq Jacobpaq Diosnin , pichus tunu machulaykichiskunapaq Diosnin kachkan chaymi jaywaqnin Jesusman astawan athun kurajkaq kayta qun , pimanchus qankunaqa llaqtajawapi atiyniyuqkunaman puskatarqankichis , jinataq pimanchus Pilatoqa kacharipusaq nichkaqtimpas qankunaqa mana jap'iqayta munarqankichischu .
44003014	Pikaqchus ch'uwa kawsayniyuq jinataq chiqampi puriykachakuq runa karqan chaykaqta kacharinampaq mañachkaytapas , qankunaqa mana allinkuna ruwaq saqra runakaqtam kacharinampaq mañarqankichis .
44003015	Ajinamantam qankunaqa pichus kawsayman pusachkawanchis chayman wañurquchinkichis . Chaywampas Diosmi wañusqamanta kawsarichimun , kaymantataq nuqaykum uyanchaq willaqkuna kachkayku .
44003016	Imachus kay riqsisqaykichis runaman kallpatatachischkan chayqa , Jesuspi iyaw nisqanraykum rikusqaykichispi ajinata ruwakun . Jesuspi iyaw nichkan chay iyaw nisqanmi qankunapaq rikusqaykichismanjina payman sumaqta alliyachinqa .
44003017	“ Wawqipanakuna , jayk'aqchus qankuna jinataq kurajkaqniykichiskuna Jesusman wañuchichkarqanku chhikaqa , imatachus ruwachkarqankichis chayta mana yachaspa ruwasqaykichistaqa , allintam yachani .
44003018	Chaywampas ajinamantam Diosqa ñawpaq pachakunapi tukuy Diospaq sutimpi willaqninkunaniqta imatachus willachkarqan chayta junt'arqan : Paypaq Mesiasninqa wañunampunim karqan .
44003019	Chayrayku , qankunaqa Diosman kutirimpuychis , ajinamanta payqa juchaykichista ch'usaqman tukuchipunampaq ,
44003020	jinaspa Dios Tataqa qankunaman Jesusta kachamuspa sunquchay p'unchaykunata chayachimunampaq , pimanchus Mesiastajina qallariymantapacha qankunapaq ajllikusqa .
44003021	Kunantaq Jesucristoqa Diospaq tukuy imakunata allimpi churanankama janaqpachapiraqmi kanan kachkan , imaynatachus ñawpaq p'unchaykunapi kawsaq ch'uwa Diospaq sutimpi willaqninkunaniqta nichkarqan ajinamanjina .
44003022	Moisesqa tunu machulanchiskunaman ajinatam willarqan : ‘ Tata Diosniykichismi qankuna chawpimanta nuqatajina uj Diospaq sutimpi willaqta uqharinqa . Imatachus nichkasunkichis chayta uyart'aychis ,
44003023	imaraykuchus tukuy pikunachus chay Diospaq sutimpi willaqman mana uyart'anqaku chaykunaqa , llaqta chawpimanta wijch'uwachasqam kanqaku . ’
44003024	“ Samuelmanta ñawpaqmanqa , tukuy Diospaq sutimpi willaqkunam kay p'unchaykunamanta willarqanku .
44003025	Qankunaqa Diospaq sutimpi willaq runakunaniqta Diospaq rimayninkuna qusqampaq tuti jap'iqaqninkunam kankichis , jinallataq qankunapaq tunu machulaykichiskuna Dioswan rimthapiyta ruwachkasqaku chaypaq tuti jap'iqaqninkunallataqmi kankichis . Imaraykuchus Diosqa Abraham runaman ajinatam nirqan : ‘ Tukuy kaypacha llaqtakunam qampaq tunu allchhiykikunaniqta sumaq kayta jap'iqanqaku . ’
44003026	Jayk'aqchus Diosqa Churinta wañusqamanta kawsatatachimuchkarqan chhikaqa , ñawpaqta qankunamanmi sumaq kayta qunasunkichispaq kachamurqasunkichis , ajinamanta qankunaqa sapa ujniykichis saqra kawsayniykichismanta kutirimpunaykichispaq . ”
44004001	Pedrowan jinataq Juanwanqa runakunaman rimapayachkarqankuraq , chhikataq sacerdotekuna , Diospaq wasin rikuqkunapaq kurajkaqninwan jinataq saduceokunawan ima chayaykumurqanku .
44004002	Paykunataq ancha phiñarisqam kachkarqanku , imaraykuchus Pedrowan Juanwanqa runakunata yachachichkarqanku , jinataq wañusqakunapaq kawsatatamuyninqa Jesuspaq kawsarimpusqanwanmi sut'inchakun , nispam nisqankurayku .
44004003	Paykunamantaq jap'iykurqanku jinaspa ch'isiña kapuqtinqa , qhipantin p'unchaykamam wisq'ana wasiman wisq'aykurqanku .
44004004	Chaywampas chay willayta uyariqkunamanta achkhayuqmi iyaw nirqanku ; chay iyaw niqkunataq qharirunakunallata yupaspaqa , ñaqa phichqa waranqaman chayachkaqmi karqanku .
44004005	Qhipantin p'unchaytaq Jerusalén llaqtapiqa judiokunapaq kurajkaqninkuna , machulakuna jinataq Diospaq kamachiynin yachachiq runakuna imam tanthapikumurqanku .
44004006	Chayllapitaqmi , Anás Athunkaq sacerdote kachkarqan , Caifás , Juan , Alejandropas , jinataq tukuy pikunachus Athunkaq sacerdotepaq wasimasinkuna karqanku chaykuna imam kachkarqanku .
44004007	Chhikataq Pedrota jinataq Juantawan pusanankupaq kamachirqanku , jinaspa paykuna chawpiman churaykuspa ajinata tapuykurqanku : ¿ Ima atiywantaq , manachayqa pipaq sutimpitaq qankunaqa tukuy kay imakunata ruwankichisri ? — Nispa .
44004008	Pedrotaq Ch'uwa Ajayuwan junt'a kaspa ajinata jaynirqan : Llaqtapaq kurajkaqninkuna jinataq machulakuna :
44004009	Qankunaqa uj unqusqaman allinta ruwasqaykuraykum tapuchkawankichis , ajinamanta imaynamantachus alliyasqa kapusqa chayta yachanapaq .
44004010	Ajinaqa allillanmi , qankuna ñawpaqiykichispi jinataq tukuy Israel llaqta ñawpaqimpi rimayniykuwan irkatasaqku , kay chhikapi kachkan chay runaqa Nazaret llaqtapi kaq Jesuspaq sutimpim alliyasqa kapun , mayqinmanchus qankunaqa chakataykurqankichis jinataq pimanchus Diosqa wañusqamanta kawsarichimun chay kikimpaq sutimpi .
44004011	Kay Jesusmi ima rumitachus qankuna wasi ruwaqkunaqa juch'uychachkarqankichis chay rumiqa , chaywampas kunanqa pirqa japqasiq athun rumimanmi tukupun .
44004012	Manam maykaqpipas qhispichikuy kanchu , imaraykuchus tukuy kaypachapi Diosqa manam waj runata payniqta qhispichisqa kananchispaq quchkawanchischu ” — nispa .
44004013	Jayk'aqchus llaqta apaykachaqkuna Pedropaq jinataq Juanpaq mana mancharispa rimasqankuta rikurqanku chhika , jinataq paykunapaq mana athun yachay wasikunapi yachaqamusqankuta ripararqanku chhikataq , musphallam qhipararqanku , jinaspataq Jesuspaq yachaqaq qatiqninkuna kasqankumantaqa sumaqtam riqsipurqanku .
44004014	Chaywampas pichus alliyachisqa kachkarqan chay runapas paykunawan kuskallataqmi chaypi kachkarqan , chayraykum payjawamanta imatapas mana rimayta atirqankuchu .
44004015	Chhikataq chay tantakuymanta lluqsipunankupaq kamachirqanku , jinaspa paykunapura ch'aqwarayta qallaripurqanku .
44004016	Paykunataq ajinata nirqanku : — ¿ Kay runakunawanqa imatataq ruwasunri ? Tukuy Jerusalén llaqtapi kawsakuq runakunam , kay musphay ruway rikuchiy ruwasqankumanta yachanku , chaytataq manam pakt'ayta atichuwanchu .
44004017	Kay ruwaypaq amaña simimanta simi purikuchkanampaqqa , kaykunata mancharichisun kunanmanta ñawpaqman Jesuspaq sutinmanta amaña pimampas rimanankupaq — nispa .
44004018	Ajinaqa paykunata wajaspa , kunanmanta ñawpaqman amaña imatapas Jesuspaq sutinjawamanta yachachinankupaq jinataq rimanankupaq kamachirqanku .
44004019	Chaywampas Pedrowan Juanwanqa paykunamanqa ajinata jaynirqanku : — Qankuna kikin yuwayarikuychis , Diospaq ñawpaqimpi maykaqtataq ruwana allin kanman , qankunaman uyarinaykuchu manachayqa paykaqman uyarinaykukaqchu allin kanman icha .
44004020	Nuqaykuqa manam imakunatachus uyariyku , jinataq rikuyku chaykunata rimayta saqichkaykumanchu — nispa .
44004021	Llaqta apaykachaqkunaqa paykunaman mancharichirqanku , chaywampas kacharipurqankum . Manam imaynamanta asut'iykuytapas atirqankuchu , imaraykuchus tukuy runakunam imachus ruwakuchkasqa chaymanta Diosman yupaycharqanku .
44004022	Kay musphay ruway rikuchiyniqta alliyachisqa kachkarqan chay runaqa tawa chunka kuraq watakunayuq runam karqan .
44004023	Pedrowan Juanwan kacharisqa kapurqanku chhikamantataq , wawqi masinkunawan tantakuq puripurqanku , paykunamantaq tukuy imakunatachus kurajkaq sacerdotekuna jinataq machulakuna ima nichkasqaku chaykunatam willarirqanku .
44004024	Chaykunata uyarirqanku chhikamantataq , tukuyninkum ujllapi ajinata nispa Diosmanta mañarikurqanku : “ Tatay , janaqpachata , kaypachata , quchakunata jinataq tukuy ima chaypi kaqkunata qan ruwarqanki ,
44004025	Ch'uwa Ajayuniqta , jinataq jaywaqniyki ñawpaq tunu machulayku Davidniqta ajinata nirqanki : ¿ Imamantataq llaqtakunaqa ch'aqwarankuri ? ¿ Imamantataq imaymana mana imapaq allin ruwaykunata ruwanapaq yuwakuchkankuri ?
44004026	‘ Qhapaq suyu apaykachaqkuna jinataq llaqta apaykachaqkunaqa phiñarikunkum , jinaspataq ujllapi juñuchaykukuspam Apu Tatapaq , jinataq ajllikusqan Mesiaspaq ima mana allin ruwanapaq pakapi rimakipanakumunku ’ — nispa .
44004027	“ Chiqatapunim Herodeswan Poncio Pilatowanqa , puriq runakunawan , jinataq israelitakunawan ima jaywaqniyki Jesusjawapi pichus qampaq ajllikusqayki Mesiaspaq ujllapi tantaykukunku .
44004028	Kayjinamantam imakunachus ñawpaqmantapacha ruwakunampaq qan wakichachkarqanki ajinamanjina paykunaqa ruwarqanku .
44004029	Kunantaq Apu Tatay , paykunapaq manchayta quchkawanku chayta qhawariy , jinaspataq nuqayku jaywaqniykikunaman ama manchaspa willayniykikunata willamunaykupaq kallpata quwaychis .
44004030	Unqusqakunata alliyachispa , rikuchiykunata ruwaspa , jinataq ch'uwa jaywaqniyki Jesuspaq sutimpi musphay ruwaykunaniqta atiyniykita rikuchiy . ” — Nispa .
44004031	Jayk'aqchus Diosmanta mañakuyta tukuchapurqanku chhikataq , may chhikapichus tantasqa kachkarqanku chay chhikaqa kharkhatirqanmi ; jinaspataq tukuyninkum Ch'uwa Ajayu junt'a karqanku , Diospaq willayninkunatataq tukuypaq ñawpaqimpim sut'inta willarqanku .
44004032	Tukuy iyaw niqkuna mayqinkunachus achkhayuq karqanku , paykunataq ujllatam yuwakurqanku jinataq imapipas uj sunqullam karqanku . Manam maykaqpas kaqninkunamanta pay sapallampaq kasqanta nirqankuchu , manachayqa tukuyninkupaqmi karqan .
44004033	Kachasqakunaqa Tata Jesuspaq kawsarimusqanmanta , astawan kallpawanraqmi willachkarqanku , Diostaq sumaq kayta astawanraq tukuyninkuman quchkarqan .
44004034	Paykuna chawpipiqa manam uj pist'achikuqpas karqanchu , imaraykuchus jallp'akunayuq , jinataq wasiyuqkunaqa tukuy chaykunata ranqaramurqanku , chay qulqitataq
44004035	kachasqakuna imaynapi apaykachanankupaq qurqanku , ajinamanta paykunaqa tukuyninkuman , sapa ujman pist'achikusqankumanjina ch'iqirachirqanku .
44004036	Uj Leví runapaq mirayninmanta jamuq José sutiyuq Chipre nisqa qucha chawpi jallp'aniqpi kawsakuq runam karqan , pimanchus kachasqakunaqa Bernabé nispa sutichaq karqanku , ( chaytaq : “ sunquchaypaq churin ” niytam munan ) .
44004037	Kay runaqa uj chajrana jallp'ayuqmi karqan , chayta ranqarqumuspataq chay qulqita kachasqakuna imaynaman apaykachanankupaqmi churapurqan .
44005001	Uj Ananías sutiyuq runa karqan , mayqinchus Safira warminwan kuska uj chajrana jallp'ata ranqarqurqanku .
44005002	Kay runataq warminwan rimanarikumuspa , chay chajrana jallp'a ranqasqa qulqimanta uj chhikanta puchurichikusqaku jinaspataq wakinkaqta kachasqakuna imaynatapas apaykachanankupaq qupusqaku .
44005003	Pedrotaq payman ajinata nirqan : — Ananías , ¿ Imamantataq chajrana jallp'a ranqasqayki wakin qulqiwan qhiparapuspa Ch'uwa Ajayuman llullaykunapaq Supaywan apaykachachikunaykipaq saqichkankiri ?
44005004	¿ Manachu chay chajrana jallp'aqa qampaq kachkarqanri ? Chaytataq ranqarqunki , ¿ manachu chay qulqiqa qampaq kachkarqanri ? ¿ Imamantataq kayta ruwarqankiri ? Manam runakunamanchu llullaykuchkanki , manachayqa Diosmanmi llullaykuchkanki .
44005005	Kayta uyarispataq Ananiasqa wañusqam pampaman chhuqakurqan . Tukuy pikunachus yacharqanku chaykunataq manchaywan junt'aykusqa kapurqanku .
44005006	Chhikataq uj waynakuna jamuspa ayanta llawuykurqanku jinaspa p'amp'aykumpunapaq apakupurqanku .
44005007	Uj kimsa pachamantataq imachus ruwakuchkasqa chayta mana yachachkaspa Ananiaspaq warmin waykumurqan .
44005008	Pedrotaq payman ajinata tapurirqan : — Niway , ¿ qankunaqa imaynatachus nichkankichis ajinamampunichu chay chajrana jallp'ata ranqarqunkichisri ? — Nispa . Paytaq ajinata jaynirqan : — Arï , chayjinamampunim ranqarquyku — nispa .
44005009	Pedrotaq payman ajinata nirqan : — ¿ Imamantataq qankunaqa Apu Tatapaq Ajayunman yanarinapaq rimanarikumunkichisri ? Chaypim qhariykita p'amp'aykumuqkunaqa jamuchkanku , kunantaq qantawan apapullasunkichistaqmi — nispa .
44005010	Chay kikin pachapitaq Safira warmiqa wañusqa Pedropaq chakin chhikaman chhuqakupullarqantaq . Jayk'aqchus chay waynakuna waykumurqanku chhikaqa wañusqatañam taripapurqanku , jinaspataq qharinwan kuska p'amp'aykumpunapaq apakupurqanku .
44005011	Tukuy iyaw niqkuna , jinataq tukuy kay ruwaykuna yachaqkunapiwan manchay junt'am kapurqanku .
44005012	Kachasqakunaniqtaqa achkha rikuchiykunata jinataq musphay ruwaykunam runakuna chawpipi ruwakurqan ; jinataq tukuyninkum Salomonpaq waykuna punkun chhikapi tantakuq karqanku .
44005013	Wakin mana paykunawan kaqkunamantaqa , manam maykaqpas paykunawan tantakuyta munarqankuchu , chaywampas runakunaqa ancha munasqatam kachikurqanku .
44005014	Jinaspataq Apu Tataman iyaw niq runakunaqa qharikunantin jinataq warmikunantin astawan achkharaq yapakupurqanku .
44005015	Jinataq unqusqakunata chusikunapi jinataq kallapukunapi llaqta ñankunaman wanturamurqanku , Pedropaq ñan purikuqjina llanthullanwampas maykaqmampas chayarinanta munaspa .
44005016	Jerusalén qaylla llaqtakunamantaqa achkha runakuna unqusqakunata jinataq millay saqra supayniyuq runakunata apamuspa qayllachakumurqanku ; jinaspataq tukuyninkum alliyachisqa karqanku .
44005017	Athunkaq sacerdote , jinataq paywan kuska kaq saduceokunapaq qatiqninkuna ima chaykunata rikuspaqa phiñarikupurqankum ,
44005018	jinaspataq kachasqakunata jap'iykuspa llaqtapi kaq wisq'ana wasiman wisq'aykurqanku .
44005019	Chaywampas Apu Tatapaq uj angelninmi wisq'ana wasipaq punkunkunata wisq'araspa paykunata ajinata nispa tuta pusarqumpurqan :
44005020	“ Puriychis jinaspa sayanamanta Diospaq wasimpi llaqta runakunaman kay kawsay willaykunata willamuychis . ” — Nispa .
44005021	Kay uyarisqankumanjinataq , qhipantinqa tutamantam Diospaq wasinman waykurqanku jinaspataq yachachiyta qallaripurqanku . Chhikataq Athunkaq sacerdote , jinataq paywan kuska kachkarqanku chaykunaqa , tukuy israelita machulakunata uj Athun Tantakuyman tantakunankupaq waqthapimurqanku , jinaspataq wisq'asqa kachasqakunata aysarqumunankupaq kacharqanku .
44005022	Chaywampas jayk'aqchus pallapallakunaqa wisq'ana wasiman chayarqanku chhikaqa , manam wisq'asqa runakunata taripapurqankuchu . Ajinaqa chay willaywan kutiripurqanku chhikataq ,
44005023	ajinata nirqanku : — Wisq'ana wasi allin wisq'aykurisqata taripamuyku , pallapallakunapas punkukuna chhikapi rikuchkaqta ; chaywampas jayk'aqchus wisq'arayku chhikaqa , manam pitapas chay ukhupi taripamuykuchu — nispa .
44005024	Chayta uyarispataq Diospaq wasin rikuqkunapaq kurajkaqnin jinataq kurajkaq sacerdotekuna imaqa , imamantaq tukuy chay wisq'asqa kachkarqanku chaykunawan tukukupun nispam paykunapura tapunakurqanku .
44005025	Chay kikimpachapitaq uj runa chayamurqan jinaspataq paykunaman ajinata nirqan : — Mayqinkunatachus qankunaqa wisq'aykuchkarqankichis chaykunaqa , Diospaq wasimpi runakunaman yachachispam kachkanku — nispa .
44005026	Rikuq pallapallakunapaq kurajkaqnintaq , wakin rikuq pallapallakunatawan qatqarukuspa maskaq puripurqan ; chaywampas taripaspaqa manam maqarqankuchu , imaraykuchus runakunawan ch'aqirquchikuytam mancharqanku .
44005027	Chayapurqanku chhikataq Athunkaq Tantakuypaq ñawpaqinmanmi pusarqanku , Athunkaq sacerdotetaq paykunaman ajinata nirqan :
44005028	— Nuqaykuqa qankunaman amapuni chay runamanta yachachinaykichispaqmi kamachirqaykichis . ¿ Kunantaq imatataq qankunaqa ruwankichisri ? Tukuy Jerusalén llaqtapachata chay yachachiykunawan junt'aykuchinkichis , chaywampas nuqaykumanmi chay runapaq wañusqan juchamanta tumpaykuyta munachkawankichis — nispa .
44005029	Pedrowan jinataq wakin kachasqakunawanqa ajinata paykunaman jaynirqanku : — Nuqaykuqa runakunaman uyarinaykumanta niqtimpas , ñawpaqtaqa Diosman uyarinaykum .
44005030	Ñawpaq tunu machulanchiskunapaqqa , Diosninmi Jesusta wañusqamanta kawsarichimun , mayqinmanchus qankunaqa uj chakanapi warkuykuspa wañuchirqankichis chay kikin .
44005031	Diosmi uqharipun jinaspa qayllanman tiyarichikupun , jinaspa ñan Rikuchiqman jinataq Qhispichiqman tukuchin , ajinamanta kay Israel llaqtaqa Diosman kutirimpunampaq , jinallataq juchankunamanta pampachaytapas jap'iqanampaq .
44005032	Kaymantaqa nuqaykum irkataq willaqkuna kayku , jinallataq pikunachus Diosman uyariqkunaman pay quchkan chay Ch'uwa Ajayupas .
44005033	Jayk'aqchus kayta uyarirqanku chhikaqa , anchatapunim phiñarikupurqanku , jinataq paykunaman wañurachiyta munarqanku .
44005034	Chaywampas chay llaqta apaykachaqkuna chawpipiqa uj Gamaliel sutiyuq fariseo runa karqan , pichus llaqtapaq uj ancha munasqa kamachiymanta yachachiq runa karqan . Kaytaq sayarikuspa kachasqakunata uj chhikapacha jawaniqman qatirqunankupaq kamachirqan .
44005035	Chhikamantataq wakin llaqta apaykachaqkunaman ajinata nirqan : — Israelitakuna , allinta qhawaqarikuychis kay runakunawan imatachus ruwayta munachkankichis chaymantaqa .
44005036	Ñawpaq pachakunapi , Teudas nisqa runapaq athun runa kani nispa sayarikusqanta allinta yuwariychis , jinaspataq uj ñaqa tawa pachaj runakuna payman qatirqanku . Chaywampas kaymanqa wañurquchirqankum , qatiqninkunataq tukuyniqman ch'iqiwachapurqanku , jinaspataq chaypim tukuy imapas tukukupurqan .
44005037	Astawan chhikamantataq , runa yupthapiy p'unchaykunapiqa Galilea llaqtapi tiyakuq Judasmi sayarikurqallantaq , jinaspataq wakinkuna payman qatiqkunata tariparqan ; chaywampas paymanqa wañurquchirqallankutaqmi , qatiqninkunataq tukuyniqman ch'iqiwachapurqanku .
44005038	Kayta rikuspaqa , nuqa kay runakunata ama turiyanaykichispaq jinataq paykunawan ama jap'inakunaykichispaq kunariykichisman . Imaraykuchus kaykunachus runakunaniqmanta jamun chhikaqa qasimanmi tukukuchkanqa ;
44005039	chaywampas Diosniqmantachus jamun chhikaqa , manam qankunaqa atipayta atichkankichischu . Allinta qhawaqarikuychis , chaymantataq Dioswan maqanakunaman chayakuchkawaqchis — nispa . Paykunataq payman uyarirqanku .
44005040	Ajinaqa kachasqakunata wajamurqanku , allimpachata khirarquspataq , amaña Jesuspaq sutimpi rimanankupaq manchayta quykurqanku ; chhikamantataq kacharipurqanku .
44005041	Kachasqakunaqa sunqu junt'asqa llaqta apaykachaqkunapaq ñawpaqinmanta lluqsimpurqanku , imaraykuchus Diosmi Jesuspaq sutinrayku ñak'arinankupaq athunkaq kayta qusqa .
44005042	Sapa p'unchaymi Mesías Jesuspaq sumaq willayninkunata Diospaq wasimpi jinataq wasikunapi yachachirqanku jinataq willarqanku .
44006001	Chhaqay p'unchaykunapi iyaw niqkuna astawan yapakuchkaqtinqa , griego rimay rimaqkunaqa hebreo rimay rimaqkunajawa griego sapayaq warmikuna manam sapa p'unchay ch'iqichina yanapayta sumaqta jap'iqachkankuchu , nispam qhatukuyta qallaripurqanku .
44006002	Chunka iskayniyuq kachasqakunataq tukuy iyaw niqkunaman tantaykumurqanku , jinaspataq paykunaman ajinata nirqanku : — Manam allinchu kanman Diospaq willayninta saqispa kaqkunata apaykachanaman churakupunanchisqa .
44006003	Ajinaqa wawqikuna , qankuna chawpimanta qanchis chiqan runakunata maskaychis , paykunataq sumaq yachqatasqa jinataq Ch'uwa Ajayu junt'am kananku , ajinamanta paykunaman kay llank'aykunata qunanchispaq .
44006004	Nuqanchistaq Diosmanta mañakuchkallasunchismi , Diospaq willayninkunata willaspa .
44006005	Tukuyninku uj yuwaylla kachkarqanku , jinaspataq Esteban , pichus ancha iyawniyuq jinataq Ch'uwa Ajayu junt'a runaman , Felipeman , Prócoro , Nicanorman , Timón , Parmenasman jinataq Antioquía llaqtamanta kaq Nicolás , pichus ñawpaqpiqa judaísmo puriyman iyaw nisqa , chay runaman ima ajllirqanku .
44006006	Chhikamantataq maypichus kachasqakuna kachkarqanku chayman pusapurqanku , paykunataq Diosmanta mañapurqanku jinataq makinkunawan jaywqatarqanku .
44006007	Diospaq willayninkunataq astawan miratatakuchkallarqanmi , Jerusalén llaqtapitaq iyaw niq runakunaqa astawan yapakuchkallarqanmi . Achkhayuq judiokunapaq sacerdotenkunantinmi chay iyaw niyta jap'iqarqanku .
44006008	Estebanqa Diospaq atiynin jinataq sumaq kayninwan junt'aykusqam , musphay ruwaykunata jinataq rikuchiykunata llaqta chawpipi ruwarqan .
44006009	Wata runa Kacharisqakuna nisqa judiokunapaq tantakunan wasikunamanta wakin runakuna , Cirenemanta , Alejandriamanta , Ciliciamanta jinataq Asia suyuniqmanta wakin runakunapiwan Estebanwan ch'aqwayta qallarirqanku ;
44006010	chaywampas manam payman atipayta atirqankuchu , imaraykuchus Ch'uwa Ajayupaq yachayninwanmi payqa rimarqan .
44006011	Chhikataq uj runakunaman Moisesjawapi jinataq Diosjawapi mana allin rimaykunata riman nispa llullakuspa irkatanankupaq mink'aykurqanku .
44006012	Kayjinamanta llaqtapi tiyakuqkunaman , machulakunaman , jinataq Diospaq kamachiynin yachachiqkunaman ima piturarqanku ; chayraykutaq Estebanman phawqataspa jap'iykurqanku , jinaspataq Athun Tantakuyman puskatarqanku .
44006013	Astawampas llulla irkataqkunata maskarqanku , paykunataq ajinata nirqanku : — Kay runaqa , kay ch'uwa Diospaq wasinjawapi jinataq kamachiykunajawapi mana uj juch'uytapas sayarispapunim mana allinkunata rimachkan .
44006014	Chay Nazaret llaqtapi kaq Jesusmi Diospaq wasinta t'unarqunqa , jinataq ima puriykunatachus Moisés saqichkarqawanchis chaykunata thijrakipanqa , nispa rimaqtam uyarirqayku — nispa .
44006015	Llaqta apaykachaqkuna jinataq tukuy chaypi tiyarachkarqanku chaykuna ima , Estebanta qhawkatarqanku chhikaqa , uyanqa angelpaq uyampas kachkanman ajinatam rikurqanku .
44007001	Athunkaq sacerdotetaq Estebanman imatachus paymanta nichkarqanku chayqa chiqachu karqan manachu icha nispa tapurirqan ,
44007002	paytaq ajinata jaynirqan : “ Wawqipanakuna jinataq tatakuna uyaririwaychis : Nuqanchispaq athunchasqa Diosninchisqa , jayk'aqchus Abraham tunu machulanchis Mesopotamia jallp'aniqpi kachkarqan manaraq Harán jallp'aniqman tiyaq puripuchkarqan chhikaqa pay kikinmi payman rikuchikurqan ,
44007003	jinaspataq payman ajinata nirqan : ‘ Jallp'aykita jinataq wasimasiykikunata saqiwachapuy , jinaspataq may jallp'atachus nuqa rikuchichkasqayki chayman puripuy ’ — nispa .
44007004	Chhikataq Abrahamqa Caldea suyumanta lluqsimurqan , jinaspataq Harán jallp'aniqman kawsakuq puripurqan . Chhikamantataq tatan wañupurqan , jinaspam Diosqa Abrahamta maypichus kunan qankuna kawsachkankichis chay kay jallp'aman pusampurqan .
44007005	Chaywampas chaypiqa manam ima kawsaykunatapas payman qurqanchu ; manam may chhikapi chakin saruykurinantapas qurqanchu . Chaywampas qunapaqqa rimayninta qurqanmi , pay wañupusqan chhikamanta tukuy chaykunata tunu allchhinkunaman qunapaq ( chhaqay p'unchaykunapi Abrahamqa manaraq wawakunayuq kachkaqtimpas ) .
44007006	Diosqa tunu allchhinkuna puriq runakunajina mana riqsisqanku jallp'aniqpi tiyanankumanta , chaypitaq wata runakuna kanankumanta , jinataq tawa pachaj watakunapacha paykunaqa ñak'arichisqa kawsanankumanta imam nirqan .
44007007	Diosqa ajinata nirqallantaqmi : ‘ Nuqam pi suyuchus qankunaman wata runantajina ñak'arichisunkichis chaykunata asut'iykusaq , chhikamantataq chaymanta lluqsimuspa paykunaqa kay chhikapi nuqaman jaywawanqaku ’ — nispa .
44007008	Rimthapiynimpitaq , Diosqa circuncisión ruway ruwanampaq Abrahamta kamachirqan . Chayraykum Isaac churimpaq paqarisqanmanta pusaq p'unchaykuna kapuqtin Abrahamqa circuncisionta ruwarqan . Kikillantataq Isaacqa Jacob churinwan ruwarqan , kaypas ajinallatataq churinkunawan ruwarqan , pikunachus Israel suyupaq chunka iskayniyuq llaqtankunapaq tatankuna karqanku chaykunawan .
44007009	“ Jacobpaq kay churinkunaqa , pikunachus nuqanchispaq machulanchiskuna karqanku chaykunaqa , José wawqinman chhiqnikurqanku , jinaspa Egipto llaqtaman pusakupunankupaq ranqarqurqanku . Chaywampas Dios Josewan kachkaqtintaq ,
44007010	tukuy llakikuyninkunamanta pusarqumurqan . Yachayta qurqan jinaspataq Egipto llaqtapi kaq qhapaq suyu apaykachaq faraonwan allimpi qhawasqa kanampaq ruwarqan , faraontaq Joseman Egipto llaqtajawapi jinataq qhapaq suyu apaykachaqpaq qhapaq wasinjawapi atiyniyuq kanampaq tiyaykuchirqan .
44007011	“ Chhikataq tukuy Egipto suyupi , jinataq Canaämpi ima yariqachikuy jinataq waqay llakikuykuna karqan , nuqanchispaq machulanchiskunataq mana ima mikhunayuq rikukupurqanku .
44007012	Chaywampas jayk'aqchus Jacobqa Egipto llaqtapi mikhuy kasqanmanta yachqatarqan chhikaqa , nuqanchispaq machulanchiskuna churinkunata chayman kacharqan . Kaymi Egiptoman ñawpaqkaq karu puriy ruwasqanku karqan .
44007013	Jayk'aqchus iskay kutiña puripurqanku chhika Joseqa wawqinkunawan riqsichikupurqan , ajinamantam faraonqa mayniq miraymantachus José karqan chayta yachapurqan .
44007014	Chay qhipamantataq Joseqa Jacob tatampaq jinataq tukuy wasimasinkunapaq Egipto llaqtaman apasqa kanankupaq kamachirqan , paykunataq qanchis chunka phichqayuq runakuna karqanku .
44007015	Ajinamantam Jacobqa Egipto llaqtaman kawsakuq puripurqan ; chaypim pay , jinataq machulanchiskunapas wañupurqanku .
44007016	Jacobpaq tullunkunataq Siquem jallp'aniqman apasqam kapurqan , jinaspa maykaq aya pakanatachus Abrahamqa uj chhika qulqiwan Hamorpaq churinkunamanta chhaqay Siquem jallp'api rantichkasqa chayman p'amp'aykusqa kapunampaq .
44007017	“ Jayk'aqchus Diospaq Abraham runaman rimaynin qusqan junt'akunan pacha qayllachakumpurqanña chhikataq , Israel llaqtaqa Egipto llaqtapi wiñaripusqaña , jinataq achkhayuq miratatapurqanku ;
44007018	chay chhika pachakunataq Egipto llaqtapi uj Joseman mana riqsiq qhapaq suyu apaykachaq chay llaqta apaykachayta qallarirqan .
44007019	Kay qhapaq suyu apaykachaqtaq llaqtanchisman llullaykurqan , jinaspataq machulanchiskunata ñak'arichirqan ; chhuyu paqariq wawankunata saqiwachanankupaq jinataq wañuqta saqinankupaq mat'iykurqan .
44007020	Chhaqay p'unchaykunapim Moisesqa paqarirqan . Paytaq ancha munay qhawaykachakuyniyuq qhari wawam karqan , tatamamankunataq kimsa killampacha wasinkullapi uywarqanku .
44007021	Jayk'aqchus saqiwachapunanku karqan chhikaqa , faraonpaq ususin tarikurqan , jinaspa pay kikimpaq wawampas kanman ajinata uywakupurqan .
44007022	Chayjinamantam Moisesqa Egipto llaqta runakunapaq yachayninwan yachachisqa karqan , paytaq rimaynimpi jinataq ruwayninkunapipas uj ancha atiyniyuq runam karqan .
44007023	“ Jayk'aqchus Moisesqa tawa chunka watayuq kapurqan chhikataq , pikunachus pay kikimpaq llaqtan karqanku , chay israelitakunaman rikuqmi purirqan .
44007024	Chaywampas uj Egiptomanta kaq runa , israelita llaqtamasinta maqjachkaqtam rikurqan , Moisestaq llaqtamasinmanta sayqatakuspaqa chay Egiptomanta kaq runata wañurquchirqan .
44007025	Chayta ruwaspataq , Moisesqa ichapas israelita wawqinkuna payniqta chay ñak'ariykunamanta Dios qhispichinman nispa riparakunankutam yuwachkarqan ; chaywampas paykunaqa manam riparakurqankuchu .
44007026	Qhipantin p'unchaytaq Moisesqa iskay israelitakuna maqanakuchkaqtam tariparqan , jinaspataq allimpi kachiyta munaspaqa paykunaman ajinata nirqan : ‘ Qankunaqa wawqintinmi kankichis ; ¿ imamantataq qankunapura maqanakuchkankichisri ? ’ — Nispa .
44007027	Chhikataq wawqimasinta maqachkarqan chayqa Moisesman tanqarpayaspa ajinata nirqan : ‘ ¿ Pitaq qanman nuqaykujawapi kurajkaqmanta jinataq juchanchaqmanta churakusunkiri ?
44007028	¿ Qayna p'unchay Egiptomanta kaq runata wañurquchichkarqanki ajinallatataqchu nuqaman wañurquchiyta munawankiri ? ’ — Nispa .
44007029	Kayta uyarispataq Moisesqa phawaripurqanmi , jinaspataq Madian jallp'aniqman puripurqan . Chaypim puriq runajina kawsakupurqan , chaypitaq iskay wawakunayuq kapurqan .
44007030	“ Tawa chunka wataña kapurqan chhikamantataq , ch'usaq qasi pampaniq Sinaí urqu qayllapi lawrachkaq khichkharara maych'a nina chawpipim uj ángel payman rikhurirqan .
44007031	Moisesqa chay rikusqanmantaqa anchatam muspharqan , jayk'aqchus sumaqta rikunapaq qayllacharikurqan chhikataq , Dios Tatapaq kunkanta ajinata nispa niqta uyarirqan :
44007032	‘ Nuqam tunu machulaykikunapaq Diosnin kani . Nuqam Abrahampaq , Isaacpaq , jinataq Jacobpaq Diosnin kani ’ — nispa . Moisestaq manchaymanta kharkhatiyta qallaripurqan , jinaspataq manam qhawkatayta munarqanchu .
44007033	Chhikataq Dios Tataqa payman ajinata nirqan : ‘ Usut'aykikunata jurqurakuy , imaraykuchus may chhikapichus kachkanki chayqa ch'uwa chhikam .
44007034	Sut'intapunim Egiptopi kachkan chay llaqtayqa imaynatachus ñak'arichkan chayta rikuni . Ayqusqankunatam uyarini jinaspam paykunaman qhispichiq uraqamuni . Chayrayku jamuy , imaraykuchus Egipto llaqtaman nuqa kachasqayki ’ — nispa .
44007035	“ Paykunaqa Moisesta mana jap'iqarqanku jinataq ‘ ¿ Pitaq kurajkaqmanta jinataq juchanchaqmanta churakusunkiri ? ’ Nispa nirqanku chhikapas , Diosmi khichkharara maych'api rikhurichkarqan chay angelniqta qhispichiq jinataq kurajkaq kanampaq kacharqan .
44007036	Imaymana musphay ruwaykunawanmi Moisesqa ñawpaq machulanchiskunata Egipto llaqtamanta jurqumurqan , paykunamantaq Puka Quchaniqta chimpachispa tawa chunka watam ch'usaq qasi pampaniqta pusarqan .
44007037	Kay kikin Moisesmi pichus israelitakunaman ajinata nichkarqan chayqa : ‘ Diosmi qankuna chawpimanta uj nuqajina Diospaq sutimpi willaq runa lluqsinampaq ruwanqa ’ — nispa .
44007038	Jinataq jayk'aqchus Israel llaqtaqa ch'usaq qasi pampapi tantasqa kachkarqan chhikaqa , Moisesllataqmi karqan pichus Sinaí urqupi ima rimaykunatachus Diospaq angelnin nichkarqan chayta llaqtaman willaq karqan chayqa ; paymi kawsay rimaykunata jap'iqarqan nuqanchisman willanapaqqa .
44007039	“ Chaywampas ñawpaq machulanchiskunaqa manam payman uyariyta munarqankuchu , manachayqa mana uyart'akuspam Egipto llaqtaniqman kutiripuyta munarqanku .
44007040	Aaronmantaq paykunaqa ajinata nirqanku : ‘ Nuqaykuman pusaq dioskunata ruwapuwaychis , imaraykuchus Egipto llaqtamanta jurqumuchkawanchis chay Moiseswan ima kapusqantapas manam yachapuykuchu ’ — nispa .
44007041	Chhikataq uj waka uñaman rijch'akuq illatam llut'arqurqanku , chayman jaywanapaqtaq uywakunata wañuchirqanku , jinaspataq kusikuymanta paykuna kikimpaq llut'arqusqanku waka uñapaq uj raymita ruwarqanku .
44007042	Chayraykum Diosqa paykunamanta jithiqapurqan , jinaspataq janaqpacha quyllurkunaman ima yupaychanankupaq saqipurqan . Imaraykuchus Diospaq sutimpi willaqkunapaq p'anqankunapiqa ajina qilqasqam : ‘ Israelitakuna , ¿ tawa chunka wata ch'usaq qasi pampapi kachkarqankichis chhikaqa , wañuchisqa uywakunata jinataq jaywanakunatapas nuqaman jaywarqawankichischuri ?
44007043	Chay ruwachkaytaqa , Moloc nisqa illapaq ch'uwa chhikan kachkan chaytam qankunaqa wantuykacharqankichis , jinataq Refán illapaq quyllurninwanqa qankuna kikinmi illakunata yupaychanapaq ruwarqukunkichis . Chayraykum qankunataqa Babilonia llaqtamanta astawan karuniq ch'usaq qasi pampaniqmanraq qatiwachasqaykichis ’ — nispa .
44007044	“ Nuqanchispaq ñawpaq machulanchiskunaqa ch'usaq qasi pampapi uj rimthapiy ch'ujlla wasiyuqmi karqanku , chaytaq imaynatachus Diosqa Moisesman kamachichkasqa ajinamanjina ruwasqam karqan , jayk'aqchus rikusqaykimanjina rijch'akuqtam ruwanki nispa nichkasqa chhikaqa .
44007045	Ñawpaq machulanchiskunaqa kay ch'ujlla wasita tutipijinam jap'iqarqanku , jinaspataq pikunachus Josué runawan kuska jamuchkarqanku chaykunaqa chay ch'ujllata apakumpurqankum jayk'aqchus waj llaqtakunapaq jallp'ankunata jap'ikupurqanku chhikaqa , pikunamanchus Diosqa paykunapaq ñawpaqinmanta chhuqarquchkarqan chay waj llaqtakunata . Chaypim Davidpaq p'unchayninkunakama kakuchkarqan .
44007046	Davidmi Diospaq ñawpaqimpi allin kayta tariparqan , jinaspataq Jacobpaq miraynin wawankuna kawsakunankupaq uj chhikata payman mañarikurqan ;
44007047	chaywampas Salomonmi Diospaq wasinta sayarichirqan .
44007048	Kuraj Athunkaq Apu Diosqa runakunapaq makinkunawan ruwasqa wasipi manapas kawsachun . Imaynatachus Diospaq sutimpi willaq nichkarqan ajinata :
44007049	Ajinatam Apu Tataqa nin : ‘ Janaqpachaqa tiyakunay chhikam , kaypachataq chakiykunapaq sarukunan chhikallataqmi . Nuqa kikinchus tukuy kaykunata ruwani chhikaqa , ¿ Ima rijch'ayniyuq wasitataq nuqapaq sayarichiwaqchisri ? ¿ May chhikakaqtaq samararikunaypaq kanmanri ? ’ – Nispa .
44007050	
44007051	Estebanqa ajinata rimarqukuchkallarqanmi : “ Chaywampas qankunaqa mana uyarikuq ancha k'ullu runakunapunim karqankichis , jinataq waj dioskunaman yupaychaq runakunajina ninriyuq jinataq sunquyuqmi kankichis . Ch'uwa Ajayuwan jap'inakuchkankichispunim . Ñawpaq machulaykichiskunajinam kankichis .
44007052	¿ Qankunapaq ñawpaq machulaykichiskunaqa , maykaq Diospaq sutimpi willaqtataq mana chhuqrincharqankuri ? Paykunaqa pichus jamunan kachkarqan chay chiqan runamanta willaqkunataqa wañurachirqankum , kunantaq chay chiqan runa chayampun chhikataq , qankunaqa ranqaykurqankichis jinaspataq wañurquchirqankichismi .
44007053	Qankunaqa angelkunaniqta kamachiyta jap'iqarqankichis , chaywampas manam uyarinkichischu ” — nispa .
44007054	Jayk'aqchus tukuy kaykunata uyarirqanku chhikaqa , anchatam phiñarikupurqanku jinataq kirunkunatapas Estebanpaq k'uturakurqanku .
44007055	Chaywampas Estebanqa Ch'uwa Ajayu junt'a , janaqpachata qhawkatarqan , jinaspataq Diospaq athun kayninta jinataq Jesusta Diospaq pañaniqnimpi sayachkaqta rikurqan .
44007056	Chhikataq ajinata nirqan : — ¡ Qhawariychis ! Janaqpachakuna wisq'arasqa kachkaqta , jinataq runapaq Churin Diospaq pañaniqnimpi kachkaqta rikuni — nispa .
44007057	Chaywampas paykunaqa ninrinkunata lluphaykukurqanku , jinaspataq athun kunkawan waqach'akuspa Estebanjawaman phawqatarqanku .
44007058	Llaqtamanta jawaniqman qatatirqumuspataq rumikunawan ch'aqirqurqanku ; pikunachus payman irkatachkarqanku chaykunataq p'achankunata thathawachakumuspa Saulo sutiyuq waynaman rikunampaq jap'irichikurqanku .
44007059	Rumiwan ch'aqirquchkarqanku chhikankamataq , Estebanqa ajinata nispa Diosmanta mañarikurqan : “ Tata Jesús , ajayuyta jap'iqariway ” — nispa .
44007060	Chhikamantataq killpiykurikuspa athun kunkanwan ajinata nispa qaparirqan : “ ¡ Tatay , amapuni kay jucha ruwasqankumanta juchanchaychu ! ” — Nispa . Kayta nispataq , wañupurqan .
44008001	Saulotaq chaypi kachkaspa Esteban wañunampaq kallpachachkarqan . Chhaqay kikin p'unchaypi Jerusalén llaqtapi kaq iglesiapaq uj manchana qatiykachay qallarikurqan . Tukuyninku Judea jinataq Samaria suyuniqkunaman ch'iqiwachapurqanku , Kachasqakunallam chaypi qhiparapurqanku .
44008002	Wakin khuyapayakuq runakunataq Estebanta p'amp'aykurqanku jinaspataq anchata payrayku waqarqanku .
44008003	Chhikankamataq Sauloqa iglesiata qatiykacharqan , jinaspa warmipas kachun qharipas kachun wasimanta wasi waykuspa wisq'aykuchinapaq qatatirqumurqan .
44008004	Jerusalén llaqtamanta lluqsiqkunaqa , tukuyniq purisqankupi sumaq willaykunata willamurqanku .
44008005	Paykunamanta ujkaq Felipe sutiyuq , Samariapi kaq kurajkaq llaqtaman purirqan , chaypitaq Cristomanta rimayta qallarirqan .
44008006	Runakunataq tantakumurqanku jinaspa tukuyninku Felipepaq nisqanta ancha yuwaywan uyarirqanku , imaraykuchus paykunaqa paypaq musphay ruwaykuna rikuchiykunata ruwasqantam rikurqanku .
44008007	Achkha millay saqra supayniyuq runakunataq alliyachisqa karqanku , chay millay saqra supaypaq samayninkunataq , qaparikuspa paykuna ukhumanta siqarqurqanku ; jinallataq achkha such'u runakuna jinataq wist'u runakuna ima alliyachisqa karqanku .
44008008	Kayraykum chhaqay llaqtapiqa ancha kusikuy karqan .
44008009	Chaywampas chaypiqa uj Simón sutiyuq runa karqan , pichus ñawpaqpiqa layqakuspa achkha Samaria suyupi tiyakuq runakunawan uj allin riqsisqa yachayniyuq runapas kachkanman ajinata yuwachispa puriykacharqan .
44008010	Juch'uykunamanta astawan athunkunakama tukuyninku payman ch'inlla uyariq karqanku , jinaspataq ajinata nirqanku : “ Kay runam pimanchus ‘ Diospaq athun atiynin ’ nispa ninku chayqa ” — nispa .
44008011	Jinaspataq payman uyarirqanku , imaraykuchus layqakusqanwanqa achkha pachakunañam paykunaman llullaykuspa puriykachasqa .
44008012	Chaywampas jayk'aqchus Felipeman Diospaq jinataq Jesucristopaq qhapaq suyunmanta willaqta uyarirqanku jinaspa iyaw nirqanku chhikataq , qharikunapas kachun manachayqa warmikunapas kachun , tukuyninkum bawtisachikurqanku .
44008013	Simonpas kikillantataq iyaw nispa bawtisachikurqan , jinaspataq musphay ruwaykuna ruwaqta jinataq rikuchiykunata rikuspa Felipewan kuska puriykachayta qallaripurqan .
44008014	Jerusalén llaqtapi kachkarqanku chay Kachasqakuna Samaria suyuniqpi kawsakuq runakuna Diospaq willaynin jap'iqasqankuta yachapurqanku chhikaqa , Pedrota jinataq Juantawan chayniqman kacharqanku .
44008015	Chayaspataq Samariapi iyaw niqkunarayku Diosmanta Ch'uwa Ajayu jap'iqanankupaq mañaripurqanku .
44008016	Imaraykuchus Ch'uwa Ajayuqa paykunamanta maykaqjawapipas manaraqmi jamuchkasqaraqchu ; Tata Jesuspaq sutinllapim bawtisakusqaku .
44008017	Chhikataq Pedrowan jinataq Juanwan makinkunata jaywqatarqanku , ajinamanta Ch'uwa Ajayuta jap'iqapurqanku .
44008018	Simontaq , kachasqakuna makinkunawan runakunaman jaywqataqtinjina Ch'uwa Ajayu jamuqta rikurqan chhikaqa , paykunaman qulqita qunapaq rikuchispa ,
44008019	ajinata nirqan : Nuqaman chay atiyta qullawaychistaq , ajinamanta pimampas makiywan nuqa jaywqatasaq chhika kikillantataq Ch'uwa Ajayuta jap'iqanankupaq — nispa .
44008020	Chhikataq Pedroqa payman ajinata jaynirqan : — ¡ Qulqiykiqa qanwan kuska tukhakuchun , imaraykuchus Diospaq qusqantam qulqiwan rantiyta munachkanki !
44008021	Qanqa manam kay jap'iqayta atichkawaqchu , imaraykuchus Diospaq ñawpaqimpi sunquykiqa manam chiqanchu kachkan .
44008022	Kay saqra yuwayniykita apawachay , jinaspa Diosmanta mañarikuy , ichapas Diosqa chay mana allin yuwasqaykimanta pampachasunkiman .
44008023	Imaraykuchus ancha qhulu sunquyuq kasqaykitam rikuni , jinataq saqra ruwaykunam qantaqa wataykusqata kachisunki .
44008024	Simontaq ajinata jaynirqan : — Qankuna nuqarayku Apu Tataman mañaripuwaychis , ajinamanta qankuna imatachus nichkawankichis , chay ama nuqapi junt'akunampaq — nispa .
44008025	Willayta qurqanku jinataq Apu Tatapaq rimayninkunata willamurqanku chhikamantataq , kachasqakunaqa sumaq willaykunata achkha Samaria suyuniq ayllukunapi willamurqanku , jinaspataq Jerusalén llaqtaman kutiripurqanku .
44008026	Kay chhikamantataq Apu Tatapaq uj angelnin Felipeman ajinata nirqan : “ Jatariy jinaspataq Jerusalén llaqtamanta Gaza jallp'aniqman purichkan chay uray ñanniqta puripuy ” — nispa . Kay ñanqa ch'usaq qasi pampaniqtam purin .
44008027	Felipetaq jatarispa puriykupurqan ; ñanta purichkaspataq uj Etiopía suyuniq runawan tinkurqan . Chay runataq Etiopía suyuniq qhapaq suyu apaykachaq warmipaq qulqi apaykachaqnin kurajkaq runam karqan , mayqinchus Jerusalén llaqtata Diosman yupaychanapaqmi purisqa .
44008028	Paytaq uywakunawan qatatisqa puriykachanan patapim tiyqatarisqa Diospaq sutimpi willaq Isaiaspaq p'anqanta ñawirispa suyunniqman kutiripuchkarqan .
44008029	Ajayutaq Felipeman ajinata nirqan : “ Puriy jinaspataq chay uywakunawan qatatisqa puriykachanaman qayllachakuy ” — nispa .
44008030	Jayk'aqchus Felipeqa qayllachakurqan chhikaqa , chay Etiopiamanta runa Isaiaspaq p'anqan ñawirichkaqta uyarirqan ; chhikataq payman ajinata tapurirqan : — ¿ Imatachus ñawirichkanki chaytaqa , yachankichuri ? — Nispa .
44008031	Chay runataq payman ajinata jaynirqan : — ¿ Imaynamantataq yachaqayman , manachus pipas sut'incharichkawanqa chhikari ? — Nispa . Jinaspataq Felipeman chimpaspa paywan kuska tiyarikunampaq mañarqan .
44008032	Qilqasqakunamanta may chhikatachus ñawirichkarqan chayqa kaymi karqan : “ Payqa ñak'arqunapaq uj uwijajina puskatasqam karqan ; willma rutuqkunapaq ñawpaqimpi uj uwijajina jup'allam qhipararqan , jinallataq manapunim simintapas wisq'ararqanchu .
44008033	Juch'uyman tukuchisqam karqan , jinaspataq manam pipas paymanta rimqatarikuq karqanchu ; ¿ pitaq wawankunamanta rimayta atinqari ? Imaraykuchus kawsayninqa kaypachamanta t'irarqusqam karqan ” — nispa .
44008034	Chay Etiopía suyuniqpi kaq kurajkaq runataq Felipeman ajinata tapurirqan : — ¿ Pimantataq Diospaq sutimpi willaqninqa chayta ajinata rimarqanri ? ¿ Pay kikinmantachu manachayqa wajmantachu rimanri ? Chayta willariway ari — nispa .
44008035	Chhikataq Felipeqa may chhikatachus chay runaqa Qilqasqakunapi ñawirichkarqan chay chhikamanta qallarispam Jesusjawamanta sumaq willaykunata willarirqan .
44008036	Astawan ch'isipachaniqmantaq , unu kachkarqan chay chhikata purichkaspa , chay kurajkaq runaqa Felipeman ajinata nirqan : — Kay chhikapiqa unu kachkanmi ; ¿ imakaqmantataq nuqa mana bawtisasqa kaymanri ? — Nispa .
44008037	Felipetaq payman ajinata nirqan : — Qanchus tukuy sunquykiwan iyaw ninki chhikaqa atiwaqmi — nispa . Chay runataq ajinata jaynirqan : — Jesucristoqa Diospaq Churin kasqanta iyaw ninim — nispa .
44008038	Chhikataq uywakunawan qatatisqa puriykachanata sayarichinankupaq kamachirqan ; jinaspataq iskayninku unu chhikaman uraqamurqanku , Felipetaq payta bawtisapurqan .
44008039	Jayk'aqchus unumanta lluqsimpurqanku chhikaqa , Apu Tatapaq Ajayunmi Felipeta pusakupurqan , chay kurajkaq runataq manañam wajmanta rikupurqanchu ; chaywampas ancha kusisqam ñanninta puriykupurqan .
44008040	Felipeqa Azoto llaqtaniqpi taripakupurqan , jinaspataq llaqtamanta llaqta sumaq willaykunata willaspa Cesareaniqman chayanakama puriykacharqan .
44009001	Sauloqa Apu Tatapi iyaw niq runakunataqa wañurachinapaqpunim qhawachkarqan . Chayrayku Athunkaq sacerdotepaq ñawpaqinman purirqan ,
44009002	jinaspa uj kamachiy p'anqata mañakumurqan Damasco judiokunapaq tantakunan wasikunapi Musuq Ñan qatiqkunata maskamunapaq , chhikamanta qharipas kachun manachayqa warmipas kachun Jerusalén llaqtaman watasqata apapunapaq .
44009003	Chaywampas Damasco llaqta qayllapi kapurqan chhikataq , janaqpachamanta uj athun k'anchay kaymantajina pay muyuriyta k'ancharimurqan .
44009004	Saulotaq pampaman wijch'ukurqan , jinaspataq uj ajina niq kunkata uyarirqan : “ Saulo , Saulo , ¿ imamantataq qatiykachawankiri ? ” — Nispa .
44009005	Saulotaq ajinata tapurirqan : “ ¿ Tata , pitaq kankiri ? ” — Nispa . Chay kunkataq payman ajinata jaynirqan : — “ Pitachus qatiykachachkanki chay Jesusmi kani ” — nispa .
44009006	Chhikataq Sauloqa manchaymanta kharkhatikuspa ajinata nirqan : — “ Tata , ¿ nuqapaq ima ruwanaytataq munankiri ? — Nispa . Apu Tatataq ajinata payman nirqan : — Jatariy jinaspa llaqtaman waykuy ; chaypim ima ruwanaykita nisunkichis ” — nispa .
44009007	Saulowan kuska purichkarqanku chaykunataq ancha mulljasqam kachkarqanku , imaraykuchus chay kunkata uyarirqanku , chaywampas manam pitapas rikurqankuchu .
44009008	Chhikamantataq Sauloqa pampamanta jatarirqan ; chaywampas ñawinta wisq'ararqan chhikataq manam rikuyta atipurqanchu . Ajinaqa makinmanta jap'ispam Damasco llaqtaman aysapurqanku .
44009009	Chay llaqtapitaq mana imata rikuspa , mana mikhusqa , jinataq mana imatapas ujyaspa kimsa p'unchay kachkarqan .
44009010	Damasco llaqtapitaq uj iyaw niq Ananías sutiyuq runa tiyakurqan , pimanchus Apu Tataqa musquypijina chayaspa ajinata nirqan : “ ¡ Ananías ! ” Paytaq ajinata jaynirqan : “ Apu Tatay , kaypim kachkani ” — nispa .
44009011	Apu Tatataq payman ajinata nirqan : “ Jatariy jinaspa Pañaniq nisqa llaqta ñanman puriy , Judaspaq wasimpitaq uj Tarso llaqtapi kaq Saulo sutiyuq runamanta tapurikunki . Payqa Diosmantam mañakuchkan ,
44009012	musquypijinataq uj Ananías sutiyuq runa waykuqta rikun jinaspa paypaq wajmanta rikupunampaq ; makinkunawan pay pataman churqataqtam rikun ” — nispa .
44009013	Kayta uyarispataq , Ananiasqa ajinata nirqan : “ Tata , achkhayuqmi chay runamanta jinataq imaymana mana allinkuna Jerusalén llaqtapi qampaq ch'uwa llaqtaykiman ruwasqankunamanta rimapayarqawanku .
44009014	Kunantaq kurajkaq sacerdotekunapaq atiyninwan tukuy qampaq sutiykipi mañakuqkunaman watasqata apakupunapaq jamun , nispa .
44009015	Chaywampas Apu Tataqa payman ajinata nirqan : “ Puriy , imaraykuchus chay runataqa nuqam ajllikuni , wajniq llaqta runakunaman , qhapaq suyu apaykachaqninkunaman , jinataq israelitakunaman ima nuqamanta rimaq purinampaq .
44009016	Nuqarayku ancha ñak'arinantam nuqa rikuchisaq ” — nispa .
44009017	Ananiastaq maypichus Saulo kachkarqan chay wasiman purirqan . Waykuspataq makinkunata pay pataman jaywqataspa ajinata nirqan : — Saulo wawqiy , jamuchkaqtiyki ñampi rikhurichkasunki chay Tata Jasusmi wajmanta qhawatatapunaykipaq jinataq Ch'uwa Ajayu junt'a kapunaykipaq kachamuwan — nispa .
44009018	Chay kikimpachapitaq Saulopaq ñawinkunamanta challwapaq sillp'inkunajina t'akarakumurqan jinaspataq payqa wajmanta qhawatatapurqan . Chhikataq jataripuspa bawtisasqa kapurqan .
44009019	Chhikamantataq mikhuspa kallpayuq kapurqan , jinaspa Damascopi kawsaq iyaw niqkunawan kuska uj p'unchaykunawanraq qaynararikurqan .
44009020	Sauloqa judiokunapaq tantakunan wasikunapi , Jesusqa Diospaq Churin kasqanmanta willayta qallaripurqan .
44009021	Tukuy pikunachus payta uyarirqanku chaykunaqa , musphalla qhiparapurqanku , jinaspataq ajinata nirqanku : — ¿ Kayqa manachu Jerusalén llaqtapi Jesuspaq sutimpi mañakuqkunata qatiykachaspa puriykachachkarqan chay kachkanri ? ¿ Manachu kay kikin kachkallantaq wisq'aykuspa kurajkaq sacerdotekunaman ayskataq kayman jamuchkarqan chayri ? — Nispa .
44009022	Chaywampas Sauloqa astawan kallpawanraq Jesuspaq Mesías kasqanmanta sut'inchaspa sapa kuti rimarqurqan , jinaspam Damascopi tiyakuq judiokunaman machasqakunatajina pantachispa saqipurqan .
44009023	Achkha p'unchaykunamantataq , judiokunaqa Saulo wañuchinapaqmi rimakipanakumurqanku ,
44009024	chaywampas payqa yachqatakurqanmi . Tuta p'unchaynintin llaqta punkukunapi wañuchinapaq suyaykuchkarqanku ,
44009025	ajina kaqtinqa , yachaqaq qatiqninkuna uj athun kanastapi winaykuspa llaqta muyuriy qhipa pirqaniqta tuta aysaqapurqanku .
44009026	Jayk'aqchus Sauloqa Jerusalén llaqtaman chayarqan chhikaqa , iyaw niq runakunawan tantakuyta munarqan ; chaywampas tukuyninkum payta mancharqanku , imaraykuchus manam iyawniyuq kapusqanta iyaw niyta atirqankuchu .
44009027	Chaywampas Bernabemi paytaqa kachasqakuna qayllaman pusaspa paykunaman riqsichimpurqan . Sauloqa ñampi Apu Tataman rikusqanta jinataq imaynatachus rimapayarqan jinaspa Damasco llaqtapiqa imayna kallpawanchus Jesusmanta yachachirqan chaykunata ima willarirqan .
44009028	Ajinamantam Sauloqa Jerusalén llaqtapi qhiparapurqan , jinaspataq paykunawan kuska puriykachapurqan . Apu Tatamantaqa tukuy kallpanwanmi rimarqan ,
44009029	jinallataq griego rimay rimaq judiokunawan rimakipanakuspa jinataq paykunawan ch'aqwaspa ; chaywampas kaykunaqa wañuchiytam munarqanku .
44009030	Jayk'aqchus wawqikunaqa chaymanta yacharqurqanku chhikataq , Saulota Cesarea llaqtaniqman pusapurqanku , chayniqmantataq Tarso llaqtaman kachapurqanku .
44009031	Chhikataq Iglesiaqa tukuy Judea , Galilea jinataq Samaria suyuniqkunapi sumaqpi karqan jinataq ajayupiqa astawanmi wiñakuchkallarqan . Apu Tataman mancharispapuni kawsakurqan jinaspataq Ch'uwa Ajayupaq yanapayninwan achkhayuqman paykunaqa tukupuchkarqanku .
44009032	Pedroqa , wawqimasinkunata rikuq purispapuni puriykachaspaqa , Lida llaqtapi tiyaq ch'uwa llaqtaman rikuq purillarqantaqmi .
44009033	Chaypitaq Eneas sutiyuq uj runata tariparqan , mayqinchus such'uyaspa pusaq wataña puñunapi kapusqa .
44009034	Pedrotaq payman ajinata nirqan : — Eneas , Jesucristom alliyachisunki . Jatariy jinaspa puñunaykita allich'arikuy — nispa . Eneastaq chay kikimpachapi jataripurqan .
44009035	Tukuy Lidapi , jinataq Saronpi kawsakuqkunataq sayariqta rikurqanku , jinaspataq Tata Jesuspi iyaw nirqanku .
44009036	Chhaqay pachakunapiqa uj Tabita sutiyuq ( Griego simipitaq Dorcas niyta munan ) chay iyaw niq warmim Jope llaqtapi karqan . Kay warmiqa allin ruwaykunata ruwaspa jinataq pist'achikuqkunaman yanaparispam kawsakurqan .
44009037	Chhaqay p'unchaykunapitaq Dorcas warmiqa unquykurqan jinaspa wañupurqan . Ayanqa maqchirqusqa chhikamantaqa wasi pataniqpi churaykusqam kapurqan .
44009038	Jope llaqtaqa Lida llaqta qayllaniq , maypichus Pedro kachkarqan chayniqpim taripakurqan ; iyaw niqkunataq chaypi kasqanta yachaspaqa iskay runakunata ajinata nispa willamunankupaq kacharqanku : “ Usqhayta Jope llaqtaman jamuy . ” — Nispa .
44009039	Pedrotaq paykunawan kuska puripurqan . Jayk'aqchus chayarqan chhikaqa maypichus aya kachkarqan chayman puskatarqanku , sapayaq warmikunataq waqakuspa Pedro kachkarqan chay muyuriyta Dorcaspaq kawsachkarqan chhika ruwasqan p'achakunata jinataq mantillukunata rikuchirqanku .
44009040	Pedroqa tukuyninkuta jawaman lluqsichirqan , jinaspataq killpiykurikuspa Diosmanta mañakurqan , chhikamantataq wañusqa warmiman qhawarispa ajinata nirqan : — ¡ Tabitá , jatarikuy ! — Nispa . Paytaq ñawinkunata wisq'ararqan , jinaspataq Pedroman rikuspa tiyarikurqan .
44009041	Pedroqa makinmanta jap'ispa sayarichirqan ; chhikamantataq iyaw niqkunata jinataq sapayaq warmikunata wajaspa kawsachkaqta paykunaman rikuchipurqan .
44009042	Kaytaq tukuy Jope llaqtapi yachakurqan , achkhayuq runakunataq Tata Jesuspi iyaw nipurqanku .
44009043	Pedroqa uj chhika p'unchaykunawanraq chay llaqtapi qara quñachaq Simonpaq wasimpi qhipararqan .
44010001	Cesarea llaqtapi uj Cornelio sutiyuq runa karqan , mayqinchus Italiano nisqa uj punta pallapallakunapaq kurajkaqninmi karqan .
44010002	Payqa uj munakuq allin sunquyuq wasimasinkunawan kuska Diosman yupaychaq runam karqan . Judiokunaman yanaparinapaq achkha qulqita quq jinallataq Diosmanta mañakuqpunim karqan .
44010003	Uj p'unchay , kimsa pacha ch'isi kachkaqtintaq , musquypijina ajinata rikurqan : Uj Diospaq angelninta sut'inta maypichus pay kachkarqan chayman waykumuqta rikurqan , jinaspataq chay angelqa payman ajinata nirqan : “ ¡ Cornelio ! — Nispa . ”
44010004	Corneliotaq angelman qhawachkaq qhiparapurqan , jinaspataq ancha mulljasqa payman ajinata tapurirqan : “ ¿ Tata , ima ruwanaytataq munankiri ? ” — Nispa . Chay angeltaq payman ajinata nirqan : “ Diosqa mañakusqaykita uyarisunkim , jinataq pist'achikuqkunaman yanaparinapaq ruwasqaykitapas rikullantaqmi .
44010005	Jope llaqtaman pitapas kachay , jinaspa Simón pimanchus Pedro nillankutaq chay runata pusamunampaq .
44010006	Payqa qara quñachaq ujkaq Simonpaq wasimpi qurpachasqam kachkan , pichus athun mama qucha qayllaniqpi tiyakun ” — nispa .
44010007	Jayk'aqchus payman rimapayachkarqan chay ángel puripurqan chhikataq , Cornelioqa iskayuq jaywaqninkunata jinataq uj pallapallata pichus ancha Diosman munakuq jinataq paypaq munakusqan karqan chaytawan wajarqan ,
44010008	rikusqanmanta tukuy imata paykunaman willarispataq Jope llaqtaman kachapurqan .
44010009	Qhipantin p'unchaytaq , ñaqa kuska p'unchay kachkarqan , jayk'aqchus payman wajamuqkuna Jope llaqtaniqman puriq ñanta purichkarqanku chhikataq Pedroqa wasi pata kanchaniqpi Diosmanta mañakuq chimparqan .
44010010	Payqa yariqasqam kachkarqan jinaspataq mikhuyta munarqan , chaywampas mikhuyta wakichapunankukamaqa , musquypijina uj rikuyta rikurqan :
44010011	Janaqpacha wisq'arakuqta rikurqan , jinaspataq uj athun yuraq qatanaman rijch'akuq kaypachaman uraqamuqta rikurqan , chaytaq tawantin ch'ullpaniqkunamanta jap'ichisqa uraqamurqan .
44010012	Chay qatanapitaq imaymana tawa chakiyuq uywakuna , pallikuna , qarawayakuna jinataq pisqukuna ima karqan .
44010013	Jinaspataq uj kunkata ajina niqta uyarirqan : “ Pedro , jatariy ; wañurachiy jinaspa mikhuykuy ” — nispa .
44010014	Pedrotaq ajinata jaynirqan : “ Manam Tatay ; nuqaqa manam jayk'aqpas mana mikhuna qhilli uywakunata mikhuchkaqchu kani ” — nispa .
44010015	Chay kunkaqa wajmanta rimapayaspa ajinata nirqan : “ Imatachus Diosqa picharachkan chaytaqa ama qhillim nispa niychu ” — nispa .
44010016	Kayqa kimsa kuti ajinata ruwakurqan , chhikamantataq chay qatanaqa wajmanta janaqpachaman chimpapurqan .
44010017	Chay musquypijina rikusqan imaniytataq munarqan chayta tapukuspa Pedroqa llakisqa musphaykuchkarqan , chhikataq Corneliopaq kachamusqan runakuna punkuniqman chayamurqanku , pikunachus may chhikapichus Simonpaq wasin karqan chayta yachqatasqaku .
44010018	Chayaspataq chaypichu uj Simón sutiyuq pimanchus Pedro nirqanku chay runa qurpachasqa karqan chayta athun kunkawan tapurikurqanku .
44010019	Chhikankamataq Pedroqa musquypijina rikusqampiraq yuwachkarqan , chhikataq Ch'uwa Ajayuqa payman ajinata nirqan : “ Qhawariy , kimsa runakuna maskachkasunkichis .
44010020	Jatariy , uraqay jinaspataq paykunawan kuska mana juch'uytapas iskayakuspa puriy , imaraykuchus nuqam paykunata kachamuni ” — nispa .
44010021	Pedrotaq uraqamuspa chay runakunaman ajinata nirqan : — Nuqam pitachus qankuna maskachkankichis chay kani ; ¿ imapaqtaq jamunkichisri ? — Nispa .
44010022	Paykunataq ajinata jaynirqanku : — Pallapallakunapaq kurajkaqnin Cornelio , mayqinchus uj chiqan jinataq Diosman yupaychaq runa , pimanchus tukuy judiokuna anchata munakunku , chaypaq kachamusqanmi jamuyku . Diospaq uj angelninmi payman qanta wajaspa wasinman purinaykipaq jinaspataq pay imatachus nisqaykita uyarinampaq willasqa — nispa .
44010023	Chhikataq Pedroqa paykunata chay wasiman waykuchirqan , jinasptaq chay tuta paywan kuska qhiparapurqanku . Qhipantin p'unchaytaq , Pedroqa paykunawan kuska puripurqan , jinaspataq paywan kuska wakin Jope llaqtapi tiyaq wawqikunapas purillarqankutaqmi .
44010024	Qhipantin p'unchaytaq Cesarea llaqtaman chayarqanku , maypichus Cornelioqa wasimasinkunawan jinataq ancha munasqa wawqimasinkunawan pikunamanchus wajarisqa chaykunawan ima suyaykuchkarqanku .
44010025	Jayk'aqchus Pedroqa wasiman chayarqan chhikataq , Cornelioqa payman jap'iqaq lluqsimurqan , jinaspataq paypaq ñawpaqimpi yupaychanapaq killpiykukurqan .
44010026	Chaywampas Pedroqa ajinata nispam payman sayarichirqan : — Sayarikuy , imaraykuchus nuqaqa qanjina runallataqmi kani — nispa .
44010027	Paywan rimachkarqan chhikankamataq , waykuspa achkha tantasqa runakunata tariparqan .
44010028	Pedrotaq paykunaman ajinata nirqan : — Qankunaqa allintam yachankichis , judiokunapaq puriyninmanjinaqa manam allinchu wajniq runakunawan rimthapinaqa , manallataq paykunapaq wasinkunaman waykunapas allinchu . Chaywampas Diosmi ama pimampas qhillimarï nispa sutichanaypaq yachachiwan .
44010029	Chayrayku willarqawanku chhikapacham mana imatapas nispa jamurqani . Imapaqtaq wajamuwankichis chaytam yachayta munani .
44010030	Corneliotaq ajinata jaynirqan : — Tawa p'unchayñam kunan kikin pacha chhika , nuqa kay wasiypi kimsa pacha ch'isi Diosmanta mañakuyta ruwachkarqani , chay pachapim uj lliphipichkaq p'achayuq runa rikhurirqawan .
44010031	Paytaq ajinata nirqawan : ‘ Cornelio , Diosqa mañakusqaykita uyarisunkim , jinataq pist'achikuqkunaman yanaparinapaq ruwasqaykitapas rikullantaqmi .
44010032	Jope llaqtaman pitapas kachay , jinaspa Simón pimanchus Pedro nillankutaq chay runata pusamunampaq . Payqa qara quñachaq ujkaq Simonpaq wasimpi qurpachasqam kachkan , pichus athun qucha qayllaniqpi tiyakun ’ — nispa .
44010033	Ajinaqa kikimpachapim qan maskaqta kachamurqani , qantaq allimpuni jamuriwanki . Kunantaq kaypi tukuyninchis Diospaq ñawpaqimpi kachkanchis , jinaspataq tukuy imatachus Apu Tataqa nuqaykuman willanawaykichispaq kamachichkarqasunki chay uyariytam munayku — nispa .
44010034	Chhikataq Pedroqa rimayta qallarispa ajinata nirqan : — Kunankaqmi sut'impachata yachani , imaynatachus Diosqa chiqampi uj runamanta waj runamanqa manam ima mana allintapas taripachkanchu ,
44010035	manachayqa maykaq suyupipas kachun , pikunachus payman uyarinku jinataq imachus allinkaqta ruwanku chaykunamanqa kikillanta jap'iqan .
44010036	Diosqa Israelpaq tunu allchhinkunaman Jesucristo pichus tukuyninkupaq Apu Tatan chayniqta uj sumaqpi kawsay willaykunata rimapayarqan .
44010037	Qankunaqa allintam yachankichis imachus judiokunapaq jallp'ampi ruwakuchkarqan chaykunataqa , Galileamanta qallarispa Juanpaq bawtisakunanchismi nispa nichkarqan chay chhikamantapacha .
44010038	Yachankichis imaynatachus Diosqa Nazaretpi kaq Jesusman atiyninwan jinataq Ch'uwa Ajayuwan junt'aykuchichkarqan chaytaqa , jinallataq Jesusqa imaynatachus allin kaqkunata ruwaspa jinataq tukuy pikunachus millay saqra supaypaq atiyninwan ñak'arichkarqanku chaykunaman alliyachispa puriykachachkarqan chaytapas yachallankichistaqmi . Kay ruwayta atirqan imaraykuchus Diosmi paywan kuska kachkarqan ,
44010039	nuqaykutaq tukuy imakunatachus Judeaniqkunapi jinataq Jerusalenpi ruwachkarqan chaymanta sut'inchaqkunam kayku . Chhikamantataq uj chakanapi warkuykuspa wañuchirqanku .
44010040	Chaywampas kimsa p'unchaymanta Diosqa wañusqakuna chawpimanta kawsarichimurqan , jinaspataq nuqaykuman rikhurinampaq ruwarqan .
44010041	Manam tukuy llaqtaman rikhurichkarqanchu , manachayqa nuqaykuman , pikunamanchus Diosqa ñawpaqmantapacha sut'inchanaykupaq ajllikuchkasqa chaykunallamanmi rikhurirqan . Nuqaykuqa kawsarimpurqan chhikamantaqa , paywan kuska mikhurqayku jinallataq ujyarqaykupas .
44010042	Paytaq nuqaykuman imaynatachus Diosqa payman kawsachkaqkunajawapi jinataq wañusqakunajawapi juchanchaqninmanta tiyaykuchisqa kasqanta llaqtaman willaq purinaykupaqmi kacharqawanku .
44010043	Tukuy Diospaq sutimpi willaqkunaqa Jesusmanta rimapusqakuñam , jinaspataq pikunachus paypi iyaw ninku chaykunaqa payniqta juchankunamanta pampachasqa kayta jap'iqanankumanta — nispa .
44010044	Pedroqa rimachkarqanraq ajinaman , Ch'uwa Ajayuqa tukuy pikunachus paypaq willayninkunata uyarichkarqanku chaykunajawaman jamurqan .
44010045	Pedrowan kuska chayamuq judaísmo puriymanta jamuq iyaw niqkunataq , Ch'uwa Ajayupaq mana judío runakunaman qusqallataq kasqanta rikuspataq , musphallam qhiparapurqanku ,
44010046	imaraykuchus waj rimaykunapi rimachkaqta jinataq Diosman yupaychachkaqtam uyarirqanku .
44010047	Chhikataq Pedroqa ajinata nirqan : — ¿ Kay runakunaqa nuqanchisjina Ch'uwa Ajayuta jap'iqanku chhikaqa , bawtisasqa kanankumanta jark'ayta atikunmanchuri ? — Nispa .
44010048	Chhikamantataq Jesucristopaq sutimpi bawtisasqa kanankupaq kamachirqan . Chhikamantataq Pedroman uj p'unchaykunatawan paykunawan kuska qaynararikunampaq mañarirqanku .
44011001	Kachasqakuna jinataq judeapi kachkarqanku chay iyaw niq wawqikunaqa , mana judío runakunapaq Diospaq willayninta jap'iqasqankumanta yachqatarqallankutaqmi .
44011002	Chaywampas Jerusalén llaqtaman Pedro kutiripurqan chhikaqa , judaísmo puriymanta jamuq wakin iyaw niqkunaqa paypaq k'amikuspam chhuchhukurqanku .
44011003	Paymantaq ajinata tapurirqanku : — ¿ Imamantataq mana judío runakunaman rikuq purirqanki , jinaspataq paykunawan kuska mikhumunkiri ? — Nispa .
44011004	Pedrotaq qallariymantapacha imakunachus ruwakuchkasqa chayta paykunaman willarirqan . Paykunamantaq ajinata nirqan :
44011005	— Nuqaqa Jope llaqtapi kachkarqani , Diosmanta mañakuchkarqani ajinamantaq , uj musquypijina rikuyta rikurqani : Uj athun yuraq qatanaman rijch'akuq tawantin ch'ullpankunamanta jap'ichisqa janaqpachamanta nuqa kachkarqani chay chhikaman uraqamuqta rikurqani .
44011006	Imakunachus chay mantillu chawpipi karqan chayta rikunapaq allinta qhawarirqani , chaypitaq imaymana tawa chakiyuq uywakuna , sach'a kurukuna , pallikuna , qarawayakuna jinataq pisqukuna imam karqan .
44011007	Jinaspataq uj kunka ajinata nuqaman nimuqta uyarirqani : ‘ Pedro , jatariy ; wañurachiy jinaspa mikhuykuy ’ — nispa .
44011008	Nuqataq ajinata jaynirqani : ‘ Manam Tatay ; imaraykuchus nuqapaq simiymanqa manam jayk'aqpas mana mikhuna qhilli uywakuna mikhunaypaq waykurqanchu ’ — nispa .
44011009	Chhikataq chay janaqpachamanta uyarikumuq kunkaqa wajmanta ajinata nispa nirqawan : ‘ Imatachus Diosqa picharachkan chaytaqa ama qhillim nispa niychu ’ — nispa .
44011010	Kayqa kimsa kutim ajinata ruwakurqan , chhikamantataq tukuy ima janaqpachaman wajmanta chimpapurqan .
44011011	Chay kikimpachapitaq Cesarea llaqtamanta nuqa maskanapaq kachamusqa kimsa runakuna maypichus kachkarqayku chay wasiman chayamurqanku .
44011012	Ch'uwa Ajayutaq mana iskayakuspa paykunawan purinaypaq kamachirqawan . Jinataq kay suqta wawqimasikunapas nuqawan kuska purillarqankutaqmi . Tukuyniyku uj runapaq wasinman waykurqayku ,
44011013	paytaq imaynatachus uj angelta wasin ukhupi rikusqa chaytam willarqawanku , chay angeltaq sayanamanta ajinata payman nisqa : ‘ Jope llaqtaman pitapas kachay , jinaspa Simón pimanchus Pedro nillankutaq chay runata pusamunankupaq ;
44011014	Paymi imaynatachus qan , jinataq wasimasiykikunapas qhispisqa kawaqchis chayta nisunki ’ — nispa .
44011015	Jayk'aqchus paykunaman rimapayayta qallarirqani chhikataq , Ch'uwa Ajayuqa imaynatachus qallariypi nuqanchisjawaman jamuchkarqan , kikillantataqmi paykunajawamanqa jamurqan .
44011016	Chhikataq imatachus Tata Jesusqa nichkarqawan chaymanta yuwatatarikurqani : ‘ Sut'impipuni Juanqa unuwan bawtisarqan , chaywampas qankunaqa Ch'uwa Ajayuwan bawtisasqam kankichis ’ — nispa .
44011017	Ajinaqa , Dioschu nuqanchis Tata Jesucristopi iyaw niqkunaman quchkawanchis chay kikillantataq paykunaman qun chhikaqa , ¿ pitaq nuqa kani Diospaq munayninman thuruchakunaypaqri ? — Nispa .
44011018	Jayk'aqchus Jerusalén llaqtapi kaq wawqikuna kaykunata uyarirqanku chhikaqa , jup'alla qhiparapuspam ajinata nispa Diosman yupaychayta qallarirqanku : — ¡ Ajinaqa , mana judío runakunamampas Diosqa payman kutirimunankuta munallantaqmi , ajinamanta wiñay kawsayta taripanankupaq ! — Nispa .
44011019	Estebanpaq wañupusqan chhikamantaqa , iyaw niqkunaman qatiykachayta qallaripurqanku , chayrayku wakinkunaqa Fenicia , Chipre jinataq Antioquía llaqtaniqkunaman phawaripurqanku . Chaypitaq judiokunaman sumaq willaykunapaq yachachiyninkunata willamurqanku , chaywampas manam wakinkunakaqmanqa .
44011020	Chaywampas Chipremanta jinataq Cirenemanta Antioquía llaqtaman chayamuq wakin iyaw niqkunaqa , mana judío runakunaman Tata Jesuspaq sumaq willayninkunata willarqallankutaqmi .
44011021	Diospaq atiyninqa paykunawan kuskam kachkarqan , ajinamantam achkhayuq runakuna ñawpaq kawsayninkupi iyaw niyninkunata saqiwachaspa Tata Jesusman iyaw nipurqanku .
44011022	Jerusalén llaqtapi kaq iglesiamanta kaqkunaqa , kay willayta yachaspa Antioquía llaqtaman Bernabeta kacharqanku .
44011023	Chayaspataq Bernabeqa imaynatachus Diosqa sumaq kayninta paykunaman quchkasqa chayta rikuspaqa anchatam kusikurqan . Paykunamantaq , tukuyninku allinta sayaykuspa , tukuy sunquwan mana iskayakuspa Apu Tataman qatinankupaq kunarirqan .
44011024	Imaraykuchus Bernabeqa uj sumaq sunquyuq , Ch'uwa Ajayu junt'a jinataq tukuy iyawniyuq runam karqan . Ajinamanta achkha runakuna Tata Jesusman iyaw nispa qayllachakumpurqanku .
44011025	Kay chhikamantataq Bernabeqa Tarso llaqtaman Saulo maskaq purirqan ,
44011026	jayk'aqchus tariparqan chhikataq , Antioquía llaqtaman pusapurqan . Chaypitaq uj wata iglesiawan kuska achkha runakunaman yachachispa kachkarqanku . Chay Antioquía llaqtapim yachaqaq qatiqkunamanqa Cristoman qatiqkuna nispa ñawpaqta sutiyarqanku .
44011027	Chhaqay p'unchaykunapitaq uj Diospaq sutimpi willaq runakuna Jerusalén llaqtamanta Antioquiaman purirqanku .
44011028	Paykunamanta ujkaq Agabo sutiyuq runa Ch'uwa Ajayupaq yuwayachisqanmanjina sayarikuspa , tukuy kaypachapi uj athun yariqachikuy kananmanta willarqan , kaytaq chiqatapunim jayk'aqchus Claudio athun suyukuna apaykachaq kachkarqan chhika junt'akurqan .
44011029	Chhikataq Antioquía llaqtapi kaq iyaw niqkunaqa , Judea suyuniqpi kawsakuq wawqikunaman sapa uj atisqankumanjina yanaparinapaq rimanarikurqanku .
44011030	Ajinata paykunaqa ruwarqanku , jinaspataq Bernabé jinataq Sauloniqta Judeapi kaq machulakunaman imatachus apthapichkarqanku chay yanapariykunata apachirqanku .
44012001	Chhaqay p'unchaykunapiqa , qhapaq suyu apaykachaq Herodesqa wakin iglesiapi kaqkunatam qatiykachayta qallarirqan .
44012002	Juanpaq wawqin Santiagotam athun kuchilluwan wañuchinankupaq kamachirqan ;
44012003	kay ruwasqanwan judiokunaman kusichisqanta rikuspataq , Pedrota wisq'aykuchillarqantaqmi . Kaytaq mana t'amachiqniyuq t'ant'a mikhuna raymi p'unchaykunapim ruwakurqan .
44012004	Jap'iykurqan chhikamantataq Herodesqa tawa punta pallapallakunawan rikusqa kachkarqan chay wisq'ana wasimanmi Pedrota wisq'aykurqan , sapa punta pallapallakunataq tawamanta tawakama karqanku . Llaqtamantaq Pascua raymi qhipantinmi puskatayta yuwachkarqan .
44012005	Ajinamanta Pedroqa ancha qhawasqa wisq'ana wasipi kachkarqan , chaywampas iglesiapi kaqkunaqa tukuy sunqunkuwanmi payrayku Diosmanta mañakuchkarqanku .
44012006	Herodespaq llaqtaman puskatanan p'unchay kachkarqan chay ñawpaqin tutataq Pedroqa pallapallakuna chawpipim iskay wiskhakunawan wataykusqa puñuchkarqan , waj pallapallakunataq punkuniqpi chay wisq'ana wasita rikuchkarqanku .
44012007	Kaymantajina Apu Tatapaq uj angelnin chaypi rikhurirqan , chay wisq'ana wasitaq k'anchaywan junt'aykukurqan . Chay angeltaq Pedroman rijch'arquchinapaq llankharispa ajinata nirqan : “ ¡ Usqhayta jatariy ! ” — Nispa . Kikimpachapitaq wiskhakunaqa Pedropaq makinkunamanta paskarakupurqanku ,
44012008	angeltaq payman ajinata nirqan : “ P'achallthapikuy jinaspataq usut'aykikunata churaykukuy ” — Nispa . Pedroqa ajinata ruwarqan , jinaspataq angelqa kaytawan payman nirqan : “ Mantilluykiwan llijllaykukuy jinaspataq qatimuway ” — nispa .
44012009	Pedrotaq , chiqanchus manachayqa musquyllachus angelpaq ruwasqan karqan chayta mana yachaspa paypaq qhipanta lluqsimpurqan . Astawampas uj musquypijina rikuytapas rikuchkanman ajinatam payqa riparakurqan .
44012010	Chaywampas ñawpaqkaq rikuq pallapallakuna kachkarqanku chayniqman chayarqanku , chhikamantataq iskaykaq punta pallapallakuna kachkarqanku chayman , jinaspataq jayk'aqchus llaqta ñanniqman lluqsiq athun thuru punkuman chayapurqanku chhikataq , chay punkuqa sapallanmi wisq'arakupurqan . Lluqsipurqanku chhikamantataq uj juch'uytawan iskayninku llaqta ñanniqta puririspa angelqa payman sapanta saqipurqan .
44012011	Chhikaraqmi Pedroqa yuwatatarikuspa ajinata nirqan : “ Kunankaqmi sut'intapuni Apu Tatapaq Herodesmanta jinataq tukuy judiokuna imaymana yanjay munasqawankumanta phawarichinawampaq angelnin kachamusqanta rikuni ” — nispa .
44012012	Kaymanta yuwatatarikuspataq Pedroqa Mariapaq wasinman puripurqan , mayqinchus Juan , pitachus Marcos nillarqankutaq chaypaq maman qayllaman , maypichus achkhayuq runakuna tantarisqa ujllapi Diosmanta mañakuchkarqanku .
44012013	Pedrotaq llaqta ñan punkuniqmanta wajamurqan , jinaspataq uj Rode sutiyuq sipas pi wajakumuqta rikunapaq lluqsirqan .
44012014	Pedropaq kunkan kasqanta riqsirquspataq , anchatapunim kusirikurqan , chayraykutaq punku wisq'arachkayta ukhuniqmanraq Pedropaq punkupi kachkasqanta willaq siqaykurqan .
44012015	Paykunataq payman ajinata nirqanku : — ¡ Uma muyusqachu kapunki ichä ! — Nispa . Chaywampas payqa chiqampunim nispam jaynirqan . Paykunataq ajinata nirqanku : — Manam paychu kachkanman ; angelninchariqa — nispa .
44012016	Chhikankamataq Pedroqa punkuta takakumuchkallarqanmi . Jayk'aqchus wisq'araspa payman qhawkatarqanku chhikataq mulljakurqankum .
44012017	Chaywampas payqa makinwan rimaspalla paykunapaq jup'ayanankupaq rimapayarqan , jinaspataq imaynatachus Apu Tataqa wisq'ana wasimanta payta jurqumusqa chayta paykunaman willarirqan . Kaytawan nirqan : — Santiagoman jinataq wawqinchiskunaman kaymanta willamuychis — nispa . Chhikamantataq lluqsispa waj chhikaman puripurqan .
44012018	Jayk'aqchus qhipantin p'unchay paqartatay kapurqan chhikaqa , pallapallakunaqa paykunapura manchanata piturakupurqanku , imaraykuchus manam Pedrowan ima ruwakusqantapas yacharqankuchu .
44012019	Herodestaq maskamunankupaq kamachirqan , chaywampas mana taripayta atispaqa , pallapallakunaman tumpaykurqan jinaspataq wañurachisqa kanankupaq kamachirqan . Kay chhikamantataq Herodesqa Judea suyumanta lluqsipurqan jinaspataq Cesarea llaqtaman tiyakuq puripurqan .
44012020	Herodesqa Tiropi jinataq Sidonpi tiyaq runakunapaq phiñakusqa kachkarqan , chaykunataq paypaq ñawpaqinman purinapaq rimanarikurqanku . Paykunataq Blasto sutiyuq qhapaq suyu apaykachaq Herodespaq kurajkaq runampaq khuyapayakuyninta tariparqanku , jinaspataq payniqta sumaqpi kanankupaq mañarikurqanku , imaraykuchus Tiro jinataq Sidonwanqa qhapaq suyu apaykachaq Herodespaq jallp'anmantam imaymana rantikuykunata rantikuq karqanku .
44012021	Herodestaq uj chay p'unchaykunapaq paykunata wajachirqan , maypichus raymi p'achanwan p'achalliykukuspa juchanchanapaq tiyanan chhikapi tiyarikurqan , jinaspataq paykunaman uj willayta rimapayarqan .
44012022	Chhikataq runakunaqa ajinata waqach'akuyta qallarirqanku : “ ¡ Kay rimachkan chayqa manam uj runachu , manachayqa uj diosmi ! ” — Nispa .
44012023	Chay kikimpachapitaq , Apu Tatapaq uj angelnin Herodespaq unqusqa wijch'urpayakunampaq ruwarqan , mana Diosman athumpi kachisqanrayku , jinaspataq kurukunapaq mikhurqusqanmi Herodesqa wañupurqan .
44012024	Chhikankamataq , Diospaq sumaq willayninkunaqa tukuyniqmanmi chayapuchkarqan jinataq tukuy chhikakunapim willasqa kapurqan .
44012025	Jayk'aqchus Bernabewan jinataq Saulowan ima ruwanankuchus Jerusalén llaqtapi karqan chayta tukuchapurqanku chhikaqa , paykunawan kuska Juanta pimanchus Marcos nillarqankutaq chaytawan pusarikuspa kutirimpurqanku .
44013001	Antioquía llaqtapi kaq iglesiapiqa , Diospaq sutimpi willaqkuna , jinataq yachachiqkuna imam karqanku . Paykunataq Bernabé , Simón ( pimanchus Yana nispa nirqanku ) Cirenepi kaq Lucio , Menahem ( pichus Galilea suyu apaykachaq Herodeswan kuska uywasqa karqan ) chay , jinataq Saulo ima .
44013002	Uj p'unchay Apu Tataman yupaychayta jinataq mikhuy jark'aqakuyta ruwachkarqanku chhikataq , Ch'uwa Ajayuqa ajinata nirqan : “ Bernabetawan jinataq Saulotawan wajniqman t'ipiqaripuwaychis , mayqin llank'aypaqchus wajachkani chayta ruwanankupaq ” — nispa .
44013003	Diosmanta mañakurqanku jinataq mikhuy jark'aqakuyta ruwarqanku chhikamantataq , makinkunata paykuna pataman jaywqatarqanku jinaspataq paykunaman kachawachapurqanku .
44013004	Ch'uwa Ajayupaq kachasqan , Bernabewan Saulowanqa Seleucia llaqtaniqman puripurqanku , chaypitaq qucha chawpipi kaq Chipre jallp'aniqman purinapaq yampuman chimpapurqanku .
44013005	Salamina qucha pataniq llaqtaman chayapurqanku chhikataq , judiokunapaq tantakunan wasinkunapi Diospaq willayninta willayta qallarirqanku . Juanqa paykunawan kuska yanapaqjina purillarqantaqmi .
44013006	Tukuy qucha chawpipi kaq jallp'aniqta puriykachamurqanku jinaspataq Pafos llaqtaman chayarqanku , maypichus uj judío Barjesús sutiyuq layqa runaman tariparqanku , pichus uj llulla diospaq sutimpi willaqninmi karqan .
44013007	Kay layqa runaqa , llaqta apaykachaq Sergio Paulowan kuska kachkarqan , mayqinchus uj ch'iki runam karqan . Chay llaqta apaykachaq runataq , Bernabeta jinataq Saulotawan wajamunankupaq kacharqan , imaraykuchus payqa Diospaq willayninkunata uyariyta munallarqantaqmi .
44013008	Chaywampas chay layqa runaqa griego rimaypi Elimas sutiyuqmi karqan , paytaq llaqta apaykachaq Jesusman mana iyaw ninampaq jark'ayta munarqan .
44013009	Chhikataq Sauloqa pichus Pablo nisqallataq karqan chayqa Ch'uwa Ajayuwan junt'a kaspa payman allimpachata qhawkatarqan
44013010	jinaspataq ajinata nirqan : — ¡ Llulla , saqra runa , Supaypaq churin , tukuy imachus allin kachkan chaypaq chhiqnikuqnin ! ¿ Imamantataq Apu Tatapaq chiqan ñanninkunata q'iwiytapuni munachkankiri ?
44013011	Kunampacham Apu Tataqa asut'iykusunki : Ñawsam qhiparapunki jinaspataq uj chhika pachakuna manam intipaq k'anchaynintapas rikuyta atipunkiñachu — nispa . Chay kikimpachapim Elimasqa laqa ch'amakapi taripakupurqan , jinaspataq pipas makinmanta payman pusanampaq maskarqan ñawsa runa kapusqanrayku .
44013012	Llaqta apaykachaq runataq , kayta rikuspaqa Apu Tatapaq yachachiyninkunamanta musphaspam iyaw nipurqan .
44013013	Pabloqa wawqimasinkunawan Pafos llaqtapi yampuman chimpaspa Panfilia suyuniq Perge llaqtaman purirqanku ; chaywampas Juanqa paykunata saqispa Jerusalén llaqtamanmi kutiripurqan .
44013014	Perge llaqtaniqta purispataq Pisidia suyuniqpi kaq Antioquía llaqtaman puripurqanku . Chaypitaq uj samarana p'unchay judiokunapaq tantakunan wasiman waykuspa tiyarikurqanku .
44013015	Kamachiykunata jinataq Diospaq sutimpi willaqkunapaq qilqasqankunata ñawirirqanku chhikamantataq , judiokunapaq tantakunan wasipi kaq kurajkaqkunataq paykunaman ajinata nispa wajarirqanku : — Wawqiykuna , runakunaman kallpacharinapaq ima ninaykichispas kan chhikaqa kunan niychis — nispa .
44013016	Chhikataq Pabloqa jatarispa jinataq makinwan jup'alla kanankupaq mañaspaqa , paykunaman ajinata nirqan : — Qankuna israelitakuna jinataq puriq runakuna pikunachus Diosman mancharispa kankichis chaykuna uyariwaychis .
44013017	Israel llaqtapaq Diosninqa nuqanchispaq tunu machulanchiskunata ajllikurqan ; paykunawantaq jayk'aqchus puriq runakunajina Egipto llaqtapi kawsachkarqanku chhikaqa uj athun llaqtatam uqharirqan , chhikamantataq chhaqay jallp'aniqkunamantaqa atiyninwanmi paykunata jurqumpurqan .
44013018	Diosqa ch'usaq qasi pampaniqpi paykunapaq imaymana yanjakusqankuta tawa chunka watakunam mana ima nispa paykunaman rikuspapuni uyarqasirqan .
44013019	Jinaspataq Canaán jallp'aniqpi kaq qanchis llaqtakunata tukhachirqan , ajinamanta chay jallp'akunata ñawpaq machulanchiskunaman qupunampaq .
44013020	Tukuy kayqa uj ñaqa tawa pachaj phichqa chunkayuq watakunapim ruwakurqan . Chhikamantataq llaqta apaykachaq kurajkaq runakunata Diospaq sutimpi willaq Samuelpaq p'unchayninkunakama paykunaman qurqan .
44013021	Chhikataq paykunaqa uj astawan qhapaq suyu apaykachaqta paykunaman apaykachanampaq mañarqanku , Diostaq Benjaminpaq mirayninmanta jamuq Quispaq churin Saulta tawa chunka watakunapacha paykunapaq qhapaq suyu apaykachaqnin kanampaq qurqan .
44013022	Chhikamantataq Diosqa Saúl qhapaq suyu apaykachaq kananmanta qichuqaspaqa Davidta paykunapaq qhapaq suyu apaykachaqnin kanampaq qupurqan , paymantataq ajinatam nirqan : ‘ Jesepaq churin Davidpi nuqapaq sunquyman chayasqanta jinataq paypaq tukuy ima nuqapaq munasqayta ruway munaq kasqanta taripani ’ — nispa .
44013023	Kay kikin Davidpaq mirayninmanta jamuq tunu allchhinmi Jesusqa karqan , pimanchus rimaynin qusqanmanjina Israel suyuta qhispichinampaq Diosqa kachamurqan .
44013024	Manaraq Jesús jamuchkaqtin , Juanqa tukuy Israel llaqtamanmi Diosman kutirimunankupaq jinataq bawtisasqa kanankupaq willarqan .
44013025	Jayk'aqchus Juanqa kawsaynin tukuchay p'unchayninkunaman qayllachakumuchkarqan chhikaqa , ajinatam nirqan : ‘ Manam nuqaqa qankuna yuwachkankichis chaychu kachkani ; chaywampas nuqapaq qhipaymantaqa ujmi jamuchkan , pipaqchus nuqaqa manam wata runanman chayaytapas atichkanichu ’ — nispa .
44013026	Wawqimasikuna , Abrahampaq mirayninmanta jamuq , jinataq Diosman mancharispa puriykachakuq wajniq llaqtakunamanta jamuq wawqikuna : kay qhispichiy willaykunaqa nuqanchispaqmi .
44013027	Imaraykuchus Jerusalén llaqtapi tiyaq runakuna , jinataq kurajkaqninkunaqa manam Jesusman jap'iqarqankuchu , manallataqmi sapa samarana p'unchaykunaqa judiokunapaq tantakunan wasikunapi Diospaq sutimpi willaqkunapaq rimayninkunata ñawirirqanku chhikapas yuwaywan japjachkarqankuchu . Ajinamantam paykuna kikin , jayk'aqchus Jesusman juchancharqanku chhikaqa Diospaq sutimpi willaqkunapaq willasqankunata junt'apurqanku .
44013028	Mana ima juchatapas wañuchisqa kanampaqjina paypi tariparqanku chhikapas , kikillantam Pilatoman Jesusta wañuchinankupaq mañarqanku .
44013029	Chhikamantataq , jayk'aqchus payjawamanta tukuy ima Qilqasqakunapi nichkarqan chayta ruwapurqanku chhikataq , chakanamanta apaqampuspa p'amp'aykumpurqanku .
44013030	Chaywampas Diosmi paymanqa kawsarichimpurqan .
44013031	Jinaspataq achkha p'unchaykunam Jesusqa pikunachus Galileamanta Jerusalén llaqtakama puriynimpi paywan kuska purichkasqaku chaykunaman rikhurirqan ; kunantaq paykunam llaqtapaq ñawpaqimpi Jesusmanta willaq irkataqkunam kanku .
44013032	Ajinaqa nuqaykum kay sumaq willaykunata qankunaman willachkaykichis : Ñawpaq machulanchiskunaman Diospaq rimaynin qusqanta ,
44013033	chaytaqa nuqanchis pikunachus Abrahampaq tunu allchhinkuna kanchis chaykunamanmi Diosqa junt'arqawanchis . Kaytataq Jesusman kawsarichispam ajinata ruwarqan , imaynatachus iskaykaq Salmopi ajinata nichkarqan chaymanjina : ‘ Qanmi Churiy kanki ; nuqa kunan p'unchay qanman kawsayta quyki ’ — nispa .
44013034	Diosqa kawsarichinapaq ñawpaqtañam willapusqa , ajinamanta aychan mana ismuykusqa kanampaq , jayk'aqchus Qilqasqakunapi ajinata nichkarqan chhika : ‘ Davidman ch'uwa jinataq chiqan rimayniy qusqaytaqa junt'asaqmi ’ — nispa .
44013035	Chayrayku waj chhikapiqa ajinata nillantaq : ‘ Manam ch'uwa jaywaqniykipaq aychan ismuykunanta saqichkankichu ’ — nispa .
44013036	Ajinaqa , chiqampim Davidqa pikunachus p'unchayninkunapi karqanku chaykunaman imaynatachus Diosqa payman kamachirqan ajinamanjina jaywarqan , chhikamantataq wañupurqan jinaspa tatankunawan tinkuq puripurqan , jinaspataq aychanqa ismuykupurqanmi .
44013037	Chaywampas pimanchus Dios kawsarichichkarqan chaypaq aychankaqqa manam ismuykuchkarqanchu .
44013038	Ajinaqa wawqikuna , Jesusniqta juchakunapaq pampachasqa kasqanta qankunaman willasqa kachkasqa chaytaqa yachanaykichismi .
44013039	Payniqtam tukuy paypi iyaw ninku chaykunaqa pampachasqa kapunku , pikunachus Moisespaq kamachiyninkunamanjina mana pampachasqa kayta tariparqanku chaykunaqa .
44013040	Ajinaqa qhawaqarikuychis ari , imakunatachus Diospaq sutimpi willaqkuna ajinata nichkarqanku chaykuna qankunajawaman mana chayanasunkichispaqqa :
44013041	‘ Qankuna Diosmanta asikuspa juch'uychaqkunaqa , qhawariychis , muspharaychis jinaspataq chinkawachapuychis ; imaraykuchus p'unchayniykichiskunapiqa , imaymana manchay ruwaykunatam ruwasaq , pipas willarisunkichis chhikapas , qankunaqa manam iyaw niyta atichkankichischu ’ — nispa .
44013042	Jayk'aqchus Pabloqa wawqimasinkunawan judiokunapaq tantakunan wasimanta lluqsimpurqanku chhikaqa , jamuq samarana p'unchaypi imakunatachus nichkarqanku chaykunata wajmanta willarinankupaq paykunaqa mañarikurqanku .
44013043	Judiokunapaq tantakunan wasipi tantachakuyta tukuchapuqtinkutaq , achkha judiokuna jinataq judaísmo puriyman iyaw niqkuna ima Pabloman jinataq Bernabeman qatirqanku . Paykunataq sumaqta sayarikunankupaqmi ninrincharirqanku , imaraykuchus paykunaqa Diospaq munakuynimpi wajasqakunam karqanku .
44013044	Chay qhipantin jamuq samarana p'unchaytaq , ñaqa tukuy llaqtapacham Apu Tatapaq willayninkuna uyarinapaq tantakumurqanku .
44013045	Chaywampas jayk'aqchus Judiokuna chay tukuy achkha runakunata rikurqanku chhikaqa , manchayta q'inarikupurqanku jinaspataq Pabloman kutkatayta jinataq sutichjayta qallaripurqanku .
44013046	Chhikataq Pablowan Bernabewanqa , mana mancharispa rimaspa ajinata paykunaman jaynirqanku : — Ñawpaqtaqa qankuna pikunachus judío runakuna kankichis chaykunaman Diospaq willayninta willanaykupaq kamachisqam karqayku ; chaywampas qankunachus mana jap'iqayta munachkankichis jinataq wiñay kawsaypaqpas mana chaniyuq kachkankichis chhikaqa , mana judío kachkanku chay runakunaman willaqmi puripusaqku .
44013047	Imaraykuchus ajinata nispam Apu Tataqa kamachiwanku : ‘ Llaqtakunapaq k'anchaynintajina qhispichiyniyta tukuy kaypachapi astawan karuniq chhikakunaman apanaykipaqmi churakuyki ’ — nispa .
44013048	Kayta uyarispataq , mana judío runakunaqa anchata kusirikurqanku , jinaspataq Apu Tatapaq willayninkunaqa allinmi nispa niyta qallarirqanku ; jinataq tukuy pikunachus wiñay kawsayniyuq kanankupaq ch'ikullisqa kachkanku chaykunaqa iyaw nirqanku .
44013049	Ajinatam Apu Tatapaq willayninkunaqa tukuy chayniq jallp'akunapi willakupurqan .
44013050	Chaywampas judiokunaqa wakin sumaq sunquyuq jinataq allimpi qhawasqa warmikunawan , jinallataq llaqtapi kurajkaq runakunawan ima rimakipanakumurqanku , jinaspataq Pablota Bernabetawan qatiykachayta qallarinankupaq jinataq chayniq suyumanta qatiwachanankupaq simita sat'imurqanku .
44013051	Chhikataq kaykunaqa chakinkunapi jallp'a chimpasqantapas chay runakuna yachanankupaq thalarakuspa lluqsimpurqanku , jinaspataq Iconio llaqtaniqman puripurqanku .
44013052	Chaywampas iyaw niqkunaqa ancha kusisqa jinataq Ch'uwa Ajayu junt'am kachkarqanku .
44014001	Iconio llaqtapiqa Pablowan Bernabewanqa iskayninku judiokunapaq tantakunan wasinkuman waykurqanku , jinaspataq chay tukuy sumaq rimasqankuraykuqa achkhayuq judiokuna jinataq mana judío runakuna imam iyaw nirqanku .
44014002	Chaywampas mana iyaw nichkarqanku chay judiokunaqa , mana judío runakunata wawqikunaman mana allimpi churanankupaq simita sat'irqanku .
44014003	Chaywampas kachasqakunaqa achkha p'unchaykuna chaypi qhiparapurqanku , Apu Tatapi sunqunkuta churaspataq mana manchakuspam rimarqanku ; Apu Tatataq imatachus paykunaqa Diospaq munakuq kasqanmanta rimachkarqanku chaytaqa rikuchiykunawan jinataq musphay ruwaykunawanmi chiqan kasqanmanta sut'incharqan .
44014004	Chaywampas llaqta runakunaqa t'ipi t'ipi , ujkunaqa judiokunawan kuskachakuspa , wakinkunataq kachasqakunawan kuskachakuspa kachkarqallankutaq .
44014005	Chhikataq judiokuna jinataq mana judiokuna ima , llaqta apaykachaq runakunawan chhuqrinchanankupaq jinataq rumiwan ch'aqirqunankupaq rimakipanarikumurqanku .
44014006	Chaywampas Pablowan Bernabewanqa chayta yachqatarikuspa Licaonia jallp'aniq Listra jinataq Derbe llaqtakunaman jinataq chayniq qayllakunamanmi phawaripurqanku ,
44014007	maykunapichus sumaq willaykunata willamurqallankutaqmi .
44014008	Listra llaqtapiqa uj such'u runam karqan . Manam jayk'aqpas puririyta atisqachu , imaraykuchus paqarisqanmantapacham such'u karqan . Kay runaqa tiyanamanta
44014009	Pablopaq rimasqanta uyarichkarqan , Pablotaq payta qhawkataspa alliyasqa kanapaq ancha iyawniyuq kasqanta rikurqan .
44014010	Chhikataq athun kunkawan ajinata nirqan : — ¡ Jatarikuy , jinaspataq chakiykikunajawapi chiqanta sayarikuy ! — Nispa . Chay runataq ujta t'iskurispa sayarikurqan , jinaspataq puriykachayta qallaripurqan .
44014011	Imatachus Pablo ruwachkarqan chayta rikuspataq , runakunaqa Licaonia rimaypi ajinata nispa waqach'akuyta qallaripurqanku : — ¡ Runa rijch'ayniyuq dioskunam nuqanchisman uraqamunku ! — Nispa .
44014012	Jinaspataq Bernabetaqa Zeus sutiyuq diosmi nispa nirqanku , Pablotataq Hermes diosmi nispa sutiyarqallankutaq , imaraykuchus paymi rimaq karqan chayrayku .
44014013	Zeus , pichus llaqtaman waykuna chhikapi yupaychana wasiyuq karqan chaypaq sacerdotenqa , wakakunata jinataq t'ikamanta ruwasqa wallqanakunata ima apamurqan ; jinaspataq payqa runakunawan kuska paykunaman uj uywa wañusqa jaywanata jaywayta munarqanku .
44014014	Chaywampas jayk'aqchus Bernabewan jinataq Pablowan kaymanta riparakurqanku chhikataq , p'achankunata wikharakuspa runakuna chawpiman athun kunkawan ajinata nispa chhaqruykukurqanku :
44014015	— ¡ Yaw , tatakuna ! ¿ Imamantataq kayta ruwachkankichisri ? Nuqaykuqa qankunajina runakunallataqmi kayku . Qankunaman sumaq willaykunata willanapaq , kay mana imapaq allin ruwaykunata saqiwachapunaykichispaq , jinataq pichus janaqpachata , kaypachata , mama quchata , jinataq tukuy imakunachus chaypi kachkanku chaykunata ruwaq kawsachkaq Diosman kutirimpunaykichispaqmi jamuyku — nispa .
44014016	Wakin pachakunapi Diosqa sapa uj ñanninta qatinankupaq saqirqan chhikapas ,
44014017	manam jayk'aqpas allin ruwaykunaniqta paypaq pi kasqanta rikuchiyta saqirqanchu . Imaraykuchus paymi qankunaman parata jinataq allin uriykunata apachimusunkichis , jinallataq paymi ima tukuy munakuqta mikhunaykichispaq qusunkichis ajinamanta sunqu junt'asqa kanaykichispaq — nispa .
44014018	Chaywampas tukuy kaykunata paykunaman nirqanku chhikapas , manam runakunapaq paykunaman wañusqa uywakuna jaywananta jark'ayta atirqankuchu .
44014019	Chhikataq Antioquiamanta jinataq Iconio llaqtakunamanta kaq uj judiokuna chayamurqanku , paykunataq runakunaman simita sat'ispa wajkunata yuwachipurqanku , chhikataq chay runakunaqa Pablota rumiwan ch'aqirqupurqanku , wañuchisqankuta yuwaspataq llaqta jawaniqman qatatirqumuspa aysawachampurqanku .
44014020	Chaywampas jayk'aqchus iyaw niqkunaqa Pablo kachkarqan chay chhikaman muyuriyta tantakumurqanku chhikataq , payqa sayaripuspa wajmanta llaqtaman kutiykupurqa . Qhipantin p'unchaytaq Bernabewan kuska Derbe llaqtaniqman lluqsimpurqanku .
44014021	Derbe , maypichus achkhayuq iyaw niqkunata tarimurqanku chay llaqtapi sumaq willaykunata willamurqanku chhikamantataq , Listra , Iconio jinataq Antioquía llaqtaniqkunaman kutiripurqanku .
44014022	Kay chhikakunapitaq iyaw niqkunata sunqucharimurqanku , jinataq iyawniypi thuru sayarikunankupaq , paykunamantaq Diospaq qhapaq suyunman waykunapaqqa ancha llakikuykunata ñak'arinanchismi nispam kunarirqanku .
44014023	Sapa iglesiakunapim machulakunata tiyaykuchimurqallankutaq , Diosmanta mañaripuspa jinataq mikhuy jark'aqakuyta ruwaspataq , pimanchus iyaw nichkasqaku chay Apu Tatapaq makinman jap'ichimpurqanku .
44014024	Pisidia suyuniqta purispataq , Panfilia suyuniqman chayapurqanku .
44014025	Perge llaqtapi sumaq willaykunata willarqanku , chhikamantataq Atalía llaqtaman purillarqankutaq ;
44014026	Chhikamantataq uj yampuman chimpapuspa , Siria suyuniqpi kaq Antioquía llaqtaniqman puripurqanku . Chay llaqtapi kaq iglesiapi iyaw niqkunataq , Diosqa Pabloman jinataq Bernabeman pakanampaqpuni ancha munakuywan Diosman mañarikusqaku , ajinamanta sumaq willaykunata willasqampi ama ima mana allimpas paykunapaq kanampaq .
44014027	Jayk'aqchus Antioquía llaqtaman chayapurqanku chhikaqa , iglesiapi kaqkunaman tanthapimurqanku jinaspataq imakunatachus Diosqa paykunawan ruwachkasqa chaykunata willarirqanku , jinallataq imaynatachus Apu Tataqa mana judío kachkanku chay runakunaman paykunapas iyaw ninankupaq punkuta wisq'arachkasqa chayta ima willarirqanku .
44014028	Pablowan Bernabewantaq achkha p'unchaykuna chaypi iyaw niqkunawan kuska qhiparapurqanku .
44015001	Chay p'unchaykunapitaq wakin Judeamanta Antioquiaman puriq runakunaqa wawqikunaman Moisespaq churasqan kamachiymanjina circuncisión ruwayta manachus ruwachkanqaku chhikaqa manam qhispisqa kayta atinkumanchu , nispam yachachiyta qallarirqanku .
44015002	Pablowan Bernabewantaq chay runakunawan manchayta ch'aqwaykupurqanku , chayraykum Pablota , Bernabeta jinataq wakinkunata ima ajllispa Jerusalén llaqtapi kachkarqanku chay kachasqakunawan jinataq chayniq llaqta iglesiapi kaq machulakunawan kay ruwaymanta sut'inchamunankupaq kacharqanku .
44015003	Ajinaqa , Antioquía iglesiapi kaqkunapaq kachasqa kachkaspataq , Fenicia jinataq Samaria suyuniqkunata purichkaspa , imaynatachus mana judío runakunaqa Diosman qatinapaq ñawpaq puriyninkunata saqiwachapuchkasqaku chaykunata willarirqanku . Jinaspataq tukuy wawqipanakunam kay willaykunata uyarispa anchata kusirikurqanku .
44015004	Jayk'aqchus Pablowan Bernabewan Jerusalén llaqtaman chayarqanku chhikaqa , iglesia , kachasqakuna jinataq machulakuna imam paykunata jap'iqarqanku , jinaspataq tukuy imakunatachus Diosqa paykunawan ruwachkasqa chaytam paykunaman willarirqanku .
44015005	Chaywampas wakin iyaw nichkasqaku chay fariseokunaqa , sayarikuspa ajinata nirqanku : — Munakunmi pikunachus mana judío kachkanku chay iyaw niq runakunaman circuncisión ruwanaqa , jinaspataq Moisespaq kamachiyninta junt'anankupaq kamachinapasqa — nispa .
44015006	Chhikataq kachasqakuna jinataq machulakunapiwan imatataq kayjawamanta ruwana kanman chayta rimakipanankupaq tanthapikurqanku .
44015007	Anchataña ch'aqwarapurqanku chhikamantataq , Pedroqa sayarikuspa paykunaman ajinata nirqan : — Wawqipanakuna , qankunaqa allintam yachankichis , ñawpaqmantapacha Diosqa qankuna chawpimanta sumaq willaykunata mana judío runakunapaq iyaw ninankupaq willaqta ajllikusqawanmantaqa .
44015008	Diostaq , runakunapaq sunqunta riqsisqanraykum paykuna jap'iqapusqanta rikuchin , imaraykuchus nuqanchisman jinallataqmi paykunamanqa Ch'uwa Ajayuta qun .
44015009	Diosqa manam paykunataqa nuqanchiswan waj wajta qhawkatachkawanchischu , imaraykuchus sunqunkunataqa iyaw nisqankuraykuqa ch'uwachallantaqmi .
44015010	Kunanqa , ¿ imamantataq qankunaqa iyaw niqkunaman nuqanchispaq jinataq ñawpaq machulanchiskunapaq mana apay atisqan q'ipita q'ipqaruchispa Dioswan jap'inakuyta munachkankichisri ?
44015011	Chaymanta niqtimpas nuqanchisqa paykunajinallataqmi Tata Jesuspaq munakuyninmanta qasilla qhispisqa kasqanchista iyaw ninchis — nispa .
44015012	Bernabewan jinataq Pablowan imaynatachus Diosqa paykunaniqta mana judío runakuna chawpipi rikuchiykunata jinataq musphay ruwaykunata ruwachkasqa chaykunamanta willachkarqanku chhikaqa tukuyninkum jup'alla uyarirqanku .
44015013	Jayk'aqchus rimayta tukuchapurqanku chhikaqa , Santiagoqa ajinata nirqan : — Wawqikuna , uyaririwaychis :
44015014	Simonqa imaynatachus Diosqa mana judiokunaman ñawpaq kutita sumaq kayninta qusqa chayta willariwanku , chay chawpimantaqa paypaq athunchasqa kanampaq uj llaqtata ajllikuspa .
44015015	Kayqa Diospaq sutimpi willaqkuna qilqachkarqanku ajinamanmi kachkan , imaynatachus Qilqasqakunapi ajinata nichkan :
44015016	‘ Kay chhikamanta kutirimusaq , jinaspataq jalaykusqa Davidpaq ch'ujllanta wasichthapisaq ; laqayankunata allichthapisaq jinaspataq wajmanta sayarichisaq ,
44015017	ajinamanta waj runakunaqa tukuy suyukunawan pikunachus sutiyman jaywasqa kachkanku chaykunawan kuska Apu Tataman maskanankupaq .
44015018	Ñawpaq pachakunamanta kaykunata rikuchiq Apu Tataqa , rimaynintam qun ’ — nispa .
44015019	“ Rikusqaymanjinaqa , mana judío kachkaspa Diosman qatinapaq ñawpaq puriyninkunata saqiwachaspa jamuqkunamanqa manam mana chaniyuq llasa q'ipikunataqa q'ipqaruchichkachuwanchu .
44015020	Manachayqa illakunawan qhillichasqakunamanta , millay khuchi ruwaykunamanta , sipirqusqa jinataq unupi mikirqusqa uywakuna mikhunankunamanta , jinallataq yawar mikhunankunamanta jithiqanankupaq uj qilqarispa kunariywanqa allillanmi .
44015021	Imaraykuchus ñawpaqkunamantapacham sapa llaqtapi pikunachus Moisespaq kamachiyninkunata willaqkunaqa kan , chaykunataq judiokunapaq tantakunan wasikunapi sapa samarana p'unchaykuna ñawirikun . ”
44015022	Kachasqakuna jinataq machulakunawanqa tukuy iglesiawan kuska paykuna chawpimanta ajllispa wakinkunata Antioquía llaqtaman Bernabewan jinataq Pablowan kuska kachanapaq uj yuwayman chayarqanku . Chaymantaq pimanchus Barsabás nichkarqanku chay Judasta , jinataq Silastawan ajllirqanku , pikunachus chay wawqikuna chawpimantaqa astawan kurajkaq runakunam karqanku ,
44015023	paykunawantaq ajinata nichkan chay qilqasqa p'anqatam apqaruchirqanku :
44015024	Kay kikinmanta nuqaykupaq mana kamachisqayku wakin runakunapaq purisqanmanta yachayku , pikunachus qankunaman rimayninkunawan turiyasqasunkichis , jinaspataq pantasqata saqisqasunkichis .
44015025	Chayrayku uj yuwayman chayaspa , nuqayku chawpimanta ancha munakusqayku Bernabé jinataq Pablo wawqiykunawan kuska wakinkunata qankunaman rikuq purinankupaq ajlliyta qhawariyku ,
44015026	pikunachus nuqanchispaq Tatanchis Jesucristorayku kawsaynin apt'akuyta mana manchaspa purjarumunku .
44015027	Ajinaqa Judasta jinataq Silastawan kachamuykichis : paykunam tukuy kaykunamanta sut'inchanapaq qankunawan rimakipanarinqaku .
44015028	Imaraykuchus Ch'uwa Ajayupaq jinataq nuqaykupaq rikusqaykumanjinaqa , manam waj llasa q'ipikunata qankunaman q'ipqaruchichkasqaykichischu , imakunatachus kunan nichkasqaykichis chaymanta niqtimpasqa :
44015029	Ama waj dioskunaman jaywasqa uywakunapaq aychanta mikhuchunkuchu , ama yawartapas , sipisqa uywakunapaq aychantapas mikhuchunkuchu , jinallataq ama millay khuchi ruwaykunata ruwachunkuchu . Kaykunamantachus jithiqarinkichis chhikaqa , chiqampim puriykachankichis . Kaykunata nispa napaykurimuykichis ” – nispa .
44015030	Ajinaqa , kachawachachikupurqanku chhikamantaqa , Antioquía llaqtaniqman puripurqanku , tukuy iyaw niqkunaman tanthapispataq chay qilqasqa p'anqata jaywarqanku .
44015031	Jayk'aqchus wawqikuna chay qilqasqata ñawirirqanku chhikaqa , paykunapaq sunquchariy rimaykuna chay p'anqapi kasqanraykuqa anchatam kusirikurqanku .
44015032	Judas jinataq Silaspiwan Diospaq sutimpi willaqkuna kasqankuraykutaq , rimayninkunawan anchata sunqucharirqanku jinataq ñawpaqman puriykunankupaq wawqikunaman kunarirqanku .
44015033	Uj jayk'a p'unchaykunamantataq wawqikunaqa paykunaman sunqu tiyaykuy napaykuykunawan kachawachapurqanku , ajinamanta pikunachus kachamuchkasqaku chayniqman kutiripunankupaq .
44015034	Silasqa qhiparapuytam yuwapuchkarqan .
44015035	Chaywampas Pablowan Bernabewanqa Antioquía llaqtapi qhiparapurqanku , jinaspataq achkhayuq wajkunawan kuska Apu Tatapaq sumaq willayninkunata yachachispa willakuchkallarqankum .
44015036	Wakin p'unchaykuna uraqapuqtintaq , Pabloqa Bernabeman ajinata nirqan : — Wajmanta may llaqtakunapichus Apu Tatapaq sumaq willayninkunata willamurqanchis chay wawqikunaman imaynapi kachkasqankuta rikumunapaq purisunchis — nispa .
44015037	Bernabeqa pimanchus Marcos nichkallarqankutaq chay Juantam pusayta munarqan ;
44015038	chaywampas Pabloqa manam pusayta munachkarqanchu , imaraykuchus Marcosqa Panfilia llaqtapim paykunata saqiwachapusqa , jinaspataq manam paykunawan kuska llank'aypi purichkasqachu .
44015039	Chayrayku paykunapura maytapuni ch'aqwaspaqa , sapa ujmi wajniqman puripuspa tukuchapurqanku : Bernabeqa Marcosta pusqarukuspa Chipre qucha chawpi jallp'aniqman purqarupurqan ,
44015040	Pablokaqtaq Silasta ajllikuspa , Apu Tatapaq munakuyninman wawqikunapaq jap'ichisqanmanjina chay chhikamanta lluqsipurqan ,
44015041	jinaspataq Sirianiqta , jinataq Cilicianiqta purispa iglesiakunapi wawqikunata kallpacharirqan .
44016001	Pabloqa Derbe jinataq Listra llaqtakunaman chayarqan , chaypitaq uj Timoteo sutiyuq iyaw niq runata tariparqan , mayqinchus uj iyaw niq judía warmipaq jinataq griego runapaq churin karqan .
44016002	Listrapi jinataq Iconiopi kawsakuq wawqikunaqa paymantaqa allintam rimaq karqanku .
44016003	Pabloqa Timoteopaq paywan kuska purinanta munarqan , chaywampas chhaqayniq suyukunapi kawsakuq judiokunawan allimpi qhawasqa kayta munasqanraykuqa , ñawpaqta circuncisiontam payman ruwachirqan , imaraykuchus Timoteopaq tatan griego kasqanmantaqa tukuyninkum yacharqanku .
44016004	Tukuy llaqtakunapi mayniqtachus purichkarqanku chayniqkunapiqa , kachasqakunapaq jinataq Jerusalén iglesiapi kaq machulakunapaq kunariyninkunata tukuy wawqikunaman willaspa purirqanku .
44016005	Ajinamanta iglesiakunaqa sumaqta iyawniypi sayarikurqanku , iyaw niq runakunataq sapa p'unchay astawan yapakumurqanku .
44016006	Ch'uwa Ajayuqa , Asia suyuniqkunapi sumaq willaykuna mana willakunanmanta munasqanraykuqa , Frigia jinataq Galacia suyuniqkunaman puripurqanku ,
44016007	jinaspataq Misia suyuniq qurpa chhikaman chayarqanku . chay chhikamantam Bitinia suyuniqman waykuyta yuwachkarqanku , chaywampas Jesuspaq Ajayunqa manam paykunapaq chayniqman waykunankuta saqirqanchu .
44016008	Ajinaqa Misia suyuta karuniqmanta muyukipaspataq , qucha pataniq Tróade llaqtaniqman waykupurqanku .
44016009	Chaypitaq Pabloqa musquypijina uj rikuyta tutapi rikurqan ; Macedonia suyuniqpi kawsakuq uj runata , pichus sayarikuspa ajinata nispa payman mañarikuchkaqtam rikurqan : “ Macedonia suyuniqman waykurimuy jinaspa yanapariwaychis ” — nispa .
44016010	Pabloqa chay musquypijina rikurqan chhikapacham Macedonia suyuniqman purinaykupaq wakichakurqayku , chayman sumaq willaykunata willaq purinaykupaq Diosqa wajamuchkarqawanku chayta sumaqta yachaspa .
44016011	Tróade llaqtamanta yampuman chimpaspa purqarurqayku , jinaspataq qucha chawpipi kaq Samotracia jallp'aniqman chiqanta puripurqayku , qhipantintaq Neápolis llaqtaman chayapurqayku .
44016012	Chaymantataq Filipos mayqinchus Roma llaqtapaq apaykachasqan Macedonia suyupi kaq astawan kurajkaq llaqtaman puripurqayku . Chaypitaq uj p'unchaykuna qaynararirqayku .
44016013	Uj samarana p'unchay llaqta jawaniq mayu qaylla chhikakunaman lluqsirqayku , ichapas judiokunapaq Diosmanta mañakunanku chhika kanman nispa . Tiyarikurqayku jinaspataq sumaq willaykunamanta chayman tantakumuchkasqaku chay warmikunaman willamurqayku .
44016014	Paykunamanta ujkaq Lidia sutiyuq karqan ; paytaq Tiatira llaqtamanta karqan jinaspataq achkha chaniyuq puka awasqakuna ranqana qhatuyuqmi karqan . Kay Diosman yupaychaq warmimanqa , Pablopaq rimasqantam uyarichkarqan , paymantaq tukuy yuwayninta churanampaqmi Apu Tataqa sunqunta wisq'ararqan .
44016015	Paytaq tukuy wasimasinkunawan kuskam bawtisasqa karqan , jinaspataq nuqaykuman ajinata nispa mañarikurqawanku : — Qankunachus chiqantapuni Apu Tatapi iyawniyuq kasqayta yuwachkankichis chhikaqa , wasiyman qurpacharikuq jamuychis — nispa . Jinaspataq qhiparapunaykupaq mat'iykurqawanku .
44016016	Uj kuti Diosmanta mañakuna chhikaman purichkarqayku chhikaqa , uj imakunachus jamuq p'unchaykunapi ruwakuchkanqa chay willakuq ajayuyuq sipasta tariparqayku . Paytaq chay willasqankunawan achkha qulqitam wasiyuqninkunaman tantachiq karqan .
44016017	Kay sipasqa Pablotawan nuqaykutawan ajinata waqach'akuspa qatimuyta qallarirqawanku : — ¡ Kay runakunaqa Kuraq Athunkaq Diospaq jaywaqninkunam kanku , qankunamantaq qhispichiy ñanta willachkasunkichis ! — Nispa .
44016018	Kaytataq achkha p'unchaykunañam ajinata ruwachkarqan , Pablotaq manaña uyarqasiyta atipuspa , chay sipasman waykuq ajayuman kutkatanapaq churakupurqan jinaspataq ajinata nirqan : — Jesucristopaq sutimpi chay sipasmanta lluqsinaykipaq kamachiyki — nispa . Kikin pachapitaq chay ajayuqa saqiwachapurqan .
44016019	Chaywampas , chay sipaspaq wasiyuqninkunaqa payniqta manaña achkha qulqi tantanayuq rikukuspaqa , Pablota jinataq Silastawan jap'iykuspa athunkaq llaqta kanchaman pusaspa llaqta apaykachaqkunapaq ñawpaqinman puskatamurqanku .
44016020	Juchanchaq runakunamantaq ajinata nispa puskatamurqanku : — Kay judío runakunaqa llaqtanchistam piturachkanku ,
44016021	jinaspataq nuqanchispaq mana jap'iqay atinanchis , jinataq mana ruway atinanchis puriykunatam yachachichkanku , imaraykuchus nuqanchisqa romano runakunam kanchis — nispa .
44016022	Chhikataq runakunaqa paykunapaq sayarikupurqanku , jinaspataq juchanchaqkunaqa p'achankunata ch'utirquspa khirakunawan khirjanankupaq kamachirqanku .
44016023	Anchata khirarquspataq , wisq'ana wasiman wisq'aykumurqanku , jinaspataq chay wisq'ana wasi rikuq runaman allintapuni qhawanampaq kamachirqanku .
44016024	Kay kamachiyta jap'iqaspataq , wisq'ana wasi rikuq runaqa astawan ukhuniqman paykunata churaykumurqan , jinaspataq chakinkunata athun k'ullukunawan kaniykuchimurqan .
44016025	Chaywampas ñaqa chawpi tuta kapurqan chhikataq , Pablowan Silaswan Diosmanta mañakuchkarqanku jinataq q'uchukunata takiykuchkarqanku chhikankamataq wakin wisq'asqa runakunaqa uyarichkarqanku ,
44016026	kaymantajinam uj manchay jallp'a kharkhatiy jamuspa wisq'ana wasipaq tiyaykuchisqa japqasiq ruminkunataraq kuyurichiyta qallarirqan . Chay chhika pachataq wisq'ana wasipaq tukuy punkunkuna wisq'arakupurqan , jinaspataq tukuy wisq'asqa runakunapaq watana wiskhankunapas kacharjakupurqanku .
44016027	Jayk'aqchus wisq'ana wasi rikuq runa rijch'arimurqan jinaspataq punkukuna wisq'arasqa kachkaqta rikurqan chhikaqa , athun kuchillunta jurqurququspa pay kikinmi wañunapaq allaykukuyta munarqan , imaraykuchus wisq'asqa runakunapaq phawaripusqankutam yuwarqan .
44016028	Chaywampas Pabloqa ajinata nispa payman waqach'arqan : — ¡ Ama chhuqrinchakuspa imatapas yanakuchkaychu , imaraykuchus nuqaykuqa tukuyniykum kaypi kakuchkayku ! — Nispa .
44016029	Chhikataq chay wisq'ana wasi rikuq runaqa uj micha k'anchayta mañaspa phawakama siqaykurqan , jinaspataq manchaymanta kharkhatikuspa Pablopaq jinataq Silaspaq chakinkuna qayllaman chhuqkatakurqan .
44016030	Chhikamantataq jurqumuspa paykunaman ajinata tapurirqan : — Tatakuna , ¿ imatataq ruwanay kanman qhispisqa kanaypaqri ? — Nispa .
44016031	Paykunataq ajinata jaynirqanku : — Tata Jesuspi iyaw ninayki , chhikamantataq qan jinataq wasimasiykikunantin qhispiyta taripankichis — nispa .
44016032	Jinaspataq payman jinataq tukuy wasimpi kaqkunaman Apu Tatapaq willayninkunamanta rimapayarqanku .
44016033	Chay kikin tuta pachapitaq wisq'ana wasi rikuq runaqa paykunapaq chhuqrisqa chakinkunata mayllaqarirqan , jinaspataq paywan jinataq tukuy wasimasinkunapiwan bawtisasqa kapurqanku .
44016034	Chhikamantataq wasinman paykunata pusapurqan , chaypitaq mikhunata jaywarqan , jinaspataq pay jinataq tukuy wasimasinkunawan ima Diospi iyaw nisqankurayku ancha sunqu junt'asqa kapurqanku .
44016035	Qhipantin p'unchaytaq juchanchaqkunaqa uj pallapallakunata wisq'ana wasi rikuqman Pablota Silastawan kacharipunampaq kamachiyta apachirqanku .
44016036	Wisq'ana wasi rikuq runataq Pabloman ajinata nirqan : — Juchanchaqkunam qankuna kacharipunaypaq kamachimuwan , ajinaqa sunqu junt'asqa puripuyta atinkichismi — nispa .
44016037	Chaywampas Pabloqa chay pallapallakunaman ajinata nirqan : — Nuqaykuta , pikunachus romano llaqtayuq kayku chaykunamanqa manaraq ima juchatapas nuqaykupi taripachkaspa tukuy runakunapaq ñawpaqimpi khirjawanku , jinaspataq wisq'ana wasiman wisq'aykumuwanku . ¿ Kunantaq pakallamantachu kachawachayta munachkankuri ? ¡ Manam ajina kachkanmanchu ! Paykuna kikin nuqayku jurquq jamuchunku — nispa .
44016038	Pallapallakunaqa kay nisqankunata uyarispaqa kikinta juchanchaqkunaman willamurqanku , paykunataq romano runakuna kasqankuta yachaspaqa anchatam mulljakurqanku .
44016039	Ajinaqa juchanchaqkunaqa Pablomanta jinataq Silasmanta mana phiñakunankupaq mañarikuq purirqanku , jinaspataq chay ukhumanta jurqumuspa llaqtamanta lluqsipunankupaq mañarikurqanku .
44016040	Wisq'ana wasimanta lluqsimpuspataq Pablowan Silaswanqa Lidiapaq wasinman puripurqanku , wawqikunaman rikurimuspa jinataq kallpacharimuspaqa chayniqmanta puripurqankum .
44017001	Pablowan Silaswan puriyninkupiqa Anfípolis jinataq Apolonia llaqtakunaniqta purirqanku , chhikamantataq Tesalónica llaqtaman maypichus judiokunaqa uj judiokunapaq tantakunan wasiyuq karqanku chayman chayapurqanku .
44017002	Pabloqa puriyninmanjina judiokunapaq tantakunan wasiman purirqan , jinaspataq sapa samarana p'unchaymi kimsa kuti Qilqasqakunata allimpachata ñawirispa paykunawan rimakipamurqan .
44017003	Mesiasqa wañunampunim karqan , jinataq wañusqa kapusqanmantataq kawsarimunanmi karqan , nispam paykunaman sut'incharqan . Jinaspataq paykunaman ajinata nirqan : — Kay pimantachus qankunaman willachkaykichis chay kikin Jesusmi Mesiasqa — nispa .
44017004	Wakin judiokunaqa iyaw nispa Pabloman jinataq Silasman ujchakupurqanku . Jinallataqmi pikunachus Diosman yupaycharqanku chay achkhayuq griego runakuna jinataq achkha allimpi qhawasqa warmikunapas iyaw nipurqanku .
44017005	Chaywampas kaymi pikunachus mana iyaw nichkarqanku chay judiokunaman phiñarichipurqan , chayrayku llaqta ñankunapi puriykachaq saqra qilla tumaqaya runakunata tanthapimuspa llaqtata pituranankupaq mink'aykumurqanku . Jinataq Pablota Silastawan maskaspa Jasonpaq wasinta siqaykurqanku , ajinamanta kaykunata aysarqumuspa runakunaman puskatanankurayku ;
44017006	chaypi mana taripaspataq , wasiyuq Jasonta jinataq wakin wawqikunatawan qatatirqumuspa llaqta purichiq runakunapaq ñawpaqinman ajinata waqach'akuspa puskatarqanku : — ¡ Kay pikunachus tukuy kaypachata pituramurqanku chaykunaqa kayman jamullasqakutaqmi ,
44017007	Jasontaq paykunata wasimpi jap'iqasqa ! ¡ Tukuy kaykunaqa athun suyukuna apaykachaqpaq kamachiyninkunata manam uyarichkankuchu , imaraykuchus paykunaqa waj qhapaq suyu apaykachaqmi kan pichus Jesusmi nispam rimachkanku ! — Nispa .
44017008	Kaykunata uyarispaqa , runakuna jinataq llaqta apaykachaqkunaqa anchata ch'aqwararqanku .
44017009	Chaywampas Jasonwan jinataq wakinkunawanqa kacharisqa kapunankupaq qulqita jaywaykurqanku , jinaspataq kacharisqa kapurqanku .
44017010	Tutaña kapuqtintaq , wawqikunaqa Pablota jinataq Silastawan Berea llaqtaniqman chhikapacham kachawachapurqanku . Chayman chayaspajinataq judiokunapaq tantakunan wasinkuman purirqanku .
44017011	Kay judiokunaqa , Tesalónica judiokunamanta niqtimpas astawan sumaq sunquyuqmi karqanku , chayraykutaq allin sunquwan chay willaykunata jap'iqarqanku , jinaspataq sapa p'unchaykuna Qilqasqakunata chiqapunichu kanman manachu icha chayta yachqatanapaq ñawirirqanku .
44017012	Ajinaqa paykuna chawpimanta achkhayuqmi iyaw nirqanku , jinallataqmi achkhayuq griego runakunamanta allimpi qhawasqa warmikuna jinataq qharikuna iyaw nirqallankutaq .
44017013	Chaywampas jayk'aqchus Tesalónica llaqtapi kaq judiokuna Pablopaq Berea llaqtapipas Diospaq willayninta willachkasqanta yacharqupurqanku chhikaqa , chayniqman purirqanku , jinaspataq runakunata pituraspa ch'aqwarachiyta qallarirqanku .
44017014	Chaywampas wawqikunaqa ama juch'uytapas suyarichispam qucha pataniqman puripunampaq phawarichirqanku , Silaswan Timoteowantaq kikin Berea llaqtapi qhiparapurqanku .
44017015	Pablowan puriqkunataq paywan kuska Atenas llaqtakama purirqanku . Chhikamantataq Pablowan kuska puriqkunaqa Silaswan Timoteowan usqhayta paywan tantakunankupaq kunaykunata apaspam kutiripurqanku .
44017016	Pabloqa , Silasta jinataq Timoteotawan Atenas llaqtapi suyachkarqan chhikaqa , chay tukuy pachachamanta llut'asqa illakunawan junt'aykusqa llaqtata rikuspaqa anchatam sunqunta nanarichikurqan .
44017017	Chayrayku judiokunapaq tantakunan wasipi kaq judiokunawan jinataq wakin Diosman yupaychaqkunawan ima rimaq purirqan , ajinallataqmi llaqta kanchapi tantakuq runakunawampas sapa p'unchay rimanariq purirqallantaq .
44017018	Ajinallataqmi wakin epicúreos jinataq estoicos nisqa wakin yachaysapa runakuna paywan rimanariyta qallarirqanku . Ujkunaqa ajinata nirqanku : — ¿ Imakaqmantataq kay qaqti runa rimachkanri ? — Nispa . Wajkunataq ajinata nirqanku : — Wajniq dioskunamanta riqsichiq runaman rijch'akuqjinam — nispa . Kayta nirqanku imaraykuchus Pabloqa Jesusjawamanta sumaq willaykunata jinataq wañusqa kachkaspa kawsarimunamanta rimarqan .
44017019	Chhikataq Areópago nisqa chhikaman pusapurqanku , chaypitaq ajinata tapuykurqanku : — ¿ Willawankichismanchu imakaq musuq yachachiytaq nuqaykuman qan apamuchkanki chayri ?
44017020	Imaraykuchus mana riqsisqayku yachachiykunamanta rimapayawankichis , chayraykum nuqaykuqa tukuy chaykuna ima niytataq munan chay yachayta munayku — nispa .
44017021	Imaraykuchus tukuy Atenas llaqtapi tiyaqkuna , jinataq wajniq llaqtakunamanta jamuspa chaypi tiyaq runakuna imaqa , musuq kaqkunamanta uyarispaqa chaymanta rimakipanallatam munaq karqanku .
44017022	Pabloqa Areópago chhikapi paykuna chawpipi sayarikuspa ajinata nirqan : “ Atenas llaqtapi kawsakuq runakuna , tukuy rikusqaymanjina , qankunaqa ancha puriyniykichismanjina puriykachakuq runakunam kankichis .
44017023	Imaraykuchus qankunapaq yupaychanaykichis chhikakunata qhawarini chhikaqa , uj jaywana chhikata kay rimaykuna qilqasqayuqta taripani : ‘ Mana riqsisqa Diosman ’ — nispa . Ajinaqa , imatachus qankuna mana riqsispa yupaychachkankichis , chaymantam nuqaqa qankunaman willaq jamuni .
44017024	“ Pi Dioschus kaypachata jinataq tukuy ima kaypachapi kaqkunata ruwachkarqan chaymi janaqpachapaq jinataq kaypachapaq Apu Tatanqa , payqa manam runakunapaq ruwasqan qhapaq wasikunapi kawsakuchkanchu .
44017025	Manallataqmi payrayku pipaq ima ruwanantapas munachkanchu , imaraykuchus paymi tukuy nuqanchiskunaman kawsayta , samayta jinataq imantinta quwanchis .
44017026	“ Uj sapa runamanta payqa tukuy llaqtakunaman tukuchin , ajinamanta tukuy kaypachapi kawsakunankupaq ; paykunamanqa jayk'a pachachus jinataq may chhikapichus kawsanankumanta ch'ikulliykusqata churan ,
44017027	ajinamanta Diosta maskanankupaq , jinaspa ichapas imaynamanta taripankuman , chiqampi Diosqa sapa ujmanta mana karupi kachkan chhikapas .
44017028	Imaraykuchus Diospim kawsakunchis , kuyurinchispas jinataq kakunchispas ; imaynatachus qankuna chawpimanta wakin takiy qilqaqkuna ajinata nichkarqan chhika : ‘ Diosmanta jamuq tunu allchhinkunam kanchis ’ — nispa .
44017029	Diosmanta jamuq tunu allchhinkuna kachkaspaqa , manam runakunapaq yuwasqanmanjina qurimanta , qulqimanta manachayqa rumimanta ruwasqa illakunapas kachkanman ajinata Diospaq kasqanta yuwananchischu .
44017030	Ñawpaq p'unchaykunapiqa Diosqa tukuyninkumanmi pampacharqan imaraykuchus runakunaqa manam ima ruwasqankunatapas yachachkarqankuchu . Chaywampas kunankaqqa tukuyninkuta jinataq tukuyniqpi payman kutirimunankupaqmi kamachin .
44017031	Imaraykuchus , uj paypaq ajllikusqan runaniqtam chiqan kayninwan kaypachata juchanchanampaq Diosqa uj p'unchayta ch'ikulliykun . Chayta rikuchinapaqtaq , paytam kawsarichimurqan ” — nispa .
44017032	Chay wañusqakuna kawsarimunamanta uyarispataq , ujkunaqa asipayarqankum , wakinkunataq ajinata nirqanku : — Waj pachakunapi kay rimasqaykikunamanta uyarichkasqaykichismi — nispa .
44017033	Chhikataq Pabloqa paykunata saqiwachapurqan .
44017034	Chaywampas wakinkunaqa payta qatirirqanku jinaspa iyaw nirqanku . Chaykuna chawpipiqa Dionicio kachkarqan , pichus Areópago tantakuypi kaq runa karqan , jinallataq uj Dámaris sutiyuq warmipas jinataq wajkunapiwan ima karqanku .
44018001	Kay chhikamantataq Pabloqa Atenas llaqtaniqmanta lluqsispa Corinto llaqtaman puripurqan .
44018002	Chaypitaq Áquila sutiyuq judío runawan tinkurqanku , mayqinchus Ponto suyuniqmanta karqan . Chay ñawpaq chhikallam Áquilaqa warmin Priscilawan kuska Italia suyumanta chayamusqaku , maymantachus lluqsimunanku karqan , imaraykuchus athun suyukuna apaykachaq Claudioqa tukuy judiokuna Roma llaqtamanta lluqsipunankupaqmi kamachisqa . Pablotaq paykunata rikuq purirqan ,
44018003	paykunajina qasi pampapi ch'ujllakuna ruwanayuq kasqanraykutaq , paykunawan kuska llank'anapaq qhiparapurqan .
44018004	Sapa samarana p'unchaytaq Pabloqa judiokunapaq tantakunan wasiman purirqan , maypichus tukuy judiokunaman jinataq mana judiokunaman iyaw nichiyta munaspa rimapayarqan .
44018005	Jayk'aqchus Silaswan Timoteowan Macedonia suyuniqmanta chayamurqanku chhikaqa , judiokunaman Jesuspaq Mesías kasqanmanta sut'inchanapaq tukuy pachantam willaykuna willanapaq Pabloqa churakupurqan .
44018006	Chaywampas judiokunaqa paypaq phiñarikupurqanku jinaspataq sutichjayta qallaripurqanku . Ajinaqa phiñakusqanta rikuchinapaqtaq Pabloqa p'achanta thalarakuspa paykunaman ajinata nirqan : — Qankuna kikimpaq juchaykichismi kanqa wañunamanchus purichkankichis chhikaqa ; chaymantaqa manam imatapas nuqa yachachkasaqchu . Kunan p'unchaymanta ñawpaqmanqa , mana judío kachkanku chay runakunapaq chaymanmi willaq puripusaq — nispa .
44018007	Judiokunapaq tantakunan wasimanta lluqsimpuspataq , mayqinchus Diosta yupaycharqan jinaspataq judiokunapaq tantakunan wasi qayllapi kawsakurqan chay Ticio Justo nisqa sutiyuq runapaq wasinman puripurqan .
44018008	Judiokunapaq tantakunan wasimanta kurajkaq Crispotaq , tukuy wasimasinkunawan kuska Apu Tatapi iyaw nipurqan . Jinallataq Corinto llaqtamanta willaykunata uyarispa achkhayuq iyaw nirqanku jinataq bawtisasqa kapurqanku .
44018009	Uj tutataq musquypijina Apu Tataqa Pabloman ajinata nirqan : “ Ama manchaychu ; sumaq willaykunata ama jup'ayaspa willakuchkallay .
44018010	Imaraykuchus nuqam qanwan kuska kachkani , jinaspataq manam pipas chhuqrinchanapaq llankharisunkimanchu , imaraykuchus kay llaqtapiqa , llaqtayqa ancha athunmi ” — nispa .
44018011	Ajinamanta Pabloqa Corinto llaqtapi uj wata kuskayuq paykuna chawpipi Diospaq willayninkunata yachachispa qhiparapurqan .
44018012	Chaywampas jayk'aqchus Galión Acaya suyu apaykachaq kachkarqan chay p'unchaykunapiqa , judiokunaqa Pablopaq uqharikupurqanku ; juchanchana tantakuyman puskatamurqanku
44018013	jinaspataq suyu apaykachaqman ajinata nirqanku : — Kay runaqa Diosman yupaychanjawamantaqa manam kamachiypi imaynatachus nichkan chaymanjina runakunaman yachachichkanchu — nispa .
44018014	Pabloqa rimananña kachkarqan ajinamantaq Galionqa judiokunaman ajinata nirqan : — Uj athun jucha ruwasqa kanman manachayqa uj millay ruwaypas kanman chhikaqa , nuqa kikinmi qankuna judiokunaman uyarinapaq pachaytapas jurqurikuymanqa ;
44018015	chaywampas qankunapaq rimayniykichislla , sutiykikunalla jinataq qankunapaq kamachiyniykichislla kachkan chhikaqa , qankuna kikin allich'akumuychis , imaraykuchus nuqaqa manam kaykunamanta imatapas yachayta munachkanichu — nispa .
44018016	Jinaspataq juchanchana tantakuy chawpimanta paykunata qatirqumpurqan .
44018017	Chhikataq Sóstenes sutiyuq judiokunapaq tantakunan wasipi kurajkaqninta tukuyninku jap'iykurqanku , jinaspataq chay juchanchana tantakuypaq ñawpaqimpipacha maqarqurqanku . Chaywampas Galionqa kaykunata rikuspa manam imatapas yachayta munachkarqanchu .
44018018	Pabloqa achkha p'unchaykunatawanraqmi Corinto llaqtapi qhipararqan . Wawqikunaman tupananchiskama nispa lluqsimpurqan chhikamantataq , Priscilawan jinataq Áquilawan kuska Siria suyuniqman puripunapaq yampuman chimpapurqanku . Cencreas llaqtapitaq , manaraq yampuman chimpapuchkaspa chujchanta q'ara umata ruturqukurqan , ajinamanta uj rimaynin qusqanta junt'anapaq .
44018019	Jayk'aqchus Éfeso llaqtaman chayapurqanku chhikataq , Pabloqa Priscilata jinataq Áquilatawan saqiwachaspa judiokunapaq tantakunan wasiman puripurqan , maypichus chaypi tantakuq judiokunawan rimakipamurqan .
44018020	Paykunaqa achkha p'unchaykunatawan qhipararinampaq mañarikurqanku , chaywampas payqa manam munarqanchu ,
44018021	manachayqa paykunaman tupananchiskama nispaqa ajinata nispa lluqsimpurqan : “ Dios munanqa chhikaqa wajmanta qankunata rikuq kutirimusaqmi ” — nispa . Chhikamantataq Pabloqa yampuman chimpapuspa Éfeso llaqtamanta puripurqan .
44018022	Jayk'aqchus Cesarea llaqtaman chayapurqan chhikataq , Jerusalén llaqtapi kaq iglesiapi kaqkunaman napaykuriq purirqan , chhikamantataq Antioquía llaqtaniqman puripurqan .
44018023	Uj chhika pachakunamantaqa , wajmantam ujmanta uj Galacia jinataq Frigia chhikakunata tukuy iyaw niqkunaman kallpacharispa puriykachaq lluqsirqan .
44018024	Chhaqay pachakunapiqa Éfeso llaqtaman uj Apolo sutiyuq judío runam chayarqan , mayqinchus Alejandría llaqtamanta jamuqmi karqan . Payqa sumaq rimarikuq runam karqan , ajinapas Qilqasqakunataqa allintam riqsirqan .
44018025	Apu Tatapaq ñannimpi yachachisqam karqan , jinaspataq tukuy sunqunwan sut'inta rimaspa Jesusmanta yachachirqan , Juanpaq bawtisasqan sapallata riqsirqan chhikapas .
44018026	Apoloqa mana manchakuspam judiokunapaq tantakunan wasipiqa rimayta jap'ichipurqan ; chaywampas Priscilawan jinataq Áquilawanqa jayk'aqchus payman uyarirqanku chhikaqa , wajniqman pusarispa Diospaq chiqan ñanninmanta sumaqpachata sut'incharirqanku .
44018027	Jayk'aqchus Apoloqa Acaya suyuniqman puripuyta munarqan chhikaqa , wawqikuna qapayman kallpacharirqanku , jinataq chhaqayniqpi kaq iyaw niqkunaqa payman sumaqta jap'iqarinankupaq uj qilqasqata qilqarqanku . Jayk'aqchus Acaya suyuniqman chayapurqan chhikaqa pikunachus Diospaq munakuyninmanta iyaw nisqaku chaykunaman allimpachata yanaparimurqan ,
44018028	imaraykuchus tukuyninkupaq ñawpaqimpim judiokunawan jap'inakuspa mana jayniy atinajina chiqan sut'inchaykunawanmi paykunaman jup'ata saqirqan , jinallataq Qilqasqakunatapas sumaqta yachqataspam Jesuspaq Mesías kasqanmanta sut'incharqan .
44019001	Apolo Corinto llaqtapi kachkaqtinkamataq , Pabloqa urquniq chhikakunata purispa Éfeso llaqtaman chayarqan , maypichus achkha iyaw niqkunata tariparqan .
44019002	Paykunamantaq ajinata tapurirqan : — ¿ Jayk'aqchus iyaw nichkarqankichis chhikaqa , Ch'uwa Ajayuta jap'iqarqankichischuri ? — Nispa . Paykunataq ajinata jaynirqanku : — Manam Ch'uwa Ajayumantaqa uj chhikatapas rimaqta uyarirqaykuchu — nispa .
44019003	Pablotaq paykunaman ajinata tapurirqan : — Ajinaqa , ¿ imakaq bawtismutataq qankunaqa jap'iqarqankichisri ? — Nispa . Paykunataq ajinata jaynirqanku : — Juanpaq bawtismuntam jap'iqayku — nispa .
44019004	Pablotaq paykunaman ajinata nirqan : — Arï , Juanqa pikunachus Diosman kutirichkarqanku chaykunaman bawtisarqan , chaywampas pichus paypaq qhipanmanta jamuchkarqan chayman iyaw ninankupaq nirqan , sut'inchayta munachuwan chhikaqa , Jesuspi niytam munarqan .
44019005	Kayta uyarispataq Tata Jesuspaq sutimpi bawtisasqa kapurqanku ;
44019006	Jayk'aqchus Pabloqa makinkunata churqatarqan chhikaqa , paykunajawaman Ch'uwa Ajayuqa jamullarqantaqmi , jinaspataq imaymana wajniq rimaykunapi rimaspa jamuq p'unchaykuna willaykunata willarqanku .
44019007	Tukuy paykunataq uj chunka iskayniyuq qhari runakuna karqanku .
44019008	Kimsa killakunam Pabloqa judiokunapaq tantakunan wasiman purichkarqan , maypichus mana uj chhikatapas mancharikuspa sumaq willaykunata willarqan , jinataq rimarqan Diospaq qhapaq suyunniqmanta runakunaman iyaw nichiyta munaspa .
44019009	Chaywampas wakinkunaqa mana imata uyariyta munaspaqa manam iyaw niyta munarqankuchu , manachayqa musuq ñanmanta mana allin rimaykunata rimachkarqanku . Chhikataq Pabloqa paykunamanta jithiqaspa Tirano sutiyuq uj runapaq yachay wasinman iyaw niqkunata pusakupurqan . Chaypitaq sapa p'unchay paykunaman rimapayarqan ,
44019010	jinaspataq iskay watakuna ajinata ruwarqan , ajinamanta tukuy pikunachus Asia suyupi kawsachkarqanku , chaykunaqa judiokuna jinataq mana judiokunapas karqanku tukuyninkum Tatapaq willayninta uyarirqanku .
44019011	Jinaspataq Diosqa Pabloniqta athun musphay ruwaykunata ruwarqan ,
44019012	paykunataq Pablopaq llankhirisqan thanthakunata jinataq p'achakunata unqusqakunaman aparqanku , kay unqusqakunataq unquyninkunamanta jampisqam kapurqanku , jinataq millay saqra supaykunapas paykunamanta lluqsirqallankutaqmi .
44019013	Chaywampas , llaqta ñankunapi millay saqra supaykunata runamanta qatirquspa puriykachaq kachkarqanku chay wakin judiokunaqa , chay ruwayta ruwanankupaqqa , Tata Jesuspaq sutinta uqharikuyta munarqanku ; ajinaqa chay millay saqra supaykunaman ajinata nirqanku : “ ¡ Pimantachus Pabloqa rimachkan chay Jesuspaq sutimpi lluqsinaykichispaq kamachiykichis ! ” — Nispa .
44019014	Kaytam uj Esceva sutiyuq mayqinchus sacerdotekunapaq kurajkaqnin karqan chay judío runapaq qanchis churinkunaqa ruwaq karqanku .
44019015	Chaywampas uj kutiqa millay saqra supayqa paykunaman ajinata jaynirqan : “ Jesusta riqsinim , Pablopaq pi kasqantapas yachallanitaqmi ; chaywampas qankunaqa ¿ pikunataq kankichisri ? ” — Nispa .
44019016	Kikimpachapitaq chay millay saqra supayniyuq runaqa paykunajawaman phawqataspa maqayta jap'ichipurqan . Anchatapuni maqarquchikuspataq paykunaqa wasimanta mana p'achayuq q'arapacha chhuqrinchasqa phawaripurqanku .
44019017	Tukuy Éfeso llaqtapi tiyaqkuna , judiokuna jinataq mana judiokunantinmi chayta yachapurqanku , jinaspataq manchay junt'a kapurqanku . Kayjinamantam Jesuspaq sutinqa astawan riqsisqa kapurqan .
44019018	Ajinallataqmi achkhayuq pikunachus iyaw nirqanku chaykunaqa , runakunapaq ñawpaqimpi tukuy ñawpaqpi mana allin ruwasqankunata willakuspa chayaramurqanku ,
44019019	jinallatataq ñawpaqpi layqakuspa puriykachaq runakunaqa layqakunapaq qilqasqa p'anqankunata apamuspa tukuy runakunapaq ñawpaqimpi ninaman phichaykurqanku . Jayk'aqchus chay phichaykusqa p'anqakunapaq chaninta chanincharqanku chhikaqa , phichqa chunka waranqa qulqikunaman chaninqa chayarqan .
44019020	Ajinamantam Apu Tatapaq sumaq willayninkunaqa astawan karuniqkunaman chayapuchkarqan , jinataq atiynimpas rikuchikuchkarqallantaq .
44019021	Kaykuna chhikamantataq , Pabloqa Macedonia jinataq Acaya llaqtakunaman puriyta munachkarqan , ajinamanta Jerusalén llaqtakama chayanapaq . Chaywampas Jerusalén llaqtaman purisaq chhikamanta Roma llaqtaman purillasaqtaq nispa nichkallarqantaqmi .
44019022	Chhikataq Macedonia llaqtaman Timoteota jinataq Erastotawan iskayuq yanapaqninkunata kacharqan , paytaq chhikankamaqa Asia suyupim qhiparachkarqan .
44019023	Chhaqay pachakunapiqa Éfeso llaqtapi Musuq Ñanrayku uj athun ch'aqwaraymi karqan ,
44019024	uj Demetrio sutiyuq pichus qulqimanta ruwaq runa karqan chaypaq ch'aqwthapichisqanrayku . Kay runaqa Artemisa sutiyuq diospaq wasinman rijch'akuq qulqimanta juch'uy wasi uñakunata ruwaq karqan , chaytaq paywan kuska llank'aqkunaman achkha qulqita qulqichachirqan .
44019025	Kay llank'aqkunaman jinataq waj pikunachus chayjina ruwaykunapi llank'aq karqanku chaykunaman tanthapimuspataq , paykunaman ajinata nirqan : “ Tatakuna , qankuna allinta yachankichis , kay ruwaymantam nuqanchispaq allimpi kawsakunanchisqa .
44019026	Imaynatachus qankunapaq rikusqaykichis jinataq uyarisqaykichismanjinaqa , runakunapaq makinwan ruwasqa dioskunaqa manam dioschu nispam chay Pablo runaqa puriykachan ; ajinamanta achkha runakunaman iyaw nichin , manam kay Éfeso llaqtallapichu , manachayqa ñaqa tukuy Asia suyuniqpi imam ajinata willaspa puriykachachkan .
44019027	Kayqa ancha mana allinmi , imaraykuchus qhatunchisqa qasiman tukukunman , jinallataqmi kikin athunkaq Artemisa diospaq wasimpas allimpi qhawasqa kachkaspa mana allimpi rikusqam kapunqa , ajinamantam tukuy Asia suyupi jinataq tukuy kaypachapi kay diospaq athunkayninqa juch'uychasqa kanqa ” — nispa .
44019028	Jayk'aqchus Demetrio runapaq kay nisqanta uyarirqanku chhikaqa , anchata Pablopaq phiñarikupuspam ajinata waqach'akurqanku : “ ¡ Jallalla efesiokunapaq diosnin Artemisa ! ” — Nispa .
44019029	Tukuy llaqtapitaq piturakuy karqan . Macedonia suyumanta jamuq Gayo jinataq Aristarco pikunachus Pablowan kuska kachkarqanku chay iskay runakunaman phawqataspa pujllana kanchakama qatatiykurqanku .
44019030	Pabloqa runakunawan rimanapaq chayman waykuyta munarqanmi , chaywampas iyaw niq runakunaqa manam waykuqta saqirqankuchu .
44019031	Asia suyupi llaqta apaykachaq runakunamanta wakinqa Pablopaq riqsisqa masinkunam karqanku , chaykunataq Pablopaq chay ukhuman ama waykunampaq ninrincharisqaku .
44019032	Chhikankamataq , tantakuypiqa ujkuna ujmanta waqach'akuchkarqanku , wajkunataq wajkunamanta waqach'akuchkallarqankutaq , imaraykuchus runakunaqa ancha piturasqam kachkarqanku , chaypi kaqkunamantaqa achkhayuqmi imapaq tantakumusqankutapas mana yachachkarqankuchu .
44019033	Chaywampas wakinkunaqa Alejandroman kay ruwaykunamanta willamurqanku , mayqinmanchus judiokunaqa tukuy runakunapaq ñawpaqinman tanqkatasqaku . Alejandrotaq makinwan jup'ayt'anankupaq willarqan ajinamanta llaqtapaq ñawpaqimpi judiokunarayku rimanapaq .
44019034	Chaywampas jayk'aqchus paypaq judío runa kasqanmanta riparakurqanku chhikaqa , tukuyninku ñaqa iskay pachakunapacha ajinata waqach'akurqanku : “ ¡ Jallalla efesiokunapaq diosnin Artemisa ! ” — Nispa .
44019035	Jayk'aqchus llaqtapi kaq qilqa kamayuq runa runakunaman jup'ayachirqan chhikaqa , ajinatam nirqan : “ Éfeso llaqtapi kawsakuqkuna , tukuy kaypachapim yachanku imaynatachus kay llaqtaqa athunkaq Artemisa diospaq wasin jinataq paypaq uyan lanti uj payman rijch'akuq janaqpachamanta jalaqamuchkasqa chayta kaypi waqaychananchis kasqanchismantaqa .
44019036	Pipas kaymantaqa manam llulla nichkanmanchu ; ajinaqa ama ch'aqwaychischu jinataq ama imatapas yanakuchkaychischu .
44019037	Imaraykuchus kay qankunapaq apamusqaykichis runakunaqa manam Artemisa diospaq wasinta qhillichachkankuchu , manallataqmi mana allinkunatapas Artemisa diosninchispaq rimachkankupaschu .
44019038	Demetrio runachus jinataq paywan kuska llank'aqkunachus piwan willkatakuyta munanku chhikaqa , chaypim juchanchaqkuna jinataq juchanchana wasikunaqa kachkan , chayman purispa willkatakumuchunku ajinamanta llaqta apaykachaqkuna ñawpaqimpi qhatukumuchunku jinaspataq sapa uj imachus munachkanku chaymanta sayqatakumuchunku .
44019039	Qankunachus ima waj rimanaykichispas kan chhikaqa , uj tantakuypim rimakunanqa .
44019040	Kunan p'unchay ruwakuchkarqan chaykunawanqa llaqta pituraqmantaraq juchanchachikuchuwan , imaraykuchus kay ruwasqakunamanta tapurichikuchuwan chhikaqa manam imaniytapas atichuwanchu ” — nispa
44019041	Kayta nispataq runakunata kachawachapurqan .
44020001	Chay ch'aqwaray tukuchakupuqtintaq Pabloqa wakin ninrinchariykunata qunapaq iyaw niqkunata wajarqan . Chhikamantataq paykunamanta tinkunanchiskama nispa nirispataq Macedonia suyuniqman puripurqan .
44020002	Tukuy chhaqayniq chhikakunata chayarqan rimayninkunawan allinta wawqikunata kallpacharispa ; chhikamantataq Grecia suyuman chayapurqan ,
44020003	maypichus kimsa killa qhipararqan . Siria suyuniqman puripunapaq yampuman chimpayta munachkaqtintaq pay jap'iykunapaq judiokuna rimanarikusqankuta yachqatakurqan . Ajinaqa jallp'aniqllata kutirinapaq purqarupurqan , Macedonia suyuniqta wajmanta purinapaq .
44020004	Paywan kuskataq Pirropaq churin Bereapi kaq Sópatro ; Aristarco jinataq Tesalonicapi kaq Segundo ; Derbepi kaq Gayo , Timoteo , Tíquino jinataq Trófimo , pikunachus Asia suyuniqmanta karqanku chaykuna ima puripurqanku .
44020005	Kay wawqikunaqa ñawparirqanku jinaspataq Tróade llaqtamanta suyamuchkarqawanku .
44020006	Mana t'amachiqniyuq t'ant'a mikhuna raymimanta qhipantin p'unchaykunaqa , nuqayku Filipos llaqtamanta yampupi lluqsimuyku , phichqa p'unchaykuna kapurqan chhikamantataq Tróade llaqtapi taripkatapurqayku , maypichus qanchis p'unchaykunatawan qhiparapuyku .
44020007	Samarana p'unchaymanta qhipantin p'unchayqa t'ant'a phatminapaq tantakurqayku , Pablotaq iyaw niqkunaman rimapayachkarqan . Qhipantin p'unchay puripunan karqan chayraykutaq , kuska tutakamam paykunaman rimachkarqan .
44020008	Wasimanta pataniqkaq wasipi tantasqa karqayku , maypichus achkha micha k'anchaykuna karqan ;
44020009	jinaspataq uj Eutico sutiyuq wayna wasi t'uqu chhikapi tiyachkarqan . Pablopaq ancha unay rimasqanraykutaq chay waynaqa puñuyta q'ayllupusqa , uj chhikamanta anchata puñjapuspataq , chay janaq kimsakaq wasipatamantapacha t'alaqakupusqa ; paymantaq wañusqatam uqharipurqanku .
44020010	Chhikataq Pabloqa uraqamuspa chay waynajawaman chhuqjatakurqan jinaspataq qhumaykurqan . Wawqikunamantaq ajinata nirqan : — Ama mulljakuychischu ; kawsakuchkanmi — nispa .
44020011	Chhikamantataq Pabloqa wajmanta chimparqan , t'ant'ata phatmirqan , mikhuspataq astawan p'unchaytatamunankama rimakuchkallarqanmi . Chhikamantataq puripurqan .
44020012	Waynatataq kawsachkaqta pusakupurqanku , chay ruwaytaq paykunaman anchatapunim kallpacharirqan .
44020013	Nuqaykutaq ñawparispa , rimanarisqaykumanjina Pabloman pusariq Aso llaqtakama yampupi purirqayku , imaraykuchus payqa jallp'aniqta jamuyta munarqan .
44020014	Jayk'aqchus Aso llaqtapi paywan tinkurqayku chhikaqa , nuqaykuwan kuska yampuman chimpampurqan jinaspataq Mitilene llaqtaman puripurqayku .
44020015	Chaymanta lluqsimuyku , qhipantin p'unchaytaq Quío jallp'a chimpaniqta purichkaspa , uj p'unchaymanta qhipantin qucha pataniq Samos llaqtaman chayarqayku . Qhipantin p'unchaytaq Mileto llaqtaman chayapurqallaykutaq .
44020016	Ajinata purinayku karqan imaraykuchus Pabloqa Asia suyuniqpi ama anchata qhiparayta munaspa Éfeso llaqtaman manam puriyta munarqanchu ; imaraykuchus Pabloqa usqhayllatam Jerusalén llaqtaman chayapuyta munarqan , ajinamanta atikuqjina kaqtinqa Pentecostés raymi p'unchay chaypi kanapaq .
44020017	Pabloqa Mileto llaqtapi kachkaspa Éfeso iglesiapi kaq machulakunata wajamunankupaqmi kacharqan .
44020018	Jayk'aqchus chayamurqanku chhikaqa paykunaman ajinata nirqan : “ Qankunaqa allinta yachankichis Asia suyuman jamurqani chay qallariy p'unchaymanta imaynatachus nuqaqa puriykachani chaytaqa .
44020019	Llamp'u sunquwan Apu Tataman jaywaspa tukuy p'unchaykunam qankuna chawpipi , ancha waqaykunapi jinataq judiokunapaq nuqaman imaymana ruway munasqankurayku achkha yanariykunapi ima kachkarqani .
44020020	Chaywampas nuqaqa manam imachus qankunapaq allin kachkan chay willayta saqirpayachkarqanichu , tukuypaq ñawpaqinkunapi jinataq wasiykichispi yachachispa ima .
44020021	Judío runakunaman jinataq mana judío runakunaman ima Diosman kutirimunaykichispaq jinataq Tata Jesuspi iyaw ninaykichispaq nirqaykichis .
44020022	Kunantaq Ch'uwa Ajayupaq kamachisqan , nuqawan chaypi ima ruwakunanta mana yachaspa Jerusalén llaqtaman purichkani .
44020023	Uj sapallata yachani , may llaqtaman purisqaypipas Ch'uwa Ajayuqa wisq'ana wasi jinataq achkha ñak'ariykuna suyachkasunki nispam niwan .
44020024	Chaywampas nuqapaqqa kay kikin kawsayniyqa manam imapaqpaschu kachkan , manachayqa imatachus Apu Tataqa ‘ ruway ’ nichkawan chayta kusikuywan ruwanallaymi allinqa . Chaytaq Diospaq munakuynimpi sumaq willaykuna willanaypim junt'akun .
44020025	“ Kunantaq allintam yachani , imaynatachus qankuna chawpipi Diospaq qhapaq suyunmanta willachkarqani chaykunamantaqa maykaqpas manañam astawan rikupuwankichisñachu .
44020026	Kayrayku niyta munaykichis , imaynatachus nuqaqa manam maykaqraykupas juchayuqjina kanichu ,
44020027	imaraykuchus tukuy Diospaq imachus ruwanan kachkarqan chaytam mana imakaqtapas pakt'aspa willapuykichis .
44020028	Ajinaqa , rijch'arisqa kachkaychis jinataq tukuy iyaw niqkunapaq tantakuyninta allimpi rikuriychis , maypichus Ch'uwa Ajayuqa qankunaman michiqninkunamanta Diospaq Iglesianta sumaqpi rikunaykichispaq churasunkichis , mayqintachus kikin yawarninwanmi payqa rantikun .
44020029	Allinta yachani puripusqaymantaqa wajkuna millay saqra atuqkunajina iglesiata t'unarqunapaq jamunqaku .
44020030	Qankuna kikin chawpimantam iyaw niqkuna qatinankupaq llullakunata yachachispa sayarinqaku .
44020031	Qhawaqarikuychis ; imaynatachus tuta p'unchay kimsa watantin sapa ujman mana sayarispa waqaywan kunarichkarqaykichis chaymanta yuwatatarikuspa .
44020032	“ Kunantaq wawqikuna Diosman jinataq munakuynin willaykunaman jap'irichiykichis . Paymi qankunapaq sapa p'unchay astawan sumaq kanaykichispaq kallpachasunkichis , jinataq ima tukuy ch'uwa llaqtanman rimayninta quspa qusaq nichkarqan chayta qusunkichis .
44020033	Manam imatapas , qulqitapas pipaq p'achantapas nuqa kikimpaqqa munachkarqanichu ;
44020034	chaymanta niqtimpas , qankuna allinta yachankichis imaynatachus kikin makiykunawan llank'aspa nuqaqa taripani , imakunatachus nuqa jinataq pikunachus nuqawan kuska kachkarqanku chaykunapaq munasqankunataqa .
44020035	Qankunamanqa yachachirqaykichispunim , ajina llank'anamanta jinataq pikunachus pist'achikunku chaykunaman yanaparinamantaqa , Tata Jesuspaq chhaqay rimayninkunata yuwarispa : ‘ Qunapiqa astawan kusikuymi kan jap'iqanamanta niqtimpasqa ’ — nispa . ”
44020036	Kaykunata nirqan chhikamantataq Pabloqa killpiykurikuspam tukuy paykunawan kuska Diosmanta mañakurqan .
44020037	Tukuyninku waqarikurqanku , jinaspataq Pabloman ujllaykurispa much'aykurirqanku .
44020038	Jinaspataq ancha llakirisqa kachkarqanku , imaraykuchus Pabloqa manañam wajmanta rikupuwankichischu nispam paykunaman nisqa . Chhikamantataq yampu kachkarqan chay chhikakama paywan kuska purirqanku .
44021001	Jayk'aqchus wawqikunata Mileto llaqtaman saqiwachampurqayku chhikaqa , yampuman chimpaspa Cos jallp'aniqman chiqanta puripurqayku , qhipantin p'unchaytaq Rodas llaqtaman , chay chhikamantataq Pátara llaqtaman chayanakama .
44021002	Pátara llaqtapitaq Fenicia suyuniqman puriq yamputa tariparqayku jinaspataq chayman chimpapurqayku .
44021003	Chayniqta purichkaspataq , qucha chawpipi kaq Chipre jallp'ata rikurqayku , lluq'iniq makiman saqiwachaspa Siria suyuman chayanakama purikuchkallarqaykum . Chay yampuqa qucha pataniq Tiro llaqtapi q'ipikunata saqiwachanan kasqanraykutaq , chay llaqtaman waykurqayku .
44021004	Iyaw niqkunata tariparqayku , jinaspataq paykunawan kuska qanchis p'unchay qhiparapurqayku . Paykunataq Ajayupaq ninrinchasqanmanjina , Pabloman ama Jerusalén llaqtaman puriychu nispa nirqanku .
44021005	Chaywampas qanchis p'unchay kapurqan chay qhipantin p'unchaytaq lluqsimpurqaykum . Tukuyninku , warminkunawan jinataq wawankunawan ima llaqta jawaniqkama nuqaykuman kachawachanawankupaq jamurqanku , chaypitaq qucha pataniq pampapi killpiykurikuspa Diosmanta mañarikurqayku .
44021006	Chhikamantataq tinkunanchiskama nispa yampuman chimpapurqayku , paykunataq wasinkuman kutiykupurqanku .
44021007	Mama quchaniq puriytaqa Tiro llaqtamanta Tolemaida llaqtakama purispa tukuchapurqayku , maypichus wawqikunata napaykurirqayku jinaspataq uj p'unchay paykunawan kuska qaynararikurqayku .
44021008	Qhipantin p'unchaytaq lluqsipuspa Cesarea llaqtaman chayarqayku . Chaypitaq sumaq willaykuna willaq Felipepaq wasinman purirqayku , mayqinchus Jesuspaq kachasqankunapaq qanchis yanapaqninkunamanta ujkaqnin karqan , jinaspataq paywan kuska qhiparapurqayku .
44021009	Felipetaq tawa sipas ususikunayuq karqan , paykunataq Diospaq sutimpi willaqkunam karqanku .
44021010	Achkha p'unchaykunaña chaypi kachkarqayku chhikataq , Judea suyumanta Agabo sutiyuq uj Diospaq sutimpi willaq runa chayman chayamurqan .
44021011	Nuqaykupaq ñawpaqiykuman chayamuspataq Pablopaq chumpinta jap'ispa , chay chumpiwan makinkunata jinataq chakinkunatawan wataykukurqan jinaspataq ajinata nirqan : — Jerusalén llaqtapi judiokunaqa kay chumpi apaykachaqmanqa kayjinatam wataykunqaku jinaspataq puriq runakunaman puskatanqaku , nispam Ch'uwa Ajayuqa nin — nispa .
44021012	Kayta uyarispataq nuqayku jinataq Cesarea llaqtamanta kaqkunaqa Pabloman Jerusalén llaqtaman ama purinampaq mañarirqayku .
44021013	Chaywampas Pabloqa ajinata jaynirqawanku : — ¿ Imamantataq waqaspa llakichiwankichisri ? Nuqaqa wakicharisqam kachkani , manam wataykusqa kanallapaqchu , manachayqa Tata Jesusrayku Jerusalén llaqtapi wañunaypaq ima wakicharisqallataqmi kani — nispa .
44021014	Manapuni jark'ayta atispaqa , ajinata nispam saqipurqayku : — Apu Tatapaq munaynin ruwakuchun — nispa .
44021015	Kay chhikamantataq wakicharikuspa Jerusalén llaqtaman puripurqayku .
44021016	Chaymantaq wakin Cesarea llaqtapi kaq iyaw niqkuna nuqaykuwan kuska purirqanku , pikunachus Chipre jallp'aniq Mnasón sutiyuq runapaq wasinman pusarqawanku , mayqinchus achkha watakunaña iyaw niq kasqa , pichus qurpacharinawanku karqan .
44021017	Jayk'aqchus Jerusalén llaqtaman chayarqayku chhikaqa , wawqikunaqa ancha kusisqa jap'iqarirqawanku .
44021018	Qhipantin p'unchaytaq Pablowan nuqaykuwan kuska Santiagoman rikuq purirqayku , chaypiqa tukuy machulakunapas kachkarqallankutaqmi .
44021019	Pabloqa napaykurirqan , chhikamantataq imakunatachus payniqta Diosqa mana judío kachkanku chay runakuna chawpipi ruwachkasqa tukuy chaykunataqa sumaqtam paykunaman willarirqan .
44021020	Jayk'aqchus uyarirqanku chhikaqa Diosta yupaycharqanku . Pablomantaq ajinata nirqanku : — Allipuni wawqiy , rikusqaykimanjinaqa judiokuna chawpimanta achkha waranqakunam iyaw nipunku , tukuy paykunataq Moisespaq kamachiynin qatinaqa munakumpuni nispam nichkanku .
44021021	Jinaspataq wajniq suyukunapi kaj judiokunamanqa , Moisespaq kamachiyninta amaña jayniychisñachu , jinataq wawaykikunaman circuncisión ruwaytapas amaña ruwanaykichisñachu , manataq puriyniykichiskunatapas qatiychisñachu nispa yachachisqaykimantam paykunaman willasqaku .
44021022	¿ Ajinapunichu kayri ? Imaraykuchus runakunaqa jamusqaykimanta yachqatanqakum .
44021023	Kay ruwanaykichujinam allin kanman : Kaypiqa nuqayku chawpipi tawayuq runakuna kanku , pikunachus rimaynin qusqankuta junt'ananku kachkan .
44021024	Paykunamantaq qanwan kuska pusay , chhikamantataq paykunawan kuskallataq ch'uwachakumuy , chujchankunata ruturquchikunankupaq qulqita quy . Ajinamantam tukuyninku riparakunqaku imatachus qanjawamanta rimachkanku chayqa mana chiqan kasqanmanta , jinallataq Moisespaq kamachiyninta qan allimpi junt'akuchkasqaykimanta .
44021025	Mana judío kachkaspa iyaw ninku chaykunakajmanqa uj yuwayman chayasqaykumanta ajinata qilqayku : waj dioskunaman jaywasqa aychata ama mikhunaykichischu , yawartapas ama mikhuychischu , manataq sipirqusqa uywakunapaq aychantapas mikhullaychistaqchu , jinataq ama millay khuchi ruwaykunatapas ruwaychischu — nispa .
44021026	Pabloqa tawantin runakunata pusarikurqan , qhipantin p'unchaytaq paykunawan kuska ch'uwachakurqan ; chhikamantataq chay rimaynin qusqan jayk'aqtaq junt'akupunqa chay willanapaq Diospaq wasinman waykurqan , chaytaq sapa paykunamanta jayk'aqtaq jaywananta qunan kanman chay niyta munan .
44021027	Qanchis p'unchay junt'akupunan kapurqan chhikataq , Asia suyupi kaq uj judiokuna Diospaq wasimpi Pabloman rikurqanku jinaspataq runakunata ch'aqwarachirqanku . Pablojawaman phawqataspataq ,
44021028	ajinata waqach'akurqanku : “ ¡ Israelitakuna yanapariwaychis ! Kay runam tukuy chhikakunapi runakunaman llaqtanchisjawapi , Moisespaq kamachiyninkunajawapi jinataq kay Diospaq wasinjawapi mana allin rimaykunata yachachispa puriykachachkan chayqa . Chaywampas kunanqa uj wajniq llaqtayuq runakunata kay ch'uwa Chhikaman qhillichaspa pusaykumun ” — nispa .
44021029	Kayta nirqanku imaraykuchus ñawpaqpiqa Éfeso llaqtapi Trófimo runawan kuska kachkaqtam rikusqaku , jinaspataq Pablopaq Diospaq wasinman pusasqanta yuwarqanku .
44021030	Ajinamanta , tukuy llaqtantin piturakurqanku , jinaspataq runakunaqa phawakama chayamurqanku . Pabloman jap'iykuspataq Diospaq wasinmanta chhikapacha punkunkunata wisq'aykuspa jawaniqman qatatirqumurqanku .
44021031	Wañurquchinapaq kachkarqanku chhikataq , pallapallakuna apaykachaq kurajkaq romano pallapalla , tukuy Jerusalén llaqta piturasqa kachkaqta yacharqan .
44021032	Chay kurajkaq pallapallataq pallapallankunata jinataq wakin kurajkaqkunata tanthapispa maypichus chay runakuna kachkarqanku chayman phawakama purirqan . Jayk'aqchus kurajkaq pallapallata jinataq waj pallapallankunatawan rikurqanku chhikaqa , chay runakunaqa manañam Pabloman maqapurqankuchu .
44021033	Chhikataq kurajkaq pallapallaqa qayllachakuspa Pabloman jap'iykupurqan , jinaspataq iskay wiskhakunawan wataykunankupaq kamachirqan . Chhikamantataq pitaq chay runa karqan jinataq ima ruwasqanmantawan tapurirqan .
44021034	Chaywampas ujkunaqa ujta waqach'akurqanku , wajkunataq wajta waqach'akullarqankutaq , ajinamanta chay kurajkaq pallapallaqa ancha ch'aqwaray kasqanrayku manam imamanta kasqantapas sut'inchayta atirqanchu ; ajinaqa pallapallakunapaq tantakunan wasiman pusapunankupaq kamachirqan .
44021035	Jayk'aqchus pallapallakunapaq tantakunan wasipaq chimpanan chhikaman chayarqanku chhikaqa , pallapallakunaqa runakunapaq ancha piturakusqankuraykuqa , Pablota q'ipqarukuspam apkatananku kapurqan ;
44021036	imaraykuchus tukuy runakuna ajinata waqach'akuspa qhipaniqmanta qatirqanku : “ ¡ Wañuchun ! ” — Nispa .
44021037	Jayk'aqchus pallapallakunapaq tantakunan wasiman apaykupuchkarqanku chhikaqa , pallapallakuna apaykachaq kurajkaqman Pabloqa ajinata tapurirqan : — ¿ Uj chhikata qanwan rimarikuyta atiymanchu ? — Nispa . Kurajkaq pallapallataq ajinata jaynirqan : — ¿ Griego rimayta yachankichu ? — Nispa .
44021038	Chhikaqa , ¿ manachu qan chhaqay Egipto llaqtamanta kaq runa , pichus chhaqay p'unchaykunapi ch'aqwanapaq sayarikuyta qallarispa ch'usaq qasi pampaniqman tawa waranqa maqanakuq runakunawan lluqsimuchkarqan chay kachkankiri ? — Nispa .
44021039	Pablotaq payman ajinata nirqan : — Nuqaqa Cilicia suyupi kaq Tarso llaqtamanta , uj allimpi qhawasqa llaqtapi tiyakuq judío runam kani ; chaywampas ama ajina kaychu , kay runakunaman rimarinayta saqirillaway — nispa .
44021040	Chay kurajkaq pallapallataq rimanampaq saqirqan , Pablotaq sayarikuspa makinwan runakunata jup'ayachirqan . Jayk'aqchus jup'alla kapurqanku chhikaqa , hebreo rimaypi ajinata nirqan :
44022001	“ Wawqikuna jinataq kuraj tatakuna , imatachus nuqarayku rimarichkasaq chayta uyaririwaychis ” — nispa .
44022002	Hebreo rimaypi rimasqanta uyarispaqa , astawanraq jup'ayarqanku . Pablotaq ajinata rimakuchkallarqanmi :
44022003	“ Nuqaqa judío runam kani . Cilicia suyupi kaq Tarso llaqtapi paqarirqani , chaywampas kay Jerusalén llaqtapi wiñarqani , jinataq Gamalielpaq yachachisqan ñawpa machulanchiskunapaq kamachiyninkunata sumaqta jaynispa yachaqarqani . Tukuy sunquywan Diosman jaywaytapuni munarqani , imaynatachus tukuy qankuna kunan p'unchay ruwankichis ajinata .
44022004	Ñawpaq p'unchaykunapi kay Musuq Ñan qatiqkunamanqa wañuchinapaqpunim qatiykachaq karqani , jinaspataq qharipas kachun manachayqa warmipas kachun qatatirqumuspa wisq'ana wasikunaman wisq'aykuq karqani .
44022005	Athunkaq sacerdotepas jinataq tukuy machulakunapas kay ruwasqaykunamantaqa allintam yachanku . Paykunam Damasco llaqtapi tiyakuq judío wawqinchiskunapaq qilqasqa p'anqakunata qurqawanku , jinaspam chhaqayniqman iyaw niqkuna maskaq purirqani , ajinamanta kay Jerusalén llaqtaman apamuspa muchuyta rikuchinapaq .
44022006	“ Chaywampas ñanta puriykuchkaspa Damasco qayllapiña kapurqani chhikataq , ñaqa kuska p'unchaypi , kaymantajina uj manchay janaqpacha k'anchay nuqa muyuriyta lliphipirimurqan ,
44022007	nuqataq pampaman chhuqakurqani . Jinaspataq nuqaman ajinata niq uj kunkata uyarirqani : ‘ Saulo , Saulo , ¿ imamantataq qatiykachawankiri ? ’ — Nispa .
44022008	Nuqataq ajinata tapurirqani : ‘ ¿ Tata , pitaq kankiri ? ’ — Nispa . Chay kunkataq ajinata jaynirqawan : ‘ Nuqaqa pimanchus qan qatiykachanki chay kikin Nazaretpi kaq Jesusmi kani ’ — nispa .
44022009	Pikunachus nuqawan kuska purichkarqanku chaykunapas k'anchayta rikurqankum , chaywampas manam nuqaman rimapayachkarqawan chay kunkakaqtaqa uyarirqankuchu .
44022010	Nuqataq ajinata tapurirqani : ‘ ¿ Tata , imatataq ruwanay kanmanri ? ’ — Nispa . Apu Tatataq nuqaman ajinata nirqawan : ‘ Jatariy , jinaspataq Damasco llaqtaman purikuchkallay . Chaypim tukuy imachus ruwanayki kanqa chayta nisunkichis . ’ — Nispa .
44022011	K'anchaypaq lliphipiynin ñawsata saqipusqawanraykutaq , masiykunaqa makiymanta aysaspam Damasco llaqtaman pusarqawanku .
44022012	“ Chaypitaq Ananías sutiyuq uj runa karqan , paytaq ancha khuyapayakuq jinataq Moisespaq kamachiyninkunata sumaq uyariq runam karqan ; Damasco llaqtapi kawsakuq tukuy judío runakunapas paymantaqa allintam rimaq karqanku .
44022013	Ananiasqa nuqaman rikuq jamurqan , chayamuspataq ajinata nirqawan : ‘ wawqiy Saulo , wajmanta qhawatatapuy ’ — nispa . Chay kikimpachapi qhawatatapuspataq payman rikupurqani .
44022014	Chhikamantataq kaytawan nirqawan : ‘ Tatanchiskunapaq Diosninmi paypaq munayninta riqsinaykipaq ajllikusunki , jinaspataq Jesusman rikunaykipaq jinataq kikin siminmanta kunkanta uyarinaykipaq .
44022015	Imaraykuchus qanmi tukuy kaypachapaq ñawpaqimpi paypaq sut'inchaqnin kanki , imatachus rikurqanki jinataq uyarirqanki chaytam willanki .
44022016	Kunantaq amaña astawan suyaychu . Jatariy , bawtisakuy , jinaspataq juchaykikunamanta Apu Tatapaq sutimpi mayllaqakuy ’ — nispa .
44022017	“ Jayk'aqchus Jerusalén llaqtaman kutimpurqani chhikaqa , Diospaq wasinman mañakuq purirqani , jinaspataq uj musquypijina rikuyta rikurqani .
44022018	Apu Tata ajinata nuqaman niqta rikurqani : ‘ Usqhayllata Jerusalén llaqtamanta lluqsiy , imaraykuchus manam imatachus nuqamanta rimachkanki chaytaqa uyarichkanqakuchu ’ — nispa .
44022019	Nuqataq payman ajinata nirqani : ‘ Tata , paykuna yachanku , tukuy judiokunapaq tantakunan wasikunaman purispa qampi iyaw niqkunata nuqaqa wisq'ana wasikunaman wisq'anapaq aysaramusqaymanta jinataq paykunaman maqasqaymantaqa ,
44022020	jayk'aqchus qanmanta willaq Esteban jaywaqniykita wañurquchichkarqanku chhikaqa , nuqa kikin chaypi wañuchinankupaq kallpachaspa kachkarqani , pikunachus wañuchichkarqanku chaykunapaq p'achankunatapas nuqallataqmi wañuchinankukama rikuchkarqani ’ — nispa .
44022021	Chaywampas Apu Tataqa nuqaman ajinatam nirqawan : ‘ Purqaruy , imaraykuchus karuniq llaqtakunamanmi kachasqayki ’ — nispa . ”
44022022	Kay chhikakamam payman tukuy chaykuna rimaqta uyarirqanku ; chaywampas chhikaqa ajinata waqach'akuyta qallarirqanku : “ ¡ Kay runaqa manam kawsananchu ! ¡ wañunanmi ! ” — Nispa .
44022023	Astawan waqach'akuchkarqanku jinataq p'achankunatapas jallp'a q'usñichkaqta thalarakuchkarqanku chhikataq ,
44022024	kurajkaq pallapallaqa , paykunapaq tantakunan wasiman Pablota aysaykuchirqan , jinaspataq khirjamunankupaq kamachirqan , ajinamanta imamantataq runakunaqa payjawa chay tukuyta waqach'akurqanku chayta rimarquchinapaq .
44022025	Chaywampas khirjanapaq wataykupurqankuña chhika , Pabloqa chaypi kachkarqan chay kurajkaq pallapallaman ajinata tapurirqan : — ¿ Qankunaqa uj romano llaqtayuq runaman manaraq juchanchachkaspa khirjanapaq atiyniyuqchu kankichisri ? — Nispa .
44022026	Kayta uyarispataq kurajkaq pallapallaqa ujkaq pallapallakuna apaykachaq kurajkaq pallapallaman ajinata nispa willamurqan : — ¿ Imatataq ruwankiri ? Kayqa romano llaqtayuq runam kasqa — nispa .
44022027	Chhikataq pallapallakuna apaykachaq pallapallaqa Pabloman qayllachakuspa ajinata tapurirqan : — ¿ Chiqapunichu qan romano llaqtayuq runa kankiri ? — Nispa . Pablotaq payman ajinata jaynirqan : — Arï — nispa .
44022028	Kurajkaq pallapallataq payman ajinata nirqan : — Nuqaqa achkha qulqita romano llaqtayuq runa kanaypaq tukuykurqani — nispa . Pablotaq ajinata jaynirqan : — Nuqakajqa paqarisqaymantapacham romano llaqtayuq runa kani — nispa .
44022029	Kaywanqa pikunachus Pabloman khirjanapaq suyachkarqanku chaykunaqa paymanta jithiripurqankum ; kikin kurajkaq pallapallantinmi romano llaqtayuq runa kasqanrayku wataykusqanmanta mancharipurqan .
44022030	Qhipantin p'unchaytaq kurajkaq pallapallaqa , imakaqmantapunitaq judiokunaqa Pabloman tumpaykuchkarqanku chaymanta sumaqpachata yachqatanapaq kurajkaq sacerdotekunata jinataq tukuy Athunkaq Tantakuyta tanthapimunankupaq kamachirqan . Chhikamantataq Pablota paskaramuspa pusarqumunankupaq kamachispa paykunapaq ñawpaqinkuman churarqan .
44023001	Pabloqa tukuy Athun Tantakuypi kaqkunaman qhawkatarqan jinaspataq paykunaman ajinata nirqan : — Wawqikuna , nuqaqa kunan p'unchaykamam Diospaq ñawpaqimpi chiqan sunquyuq kawsakuni — nispa .
44023002	Chhikataq Ananías sutiyuq Athunkaq sacerdote karqan chayqa , pikunachus Pablo qayllapi kachkarqanku chaykunaman Pablopaq siminmanta t'aqllimunankupaq kamachirqan .
44023003	Chaywampas Pabloqa ajinata jaynirqan : — ¡ Qan puraj uyamanqa Diosmi maqaykusunki ! Qanchus chay chhikapi kamachiykunamanjina nuqaman juchanchanapaq tiyaykuchkanki chhikaqa , ¿ imamantataq kamachiykunata mana uyarispa nuqaman maqamuqta kachamunkiri ? — Nispa .
44023004	Chaypi kachkarqanku chaykunataq payman ajinata nirqanku : — ¿ Ajinatachu Diospaq Athunkaq sacerdotenman juch'uychankiri ? — Nispa .
44023005	Pablotaq ajinata nirqan : — Wawqikuna nuqaqa manam Athunkaq sacerdote kasqanta yachachkarqanichu ; imaraykuchus Qilqasqakunapiqa ajinatam nin : ‘ Ama qhinchachaychu pichus llaqtaykita apaykachachkan chaymanqa ’ — nispa .
44023006	Chhikamantataq , wakin pikunachus Tantakuypi kachkarqanku chaykunapaq saduceokuna jinataq fariseokuna kasqankumanta riparakuspataq Pabloqa athun kunkanwan ajinata nirqan : — Wawqikuna , nuqaqa fariseokunapaq mirayninmanta fariseo runam kani ; jinaspataq wañusqakunapaq kawasirimunankuta iyaw nisqayraykum juchanchachkawanku — nispa .
44023007	Pabloqa kaykunata nirqan chhikapacham fariseokuna jinataq saduceokunapiwan paykunapura ch'aqwarayta qallaripurqanku , ajinamantam chay tantakuyqa t'ipinjakupurqan .
44023008	Imaraykuchus saduceokunaqa wañusqakuna manam kawsarimunkumanchu nispam niq karqanku , jinataq manam angelkunapas ajayukunapas kanchu nispa nirqallankutaq ; chaywampas fariseokunakaqqa tukuy kaykunapim iyaw nirqanku .
44023009	Tukuyninku waqach'akurqanku ; jinaspa wakin Diospaq kamachiynin yachachiqkuna , pikunachus fariseo karqanku chaykunaqa , jatarispa ajinata nirqanku : — Kay runaqa manam ima mana allinkunatapas ruwachkanchu ; ichapas uj ajayu manachayqa uj ángel payman rimapayarqan — nispa .
44023010	Runakunapaq piturakusqanku astawan manchayjina kapuqtintaq , kurajkaq pallapallaqa Pabloman ancha maqarqunankuta mancharqan , chayrayku uj pallapallakunata wajamunankupaq kamachirqan , ajinamanta chay ukhumanta Pablota jurqumuspa pallapallakunapaq tantakunan wasiman wajmanta apapunankupaq .
44023011	Qhipantin tutataq , Apu Tataqa Pabloman rikhurispa ajinata nirqan : “ Kallpacharikuy Pablo , imaynatachus nuqamanta kay Jerusalén llaqtapi willachkanki , ajinallatataqmi Roma llaqtapiqa willanayki kanqa ” — nispa .
44023012	Qhipantin p'unchayqa wakin judiokuna Pabloman wañuchinapaq uj yuwayman chayarqanku , jinaspataq payman wañuchinakamaqa mana mikhunapaq jinataq mana ujyanapaq Diospaq sutimpi rimayninkuta qurqanku .
44023013	Chayjina Diospaq sutimpi rimaynin quqkunaqa tawa chunka kuraj runakunam karqanku .
44023014	Paykunataq kurajkaq sacerdotekuna jinataq judiokunapaq machulankuna qayllaman purirqanku jinaspataq ajinata paykunaman nirqanku : — Nuqaykuqa Diospaq sutimpi rimayniykuta quyku , manachus Pablota wañuchisaqku chhikankamaqa manam ima mikhuytapas mallirisaqkuchu .
44023015	Kunantaq qankuna , jinataq wakin Athunkaq Tantakuypi kaqkunawan ima kurajkaq pallapallaman Pablopaq chay juchanmanta sumaqpachata yachqatasaqku nispa chay tumpawan q'aya pusamunampaq mañaychis ; nuqaykutaq manaraq chayamuchkaqtin ask'amalla wañurquchinapaq suyachkasaqku — nispa .
44023016	Chaywampas Pablopaq panampaq churin chay nisqankumanta yachqatarqan jinaspataq pallapallakunapaq tantakunan wasiman willaq purirqan .
44023017	Pablotaq ujkaq kurajkaq pallapallaman wajaspa ajinata nirqan : — Kay waynata pallapallakuna apaykachaq kurajkaq pallapalla qayllaman pusariy , imaraykuchus uj willananmi kan — nispa .
44023018	Chay pallapallataq kurajkaq pallapalla qayllaman pusaspa ajinata nirqan : — Jap'iykusqa Pabloqa nuqaman wajaspa kay waynata qan qayllaman pusamunaypaq mañarikuwan , imaraykuchus payqa qanman uj willananmi kan — nispa .
44023019	Kurajkaq pallapallaqa chay waynata makinmanta jap'irqan jinaspataq wajniqman pusaspa payman ajinata tapurirqan : — ¿ Imaniytataq munawankiri ? — Nispa .
44023020	Chay waynataq ajinata payman nirqan : — Judiokunaqa , Pablota Athunkaq Tantakuypaq ñawpaqinman chay juchanmanta sumaqpachata yachqatasaqku nispa chay tumpawan q'aya pusanaykipaq uj yuwayman chayaspam qanman mañasunkichis .
44023021	Chaywampas chaytaqa ama uyariychu , imaraykuchus uj tawa chunka achkha runakuna pakaykukuspa suyachkasunkichis , jinaspataq Diospaq sutimpim rimayninkuta qunku , manam mikhunqakuchu , manataq ujyanqakupaschu Pabloman wañuchinakamaqa ; kunantaq ask'amallam kachkanku qampaq jayninaykikamaqa .
44023022	Chhikataq kurajkaq pallapallaqa waynaman chay willasqanmanta ama pimampas ninampaq kamachispa kachawachapurqan .
44023023	Pallapallakuna apaykachaq kurajkaq pallapallaqa iskay kurajkaq pallapallankunata wajarqan , jinaspataq iskay pachaj chakipi puriq , qanchis chunka uywakunapi puriqkunata jinataq iskay pachaj athun ari k'aspikunayuq pallapallakunata wakichamunankupaq , jinaspataq isqun pacha tutapi Cesarea llaqtaman purinankupaq kamachirqan .
44023024	Chaywampas Pablopaq sillanampaq uywata wakichamunankupaq , jinataq k'uchi kawsachkaqta Félix llaqta apaykachaqpaq ñawpaqinman apapunankupaq kamachirqan .
44023025	Paykunawan kuskataq uj qilqasqa p'anqata apachirqan , chaytaq ajinata nirqan :
44023026	“ Claudio Lisiasmanta , may athunchasqa llaqta apaykachaq Felixman : napaykuykuna .
44023027	Judiokunaqa kay runata jap'iykusqaku jinaspataq wañurquchipunankum karqan , chaywampas jayk'aqchus uj romano llaqtayuq runa kasqanmanta yachqatarqani chhikaqa , pallapallaykunawan purispa kacharichimurqani .
44023028	Imakaqmanta juchanchasqankuta yachayta munaspataq , judiokunapaq Athunkaq Tantakuyninman pusarqani ,
44023029	chaypitaq paykunapaq kamachiyninkunamanta juchanchasqankuta yachqatamuni ; chaywampas juchanqa manam wañuchinapaqjinachu kachkarqan , manataq wisq'ana wasiman wisq'aykunapaqjinapaschu kachkan .
44023030	Chaywampas judiokunaqa pay wañurquchinapaq rimanthapinakusqankuta yachaspataq , chaypi qanman apachimpuyki , jinataq pikunachus juchanchachkanku chaykunamanqa qampaq ñawpaqiykipi imachus payjawapi kachkan chayta allich'akumunankupaq mañani ” – nispa .
44023031	Pallapallakunaqa imaynatachus kamachiyta jap'iqarqanku chaymanjinam Pablota jap'iykuspa Antipatris llaqtaman tuta apapurqanku .
44023032	Qhipantin p'unchaytaq chakipi puriq pallapallakunaqa kutirimurqanku , uywakunapi puriqkunataq Pablowan kuska maytachus chayananku karqan chayman puriykupurqanku .
44023033	Cesarea llaqtaman chayaspataq llaqta apaykachaqman qilqasqa p'anqata jaywarqanku , jinataq Pablotawan puskatapurqanku .
44023034	Qilqasqa p'anqata ñawirispataq llaqta apaykachaq runaqa , Pabloman may llaqtayuq kasqanmanta tapurirqan ; Cilicia suyumanta kasqanta yachaspataq ,
44023035	payman ajinata nirqan : — Jayk'aqchus qan tumpaykuq runakuna jamunqaku chhikam qanman uyarisqayki — nispa . Chhikamantataq Herodespaq qhapaq wasimpi allin qhawasqata churamunankupaq kamachirqan .
44024001	Phichqa p'unchay kapurqan chay qhipantintaq , Ananías Athunkaq sacerdoteqa wakin machulakunawan jinataq Tértulo sutiyuq uj sayqatakuq runawan ima Cesarea llaqtaman chayamurqan . Kaykunaqa llaqta apaykachaq runapaq ñawpaqinman Pablota tumpaykuspa juchanchaykunapaqmi jamurqanku .
44024002	Jayk'aqchus Pablota apamurqanku chhikaqa , Tértulo runa Pabloman tumpaykuspa juchanchayta qallarirqan , Felixman ajinata nispa : — Llaqta apaykachaq tata , qanraykum sumaqpi kawsakuy kapuwanku , jinataq qampaq yachayniykimanjina uj yuwayman chayasqaykipim , kay suyupi imaymana achkha allin ruwaykuna ruwakun .
44024003	May athunchasqa Félix , tukuyniqkunapim kaykunataqa ancha yuspärayta quspapuni nuqaykuqa jap'iqayku .
44024004	Chaywampas pachaykita ama anchata apaqanapaq , uj chhikanta uyaririnawaykichista mañarikuykichis .
44024005	Kay runapaq uj ancha mana allin llaqta pituq runa kasqanta taripayku , jinataq tukuy kaypachapi judiokunata t'ipinjachispa puriykachan , jinallataq nazarenokunapaq lluq'iniq ñan puriypaq kurajkaqnin kasqantapas yachallaykutaqmi .
44024006	Ajinallatataqmi Diospaq wasintapas qhillichayta munachkarqan , chayraykum nuqaykuqa jap'iykurqayku , jinaspataq kamachiyniykumanjina juchanchayta munarqayku ;
44024007	chaywampas pallapallakuna apaykachaq Lisias siqaykumuspa kallpawan qichurakuwanku , jinaspataq pikunachus juchanchachkarqanku chaykunaqa qampaq ñawpaqiykiman jamunaykupaq nirqawanku .
44024008	Tukuy imamantachus juchanchachkayku chay chiqan kasqanmanta yachanapaq qan kikin tapuykuwaq — nispa .
44024009	Chaypi kachkarqanku chay judiokunaqa , chay kikillantataq ajinapunim nispa kallpachachkarqanku .
44024010	Chhikataq llaqta apaykachaq runaqa , Pablopaq rimanampaq makinwan rikuchirqan , Pablotaq ajinata nirqan : — Qampaq ñawpaqiykipi tukuy sunquywan nuqamanta sayarikusaq , imaraykuchus ñawpaq watakunamantapacha qampaq kay suyupi juchanchaqnin kasqaykimantaqa allinta yachani .
44024011	Qan kikin yachqatawaq chhikaqa , ñaqa chunka iskayniyuq p'unchayllaraqmi Jerusalén llaqtaman Diosman yupaychaq chayamuni .
44024012	Manam piwan ch'aqwachkaqtapas , Diospaq wasimpi , judiokunapaq tantakunan wasikunapipas , manataq llaqtamanta wajniq chhikakunapipas runakunata piturachkaqta taripachkarqawankuchu .
44024013	Kay runakunaqa imamantachus juchanchachkawanku chaymantaqa , manam sut'inchayta atichkawankumanchu .
44024014	Chaywampas kaykaq chiqan kasqanmanta rimarqusaq : Musuq Ñanmanjina tataykunapaq Diosninman jaywani , mayqintachus kay runakunaqa lluq'iniq puriy ñanmi nispa sutichanku , imaraykuchus tukuy imachus kamachiy p'anqakunapi jinataq Diospaq sutimpi willaq runakunapaq qilqasqan kachkan chaykunapim iyaw nini .
44024015	Nuqapas paykunajinallataq wañusqakunapaq kawsarimunankumanta Diospi suyay sunqu kachkani , sumaq runakunapas manachayqa saqra runakunapas kachunku .
44024016	Chayrayku Diospaq ñawpaqimpi jinataq runakunapaq ñawpaqimpipas sumaq allin pichasqa sunquyuqpuni kayta munachkani .
44024017	“ Wajniq chhikakunapi achkha watakuna puriykachamurqani chhikamantaqa , mañjakuqkunaman qurinapaq jinataq jaywanayta qunapaq llaqtayman kutirimurqani .
44024018	Kayta ruwachkarqani , ajinaman Asia suyuniqmanta judiokuna sumaq ch'uwacharisqata Diospaq wasimpi tariparqawanku , manam achkha runakunayuq kachkarqanichu , manataq piturachkarqanipaschu .
44024019	Chaykunakaqmi , ima juchatapas nuqapi taripanku chhikaqa ñawpaqiypi juchanchanapaq kayman irkataq jamunankuqa .
44024020	Manachayqa , jayk'aqchus Athunkaq Tantakuypaq ñawpaqimpi kachkarqani chhikaqa , ima juchatachus nuqapi taripachkarqanku chaytaqa kaypi kachkanku chaykuna nichunku ari .
44024021	Paykunapaq ñawpaqimpiqa uj kuti athun kunkawan ajinata nispa rimarqusqallaymi kan : ‘ Kunan p'unchay wañusqakunapaq kawsarimunankumanta iyaw nisqayrayku qankunaqa juchanchachkawankichis ’ — nispa . ”
44024022	Kayta uyarispataq llaqta apaykachaq Felixqa , Musuq Ñanmanta allin yachqatasqa kasqanraykuqa , chay ch'aqwayta mana allich'asqatam saqipurqan , jinaspataq paykunaman ajinata nirqan : — Jayk'aqchus pallapallakuna apaykachaq Lisias jamunqa chhikam kay ch'aqwayniykichismanta allimpachata yachqatasaq — nispa .
44024023	Jinaspataq Felixqa kurajkaq pallapallaman Pablopaq wisq'asqalla kachkanampaq kamachirqan , chaywampas munasqanmanjina wisq'ana wasimanta uj chhikata lluqsinampaq jinataq waykunampaq jinallataq masinkunapas payman jaywaq jamunankupaq kamachirqan .
44024024	Uj p'unchaykuna uraqapurqan chhikamantataq Félix llaqta apaykachaq runaqa warmin Drusila pichus judía karqan chaywan kuska wajmanta chayamurqan . Jinaspataq Pabloman wajamunankupaq kamachirqan , paytaq Pablopaq rimaynimpi imaynatachus Jesucristopi iyawniyuq kanamanta uyarirqan .
44024025	Chaywampas Pabloqa jayk'aqchus uj chiqan kawsakuymanta , nuqanchis kikin apaykachakuymanta , jinataq jamuq p'unchaykunapi juchanchay kananmanta rimarqan chhikaqa , Félix llaqta apaykachaq runaqa mulljakuspa ajinata payman nirqan : — Kunan puripuy . Jayk'aqchus pachay kanqa chhika wajmanta wajachimusqayki — nispa .
44024026	Wajniqmantaqa Félix llaqta apaykachaq runaqa Pablopaq payman qulqi qunantam suyachkarqan ; chayrayku achkha kuti paywan rimanapaq wajarqan .
44024027	Iskay watakuna ajinapi kapurqan ; chhikamantataq Felixqa llaqta apaykachay atiyninta saqiwachapurqan , paypaq lantimpitaq Poncio Festo waykupurqan . Félix runataq judiokunawan allimpi qhawasqa kayta munaspaqa , Pabloman wisq'aykusqata saqipurqan .
44025001	Festoqa llaqta apaykachay atiyninta jap'iqaq chayamurqan , kimsa p'unchay kapurqan chhikamantataq Cesarea llaqtamanta Jerusalén llaqtaman puripurqan .
44025002	Chaypitaq kurajkaq sacerdotekuna jinataq allimpi qhawasqa judío runakuna ima Pabloman tumpaykuspa uj willkatayta churaykurqanku .
44025003	Paykunataq uj sumaq mañarikuypas kanman ajinata Pablopaq Jerusalén llaqtaman apasqa kananta mañarikurqanku . Paykunapaq rimanarikusqankuqa ñampi purichkaqta wañurquchinapaqmi karqan ;
44025004	chaywampas llaqta apaykachaq Festoqa , Pabloqa Cesarea llaqtapi wisq'asqallam kachkanqa nispam jaynirqan , jinataq pay kikin uj p'unchaykunamanta chayniqman puriyta yuwachkarqan .
44025005	Paykunamantaq ajinata nirqan : — Chayrayku qankunapaq llaqtajawapi atiyniyuqniykichiskunaqa nuqawan kuska Cesarea llaqtaman purinanku kanan , chay runachus ima juchatapas ruwarqan chhikaqa , chaypim qankunaqa irkatayta atinkichis .
44025006	Llaqta apaykachaq Festoqa uj pusaq manachayqa chunka p'unchaykunaraq Jerusalén llaqtapi kachkarqan , chhikamantataq Cesarea llaqtaman kutiripurqan . Qhipantin p'unchaytaq juchanchana wasipi tiyanan chhikapi tiyaykurikupurqan , jinaspataq Pablota paypaq ñawpaqinman pusarqumunankupaq kamachirqan .
44025007	Jayk'aqchus Pablo waykurqan chhikaqa , Jerusalén llaqtamanta jamuchkasqaku chay judiokunaqa , qayllachakumuspa imaymana manchay mana allin ruwaykunamanta Pabloman tumpaykuchkarqanku , manapas chay ruwaykunamanta sut'inchayta atichkarqanku chhikapas .
44025008	Pablotaq pay kikinmanta sayarikuspa ajinata nirqan : — Nuqaqa manam judiokunapaq kamachiyninjawapi , Diospaq wasinjawapipas , romano athun suyukuna apaykachaqjawapipas ima juchatapas ruwachkanichu — nispa .
44025009	Chaywampas Festoqa judiokunawan allimpi qhawasqa kayta munaspaqa , Pabloman ajinata tapurirqan : — ¿ Chhaqaypi chay ch'aqwaykita nuqa allich'amunaypaq Jerusalén llaqtaman puriyta munankichuri ? — Nispa .
44025010	Pablotaq ajinata jaynirqan : — Romano athun suyukuna apaykachaqpaq juchanchanan wasipi , maypichus nuqaqa juchanchasqa kanay kachkan chaypim kachkani . Qampaq allin yachasqaykimanjina nuqaqa judiokunajawapi manam ima mana allintapas ruwarqanichu .
44025011	Wañuchisqa kanaypaqjinatachus ima juchatapas ruwarqani chhikaqa , manam wañuyta manchachkanichu ; chaywampas imakunamantachus tumpaykuchkawanku chaykuna mana chiqan kachkan chhikaqa , manam pipas paykunaman puskatachkawanmanchu . Kikin athun suyukuna apaykachaqpaq nuqaman juchanchanawantam mañani — nispa .
44025012	Chhikataq Festoqa umanchaq runankunaman tapurikumurqan , chhikamantataq ajinata nirqan : — Qanqa athun suyukuna apaykachaqwan juchanchachikuytam munanki , ajinaqa athun suyukuna apaykachaqpaq chaymanmi purinki — nispa .
44025013	Wakin p'unchaykuna uraqapuqtintaq , qhapaq suyu apaykachaq Agripaqa , Berenice warmiwan Festoman napaykunapaq Cesarea llaqtaman purirqanku .
44025014	Chaypi achkha p'unchaykuna kachkasqankuraykutaq , Festoqa Pablomanta qhapaq suyu apaykachaq Agripaman willarirqan . Paymantaq ajinata nirqan : — Uj runam kaypi kachkan , mayqintachus Felixqa wisq'asqata saqin .
44025015	Jayk'aqchus Jerusalén llaqtapi kachkarqani chhikaqa , kurajkaq sacerdotekuna jinataq judiokunapaq machulankuna ima Pablomanta uj ch'aqway willkatayta riqsichiq jamurqanku , ajinamanta nuqapaq juchanchanayta mañaspa .
44025016	Nuqataq ajinata jaynirqani : “ Roma llaqtapaq atiyninmanjinaqa , tumpaykuqninkunawan manaraq uyanchakunankamaqa manam pitapas wañunampaq juchanchayta yachanchu , ajinamanta chay tumpaykusqankumanta sayt'akunampaq , nispa . ”
44025017	Chayrayku , jayk'aqchus paykuna kayman jamurqanku chhikaqa , manam uj juch'uytapas suyarirqanichu , manachayqa qhipantin p'unchaypacham juchanchana wasipi tiyanay chhikapi tiyarikurqani , jinaspataq chay runata pusarqumunankupaq kamachirqani .
44025018	Chaywampas pikunachus tumpaykunapaq jamurqanku chaykunaqa , manam nuqapaq yuwasqaymanjina imakaq juchamantapas tumpaykuyta atichkarqankuchu .
44025019	Paykunapaq ch'aqwasqankuqa puriyninmanta jinataq uj Jesús nisqa sutiyuq runamanta pichus wañupusqa chaytataq Pabloqa kawsakuchkanmi nispam nin , chayllamantam payman kaykunaqa tumpaykuchkarqanku .
44025020	Kay ch'aqwaywan mana ima ruwayta atisqayraykutaq , Jerusalén llaqtamanchu kaykunamanta juchanchasqa kanapaq puriyta munanki icha nispa Pabloman tapurirqani .
44025021	Chaywampas payqa Athunchasqa athun suyukuna apaykachaq juchanchawachun nispam mañarikuwan , ajinaqa nuqapaq kachapunaykamaqa wisq'aykusqalla kachkanampaqmi kamachirqani — nispa .
44025022	Chhikataq Agripaqa Festoman ajinata nirqan : — Nuqapas chay runaman uyariyta munaymanmi — nispa . Festotaq payman ajinata jaynirqan : — Paqarimpacham payman uyarinki — nispa .
44025023	Qhipantin p'unchaytaq Agripawan jinataq Berenice warmiwan musphachkay sumaq p'achallt'asqa pallapallakunapaq kurajkaqninkunawan jinataq llaqtapi allin qhawasqa runakunawan kuska runa jap'iqana wasiman waykuykumurqanku . Festotaq Pablota pusamunankupaq kamachirqan ,
44025024	jinaspataq ajinata nirqan : — Qhapaq suyu apaykachaq Agripa jinataq kaypi nuqaykuwan tantasqa kachkanku chay tatakuna : chaypim chay runaqa kachkan . Tukuy judiokunam Jerusalén llaqtapi jinataq Cesarea llaqtapipas payman tumpaykuspa imaymana rimaykunata apamuwanku , jinaspataq mana samaraspa wañuchisqa kanampaqmi waqach'akuspa mañachkawanku .
44025025	Chaywampas rikusqaymanjinaqa , wañuchisqa kanampaq manam imatapas ruwachkasqachu . Chaywampas , athun suyukuna apaykachaqwan juchanchasqa kanampaq pay kikin mañarikuqtintaq , pay qayllaman apachipunata yuwachkani .
44025026	Payjawamantaqa manam ima kaqmantapas athun suyukuna apaykachaqniy tataman qilqayta atinichu , chayrayku qhapaq suyu apaykachaq Agripa qampaq ñawpaqiykiman tapuykunaykipaq apampuni , ajinamanta ima kaqmantapas qilqayta atipunaypaq .
44025027	Imaraykuchus manaraq imamanta juchanchasqa kasqanta yachaspa apachipunaqa , lluq'i kaymanmi rijch'akuwan — nispa .
44026001	Qhapaq suyu apaykachaq Agripaqa ajinata nirqan : — Qanmanta sayt'akunapaq rimayta atinkim — nispa . Pablotaq makinta uqharispa ajina rimayta qallarirqan :
44026002	“ May athunchasqa qhapaq suyu apaykachaq Agripa , ancha kusisqam kani qampaq ñawpaqiykipi rimayta atisqayrayku , ajinamanta kay judiokunapaq nuqajawapi imaymana tumpaykusqawankumanta sayt'akunaypaq ,
44026003	May Athunchasqa qhapaq suyu apaykachaq , astawampas judiokunapaq tukuy puriyninkunata jinataq imakunamantachus nuqayku ch'aqwachkayku chaykunataqa qan allinta riqsinki . Chayrayku qanman mana sayk'uspa uyaririnawaykipaq mañarikuyki — nispa .
44026004	“ Tukuy judiokunam imaynatachus nuqa paykuna chawpipi , jallp'aypi jinataq Jerusalén llaqtapi waynamantapacha kawsakurqani chaymanta yachanku .
44026005	Kikillantataq nuqapaq fariseopuni kasqaymantaqa yachankum , maykaqchus puriyninchismanjinaqa astawan allimpi junt'ana kachkan chay ñanmi , munanku chhikaqa chaymantapas rimarqullachunkutaq .
44026006	Kunantaq Diospaq ñawpaq machulanchiskunaman rimayninta qusqampi suyay sunqu kasqayraykum kay juchanchayman apamuwanku .
44026007	Israelpaq chunka iskayniyuq churinkunamanta miraq llaqtanchiskunataq , kay Diospaq rimaynin qusqan junt'akunanta rikunapaqmi suyachkanku , chayrayku Diosman yupaychanku jinataq tuta p'unchay jaywanku . Qhapaq suyu apaykachaq Agripa , kay kikin suyay sunquyuq kasqayraykum judiokunaqa kunan juchanchachkawanku .
44026008	¿ Imamantataq Diospaq wañusqakunata kawsarichimusqanta qankunaqa mana iyaw ninkichisri ?
44026009	“ Ñawpaqpiqa nuqa kikinmi Nazaretpi kaq Jesusman iyaw niqkunaman imaymanata ruwaspa t'unarquyta munaq karqani ,
44026010	jinaspataq ajinatam Jerusalén llaqtapi ruwamurqani . Kurajkaq sacerdotekunapaq kamachiyninwanqa achkhayuq iyaw niqkunatam wisq'ana wasikunaman wisq'aykuchirqani ; jinataq jayk'aqchus wañurachirqanku chhikaqa , allillanmi nispam nichkaq karqani .
44026011	Iyaw niyninkuta qunqachinapaqtaq achkha kutim paykunaman ñak'arichiq karqani . Kay ruwaykunatataq tukuy judiokunapaq tantakunanku wasikunapi ruwaq karqani , paykunapaq chay tukuy phiñarisqapuni kasqayraykuqa waj karu suyuniq llaqtakunantimpim qatiykachaq karqani .
44026012	“ Chay ruwamunaypaq kurajkaq sacerdotekunapaq kamachisqan Damasco llaqtaniqman purichkarqani .
44026013	May athunchasqa qhapaq suyu apaykachaq Agripa , ñampi puriykuchkarqani ajinamanjina kuska p'unchaypi uj manchay janaqpacha k'anchay nuqa muyuriyta jinataq pikunachus nuqawan kuska kachkarqanku chayman lliphipirimurqan .
44026014	Tukuyniyku pampaman chhuqakurqayku , jinaspataq hebreo rimaypi nuqaman ajinata niq uj kunkata uyarirqani : ‘ Saulo , Saulo , ¿ imamantataq qatiykachachkawankiri ? ’ ‘ Qan kikinmi chhuqrichakuchkanki , imaynatachus uj ari takarpuman jayt'achkawaq ajinata ’ — nispa .
44026015	Chhikataq ajinata nirqani : ‘ ¿ Tata , pitaq kankiri ? ’ — Nispa . Apu Tatataq ajinata jaynirqawan : ‘ Nuqaqa pimanchus qan qatiykachachkanki chay kikin Jesusmi kani .
44026016	Chaywampas jatariy , sayarikuy , imaraykuchus kunan rikuchkanki jinataq jamuq p'unchaykunapi imakunatawanraq nuqamanta rikunayki kanqa chaymanta jaywaqniy jinataq willaqniy kanaykipaqmi qanman ajllikuyki .
44026017	Judiokunawan jinataq mana judío runakunawan rimanaykipaq kachasqayki , jinaspataq manam chaykunamanta maykaqpas qanman llankharinanta saqisaqchu .
44026018	Paykunaman ñawinkunata wisq'aramunaykipaq , amaña laqa ch'amakapi kapunankupaq , manachayqa k'anchaypi puriykachapunankupaq kachayki ; amaña Supaypaq atiyninwan apaykachasqa puriykachanankupaq , manachayqa Diosman qatinankupaq ; jinataq nuqapi iyaw ninankupaq , ajinamanta juchakuna pampachayta jinataq Diospaq ch'uwa llaqtampi uj tutita jap'iqanankupaq kachayki ’ — nispa .
44026019	“ Ajinaqa , may athunchasqa qhapaq suyu apaykachaq Agripa , janaqpachamanta jamuq musquypijina rikuymanqa manam ama uyariyta munarqanichu ,
44026020	manachayqa Damasco llaqtapi kaqkunaman ñawpaqta chay willayta willarqani , chhikamantataq Jerusalén llaqtapi kaqkunaman , tukuy Judea suyupi kawsakuqkunaman , jinallataq mana judío runakunamampas paykunapaq Diosman kutirimpunankupaq ajinamanta chay kutirimpusqankumanta ruwaykunawan rikuchinankupaq willamurqani .
44026021	Chayraykum judiokunaqa Diospaq wasimpi jap'iykuwanku jinaspataq wañurquchiyta munarqawanku .
44026022	Chaywampas Diospaq yanapayninwanqa kunankama sumaq thuru sayarisqa , juch'uypas kachun manachayqa athumpas kachun tukuyman Diosmanta rimapayaspa kachkani . Diospaq sutimpi willaqkunapaq jinataq Moisespaq imachus ruwakunan kachkarqan chay willasqankunamanta wajtaqa manam jayk'aqpas paykunaman nichkanichu , kayllatam willani :
44026023	Mesiasqa wañunampunim karqan , chaywampas wañupusqanmantaqa paymi ñawpaqkaq wañusqamanta kawsarimuq kanan karqanqa , jinaspataq qhispichiy k'anchayta llaqtanchisman jinataq waq llaqtakunaman willanan karqan ” — nispa .
44026024	Jayk'aqchus Pabloqa paymanta sayt'akuspa kaykunata nirqan chhikaqa , Festoqa ajinata nispa waqach'akurqan : — ¡ Pablo , imanasunkitaq , mana yuwayniyuqchu kapunki ! Chay tukuyta yachqataspachu umaykita muyuchikupunki icha — nispa .
44026025	Chaywampas Pabloqa ajinata jaynirqan : — May athunchasqa Festo , manam uma muyusqachu kachkani ; manachayqa imatachus nichkani chayqa allin kachkan jinataq imachus chiqan kachkan chaymi .
44026026	Tukuy kaykunata allin riqsiq qhapaq suyu apaykachaq Agripaqa chaypim kachkan , chayraykum tukuy sunquywan kaykunata mana mancharispa paypaq ñawpaqimpi rimani ; imaraykuchus paypaq tukuy kaykunata yachasqanmantaqa allintam yachallanitaq , jinataq rimachkani chaykunaqa manam uj paka ukhupi ruwasqakunachu kachkan .
44026027	May athunchasqa tata , ¿ Diospaq sutimpi willaqkunapaq nisqankunata iyaw ninkichuri ? Nuqaqa allintam yachani iyaw nisqaykimantaqa — nispa .
44026028	Agripataq payman ajinata jaynirqan : — ¿ Chay juch'uy pachallapichu Cristoman iyaw niqman tukupunayta yuwachkankiri ? — Nispa .
44026029	Pablotaq ajinata nirqan : — Juch'uy pachapipas , manachayqa achkha pachakunapipas kachun , May Athunchasqa tata , Dios munachun ama qan sapalla manachayqa tukuy pikunachus kunan p'unchay uyarichkawanku chaykuna nuqajina runaman tukunapaq chayachunku , chaywampas ama kay wiskhakunawan watasqakajqa — nispa .
44026030	Chhikataq qhapaq suyu apaykachaq Agripaqa jatarirqan , jinataq llaqta apaykachaq Festo , Berenice warmiwan kuska jinataq tukuy chay ukhupi tiyaraspa kachkarqanku chaykuna ima jataripullarqankutaq ,
44026031	jinaspataq wajniqman chayjawamanta rimakipanapaq puripurqanku . Paykuna purataq ajinata ninakurqanku : — Kay runaqa wañuchisqa kanampaqjina , manam ima juchatapas ruwanchu ; manallataq wisq'ana wasipi wisq'aykusqapas kachkanmanchu — nispa .
44026032	Agripataq Festoman ajinata nirqan : — Kay runataqa kachawachapuchuwan karqan , manachus pay kikin athun suyukuna apaykachaqwan juchanchachikunapaq mañakuchkanman karqan chhikaqa .
44027001	Jayk'aqchus llaqta apaykachaqkunaqa Italia suyuniqman kachanawanku karqan chhikataq , Pabloqa waj jap'isqakunawan kuska uj Julio sutiyuq kurajkaq pallapallaman jap'ichisqam kapurqanku , chay pallapallataq , athun suyukuna apaykachaqpaq nisqa sutiyuq pallapallakuna puntamantam karqan .
44027002	Ajinaqa Adramitio qucha pataniq llaqtamanta , Asia suyuniqpi kaq qucha pataniq llaqtakunaman purqaruchkarqan chay yampuman chimpapurqayku . Macedonia suyupi kaq Tesalónica llaqtamanta Aristarcoqa nuqaykuwan kuskallataqmi kachkarqan .
44027003	Qhipantin p'unchaytaq Sidón qucha pataniq llaqtaman chayapurqayku , maypichus Julioqa Pabloman sumaqta rikurqan , imaraykuchus wawqimasinkunaman rikuq purinanta saqirqan , jinataq paykunawan jaywachikunantapas saqirqallantaqmi .
44027004	Qucha pataniq Sidón llaqtamanta lluqsimpurqayku chhikaqa , Chipre qucha chawpi jallp'aniqman qayllachakurqayku ajinamanta wayra phukumuchkaqtin jark'aqarikunapaqtaq , imaraykuchus wayraqa nuqaykuniqmanmi anchata phukurimuchkarqan .
44027005	Cilicia jinataq Panfilia suyukuna qayllaniq muyuriyta purirqayku , jinaspataq Licia juch'uy suyupi kaq Mira llaqtaman chayarqayku .
44027006	Chaypitaq pallapallakunapaq kurajkaqninqa , Alejandría llaqtamanta Italia suyuniqman puriq yamputa tariparqan , jinaspataq chayman chimpanaykupaq kamachirqawanku .
44027007	Achkha p'unchaykuna alliyllamanta purispa , kallpawanraq Cnido llaqta chimpakama chayarqayku . Wayra nuqaykuniqman phukumuchkallarqan chayraykutaq Salmona nisqa chimpaniq llaqtaman Creta qucha chawpipi kaq jallp'ata muyukipaspa chimpkatarqayku ;
44027008	jinaspataq qucha jallp'a qayllaniqta ancha kallpawan ñak'ayta purispa Lasea llaqta qaylla Buenos Puertos sutiyuq chhikaman chayarqayku .
44027009	Unay pachaña kapurqan , ajinapas manaña quchaniqta purinajinachu kapurqan , imaraykuchus qasa pacham chayampuchkarqanña . Chayrayku Pabloqa paykunaman ajinata ninrincharirqan :
44027010	— Tatakuna , rikusqaymanjina kay puriyninchispiqa mana allinkunamanchujinam chayachiwasun , yamputapas q'ipikunatapas chinkachisunmi jinataq kawsayninchistapas apt'akuchuwanmi — nispa .
44027011	Chaywampas pallapallakunapaq kurajkaqninqa yampuyuqman jinataq yampu purichiqmanmi Pablopaq rimayninkunamanta niqtimpas astawan uyarirqan .
44027012	Chhaqay qucha pataniq llaqtaqa qasa pachapi kanapaq mana allin kasqanraykutaq , ñaqa tukuyninku chaymanta lluqsispa Creta jallp'aniqpi kaq Fenice qucha pataniq llaqtaman chayanapaq yanariyta yuwarqanku , mayqinchus inti jalaykuyniqpim taripakurqan . Ajinamanta qasa pachapiqa chaypi qhiparanankupaq .
44027013	Urayniqmanta jamuq llamp'u wayra phukurimurqan , chayrayku paykunaqa astawan puriykupunallapaq yuwarqanku , lluqsipuspataq qucha chawpipi kaq Creta jallp'a qucha ch'ullpaniqta puriykupurqanku .
44027014	Chaywampas lluqsipurqanku chay juch'uy pachamantataq , uj manchay wayram inti lluqsimuy janaqniqmanta wayrarimuspa yampuniqman phukurimurqan ,
44027015	jinastapataq manchayta tanqaripurqan . Wayraniqman uyayuqta yampuman mana purichiyta atisqaykuraykutaq wayrawan qatatichikupurqayku .
44027016	Qucha chawpipi kaq juch'uy Cauda sutiyuq jallp'a qhipaniqta muyukiparqayku maypichus wayraqa manam ancha kallpawan phukumuchkarqanchu , jinaspataq ancha kallpawanmi kawsay qhispichinapaq kachkan chay yampu uñata athun yampu pataman ayskatarqayku .
44027017	Yampupataman apkatapuspataq , yampu thurunchanapaqqa wiskhakunata jap'ispa chaywan ch'uqaykurqanku . Sirte sutiyuq ch'alla ukhuman yampupaq siriykunanta mancharispataq yampu purichiq wiskhakunata paskarapurqanku jinaspataq maymanchus wayra apayta munachkarqan chayman apachikupurqanku .
44027018	Qhipantin p'unchaytaq wayraqa kallpawanraq phukumuchkarqan , chayrayku yampupaq q'ipinkunata unu ukhuman chhuqaykuyta qallaripurqanku ;
44027019	kimsa p'unchay kapurqan chhikamantataq kikin makinkunawanmi yampu purichina qatanakunata jinataq wiskhakunata unuman chhuqaykupurqanku .
44027020	Achkha p'unchaykuna intitapas jinataq quyllurkunatapas manañam rikupurqaykuchu , chay tukuy manchana wayrawantaq manañam qhispichikuytapas suyapurqaykuchu .
44027021	Unaypachaña mana mikhusqa kapuqtiykutaq , Pabloqa tukuy nuqayku chawpimanta jatarirqan jinaspataq ajinata nirqan : — Tatakuna , allimpuni kanman karqan uyarinawaykichisqa , jinataq Creta suyumanta ama lluqsimunanchispasqa ; ajinamantam nuqanchisqa mana ñak'arichkachuwanchu karqan jinataq manam imatapas apt'akuchkachuwanchu karqan .
44027022	Chaywampas kunanqa ama llakikuychischu , imaraykuchus manam qankunamanta maykaqpas wañuchkanqachu , kay yampu sapallam chinkanqa .
44027023	Imaraykuchus kunan tuta pipaqchus kani jinataq pimanchus jaywani chay Diospaq kachamusqan uj ángel rikhurimuwan ,
44027024	jinaspataq ajinata nirqawan : ‘ Pablo ama manchaychu , imaraykuchus romano athun suyukuna apaykachaqpaq ñawpaqinman purinayki , jinaspataq qanrayku Diosqa tukuy kay yampupi qanwan kuska kachkanku chaykunaman ima wañuymanta qhispichinqa ’ — nispa .
44027025	Chayrayku tatakuna sunqu tiyaykusqa kachkaychis , imaraykuchus Diospim sunquyta churani , jinataq allintam yachani imaynatachus chay ángel nichkarqawan ajinamanjina tukuy ima ruwakunanmantaqa .
44027026	Chaywampas uj qucha chawpipi kaq jallp'amanmi kay yampuwan qulliykukusunchis — nispa .
44027027	Chunka tawayuq tutakaq chayampurqan chhikataq , wayrawan uj chhikamanta waj chhikaman apaykachasqa Adriatico nisqa mama quchaniqpi taripakupurqayku , ñaqa chawpi tuta kapurqan chhikataq , yampu purichiqkunaqa jallp'aniqman chayapuchkasqaykumanta ripararqanku .
44027028	May ukhukamachus unu karqan chayta yachanapaq tupuykurqanku , chaytaq iskay chunka lijratataykunam karqan ; uj chhikanta puririrqanku , jinaspataq wajmanta tupuykurqallankutaq , chaypitaq chunka phichqayuq lijratataykunata tariparqallankutaq .
44027029	Qarqakunaman mut'uykuyta manchaspataq , tawa yampu kaniykuchiqkunata yampupaq qhipanniqmanta chhuqaykurqanku , chhikankamataq usqhaylla p'unchaytatampunampaq Diosmanta mañakurqanku .
44027030	Chaywampas yampu purichiqkunaqa , yampumanta phawaripunata yuwachkarqanku , ajinaqa kawsay qhispichina uña yamputa athun yampupaq ñawpaqninmanta waj yampu kaniykuchiqkunatapas chhuqaykuchkankuman ajinata apaqayta qallarirqanku .
44027031	Chaywampas Pabloqa kurajkaq yampu purichiqman jinataq pallapallankunaman ima ajinata nispa willarqan : — Kaykunachus kay yampupi mana qhiparanqaku chhikaqa , qankunaqa manam qhispichikuyta atichkankichischu — nispa .
44027032	Chhikataq pallapallakunaqa chay uña yampu watasqa kachkarqan chay wiskhakunata khuchuqaspa unuman kachaykupurqanku .
44027033	Sut'iytatampurqan chhikataq Pabloqa tukuyninku imatapas mikhunankupaq kunarirqan . Paykunamantaq ajinata nirqan : — Imalla ruwakuchkanqa nispa suyaspa qankunaqa ñaqa chunka tawayuq p'unchaykunañam mana imatapas mikhusqa kachkankichis .
44027034	Uj imallatapas mikhurinaykichista mañarikuykichis . Kallpayuqmi kanaykichis , imaraykuchus kay llakiyraykuqa manam imapas qankunapaq kachkanqachu — nispa .
44027035	Kayta nirqan chhikamantataq , Pabloqa makimpi uj t'ant'ata jap'irqan , jinaspataq tukuypaq ñawpaqimpi Diosman yuspärayta qurqan . Phatmiraspataq mikhuyta qallarirqan .
44027036	Chhikamantataq tukuyninkum mikhunapaq kallpacharikuspa mikhuyta qallarirqanku .
44027037	Chay yampu patapiqa tukuyniyku iskay pachaj qanchis chunka suqtayuq runakunam karqayku .
44027038	Munasqankumanjina mikhuraspataq , yampupaq q'ipinkunata pisiyachiyta munaspa mama quchaniqman trigu jich'aykuyta qallaripurqanku .
44027039	Jayk'aqchus paqartatampurqan chhikaqa yampu apaykachaqkunaqa manam may chhika jallp'achus karqan chay riqsiyta atirqankuchu , chaywampas jallp'a ch'ullpa pampallata rikurqanku ; jinaspataq chayniqman yamputa jithirichiyta munarqanku .
44027040	Yampu kaniykuq wiskhakunata khuchuraspataq quchapi saqiwachapurqanku , yampu purichinapaq tanqana k'aspikunatataq phaskararqanku . Chhikamantataq ñawpaniqpi kaq wayrawan phukuchinapaq yampu purichiq qatanata ayskatarqanku , yamputaq chay jallp'a ch'ullpaniqman qayllachakuyta qallaripurqan .
44027041	Chaywampas uj ch'alla tantasqaman mut'uykupurqan maypichus yampuqa chay ukhuman tiyaykupurqan . Yampupaq ñawpaniq sinqanqa ch'allaman mana kuyuriy atichkaqtam qulliykukupusqa , chhikankamataq qhipaniqninqa wayrawan unu qhullchuqiypaq kallpanwanqa t'unarqukuyta qallaripurqan .
44027042	Pallapallakunataq jap'isqa runakuna ama unu patanta tuyuspa phawarinankupaq wañurachiyta munarqanku .
44027043	Chaywampas pallapallakunapaq kuraqnin , pichus Pabloman qhispiyta munarqan chayqa manam chay ruwanankuta saqirqanchu , manachayqa pikunachus unu patanta tuyuspa puriyta yachanku chaykunaqa ñawpaqtaqa jallp'a taripanakama purinankupaq , jinataq
44027044	wakinkuna yampu t'unarqusqa k'aspikunapi jap'ikuspa qatinankupaq kamachirqan . Ajinamantam tukuyniyku mana ima nanachjasqa jallp'aman chayapurqayku .
44028001	Jayk'aqchus tukuyniyku qhispisqa kapurqayku chhikaraqmi Malta sutiyuq qucha chawpipi kaq jallp'aniqpi kasqaykumanta riparakurqayku .
44028002	Chaypi kawsakuq runakunaqa tukuyniykuman ancha allinta jap'iqarirqawanku ; parachkasqanrayku chiri kaqtintaq ninata phichkatarqanku , jinaspataq chayman qayllachakunaykupaq nuqaykuta wajarirqawanku .
44028003	Pabloqa as chhika ch'aki llant'akunata pallthapimuspa ninaman chhuqaykusaq nichkarqan , ajinaman nina q'uñi ukhumanta uj palli siqarqumuspa makinmanta kaniykurqan jinaspataq chaypim llawuykusqa warkurawachkarqan .
44028004	Chaypi kawsakuq runakunaqa Pablopaq makimpi chay palli warkukumuqta rikuspaqa , paykunapura ajinata ninakurqanku : “ Kay runaqa uj runa wañuchiqmi , imaraykuchus quchapi wañunamanta qhispisqa kaqtimpas , chiqan juchanchaq diosqa manam kawsananta saqichkanchu ” — nispa .
44028005	Chaywampas Pabloqa makimpi kaq pallita ninaman thalaykukurqan , jinaspataq payman manam imatapas ruwarqanchu .
44028006	Tukuyninku Pablopaq makin punkiykunanta , manachayqa kaymantajina wañusqa chhuqatatakunanta suyachkarqanku ; chay tukuyta suyarqanku jinataq mana imapas paywan ruwakusqanta rikuspataq , ñawpaq yuwasqankumanta wajtañataq yuwapurqanku , jinaspataq Pabloman diosmi nispa nipurqanku .
44028007	Chay qaylla chhikakunapitaq uj chajrana jallp'akuna karqan , chaykunataq qucha chawpipi kaq jallp'api tiyaqkunamanta allin qhawasqa Publio sutiyuq runapaqmi karqan , pichus nuqaykuta kimsa p'unchaykuna allinta rikuspa jap'iqarirqawanku .
44028008	Chhikataq Publiopaq tatan lliqti jinataq yawar kursiy unquywan puñunampi kachkarqan . Chhikataq pabloqa pay rikuq purirqan , Diosmanta mañarikurqan chhikamantataq , makinkunata payjawaman jaywqatarispa alliyachipurqan .
44028009	Kayta rikuspaqa , chay qucha chawpi jallp'api tiyakuqkunamanta waj unqusqakuna jamurqanku , jinaspataq paykunapas alliyachisqallataqmi kapurqanku .
44028010	Paykunataq sumaqta rikurirqawanku , wajmanta yampuman chimpapurqayku chhikamantataq tukuy imakunachus chay puriypi munakuchkanqa chayta qurqawanku .
44028011	Chay qucha chawpiniq jallp'api kimsa killa junt'a kapusqaykumantataq , qasa pacha chaypi qhiparaq yampupi purqarupurqayku ; chay yampuqa Alejandría llaqtaniqmantam karqan , mayqinchus ñawpaniqnimpiqa Cástor jinataq Pólux ispa dioskunapaq uyanwan churkatasqam karqan .
44028012	Siracusa sutiyuq qucha pataniqpi kaq llaqtaman chayarqayku , chaypitaq kimsa p'unchay qaynararirqayku ,
44028013	chay chhikamantataq Regio llaqtaman chayanakama purirqayku . Qhipantin p'unchaytaq urayniqmanta wayra phukurimurqan , uj p'unchay uraqapurqan chhikamantataq Pozzuoli llaqtaman chayapurqayku ,
44028014	maypichus wakin wawqikunata tariparqayku , pikunachus qanchis p'unchaykuna qhiparanaykupaq mañarirqawanku ; ajinamantam Roma llaqtakama chayapurqayku .
44028015	Roma llaqtapi kaq wawqikunaqa nuqaykumanta uyaripusqakuña ; chayraykutaq Apiopi kaq Foroniqman jinataq Tres Tabernas sutiyuq chhikaman nuqayku taripaq lluqsimurqanku . Paykunaman rikuspataq Pabloqa kusirikurqanmi , Diosman yuspärayta quspataq kallpacharisqam rikukupurqan .
44028016	Jayk'aqchus Roma llaqtaman chayapurqayku chhikaqa , uj pallapallawan rikusqalla Pablopaq waj chhikapi kawsakunanta saqirqanku .
44028017	Chayampusqanmanta kimsa p'unchaymantataq , Pabloqa Roma llaqtapi kaq kurajkaq judiokunata wajamunankupaq kacharqan . Jayk'aqchus tantaykusqa kapurqanku chhikaqa paykunaman ajinata nirqan : — Wawqikuna , nuqaqa judiokunajawapi , jinataq ñawpaq machulanchiskunapaq puriyninkunajawapi manam ima mana allintapas ruwachkanichu . Chaywampas Jerusalén llaqtapi romanokunaman puskatasqam rikukuni ,
44028018	pikunachus nuqaman tapuykurqawanku chhikamantataq kachariyta munarqawanku , imaraykuchus manam ima juchatapas wañuchinapaqjina tariparqawankuchu .
44028019	Chaywampas judiokunaqa manam munarqankuchu , nuqataq athun suyukuna apaykachaq juchanchanawampaq mañarikurqani , llaqtayman mana imajawamantapas tumpaykuyta munachkani chhikapas .
44028020	Kayrayku ari , qankunaman wajarqaykichis ajinamanta rikunapaq jinataq rimanarinapaq ; imaraykuchus nuqanchis Israel suyupi kaqkunapaq suyasqanchismanta suyay sunqu kasqayrayku kaypi wiskhakunawan watasqa taripakuni — nispa .
44028021	Paykunataq ajinata payman nirqanku : — Nuqaykuqa ima p'anqatapas qanjawamanta manam Judeamanta jap'iqachkaykuchu , manallataq mayqin judío wawqikunapas qanjawamanta ima mana allintapas willachkawankupaschu .
44028022	Imatachus qan yuwachkanki chay uyariyta munaykuman , imaraykuchus tukuyniqpim kay musuq ñanmanta mana allinkuna rimakusqanta yachayku — nispa .
44028023	Ajinaqa uj p'unchayta ch'ikulliykupurqanku , maypichus Pablo qurpachakuchkarqan chayman achkha runakuna jamurqanku . Tutamanta ch'isiyaykuykama Pabloqa Diospaq qhapaq suyunmanta paykunaman rimarqan . Jesusjawamanta paykunaman Moisespaq kamachiyninniqta jinataq Diospaq sutimpi willaqkunapaq qilqasqankunaniqta ima yachachispam paykunaman iyaw nichiyta munarqan .
44028024	Wakinkunaqa Pablopaq nisqanta iyaw nirqanku , chaywampas wakinkunaqa manam iyaw nichkarqankuchu .
44028025	Paykunapura rimayninkupi mana uj yuwayman chayayta atispataq , puripuyta qallaripurqanku . Pabloqa kayllatam paykunaman nirqan : — Allintapuni Ch'uwa Ajayuqa qankunapaq ñawpa machulaykichiskunaman Isaías Diospaq sutimpi willaq runaniqta ajinata nispa rimarqan :
44028026	‘ Puriy , jinaspa kay llaqtaman ajinata niy : Jayk'ata uyarinqaku chhikapas manam yuwaywan jap'iqanqakuchu ; jayk'ata qhawachkanqaku chhikapas manam rikunqakuchu .
44028027	Imaraykuchus kay llaqtapaq umanqa t'uqpirasqa , ninrinkunataqa lluphaykusqata kachinku , ñawinkunatapas ch'irmiykusqa ama rikunankupaq , ama uyarinankupaq , jinataq ama yuwaywan jap'iqanankupaq ; ajinamanta nuqaman ama kutirikunankupaq , nuqataq paykunaman alliyachinaypaq ’ — nispa .
44028028	Qankunaqa kayta yachaychis , imaraykuchus kunanmanta ñawpaqmanqa kay Diospaq qhispichiyninqa mana judío runakunaman qunapaq rikuchisqam kapunqa , paykunakaqmi uyarinqaku – nispa .
44028029	Jayk'aqchus kaykunata nirqan chhikamantataq , judiokunaqa paykunapura mayta ch'aqwaraspa puripurqanku .
44028030	Pabloqa iskay wata junt'a mañarisqa wasipi qhiparapurqan , maypichus tukuy payman rikunapaq puriqkunaman jap'iqarqan .
44028031	Mana imakaqmanta llakiqakuspataq Diospaq qhapaq suyunmanta willarqan , jinataq Jesucristomantaqa mana pipaq turiyasqanmi yachachirqan .
45001001	Nuqa Pablo , Cristo Jesuspaq jaywaqnin , pichus paypaq kachasqan kanaypaq wajasqan kani , jinataq Diospaq sumaq willayninkuna willanaypaq ajllisqa kachkaspa , qankunaman napaykumuykichis .
45001002	Chay kikin sumaq willaykunataqa Diospaq sutimpi willaqninkunaniqtam Diosqa ch'uwa Qilqasqakunapiqa rimayninta qupusqaña .
45001003	Kay willaykunaqa , Churin Jesucristo nuqanchispaq Tatanchis kaypachaman runajina paqarispa Davidpaq mirayninmanta jamurqan chaymantam willawanchis ,
45001004	chaywampas wañusqamanta kawsarimpurqan chhikamantaqa Diospaq Churinjinam tukuy atiykunayuq ch'uwanchaq ajayuniqta tiyaykuchisqa kapurqan .
45001005	Jesucristoniqtam paypaq kachasqan kanayta jap'iqani , ajinamanta tukuy llaqtakunapi paypi iyaw niqkuna kanampaq jinataq payman uyariqkuna kanampaq ima .
45001006	Qankuna Roma llaqtapi tiyaqkunaqa paykuna chawpillapitaqmi kachkankichis . Diosqa anchatam munakusunkichis jinaspataq Jesucristopaq ch'uwa llaqtamanta ujkaqnin kanaykichispaq ima wajakusunkichis . Dios Tatanchis , Tata Jesucristopiwan munakuy khuyapayakuyninta jinataq sumaqpi kayninta ima qankunajawaman t'akaykumuchunku .
45001007	Qankuna Roma llaqtapi tiyaqkunaqa paykuna chawpillapitaqmi kachkankichis . Diosqa anchatam munakusunkichis jinaspataq Jesucristopaq ch'uwa llaqtamanta ujkaqnin kanaykichispaq ima wajakusunkichis . Dios Tatanchis , Tata Jesucristopiwan munakuy khuyapayakuyninta jinataq sumaqpi kayninta ima qankunajawaman t'akaykumuchunku .
45001008	Ñawpaqtaqa Diosniyman Jesucristoniqta sapa uj qankunamanta yuspärayta quni , imaraykuchus qankunapaq iyawniykichismantaqa tukuy chhikakunapim kaypachapi rimakun .
45001009	Dios , pimanchus nuqa tukuy sunquywan Churimpaq sumaq willayninkunata willaspa jaywani , paymi qankunamanta yuwarikusqaymantapuni rikuqjina kachkanqa ,
45001010	mañakusqaykunapiqa Diosman munayninmanjina kunankaq qankunaman rikuq jamunaypaq mañakunipunim .
45001011	Imaraykuchus qankunaman rikuytam munani , jinataq ajayuniqpi uj atiy quyta jap'iqanaykichistapas munallanitaqmi , ajinamanta astawan thuru sayarikunaykichispaq .
45001012	Ajinamanta nuqanchispura ujmanta uj kallpachakunanchispaq , kay iyawniyqa qankunapaq jinataq nuqapaq kasqanrayku .
45001013	Wawqipanaykuna , achkha kutiñam qankunaman rikuq purinapaq yuwarikurqani , chaywampas kunankamaqa imaymana mana atiykunapunim rikhurimuwan . Nuqaqa , qankuna chawpimanta wakin iyaw niqkuna kanantam munani , imaynatachus purisqay waj llaqtakunapi kachkan ajinata .
45001014	Anchatapas yachachunku manapas yachachunku , yachaysapakunapas manachayqa mana yachaysapakunapas kachunku , tukuywampunim manupijina kasqayta yuwakuni ;
45001015	Chayraykum qankuna pikunachus Roma llaqtapi kawsakunkichis chaykunaman anchatapuni sumaq willaykuna willanata munachkani .
45001016	Sumaq willaykunamantaqa manam p'inqakuchkanichu , imaraykuchus Diospaq atiyninmi , ajinamanta tukuy pikunachus chaypi iyaw ninku chaykunaqa qhispichiyta taripanankupaq , ñawpaqtaqa judío runakuna , jinallataq mana judío runakuna kachkanku chaykuna ima .
45001017	Imaraykuchus sumaq willaykunaqa imaynamantachus Diosqa chiqan runaman tukuchiwanchis chaytam rikuchiwanchis ; kaytaq qallariymanta tukuchaykama iyawniyraykullam ajinaqa . Ajinatam Qilqasqakunapiqa nin : “ Pichus chiqan runa kachkan chayqa , iyawniyraykullam kawsanqa ” — nispa .
45001018	Diosqa , janaqpachamantapacha tukuy saqra jinataq mana chiqampi puriykachaq runakunaman phiñakuyninta riqsichimun , pikunachus mana chiqan saqra kayninkuwanqa chiqan kaytam wisq'aykusqatajina jap'iykunku .
45001019	Imachus Diosniqmanta riqsikunman chaytaqa , paykunaqa allintam riqsinku , imaraykuchus paykikinmi paykunaman rikuchirqan ;
45001020	imaraykuchus , paypaq ima ruwasqankunamantachus yuwayta qukuchuwan chhikaqa , Diosniqmanta mana rikunajina kachkan chaykunaqa sut'inchakunmanmi . Chayqa ajina kaqtimpas , kaypacha paqarichkarqan chhikamantapacham , sut'intapuni paypaq Dios kasqanmanta jinataq paypaq atiyninqa mana jayk'aqpas tukukunanmanta rikuyta atikurqan . Chayraykum saqra runakunaqa juchankumanta mana pampachasqa kanku .
45001021	Imaraykuchus Diosman riqsirqanku chhikapas , manam Diosmanjina athumpi kachirqankuchu , manallataq yuspäraytapas qurqankuchu . Chay ruwachkaytaqa , imaymana mana imapaq allinkunata yuwachkaspam tukuchapurqanku , jinataq pisi sunqu yuwayninkupas ch'amaka ukhukunapi qhiparapurqan .
45001022	Paykunaqa yachaysapam kayku nispa nirqanku , chaywampas pisi sunqu runakunamanmi tukupurqanku ;
45001023	imaraykuchus mana tukuy atiyniyuq wañuq Diosman yupaychanamanta niqtimpas , wañuq runakunapaq ruwasqan illakunamanmi yupaychapurqanku , jinallataq pisqukunapaq , uywakunapaq jinataq suchuykachaq kurukunapaq uyan lantita illakunapi llaqllaraspa yupaychanku .
45001024	Chayraykum , Diosqa paykunaman saqiwachapurqan , ajinamanta imachus munasqankuta yanjakunankupaq , paykunapi millay munaykuna kasqanraykutaq millay p'inqakuy ruwaykunata ruwapurqanku .
45001025	Diospaq chiqan kayninta maskachkaytaqa , imachus llulla kachkan chaykunallatam maskarqanku , jinasptaq imakunatachus Diosqa ruwachkarqan chaykunallatam athumpi kachirqanku jinataq yupaycharqanku , manataq Dios kikinkaqtaqa , pichus tukuy chaykunata ruwarqan , paykaqmi wiñaypaq wiñaynintimpaq yupaychayta jap'iqananqa . Ajina kachun .
45001026	Chayraykum Diosqa imachus munasqankuta p'inqakuy ruwaykunata ruwanankupaq paykunata saqiwachapurqan . Paykunapaq warminkunapas manañam qharinkuwan kayta munapunkuchu , manachayqa warmipura puriykachanamanmi churakupunku ;
45001027	kikillantataq qharikunapas warminkunawan manañam kayta munapunkuchu , jinaspataq qhariwarmipas kachkankuman ajinatam qhari pura puñuykuspa p'inqakuy ruwaykunata ruwarqanku . Jinaspataq kikin aychankupi imachus millay p'inqakuy ruwaykuna ruwasqankumanta asut'iyta jap'iqanku .
45001028	Diosman mana uyariyta munasqankuraykutaq , payqa millay mana allin yuwayninkunamanjina imachus mana ruwana kachkan chay ruwanankupaq paykunata saqiwachapurqan .
45001029	Paykunaqa mana chiqan kaywan , p'inqakuy mana allin ruwaykunawan , mich'a kawsaywan jinataq saqra kaywan junt'aykusqam kachkanku . Paykunaqa chhiqnikuqkuna , runa wañuchiqkuna , maqanakuqkuna , saqrakuna jinataq llulla rimaykuna apaykachaqkunam kanku .
45001030	Wakinkunamantaqa mana allinkunatam rimanku , Diospaq chhiqnikuqninkuna kanku , simimanta simi kutichikuq , paykuna munayniyuq jinataq uma uqharisqallapuni puriykachachkanku ; mana allin saqra ruwaykunata rikhurichinku , tatamamankunatapas manam uyarinkuchu ,
45001031	manam yuwaychakuyta munachkankuchu , rimasqankunatapas manallataq junt'achkankuchu , manam pimantapas sunqunkuta nanarichikuchkankuchu , manallataq khuyapayakuyninkupas kachkanchu .
45001032	Allintam yachanku , pikunachus tukuy kay ruwaykunata ruwanku chaykunaqa wañuchisqa kanampaq Diospaq kamachisqantaqa ; chaywampas mana uyarikuspaqa ruwakuchkallankum , wajkunapaq ruwasqantapas tukuy sunqunkuwanraq qhawachkanku .
45002001	Qanchus wakinkunaman juchanchachkanki chhikaqa , pipas kakuchkay chayqa manam imapaqpas allinchu kachkan , chayraykum qanqa juchaykimanta mana pampachachikunkichu . Wakinkunaman juchanchaspaqa qan kikinmi juchanchakuchkanki , imaraykuchus kikin paykunapaq ruwasqantam ruwachkallankitaq .
45002002	Chaywampas jayk'aqchus ajina puriykachaqkunaman juchanchan chhikaqa , imaynatachus Diosqa chiqampijina juchanchasqanmantaqa yachanchismi .
45002003	Qankaqwanqa , wakinkunaman juchanchachkanki , jinaspataq paykunajinallataq imatapas ruwachkallanki chhikaqa , ama Diospaq juchanchayninmanta phawarisqaykita yuwachkaychu .
45002004	Qanqa chay tukuy mana tukukuq Diospaq munakuyninta , mana ask'ama phiñarikuq kasqanta jinataq suyay sunquyuq kasqantapas juch'uychachkanki , chay munakuynin qanta payman kutirinaykipaq pusachkasunki chaymantapas mana riparakuspa .
45002005	Chaywampas k'ullu kasqaykirayku , jinaspataq mana Diosman kutirimusqaykimantaqa , kikin qan patapi asut'iykunata juchanchay p'unchaypaq tantakuchkanki , jayk'aqchus Diosqa chay p'unchay rikhurimuchkanqa chhikapaq ,
45002006	ajinamanta sapa ujman ruwasqankumanjina qupunampaq .
45002007	Pikunachus athunchasqa kayta jinataq mana wañunata maskachkaspa allin ruwaykunata ruwaspa suyachkarqanku chaykunaman wiñay kawsayta qunqa ;
45002008	chaywampas kutkatakuqkunaman , pikunachus chiqan kachkan chaywan jap'inakuchkanku jinataq mana allinkunamanta sayqatakunku chaykunamanmi phiñakuyninwan asut'iykunqa .
45002009	Ancha ñak'ariykuna jinataq llakikuykunam tukuy pikunachus mana allinkunata ruwanku chaykunapaq kanqa , ñawpaqtaqa judío runakunapaq , mana judío runakuna kachkanku chaykunapaqpas ajinallataqmi kanqa .
45002010	Chaywampas tukuy pikunachus allin kachkan chay ruwaqkunamanqa Diosqa athunchasqa kayta jinataq sumaqpi kaynintam paykunaman qunqa , ñawpaqta judío runakunaman , mana judío runakuna kachkanku chaykunamampas ajinallatataqmi qunqa .
45002011	Imaraykuchus Diosqa manam wakillantachu allimpaq qhawachkan , manachayqa tukuyniyuqtam kuskallampi qhawachkan .
45002012	Tukuy pikunachus Moisespaq kamachiyninta mana riqsichkaspa juchata ruwanku chaykunaqa , manam chay kamachiymanjina juchanchasqachu kachkanqaku ; chaywampas pikunachus Moisespaq kamachiyninta riqsichkaspa juchata ruwanku chaykunaqa , chay kikin kamachiymanjinam juchanchasqa kanqaku .
45002013	Kamachiyllata uyarinku chaykunaqa manam Diospaq ñawpaqimpi chiqan runakunachu kanku , manachayqa pikunachus chaymanjina puriykachanku chaykunakaqmi chiqan runakuna kanku .
45002014	Imaraykuchus mana judío kachkanku chaykunaqa Moisespaq kamachiyninta manam riqsichkanku chhikapas , paykunaqa mana pi nichkaqtinmi tukuy imachus chay kamachiypi kachkan chaykunata junt'anku . Ajinamantam imachus allin kachkan jinataq mana allin kachkan chaytaqa yachanku ,
45002015	imaraykuchus ruwayninkunawanmi paykunaqa imachus sunqunku ukhupi qilqasqa kamachiy kachkan chayta rikuchinku . Sunqun kikinmi ajinata sut'inchan , imaraykuchus imapi yuwanku chhikaqa imachus allin jinataq mana allin kachkan chaykunataqa yachapunkuñam .
45002016	
45002017	Qanqa , judío kani nisqa ninki , Moisespaq kamachiyninman jap'ichikunki , jinataq Diosniykimanta umata uqharichkanki .
45002018	Diospaq munayninta riqsinki , kamachiytaq imachus astawan allin kachkan chay ajlliytam yachachisunki .
45002019	Ñawsakunata pusaqpas kawaq ajinatam yuwakunki jinataq ch'amakapi puriykachaqkunaman k'anchayta quqpas kawaq ajinapas yuwakullankitaqmi ;
45002020	mana ima yachaqkunaman yachachiqpas kawaq ajinatam tukunki , jinataq mana yuwayniyuqkunaman yuwayachiqjinapas tukullankitaqmi , imaraykuchus kamachiypim imachus yachay kachkan jinataq chiqan kachkan chaypaq ñanninta taripanki .
45002021	Ajinaqa , wakinkunamanchus yachachinki chhikaqa , ¿ imamantataq qan kikin mana yachachikunkiri ? Manam suwakunachu , nispa yachachinki chhikaqa , ¿ imamantataq suwakuchkankiri ?
45002022	Millay khuchi ruwaykunata manam ruwanachu ninki chhikaqa , ¿ imamantataq qan chayta ruwachkankiri ? Runapaq ruwasqan dioskunatachus chhiqnikunki chhikaqa , ¿ imamantataq paykunapaq wasinkupi kaq qhapaq kayninkunata suwarqukumunkiri ?
45002023	Kamachiymanta umaykita uqharinki , chaywampas Diostam juch'uychachkanki imaraykuchus kamachiytaqa manam junt'achkankichu .
45002024	Allintapunim Qelqasqakunapiqa ajinatam nin : “ Qankunapaq juchaykichisraykum mana judío runakunaqa Diosman juch'uychanku ” — nispa .
45002025	Chiqampunim , Moisespaq kamachiyninkuna uyart'akuqkunapaqqa , circuncisión ruwayqa uj juch'uypas paykunapaq allinmi ; chaywampas manachus uyarikunku chhikaqa mana circuncisión ruwasqapas kankuman ajinam kanku .
45002026	Chaywampas , mana circuncisión ruwasqa kachkan chaychus kamachiypi nichkan chaymanjina puriykachakun chhikaqa , mana circuncisión ruwasqa kachkanqa chhikapas circuncisión ruwasqapas kanman ajinamanta riqsisqam kanqa .
45002027	Pichus kamachiymanjina uyart'akuchkanqa , amapas aychampi circuncisión ruwasqa kachkachun chayqa , maykaqchus kamachiyniyuq jinataq circuncisión ruwasqa kachkan jinaspataq mana chaymanjina uyart'akuchkan chaytam juchanchanqa .
45002028	Imaraykuchus judío kanaqa manam jawaniqllamanta kanachu kachkan , jinataq circuncisión ruwasqa kanapas manam jawaniq aychallapi uj ch'ikullitajina apanallachu kachkallantaq .
45002029	Maykaqchus chiqan judío runa kachkan chayqa sunqun ukhunmantapacha kachkan chaymi , chaytaq sunqu ukhupi uj ch'ikullitajina apanapim yachakun : chayqa manam qilqasqa kamachiykunamantajinachu kachkan , manachayqa Ajayuniqmantam jamun . Pichus ajina kapun chayqa , manam runapaq jap'iqasqanchu kachkan manachayqa Diospaq jap'iqasqanmi kapun .
45003001	Chhikaqa , ¿ ima allimpunitaq judío kana jinataq circuncisión ruwasqa kana kasqari ?
45003002	Chiqampiqa ima tukuyniqmanta allinmi . Ñawpaqtaqa , Diosmi willayninta judiokunaman qurqan .
45003003	Ajinaqa , ¿ wakinkunachus mana uyart'akurqanku chhikaqa , imapaq allintaq chay kachkanri ? ¿ Paykunamanta uj jayk'ayuq mana uyarikuq kasqankuraykuchu Diosqa paykunamanta qunqakupunmanri ?
45003004	¡ Manachujinam ajina kachkanmanchu ! Tukuy runakunapas llulla kanku chhikapas Diosqa chiqampijinapunim imatapas ruwan . Imaraykuchus Qilqasqakunapiqa ajinatam nin : “ Rimasqaykipim chiqan runa kasqaykimanta riqsichikunki , jinaspataq juchanchasunkichis chhikaqa atipachkaqpunim lluqsimunki ” — nispa .
45003005	Nuqanchispaq saqra ruwayninchischu Diospaq chiqan kasqanmanta rikuchinapaq allin chhikaqa , ¿ kayta yachaspaqa imatataq chaywan jurqusunri ? ¿ Diosqa asut'iwanchis chhikaqa , manam chiqampijinachu kachkan nispachu nichuwanri ? ( Runakunapaq yuwayninkunamanjinam rimachkani )
45003006	¡ Manachujinam ajina kachkanmanchu ! Dioschu mana chiqampijina kanman chhikaqa , ¿ imaynatataq kaypachaman juchanchanmanri ?
45003007	Chaywampas llullakusqaychu Diospaq chiqan kaynin astawan athunchasqa kanampaq allin kachkan chhikaqa , ¿ imamantataq nuqaman juchayuqpas kayman ajinata runakuna juchanchawankuri ?
45003008	Ajina kaqtinqa , ¿ saqra kaykunakaqtachu ruwana kanman allinkuna jamunampaqri ? Wakinkunataq kaytam yachachinki nispam , nuqaman juch'uychanapaq nichkanku ; chaywampas chay runakunaqa juchanchasqam kananku .
45003009	¿ Nuqanchis judío runa kasqanchisraykuqa , imakaqmantataq wakinkunamanta niqtimpas astawan allin kachuwanri ? ¡ Manachujinam ajina kachkanmanchu ! Imaraykuchus nuqaqa sut'inchapuniñam , imaynatachus judío runakuna jinataq mana judío runakunapas juchapaq atiyninwan jap'iykusqajina kasqanchismantaqa ,
45003010	imaraykuchus Qilqasqakunapiqa ajinatam nin : “ ¡ Manam uj runapas chiqan runa kanchu ! ¡ Manapunim uj sapallapas kachkanchu !
45003011	Manam pipas allin yuwayniyuq kanchu . Manam pipas Diosman maskaq kachkanchu .
45003012	Tukuyninkum lluq'i ñanniqta purikupunku . Tukuyninkullataqmi mana allinkunata kikillanta ruwapunku . ¡ Manam pipas allinkuna ruwaq kapunkuchu ! ¡ Manapunim uj sapallapas kachkanchu !
45003013	Rimayninqa uj wisq'arasqa aya pakana jutk'ujinam . Simimpas llulla , jinataq pallipaq thuqayninjinam wañuchinapaq nanaykuchin .
45003014	Simimpaq rimarqusqanqa qhinchachana jinataq sunquman nanaykuchinapaq rimaykuna junt'allam kachkan .
45003015	Chakinkunaqa usqhayllatam wañuchimunapaq phawtachkanku ;
45003016	purisqankunapitaq t'unarquna jinataq muchuy llakikuykunallatam saqichkanku ,
45003017	sumaqpi kaykaqmantataq manam riqsinkuchu .
45003018	Manataq uj chhikatapas Diosman manchariyta yuwachkankuchu ” — nispa .
45003019	Tukuy imakunatachus kamachiy qilqasqa p'anqapi nichkan chayqa , pikunachus chaymanjina puriykachachkanku chaykunapaq uyarinankupaq kasqanta yachanchismi , ajinamanta tukuyninku “ manam juchayuqchu kani ” nispa ama ninankupaq , jinaspataq tukuy kaypachapi kaq runakuna Diospaq juchanchayninman jalaykunankupaq .
45003020	Imaraykuchus Diospaq ñawpaqimpiqa manam pipas “ chay kamachiymanjinam puriykachani jinaspa Diosqa chiqan runamanta riqsiwanqa ” nispa nichkanmanchu , imaraykuchus chay kamachiyqa nuqanchispaq jucharara kasqanchista rijsichinallapaqmi allinqa .
45003021	Chaywampas kunanqa , Diosqa mana kamachiywanmi imaynamantachus nuqanchisman chiqan runaman tukuchiwanchis chayta riqsichiwanchis , kaytaqa kikin kamachiy jinataq Diospaq sutimpi willaqkunam ajinata willawanchis :
45003022	Jesucristopi iyawniyniqtam , Diosqa tukuy pikunachus iyaw ninku chaykunaman chiqan runaman tukuchin . Imaraykuchus manam waj waj kawsayqa paypaq kachkanchu :
45003023	tukuyninkum juchaman urmaykunku chayraykum Diospaq sumaq k'anchaynimpi kanamanta karupiraq kachkanku .
45003024	Chaywampas Diosqa , ancha munakuynimpi , Cristo Jesuspaq qhispichiy ruwasqanniqtam , tukuyninkuman qasilla chiqan runakunaman tukuchipunqa .
45003025	Diosqa , Cristopaq yawar jich'asqanwanmi juchakuna pampachasqa kanampaq uj ñantajina churarqan . Chay pampachayqa iyawniyniqtam taripakun . Ajinamantam Diosqa chiqan runakunaman tukuchisqawanchista rikuchiyta munarqan : ñawpaqpachakunapi jucha ruwasqanchista pampachaspa ,
45003026	imaraykuchus payqa ancha suyay sunquyuqmi . Payqa kunan p'unchaykunapi imaynatachus chiqan runaman tukuchiwanchis chayta rikuchiyta munarqan ; imaynachus payqa chiqan kachkan ajinallatataqmi pikunachus Jesuspi iyaw ninku chaykunaman chiqanman tukuchipun .
45003027	¿ Diospaq ñawpaqimpiqa , imaynapitaq runapaq uma uqharisqa kasqan kapunri ? ¡ Chayqa ch'usaqman tukjachisqam rikukupun ! ¿ chayqa imamantataq ajina kanmanri ? Manam chay kamachiymanjina puriykachasqanraykuchu , manachayqa chaypi iyaw nisqanraykum ajinaqa kapun .
45003028	Ajinaqa kaytam nichuwan : Diosqa kamachiymanjina mana puriykachachkaqtimpas iyawniyniqtam runataqa chiqan runaman tukuchin .
45003029	¿ Diosqa judiokunapaq Diosnillanchuri ? ¿ Manachu tukuy llaqtakunapaq Diosnin kachkallantaqri ? ¡ Sut'impim kachkan tukuy llaqtakunapaq Diosnin kasqanqa ,
45003030	imaraykuchus uj sapa Diosllam kan : iyawniyuqkunaman chiqan runaman tukuchiq Diosllam kan , circuncisión ruwasqapas kachunku manapas chayta mana qhawaqaspa !
45003031	Chhikaqa , ¿ iyaw niywanchu kamachiypaq chaninta qichuqanchisri ? ¡ Manam ajinachu kachkan ! Manachayqa kamachiypaq chanintaqa allintam tiyaykuchinchis .
45004001	Ajina kaqtinqa , ¿ imatam ñawpa machulanchis Abrahamqa taripan nisuntaqri ?
45004002	Chiqampiqa Abrahamchus tukuy ruwasqankunamanta imatapas jap'iqanan kanman karqan chhikaqa , nuqanchispaq ñawpaqinchispiqa may athunchasqam kanman karqan , chaywampas Diospaq ñawpaqimpiqa manam athunchasqachu kachkanman karqan .
45004003	Imaraykuchus Qilqasqakunapiqa ajinatam nin : “ Abrahamqa Diospim iyaw nirqan , chayraykum Diosqa payman chiqan runamanta jap'iqarqan ” — nispa .
45004004	Ajinaqa , pichus llank'an chhikaqa manam qasimanta qurisqatajinachu qunaqa , manachayqa imachus ruwasqanmanta manupas kanman ajinatam wakikuqta qupunaqa .
45004005	Chaywampas , qankunamanta maykaqpas Diospi iyaw nipun chhikaqa , chay juchayuq runamanqa Diosqa pampachanmi , amapas ima allin ruwasqanta rikuchun , iyaw niyninta rikuspallam chiqan runamanta riqsipun .
45004006	David kikinmi chay mana imata ruwaspa Diospaq chiqanmanta riqsichikuq runapaq kusikuyninmanta rimarqan .
45004007	Davidqa ajinatam nirqan : “ ¡ Kusikuyniyuqmi kanku pikunamanchus Diosqa saqra kayninkuta pampachan jinaspataq juchankunata qunqapun chaykunaqa !
45004008	¡ Kusikuyniyuqmi maykaq runamanchus Apu Tataqa juchankunamanta qunqawachapun chayqa ! ” — Nispa .
45004009	¿ Kay kusikuykunaqa circuncisión ruwasqa kanku chaykunallapaqchu , manachayqa mana circuncisión ruwasqa kachkanchu chaykunapaqwanchu kanman icha ? Diosqa Abrahampaq iyawniynintam jap'iqasqa chiqan runamanta riqsinapaq nispam ninchis .
45004010	Chaywampas ¿ Jayk'aqtaq jap'iqarqanri ? ¿ Abrahamqa circuncisión ruwasqa kapurqan chhikachu , manachayqa ñawpaqtañachu jap'iqapurqan icha ? Manam chay circuncisión ruwasqa kachkarqan chhikamantachu , manachayqa ñawpaqtañam paytaqa jap'iqapurqan .
45004011	Chiqampiqa , Diospaq jap'iqasqan jinataq paypi iyaw nipusqanta riqsichinapaqmi Abrahamqa circuncisión ruwasqa kapurqan . Ajinamantam Abrahamqa tukuy iyawniyuqkunapaq tatan kapurqan , ama circuncisión ruwasqapas kanku chhikapas . Ajinamantam Diosqa paykunaman kikillanta chiqan runakunamanta riqsipun .
45004012	Abrahamtaq pikunachus circuncisión ruwasqa kanku chaykunapaq tatallantaqmi , paykunataq machulanchispaq manaraq circuncisión ruwasqa kachkaspa iyaw nipusqaña chaytam qatinku .
45004013	Diosqa Abraham runaman , jinataq mirayninman tutipas kanman ajinatam kaypacha jap'iqanankupaq rimayninta qurqan ; chaywampas kay rimaynin qusqanqa manam kamachiy junt'anankuraykuchu karqan , manachayqa iyawniypi chiqan runakuna kasqankuraykum karqan .
45004014	Ajinaqa kamachiypijina puriykachaqkunachus tutita jap'iqanqaku chhikaqa iyawniyqa manam imapaqpas allinchu kapunman , Diospaq rimaynin qusqantaq qasiman tukjakupunman .
45004015	Imaraykuchus kamachiyqa asut'iytam apamun ; chaywampas maypichus mana kamachiy kan chaypiqa , manallataq kamachiy p'akiykuqkunapas kanchu .
45004016	Chaymantam Abrahampaq mirayninkunapaq Diospaq rimay qusqan chaniyuq kanampaq , Diosqa mana imatapas chaymanta mañarqanchu , manachayqa qasillam qurqan . Chay rimaynin qusqantaq tukuy pikunachus paypi iyaw nichkanku chaykunapaqmi karqan . Manam pikunachus kamachiyta uyarichkanku chaykunallapaqchu , manachayqa pikunachus Abrahamjina iyaw ninku chaykunapaq imam karqan . Chayraykum Abrahamqa tukuy nuqanchispaq tatanchisqa .
45004017	Qilqasqakunapi nichkan ajinata : “ Achkha llaqtakunapi kaq runakunapaq tatampaq ruwayki — nispa . ” Kaymi mayqimpichus Abrahamqa iyaw nirqan chay Diosqa , wañusqakunaman kawsay quq jinataq manaraq rikhurichkan chaykuna ruwaq Diosqa .
45004018	Jayk'aqchus manaña suyay sunqu kapurqan chhikam Abrahamqa iyaw nirqan jinataq suyay sunquyuq karqan , ajinamanta Diospaq ajina nisqanmanjina achkha llaqtakunapaq tatan karqan : “ Ajinam mirayniykikunaqa kanqa ” — nispa .
45004019	Abrahampaq iyawniyninqa pachaj watayuq kapurqan chhikapas manam chinkachkarqanchu , payqa jinataq warmin Sarapaq wañunanku qayllaña kapusqanta jinallataq ancha machupayaña wawayuq kanapaq kasqankuta yuwakurqanku chhikapas .
45004020	Diospaq rimaynin qusqanmantaqa manam iskayakurqanchu , manachayqa astawan iyawniypim kallpachakurqan . Diosmantaq yupaycharqan ,
45004021	rimaynin qusqanta junt'anapaq atiyniyuq kasqanta sumaqta yachaspa .
45004022	Chay iyawniyninraykum Diosqa Abrahamta chiqan runamanta jap'iqarqan .
45004023	Jayk'aqchus Qilqasqakunapi Diosqa Abrahamtam jap'iqan nispa nichkan chhikaqa , manam Abraham sapallanmantachu rimachkan ,
45004024	manachayqa nuqanchispaqpas qilqasqallataqmi kakuchkan . Diosqa pichus Tatanchis Jesucristota kawsatatachimuchkarqan chay kikin Diosmi , jinaspataq iyaw nisqanchisraykum jap'iqawanchis .
45004025	Diosqa nuqanchispaq juchanchisraykum Jesusta wañunampaq puskatarqan , jinaspataq nuqanchisman chiqan runakunaman tukuchinapaqmi wañusqamanta kawsarichimurqan .
45005001	Iyaw niyninchisraykum Diosqa ñawpaqimpi chiqan runamanta riqsisqata kachiwanchis , chayraykullataqmi Jesucristo Tatanchisniqta Dioswan sumaqpi kapunchis .
45005002	Imaraykuchus Cristoraykum nuqanchisqa iyawniyniqta Diosman qayllachakuyta atipunchis , ajinamanta sumaq kayninta jap'iqananchispaq , chaypitaq thuru sayarikuchkanchis , jinaspataq Diospaq athunkaynimpi jap'iqasqa kananchispaq suyay sunqu kasqanchismanta kusisqa kachkanchis .
45005003	Manam chayllamantachu , manachayqa ñak'ariykunamantapas kusikullanchistaqmi ; imaraykuchus allintam yachanchis chay ñak'ariykunapaq nuqanchisman kallpachasqawanchismantaqa ,
45005004	kay kallpachaytaq nuqanchispaq Dioswan jap'iqasqa kananchispaq lluqsichiwanchis , jap'iqasqa kapusqanchistaq suyay sunqu junt'ata kachiwanchis .
45005005	Kay suyaytaq manam qasillachu kachkan , imaraykuchus Diosqa mayqin Ch'uwa Ajayutachus quchkawanchis chayniqta munakuyninwanmi sunqunchista junt'aykuchin .
45005006	Imaraykuchus nuqanchis kikin qhispichikuyta mana atichkarqanchis chhikapacham , jayk'aqchus ajinata ruwakunan kachkarqan chhika juchararakunarayku Cristoqa wañurqan .
45005007	Manam pipas waj runarayku qasilla wañusaq nispa wañuchkanmanchu . Chiqan runaraykupas manam wañuchkanmanchu ; ichapas uj ancha allintapuni payrayku ruwasqanmanta pipas chayrayku wañuyta munanman .
45005008	Chaywampas Diosqa munakusqawanchismantam sut'inchawanchis , jayk'aqchus nuqanchis jucharara runakuna kachkarqanchis chhikam Cristoqa nuqanchisrayku wañurqan .
45005009	Kunantaq , Cristopaq wañusqanraykum Diosqa chiqan runakunaman tukuchiwanchis , chayraykum tukuchay asut'iypiqa payniqta astawanraq qhispichisqa kapusunqa .
45005010	Imaraykuchus , Diospaq chhiqnikuqnin kachkarqanchis chhikapacham Payqa Churimpaq wañusqanrayku sumaqthapichiwanchis , kunantaq Paywan sumaqthapisqa kapusqanchismantataq , kawsayninraykuqa astawanraqmi qhispichisqa kapusunqa .
45005011	Manallataq chayllapaschu , manachayqa Jesucristo Tatanchisniqtaqa Diospi kusikullanchistaqmi , imaraykuchus Cristoniqtam kunanqa sumaqthapiyta jap'iqapunchis .
45005012	Uj runaraykullam kaypachaman juchaqa waykumurqan , chay juchaniqtataq wañuy waykumurqan , ajinamantam chay wañuyqa tukuyninkuman chayamun , imaraykuchus tukuninkum juchata ruwarqanku .
45005013	Manaraq kamachiy kachkarqan chhikaqa , kaypachapi juchaqa kapurqanñam ; chaywampas kamachiy mana kachkaqtinqa manam pimampas chay kamachiyta mana uyart'asqanrayku juchanchakuchkanmanchu .
45005014	Chaywampas , Adanpaq p'unchayninkunamanta Moisespaq p'unchayninkunakamaqa , jucha ruwaqkunajawapi wañuyqa ancha kallpayuqmi karqan ; chay runakunapaq juchankunaqa amapas Adán runapaqjina kachkarqan chhikapas , pichus Diospaq uj kamachiyninta mana uyart'arqanchu . Adanqa , pichus jamunan kachkarqan chay Cristopaq llanthumpas kanman ajinam karqan .
45005015	Chaywampas Adanpaq jucha ruwasqanwan jinataq Diospaq nuqanchisman uj quyta qusqawanchiswanqa manam kikinchu kachkan . Imaraykuchus uj sapa runapaq juchanmantaqa achkhayuq runakunam wañurarqanku ; chaywampas Diosqa uj sapa Jesucristo runaniqllatam nuqanchisman jinataq tukuy runakunaman uj astawan athun quyta quwanchis .
45005016	Uj sapa runapaq juchanqa manam Diospaq nuqanchisman uj quyta qusqawanchiswan kikin kachkanmanchu , imaraykuchus uj sapa juchallamantam juchanchay jamurqan ; chaywampas Diospaq quyninkajqa , achkha juchakunayuq kakuchkaqtinkupas runakunataqa chiqanmanmi tukuchipun .
45005017	Wañuychus uj sapa runallapaq juchanrayku kallpayuq karqan chhikaqa , astawanraq pikunamanchus Diosqa munakuynimpi jinataq qasilla chiqan runakunaman tukuchirqan chaykunaqa , Jesucristo uj sapa runaraykullam musuq kawsayjawapi munayniyuq kanqaku .
45005018	Adán runapaq juchanraykullam tukuyninchis wañunapaq ch'ikullisqa kapunchis . Chaywampas pichus nuqanchisrayku wañuchkarqan chay Jesucristoraykum Diosqa nuqanchisman chiqan runakunaman tukuchipuwanchis , jinataq wiñay kawsayta qupuwanchis .
45005019	Kaytaq niyta munan , imaynatachus uj sapa runapaq mana uyarikuq kasqanraykum achkhayuq runakuna jucharara kapurqanku . Chaywampas kikillantataq uj sapa runapaq uyarikuq kasqanrayku achkhayuqkuna chiqan runakunaman tukupunqaku .
45005020	Kamachiyqa juchapaq astawanraq yapakumunampaqmi rikhurimurqan ; chaywampas jucha yapakumurqan chhikaqa , Diosqa astawan munakuyniyuqraqmi kapurqan .
45005021	Imaynatachus juchaqa wañuyjawapi atiyniyuqmi karqan , ajinallatataqmi Diospaq munakuyninqa kawsayjawapi atiyniyuq karqan . Chayraykum Diosqa nuqanchisman chiqan runakunaman tukuchipuwanchis , jinaspataq Jesucristo Tatanchisniqta wiñay kawsayta qupuwanchis .
45006001	¿ Imanisuntaq chhikari ? ¿ Astawanraqchu juchata ruwakuchkasun Diospaq munayninta rikuchikuchkanallampaqri ?
45006002	¡ Manam ajinachu kachkan ! Nuqanchisqa juchapaq wañusqañam kapunchis ; ¿ imaynatataq juchallapi kawsakuchkachuwanri ?
45006003	Cristo Jesuspi bawtisakunchis chhikaqa , wañusqanman ujchakupusqanchismantaqa ¿ qankuna manachu yachachkankichisri ?
45006004	Imaraykuchus bawtismuniqtam Cristowan kuska p'amp'aykusqa kapurqanchis , jinaspataq wañusqamanta kawsarichisqa kanapaq wañurqanchis , uj musuq kawsayta kawsakunanchispaq , imaynatachus Cristoqa Apu Tatapaq athunchasqa atiyninwan wañusqamanta kawsarichisqa karqan ajinata .
45006005	Cristowanchus wañuynimpi ujlla kapurqanchis chhikaqa , kikillantataqmi wañusqamanta kawsarimuynimpiqa paywan ujlla kapusun .
45006006	Yachanchismi ñawpaq juchanchiskunaqa Cristowan kuska chakataykusqa kapusqantaqa , ajinamanta jucharara runakuna kasqanchis t'unarqusqa kapunampaq , ajinamanta amaña juchapaq jaywaqnin kapunanchispaq .
45006007	Imaraykuchus uj runa wañupun chhikaqa manam juchaqa payjawapi atiyniyuqchu kapun .
45006008	Nuqanchischu Cristowan kuska wañupurqanchis chhikaqa , yachallanchistaqmi paywan kuska kawsakunanchismantaqa .
45006009	Yachanchismi imaynatachus Cristoqa wañusqamanta kawsarimpuspaqa manañam wajmanta wañupunqañachu . Wañuyqa manañam payjawapi atiyniyuqchu kapun .
45006010	Imaraykuchus Cristopaq wañusqanwanqa , uj kutillam wiñaypaq juchapaqqa wañurqan ; chaywampas kawsaspaqa Diospaq kawsakupun .
45006011	Ajinallatataq qankunaqa juchapaqqa wañusqajina kapuychis , chaywampas Dioskaqpaqqa , Cristo Jesuswan ujchakuspa kawsachkaq kapuychis .
45006012	Chayraykutaq amaña qankunaqa juchapaq aychaykichispi atiyniyuq kakuchkananta saqiychischu , jinataq aychapaq imachus munasqan ruwaqtaqa amallataq saqiychispaschu .
45006013	Ama aychaykichista mana allinkuna ruwanapaq juchaman qupuychischu . Wañuq runakuna kawsarimuqjina Dioskaqman aychaykichista paypaq ñawpaqimpi imachus chiqan allinkuna ruwanapaq jap'ichikupuychis .
45006014	Ajinamantam juchaqa manaña qankunajawapi atiyniyuqchu kapunqa , imaraykuchus manam kamachiyman jap'ichisqachu kachkankichis , manachayqa Diospaq munakuyninman jap'ichisqam kankichis .
45006015	Kunantaq , nuqanchisjawapi kamachiyqa manaña atiyniyuqñachu kapun chhika , manachayqa Diospaq khuyapayakuynimpi kapunchis chhikaqa ; kayta nispaqa ¿ juchataqa ruwakuchkallasunchuri ? ¡ Manam !
45006016	Allintam yachankichis imaynatachus uj wasiyuqman qankunaqa imantimpi jaywaqnimpaq jap'ichikunkichis chhikaqa , chay wasiyuqpaq jaywaqninmi kapunkichis pimanchus uyarinkichis . Kayqa ajinam : qankunachus juchaman uyarinkichis chhikaqa , kayqa wañuymanmi pusasunkichis , chaywampas Diosmanchus uyarinkichis chhikaqa , chiqampi kawsakunapaqmi pusasunkichis .
45006017	Ñawpaqqa juchapaq jaywaqninmi karqankichis . Chaywampas Diosraykum tukuy sunquwan imatachus yachachichkarqasunkichis chayta uyaripurqankichis .
45006018	Juchapaq jaywaqninmanta kacharichisqa kapuspataq , qankunaqa chiqan kaypaq jaywaqninman waykupunkichis .
45006019	( Kaytaqa , runapaq rimasqanmanjina rimachkani , ajinamanta qankunaqa yuwaywan jap'iqanaykichispaq , imaraykuchus qankunaqa manam usqhayta yuwaywan jap'iqachkankichischu ) . Imaynatachus ñawpaqpachapi mana allin millay ruwaykunaman jinataq saqra kayman saqrakuna ruwanapaq aychaykichista jap'ichirqankichis , ajinallatataq kunanqa aychaykichista chiqan kayman jap'ichiychis uj ch'uwa kawsayniyuq kanaykichispaq .
45006020	Jayk'aqchus qankunaqa juchawan apaykachasqaraq karqankichis chhikaqa , manam chiqan kayman jaywachkarqankichischu ;
45006021	chaywampas , ¿ ima allintataq chaywan jap'iqarqankichisri ? Kunantaq qankunaqa chaykunamanta p'inqakupunkichismi , imaraykuchus chaykunaqa wañuyllamanmi pusachkan .
45006022	Chaywampas , juchawan apaykachachikunamanta kachawachasqa kapuspataq , Diospaq jaywaqnimpaq waykupunkichis . Kaykaqmi qankunapaq allinqa , imaraykuchus chaypaq quyninqa ch'uwa kawsaymi , chhikamantataq wiñay kawsaytapas jap'iqallankichistaqmi .
45006023	Juchapaq quyninqa wañuymi , chaywampas Diospaq quyninkaqqa Cristo Jesuspi mayqinchus nuqanchispaq Tatanchisman ujchakusqanchisrayku wiñay kawsay jap'iqananchismi .
45007001	Wawqipanakuna , qankunaqa kamachiyta riqsinkichismi , jinataq chay kamachiyqa uj runajawapi chay runa kawsachkaqtin payjawapi atiyniyuq kasqantapas yachallankichistaqmi .
45007002	Kay rikuchiyjina : uj qhariyuq warmiqa kamachiyraykum qusanman paypaq kawsanankama ujchasqa kachkanqa ; chaywampas qusanchus wañupun chhikaqa kay warmiqa kamachiyniqta qhariman ujchasqa kachkarqan chaymantaqa kacharisqañam kapun .
45007003	Paychus qharin kawsakuchkaqtin waj qhariwan ujchakunman chhikaqa , alquchakuy millay juchatam ruwapun , chaywampas qharichus wañupun chhikaqa , payqa chay kamachiymanta kacharisqam kapun , jinaspataq mana alquchakuy juchata ruwaspaqa , waj qhariwan ujchakuyta atipunmi .
45007004	Ajinallatataq qankuna munasqa wawqipanaykuna , Cristoman ujchakupunkichis chhikaqa , kamachiypaqqa paywan kuskam wañupunkichis , ajinamanta wajman ujchakupunaykichispaq , pichus wañusqamanta kawsarimuchkarqan chayman . Ajinamantam allin ruwayninchiskunawan Diosman jaywachuwan .
45007005	Imaraykuchus juchararakunajina kawsarqanchis chhikaqa , aychanchispi imaymana mana allin munaykuna jatarichinallapaqmi kamachiyqa allin karqan , chaymanta apthapisqanchistaq wañuy sapallam karqan .
45007006	Chaywampas chay kamachiypaq atiynimpaqqa wañusqajina kapunchis , kunantaq kacharisqajinam Ajayuniqta uj musuq kawsaypi Diosman jaywanapaq kapunchis , manataq uj mawk'a kamachiypaq atiyninwan apaykachasqañachu kapunchis .
45007007	¿ Kunanqa , kayta nispachu kamachiyqa jucham nispa nisunri ? ¡ Manam ! Chaywampas , manachu kamachiy kachkanman karqan chhikaqa manam nuqaqa imachus jucha kachkan chaytaqa yachachkaymanchu karqan . Kamachiychus “ Ama runapaq kaqninkunata munapayaychu ” nispa mana nichkanman karqan chhikaqa , manam jayk'aqpas imachus runapaq kaqninkunata munapayay kachkan chaytaqa yachachkaymanchu karqan .
45007008	Chaywampas juchaqa kaymanta ñañchakupurqanmi , jinaspataq kikin kamachiymanta jap'iykukuspam imaymana mana allin yuwaykunata nuqapi jatarichipurqan . Kamachiychus mana kachkanman karqan chhikaqa , juchapas wañusqajinallataqmi kapunman karqan .
45007009	Uj pachakunapi mana kamachiykunata riqsirqani chhikaqa allintam kawsakurqani ; chaywampas jayk'aqchus kamachiy chayampurqan chhikaqa , juchaqa nuqapi qallaripurqanmi ,
45007010	jinaspataq nuqa wañupurqani . Ajinamantam chay kamachiyqa kawsay qunawan kachkaqtin , wañuyman pusapuwan ,
45007011	imaraykuchus juchaqa kamachiymanta ñanchakupurqan , jinaspataq nuqaman sallqaykupurqawan , chay kikin kamachiywantaq wañurquchipuwan .
45007012	Chaywampas chay kikin kamachiyqa ch'uwam , jinataq imakunachus kamachiypi qilqasqa kachkan chayqa ch'uwa , chiqan jinallataq allinmi .
45007013	Chaywampas chhikaqa , ¿ kay allin kachkan chaychu wañuyman pusawanri ? ¡ Manachujinam ! Juchaqa chiqampipuni jucha kasqanta riqsichinapaqqa , allin kachkan chaymanta jap'iykukuspam wañurquchirqawan . Ajinamanta kamachiypi qilqasqa kachkan chayniqta juchapaq ancha saqra mana allin kasqan riqsichikupun .
45007014	Kamachiypaq ajayuniqpi kasqantaqa yachanchismi , chaywampas nuqaqa pisi kallpa , juchaman ranqaykusqajinam kani .
45007015	Imachus ruwasqaymantaqa manam riparakunichu , imaraykuchus manam imatachus munani chaytaqa ruwanichu , chaywampas imakaqtachus chhiqnikuni chaykaqtapunim ruwani .
45007016	Chaywampas imatachus mana munachkani chayta ruwani chhikaqa , chaywanqa kamachiypaq allin kasqantam jap'iqani .
45007017	Ajinaqa pichus ruwachkan chayqa manañam nuqachu kani , manachayqa nuqa ukhupi kaq jucham chaytaqa ruwakuchkan .
45007018	Imaraykuchus nuqapaq pisi kallpa kasqaypiqa manam allin ruwayqa kachkanchu ; allin ruwayta munakuchkani chhikapas chay ruwanapaqqa manam kallpayqa kachkanchu .
45007019	Allin ruway munasqaytaqa manam ruwanichu , manachayqa mana munasqay mana allinkunallatam ruwani .
45007020	Kunanqa , mana munasqaytachus ruwani chhikaqa , manam nuqañachu kani pichus chayta ruwachkan chayqa , manachayqa nuqapi kachkan chay jucham ruwan .
45007021	Allin kaq ruwayta munachkaqtiypas , mana allinkaq nuqa qayllapi kasqanmantam riparakuni .
45007022	Sunquy ukhupiqa Diospaq kamachiynintaqa anchatapunim munakuni ,
45007023	chaywampas nuqapaq yuwayniypaq kallpampiqa uj mana allin thuruchakun : chayqa nuqapi kachkan chay juchapaq kamachiyninmi , chaytaq watasqatajina kachiwan .
45007024	¡ Nuqawan imalla kachkanqa ! ¿ Pitaq aychaypi kachkan chay wañuypaq atiyninmanta qhispichiwanqari ?
45007025	Pimanchus Jesucristo Tatanchisniqta yuspärayta quni chay Diosllam qhispichiwanqa . Ajina kaqtinqa : Nuqaqa Diospaq kamachiyninmanmi jap'ichikupunayqa , chaywampas pisi kallpa kayniypiqa juchapaq kamachiyninman jap'ichisqam kachkani .
45008001	Cristo Jesuspi ujchasqa kaqkunapaqqa , manañam kunanqa maykaq juchanchaypas kapunñachu ,
45008002	imaraykuchus Cristo Jesuspi kawsayta quq Ajayupaq kamachiyninmi juchapaq jinataq wañuypaq kamachiyninmanta qhispichipuwasunchisqa .
45008003	Imaraykuchus Diosqa imatachus Moisespaq kamachiyninqa mana ruwayta atichkarqan chaytam ruwapun , chaytaqa manam ruwayta atirqanchu runapaq pisi kallpa kasqanraykuqa . Diosqa pay kikimpaq Churinta runajina pisi kallpa juchararata jinataq juchakunarayku uj jaywasqatajinam kachamurqan , ajinamanta chayjina pisi kallpa kasqampi juchaman juchanchaykunampaq .
45008004	Chaytaqa kamachiykunapaq chiqankaq qhatukuyninkunawan junt'ayta atinanchispaqmi ajinata ruwarqan , imaraykuchus pisi kallpa kayninchispi munasqanmanjinaqa manañam kawsapunchisñachu , manachayqa Ajayumanjinam kawsapunchis .
45008005	Pikunachus pisi kallpa kayninchismanjina kawsanku chaykunaqa , chaypaq yuwayninmanjinallam puriykachanku ; chaywampas pikunachus Ajayumanjina kawsanku chaykunataq , Ajayupaq yuwayninmanjinam puriykachanku .
45008006	Pisi kallpa kayninchispi yuwayninkunamanta llakikunaqa wañuymanmi pusan ; chaywampas Ajayupi kaqninkunamanta llakikuyqa kawsayman jinataq sumaqpi kaymanmi pusan .
45008007	Pikunachus pisi kallpa kayninchismanjina puriykachanapaq llakikunku chaykunaqa Diospaq chhiqnikuqninkunam kanku , imaraykuchus manam Diospaq kamachiyninmanjina junt'ayta munachkankuchu manataq atichkankupaschu .
45008008	Chayraykum pisi kallpa kayninchismanjina kawsanku chaykunaqa , manam Diospaq sunqunman chayachkaq jaywayta atichkankumanchu .
45008009	Chaywampas qankunaqa manañam chay yuwaykunamanjina puriykachapunkichisñachu , manachayqa Ajayupijinam puriykachapunkichis , imaraykuchus Diospaq Ajayunmi qankunapi kawsachkan . Pichus mana Cristopaq Ajayunniyuq kachkan chayqa , manam Cristopaqchu kachkan .
45008010	Cristochus qankunapi kawsan chhikaqa , ajayum qankunapi kawsan , aychaqa jucharayku wañuyman purinampaq chaninchasqapas kachun chhikapas , Diosmi qankunaman chiqan runakunaman tukuchipusunkichis .
45008011	Pichus Jesusman kawsatatachimuchkarqan chay ajayunchus qankunapi kawsan chhikaqa , chay kikin Cristoman kawsarichimuq Ajayu kachkan chaymi qankunapi kawsachkan , chay Diospaq Ajayunniqtam wañuq aychaykichisman musuq kawsayta qusunkichis .
45008012	Ajinaqa wawqipanakuna , uj ruwananchismi kan , chaywampas chayqa manam pisi kallpa kayninchismanjina kawsanachu kachkan .
45008013	Imaraykuchus chaymanjina kawsankichis chhikaqa wañuymanmi chayankichis . Chaywampas Ajayuniqtachus chay pisi kallpa kayninchista wañuchinkichis chhikaqa kawsaytam taripankichis .
45008014	Tukuy pikunachus Diospaq Ajayunwan pusasqa kanku chaykunaqa , Diospaq wawankunam kanku .
45008015	Imaraykuchus qankunaqa wajmanta manchanaykichispaqqa , manam apaykachachikuna ajayutachu jap'iqankichis , manachayqa Diospaq wawankunaman tukuchiq Ajayutam qankunaqa jap'iqankichis . Kay Ajayuniqtam Diosman qayllachakunchis jinaspataq ajina niyta atinchis : “ Abbá ” “ Tatay ” — nispa .
45008016	Jinaspataq kay kikin Ajayullataqmi nuqanchispaq ajayunchisman ujchakupun , ajinamanta Diospaq wawankuna kapusqanchismanta sut'inta willamunanchispaq .
45008017	Paypaq wawankuna kapusqanchismantataq , ima tuti qunapaqchus payqa rimayninta quchkarqawanchis chaytapas jap'iqallasuntaqmi , mayqintachus Cristowan kuska jap'iqasunchis , imaraykuchus paywan kuskam ñak'arinchis ajinamanta sumaq k'anchaynimpi paywan kuskallataq kananchispaq .
45008018	Rikusqaymanjinaqa , kunan p'unchaykunapi ñak'arisqanchisqa manam imapaschu kachkan , sumaq k'anchaypi athunchasqa kayta jap'iqananchismanta niqtimpasqa .
45008019	Tukuy kaypachaqa anchatapunim nuqanchispaq Diospaq wawankuna kasqanchismanta Dios sut'impachata rikuchinanta suyachkan .
45008020	Imaraykuchus kaypachaqa imapaqchus tiyaykuchisqa kachkarqan chaytaqa chinkachikupunmi , manam pay kikimpaq munasqanmanjinachu , manachayqa Diosmi ajina kanampaq chayta qhawarisqa . Chaywampas apaykachachikunamanta jinataq t'unarqusqa kananmanta qhispichikunapaq suyayninqa karqallampunim , ajinamanta sumaq k'anchaypi Diospaq wawankunapaq qhispichiyninta taripanampaq .
45008021	
45008022	Yachanchismi , kunankamaqa kaypachaqa wawa unqukuq warmijina qaparichkasqanta jinataq ñak'arichkasqanmantaqa .
45008023	Manam kaypacha sapallanchu ajinata ñak'arichkan , manachayqa nuqanchis pikunachus Ajayuta ñawpaqtaña imakunatachus jap'iqachkasunchis chaymanta niqtimpas jap'iqapunchisña chaykunapas ñak'arichkallanchistaqmi , anchatapunim ñak'arinchis Diospaq uywasqan wawankunajina jap'iqananchis p'unchayta suyachkaspaqa , mayqinwanchus aychanchisqa qhispichisqa kapunqa .
45008024	Chay suyaypim nuqanchisqa qhispisqa kanchis . Chaywampas ima suyaychus rikukupun chhikaqa manañam suyaychu kapun . Ima suyasqantachus rikupunña chhikaqa ¿ imatañataq pipas suyakuchkallanmanri ?
45008025	Chaywampas imatachus suyachkanchis chaytachus manaraq rikuchkanchis chhikaqa , tukuy sunquwan kallpacharikuspam suyaykunanchisqa .
45008026	Kikillantataqmi Ajayuqa pisi kallpa kayninchispi yuwaywan jap'iqananchispaq yanapachkawanchis . Imaraykuchus manam imaynatachus Diosmanta mañakuna chaytaqa yachachkanchischu , chaywampas kikin Ajayum , willanapaq mana rimarquyta atichkanchis chay rimaykunawan nuqanchismanta Diosman mañakuchkan .
45008027	Diostaq , pichus tukuypaq sunqunkunata sumaqta qhawachkan , chaymi Ajayupaq imaniytachus niyta munachkan chayta yachapun . imaraykuchus Ajayuqa ch'uwa llaqtapi kaqkunamantam Diospaq munayninmanjina mañakun .
45008028	Yachanchismi , Diosqa payman munakuqkunaman jinataq mayqinkunamanchus payqa imaynatachus yuwachkarqan chaymanjina wajachkan chaykunamanqa tukuy imatapas sumaqpi kanankupaq wakicharisqata churasqanmantaqa .
45008029	Pikunamanchus qallariymantapacha Diosqa riqsipusqaña chaykunamanqa , ñawpaqmantapacham Wawanjina kapunampaq wakichapusqa , ajinamanta Churinqa achkha wawqipanankuna chawpimanta ñawpaqkaq kanampaq .
45008030	Jinataq , pikunamanchus Diosqa ñawpaqmantapacha wakicharisqata churachkarqan chaykunamanqa wajallarqantaqmi ; jinaspataq pikunamanchus wajachkarqan chaykunamanqa chiqan runamanmi tukuchipun . Chiqan runaman tukuchipuchkarqan chaykunamantaq , sumaq k'anchaynimpi kanankupaqmi uj chhikata paykunaman qupun .
45008031	¿ Imawampas nichuwanchuri ? ¡ Dioschu nuqanchismanta sayqatakuqjina kachkan chhikaqa , manam pipas nuqanchispaq sayarikumuchkanmanchu !
45008032	Dioschu pay kikimpaq Churinta nuqanchisman qunapaq mana “ ama ” — nispa nirqawanchis , manachayqa nuqanchisrayku wañuyman qurqan chhikaqa , ¿ imaynatataq tukuy imatapas Churinwan kuska mana quchkawasunri ?
45008033	¿ Pitaq Diospaq ajllikusqankunaman tumpaykuyta atinmanri ? Diosmi pichus chiqan runakunaman tukuchipuchkan chayqa .
45008034	¿ Pitaq paykunaman juchanchanmanri ? Cristo Jesusmi pichus wañuchkarqan chayqa , astawampas paymi wañusqamanta kawsatatamurqan chayqa , paytaq kunanqa Diospaq pañaniqnimpi nuqanchismanta mañarikuspam kachkan .
45008035	¿ Pitaq Cristopaq munakuyninmanta apaqayta atiwanchismanri ? ¿ Ñak'ariykunachu , kallpa tukuykunachu , qatiykachachikunachu , yariqay muchuykunachu , mana p'achayuq kaychu , mana allinkunachu manachayqa chhuqrirqusqa wañuychu apaqawachuwanri ?
45008036	Imaynatachus Qilqasqakunapi ajinata nichkan : “ Qanraykum nuqaykuqa , wañuchinapaq qhawasqapuni kachkayku ; ñak'anapaq qatisqa uwijakunatajinam rikuwanku ” — nispa .
45008037	Chaywampas tukuy kaykunamantaqa , pichus munakuchkawanchis chayniqta atipaqpunim lluqsimpunchis .
45008038	Allinta yachani , Diospaq munakuyninmantaqa manam imapas apaqachkawasunchu : wañuypas , kawsaypas , angelkunapas , samay atiykunapas jinataq kallpakunapas , kunampachapas jinataq jamuq p'unchakunapas ,
45008039	astawan janaqkaq patapas , astawan ukhukaqpas , jinataq maykaq Diospaq ruwasqankunapas manam apaqayta atichkawasunchu . ¡ Diospaq munakuyninmantaqa manam imapas apaqachkawasunchu , mayqintachus Tatanchis Jesucristopi rikuchirqawanchis chay munakuninmantaqa !
45009001	Cristopi iyaw niq runa kasqaymantam chiqan kaqta rimarquchkani , manam llullakuchkanichu . Chaywampas sunquy ukhupi Ch'uwa Ajayupaq pusasqanmanjina , paymi kay nisqay chiqan kasqanmanta sut'inchachkawan :
45009002	Uj athun llakikuyniymi kan , sunquypitaq uj mana thanichkaq nanaymi kapuwan ,
45009003	imaraykuchus nuqa kikinmi qhinchachasqakuna ukhupi jinataq Cristomanta t'ipiqasqajina kayta munayman , ajinamanta nuqapaq wawqiykunaman jinataq llaqtamasiykunaman uj allinta paykunarayku ruwanaypaq .
45009004	Paykunaqa Israelpaq mirayninmanta jamuq runakunam kanku , Diostaq paykunaman wawankunamanta riqsikupurqan . Diosqa sumaq k'anchaynimpi paykuna chawpipi kachkarqan , jinaspataq rimthapiykunata , Moisespaq kamachiyninta , yupaychay ruwaykunata jinataq rimayninkunata ima paykunaman qurqan .
45009005	Machulanchiskunapaq mirayninmanta jamuq runakunam kanku ; Mesiastaq runajina jamuspaqa paykunapaq masinkunamantam jamurqan , pichus tukuy imakunajawapi Diosmi , paytaq wiñaypaq yupaychasqa kachun . Ajina kachun .
45009006	Chaywampas Diospaq Israelman rimayninkuna qusqanqa manam ch'usaqman tukukuchkanchu ; manachayqa manam tukuy Israelpaq mirayninmanta jamuqkunaqa chiqan Israel llaqtachu kachkanku .
45009007	Abrahampaq mirayninmanta jamuqkunaqa , chiqampiqa manam tukuyninku mirayninmanta jamuq wawankunachu kachkanku , manachayqa Diosmi paykunaman ajinata nisqa : “ Qampaq mirayniykiqa , Isaacniqtam jamunqa ” — nispa .
45009008	Kaymi riparachiwanchis : manam pipas uj llaqtamanta jamusqanraykullaqa Diospaq wawan kachkanmanchu ; manachayqa pikunachus Diospaq rimaynin qusqanmanjina puriykachachkanku chaykunakaqmi chiqan mirayninmanta jamuqkunamanta riqsisqa kapunkuqa .
45009009	Imaraykuchus kaymi Diospaq Abraham runaman rimaynin qusqanqa : “ Kay kikin pachakunapim kutirimusaq , Sara warmiykitaq uj churiyuqmi kanqa ” — nispa .
45009010	Chaywampas chayqa manam chayllachu kachkan . Rebeca warmipaq iskaynin churinkunaqa uj sapa tatayuqllam karqanku , pichus Isaac ñawpa machulanchismi chayqa ,
45009011	manaraq paykuna paqarichkaqtin , jayk'aqchus paykunaqa allinta jinataq mana allintapas manaraq ruwachkasqakuchu chhikapacham Diosqa Rebeca warmiman ajinata willasqa : “ Kurajkaqqa sullk'akaqpaq jaywaqninmi kanqa ” – nispa .
45009012	
45009013	Mayqinchus Qilqasqakunapi nichkan chaywan ajinallatataqmi kuskachakun : “ Jacobta munakurqani , Esaukaqtataq chhiqnikurqanim ” — nispa . Ajinamantam Diospaq munasqanmanjina ajllikunan munayninqa tiyaykuchisqa kapun , pikunamanchus wajayta munan chaykunaman , ima ruwasqankunata mana qhawaqaspa .
45009014	¿ Kaymantachu Diosqa manam chiqanchu kachkan nispa nisunri ? ¡ Manam !
45009015	Imaraykuchus Diosqa Moisesman ajinatam nirqan : “ Pitachus ajllikuchkasaq chaymantaqa munasqaymanjinam khuyapayarikusaq , jinallataq pitachus ajllikuchkasaq chaymantaqa munasqaymanjinallataqmi sunquytaqa nanarichikusaq ” — nispa .
45009016	Ajinaqa , manam runapaq ajllisqa kayta munasqanmantajinachu jinataq kallpachakusqanmantajinachu kachkan , manachayqa Diospaq khuyapayarikusqanmantajinam chayqa .
45009017	Imaraykuchus Egipto qhapaq suyu apaykachaqman qilqasqakunapi Diosqa ajinatam nirqan : “ Qampi nuqapaq atiyniy rikuchikunampaqmi nuqaqa qanman qhapaq suyu apaykachaq kanaykipaq churayki , ajinamanta tukuy kaypacha jallp'api riqsichikunaypaq ” — nispa .
45009018	Ajinamantam Diosqa pimantachus pay khuyapayarikuyta munan chayman khuyapayarikun , ajinallataq pimanchus payqa sunqunta qhuluyachiyta munan chayman sunqunta qhuluyachillantaq .
45009019	Ichapas wakin ajinata niwanman : “ Ajina kaspaqa , ¿ Imakaqmantataq Diosqa nuqanchisman tumpaykuyta atinman , mana pipas munayninman thuruchakuyta atichkachuwan chhikari ? ”
45009020	Qantaq ¿ Diosman imachus ruwasqanmanta tapuykunapaq pitaq kankiri ? ¿ T'urumanta llut'asqa mankaqa , ruwaqninman : “ Imamantataq ajinata ruwawanki ” nispa , tapuykunmanchuri ?
45009021	Manka llut'aqqa imachus munasqantam t'uruwan ruwayta atin , chay kikin t'urumanta uj allin p'unchaykunapi apaykachana athun mankata ruwarqunman , manachayqa sapa p'unchay apaykachanapaq uña mankatapas ruwarqullanmantaqmi .
45009022	Diosqa imachus asut'iy kachkan chay rikuchinapaq , jinataq atiyninta rikuchinapaqqa , ancha sunqu suyaywan pikunachus asut'iypaq karqanku jinataq juchanchayniqman puripuchkarqanku chaykunaman tiyjasirqan .
45009023	Kikimpachapitaq sumaq k'anchaynimpi athun kayninta nuqanchispi riqsichiyta munarqan , imaraykuchus khuyapayarikurqawanchismi jinataq qallariymantapacham chay athun kaynimpi kananchispaq wakicharqawanchis .
45009024	Ajinaqa , wakinkunata judío chawpikunamanta , wajkunatataq mana judío chawpikunamanta Diosqa wajarqawanchis .
45009025	Imaynatachus Oseaspaq p'anqampi qilqasqa ajinata nichkan : “ Pikunachus mana llaqtay kachkarqanku chaykunamanmi , llaqtay nispa wajakusaq . Pimanchus mana munasqay kachkarqan chaymanmi munakusqaymanta wajakusaq .
45009026	May chhikapichus ajinata nirqaykichis : ‘ Qankunaqa manam llaqtaychu kankichis ’ — nispa , chay kikin chhikapim : ‘ Kawsachkaq Diospaq wawankunamanta wajasqa kapunkichis ’ — nispa . ” “ Tukuy atiyniyuq Apu Tatachus mirayninchista mana saqiwanchisman karqan chhikaqa , kunan pachapiqa Sodoma jinataq Gomorra llaqtakunajinam kachkachuwan karqan ” — nispa .
45009027	Israel llaqta runakunamankaqtaq Isaiasqa ajinatam nirqan : “ Quchapi kaq ch'alla jallp'ajina achkhayuqpas Israelpaq mirayninkuna kachunku chhikaqa , paykunamanta uj jayk'ayuqkunallam qhispiyta taripanqaku ,
45009028	imaraykuchus Apu Tataqa uj p'unchaykunamantaqa tukuy kaypachapi ñaqam rimayninta junt'apunqa ” – nispa .
45009029	Imaynatachus kikin Isaiasmi ñawpaqpi ajinata nirqan :
45009030	¿ Imatataq kaymanta jurqusunri ? Iyawniyniqtam Diosqa payman mana riqsiq runakunaman pikunachus mana chiqampi kayta maskarqanku chaykunaman chiqan runakunaman tukuchin .
45009031	Chaywampas israelita runakunaqa , kamachiypim chiqan kayninkuta riqsichiyta munarqanku , chaywantaq manam imatapas taripayta atirqankuchu .
45009032	¿ Imamantataqri ? imaraykuchus manam iyawniypi jap'ikurqankuchu , manachayqa paykuna kikimpaq ruwayninkullapim jap'iykukurqanku . Chaymantam “ mitk'akuy rumiwan ” mitk'akupurqanku ,
45009033	chaytaq Qilqasqakunapi ajinatam willakun : “ Nuqaqa Jerusalén llaqtapi uj rumitam churani , mayqinwanchus mitk'akunqaku ; pichus paypi sunqunta churanqa chayqa , manam qasi qhiparanqachu ” — nispa .
45010001	Wawqipanakuna , sunquypaq munasqan jinataq Diosman mañakuyniyqa , israelitakuna qhispichiy taripanampaqmi .
45010002	Paykunamanta rimqatakuspaqa ajinatam niyman : paykunaqa Diosman jaywayta munankum ; chay jayway sunqu kasqankullam chiqankaq yachaypi mana saruykusqa kachkan .
45010003	Imaraykuchus Diospaq chiqan runakunaman tukuchiq kasqanmanta manam riqsiyta munachkankuchu , jinaspataq paykunakikinniqmanta chiqan kayta munanku ; ajinamantam imatachus Diosqa chiqan runaman tukuchinawanchispaq churachkan chayman mana uyart'akunkuchu .
45010004	Imaraykuchus kamachiypaq tukuchayninqa Cristowanmi junt'akupun , ajinamantam iyawniyniqta chiqan runaman tukunapaq chayankuman .
45010005	Kamachiypi chiqan kay sayarikusqanmantaqa , ajinatam Moisesqa qilqarqan : “ Maykaq runapas kamachiyta junt'anqa chayqa , chay kamachiyraykum kawsanqa ” — nispa .
45010006	Chaywampas iyawniypi saruykusqa chiqan kachkan chaykaqmantataq , ajinatam nikun : Ama ajinata tapukuychu : ‘ ¿ Pitaq janaqpachaman chimpanqari ? ’ — Nispaqa , — kayqa Cristopaq uraqamunampaqmi ;
45010007	manachayqa ‘ ¿ Pitaq ukhupachaman uraqanqari ? ’ — Nispapas , — kayqa Cristopaq wañusqakuna chawpimanta lluqsimunampaqmi .
45010008	¿ Imataq chay nichkan chayri ? “ Rimayqa qan qayllapi , simiykipi jinataq sunquykipim kachkan . ” Kay rimaymi willachkayku chay iyawniypaq willayninqa .
45010009	Simiykiwanchus Jesuspaq Tataykitajina riqsikupunki , jinataq sunquykiwanchus Diospaq kawsarichimusqanmanta iyaw ninki chhikaqa , qhispichiytam taripanki .
45010010	Imaraykuchus sunquwanmi chiqan kay taripanapaq iyaw ninchisqa , jinaspataq simiwanmi qhispichiyta taripanapaq Jesucristoman riqsinchisqa .
45010011	Qilqasqapiqa ajinatam nin : “ Pichus payman iyaw nispa qayllaykukun chayqa , manam p'inqaypi kachisqachu kachkanqa ” — nispa .
45010012	Judío runapas mana judío runapas manam waj wajchu kachkanku ; imaraykuchus kikin Apu Tatam tukuyninkupaq Apu Tatanqa , jinaspataq tukuy pikunachus payman wajaspa mañakuchkanku chaykunamanqa puchuchkaqtaraqmi imatapas qun .
45010013	Imaraykuchus kaytam ajinamanta nin : “ Tukuy pikunachus Apu Tatapaq sutinta wajaspa mañachkanku chaykunaqa , qhispichiytam taripanqaku ” — nispa .
45010014	Chaywampas , ¿ imaynatataq payman wajaspa mañakunkuman , paypichus mana iyaw nichkanku chhikari ? ¿ Imaynatataq paypi iyaw ninkuman , paymanta rimaqtachus mana uyarichkanku chhikari ? ¿ Imaynatataq uyarinkuman manachus pipas chay willayta willaq kachkan chhikari ?
45010015	¿ Imaynatataq chay willayta willamunkuman , manachus kachasqa kachkanku chhikari ? Imaynatachus Qilqasqakunapi ajinata nichkan : “ ¡ Ancha munaypunim pikunachus sumaq willaykunata apamuchkanku chaykunapaq chayamusqanqa ! ”
45010016	Chaywampas manam tukuyninku sumaq willaykunata jap'iqarqankuchu . Imaynatachus Isaiasqa ajinata nin : “ Tatay , ¿ willayninchista uyarispaqa , pitaq iyaw nirqanri ? ” — Nispa .
45010017	Ajinaqa , iyawniyqa willayta uyariqtinmi jamun , willaytaq Cristopaq rimayninniqtam jamun .
45010018	Chaywampas nuqaqa ajinatam tapurikuni : ¿ Chay willayta ichapas mana uyarichkarqankuchu ? ¡ Paykunaqa uyarirqanku ari ! Imaraykuchus Qilqasqakunaqa ajinatam nin : “ Paykunapaq rimayninqa tukuy kaypacha jallp'aniqmanmi lluqsirqan , jinataq kaypachapi k'uchumanta k'uchum paykunapaq rimayninkunaqa chayarqan ” — nispa . “ Nuqam qankunaman waj mana llaqta kachkan chay llaqtamanta q'inakuchkaqta saqisqaykichis ; Mana ancha yuwayniyuq llaqtawanmi phiñanjachisqaykichis ” — nispa . “ Pikunachus mana maskachkarqawanku chaykunaqa tariparqawankum ; nuqataq pikunachus nuqamanta mana tapukuchkarqanku chaykunamanmi rikhurirqani ” — nispa .
45010019	Jinaspataq wajmanta tapurikuni : ¿ Israel llaqtapi kaqkunaqa , ichapas mana riparakunku ? Ñawpaqta Moisesqa ajinatam nin :
45010020	Chhikamantataq Isaiasqa kaytawan rimarqurqan :
45010021	Israel llaqtapi kaq runakunamanta rimaspataq , Isaiasqa ajinatam nin : “ Tutamanta ch'isikama mana uyarikuq jinataq kutkatakuq llaqtaman yanaparisaq nispa makiyta jaywqasini ” – nispa .
45011001	Kunantaq tapurikuni : ¿ Ichapas Diosqa llaqtanta wijch'uwachapunri ? ¡ Manam ! Nuqa kikinmi israelita kani , jinataq Abrahampaq mirayninmanta jamuq Benjaminpaq wasimasikunamanta miraq llaqtanmantam kani .
45011002	Qallariymantapacham Diosqa israelitakunata llaqtanmanta riqsikurqan ; kunantaq manam wijch'uwachapuchkanchu . Diospaq sutimpi willaq Eliaspaq kawsayninmanta Qilqasqakunapi nichkan , imaynatachus Diosmanta mañakuspa Israel llaqtaman tumpaykuchkarqan chaymantaqa , ¿ manachu yachachkankichisri ? Payqa ajinatam nirqan :
45011003	“ Apu Tatay , qampaq sutiykipi willaqniykikunata wañurachinku jinataq qanman jaywana chhikakunatapas t'unarqunku ; nuqa sapallam kawsachkaq qhiparapuchkani , nuqamampas wañuchiyta munallawankutaqmi ” — nispa .
45011004	Chaywampas Diosqa payman ajinatam jaynirqan : “ Baal diosman mana killpkatakuq qanchis waranqa qhari runakunatam nuqapaq puchuchikuni ” — nispa .
45011005	Ajinallataqmi kunanqa uj juch'uy puchulla qhiparapunqa , pikunatachus Diosqa munakuyninwan ajllikurqan chaykunata .
45011006	Chaychus Diospaq munakuyninmanta chhikaqa , manañam ruwaykunamantajinañachu kapun ; ajinachus kanman chhikaqa , Diospaq munakuyninqa manañam munakuy kapunmanchu .
45011007	¿ Chhikaqa imatataq kaymanta jurqusunri ? Israelitakunaqa manam imatachus maskachkarqanku chaytaqa tariparqankuchu , chaywampas pikunatachus Diosqa ajllikurqan chaykunakaqqa taripankum . Wakinkunakaqtaq imaynatachus
45011008	Qilqasqakunapi nichkan ajinamanjinam sunqunku rumiyachisqa kapurqanku : “ Diosqa ajayuniqpim paykunataqa rumi sunquyuqta tukuchipurqan , jinaspataq ajinam kunan p'unchaykunakama kapunku ; paykunamanqa mana rikuq ñawikunata jinataq mana uyarikuq ninrikunatam qun ” — nispa .
45011009	Davidpas ajinallatataq nin : “ Mikhuy raymi ruwasqankunaqa sipitakuna jinataq challwa jap'ina ch'ipakunamanjina tukupuchun , ajinamanta mitk'akunankupaq jinataq asut'isqa kanankupaq .
45011010	Ñawsakunaman tukupuchunku ajinamanta mana rikunankupaq ; wasankunapas chay tukuy llasa q'ipiwan wiñaypaq k'umuykupuchun ” — nispa .
45011011	Kunantaq tapurikuni : ¿ Ichapas judiokunaqa mitk'akuspaqa junt'asqatapuni urmapunkuri ? ¡ Manapunim ! Judiokuna mana uyarikusqankuraykuqa , wajkunam qhispichiy taripayta atipurqanku , ajinamanta israelitakunaqa q'inakunankupaq .
45011012	Ajinaqa , judiokunapaq mitk'akuynin jinataq mana walt'apusqankuchus tukuy kaypachapi mana judío kaqkunaman qhapaqyachinapaq allin chhikaqa , ¡ Astawanraqchariqa jayk'aqchus judiokunaqa Dioswan jap'iqasqa kapunqaku chhikaqa mana judiokunaqa jap'iqasqa kapunqakuqa !
45011013	Chaywampas qankuna mana judío kaqkunaman uj willarinay kachkan . Imaraykuchus Diosqa mana judío runakunamanmi kachamuwan , nuqataq kay jaywanaytaqa anchatam munakuni .
45011014	Nuqapaq llaqtaymanta wakinkuna , qankunarayku q'inakunankuta munani , ajinamanta paykunata qhispichiyman pusapunaypaq .
45011015	Judiokunaman Diospaq ajlliwachasqanchus kaypachaman Dioswan sumaqthapiyta apamun chhikaqa , ¿ imaynañataq kapunman paykuna wajmanta jap'iqasqa kapunkuman chhikari ? ¡ Kayqa wiñay kawsaytam wañusqakunajina kawsachkanku chaykunapaq kapunqa !
45011016	Chapusqa jak'umanta ñawpaqkaq ruwasqa t'ant'achus Diosman jaywasqa chhikaqa , tukuy chapusqapas Diosman jaywasqallataqmi . Sach'apaq saphinchu Diosman jaywasqa chhikaqa , ch'ampankunapas Diosman jaywasqallataqmi .
45011017	Jayk'aqchus Diosqa wakin judiokunata t'ipirpayarqan , jinaspataq paykunapaq lantimpi qankunaman jap'iqarqasunkichis chhika , qankunaqa Diospaq llaqtanman lip'iykuchisqam kapunkichis , ajinamantam wiñay kawsayta jap'iqapunkichis .
45011018	Chaywampas ama judiokunaman juch'uychaspa umaykichista uqharipuychischu . Chaytachus ajinata ruwankichis chhikaqa , pichus japqasiq saphi kachkan chaymanta yuwarikuychis , imaraykuchus chay saphim qankunata japqasichkasunkichis .
45011019	Ichapas ajinata yuwankichis : “ Judiokunaqa t'ipirpayasqam kapurqanku , nuqanchistaq Diospaq llaqtampi lip'iykusqam kapunchis ” — nispa .
45011020	Arï , paykunaqa mana iyawniyuq kasqankuraykum t'ipirpayasqa kapurqanku , qankunataq payman iyaw nisqaykichisraykullam chaypi kachkankichis . Ajinaqa ama umaykichista uqhariychischu , manachayqa qhawaqarikuspa puriykachaychis .
45011021	Dioschu tukuy judiokunaman t'ipiwacharqan chhikaqa , kikillantataqmi qankunawanqa ruwallanmantaq .
45011022	Qhawarikuychis ari , Diospaq imayna sumaq sunquyuq kasqanmanta , chaywampas qhawarikullaychistaq ancha qhatukuq kasqanmanta . Payqa pikunachus juchaman urmaykurqanku chaykunawanqa ancha qhatukuqmi karqan , qankunawantaq ancha sumaq sunquyuqmi karqan . Chaywampas sumaq sunqunmanjinapuni kawsakunaykichisqa ; manachayqa kikillantataqmi qankunapas t'ipiwachasqa kapunkichis .
45011023	Judiokunachus iyaw nipunkuman chhikaqa , wajmantam Diospaq llaqtan kapunampaq lip'iykusqa kapunqaku ; imaraykuchus Diosqa chay ruwanapaq atiyniyuqmi .
45011024	Qankunachus Diospaq llaqtanmanta mana karqankichis chhikaqa , chaymanta t'ipiqasqa kaspam Diospaq llaqtanman lip'iykuchisqa kapunkichis . Dioschu qankuna paypaq llaqtanmanta mana karqankichis chaykunaman jap'iqasunkichis chhikaqa , astawanraqmi pikunachus judiokuna paypaq llaqtan kanku chaykunaman jap'iqapunqa .
45011025	Wawqipanakuna , ama yachaysapaman tukunaykichispaq imachus Diospaq pakasqa kachkan chay ruwayninmanta yachanaykichista munani : Israelitakunaqa uj chhikanta rumi sunquyuqman tukupurqanku , chaywampas chayqa tukuy mana Israel llaqtamanta kachkanku chaykunapaq waykunankukamallam ajina karqan .
45011026	Jayk'aqchus kayqa ajinata ruwakunqa chhikaqa , tukuy Israel llaqtam qhispichiyta taripanqa , imaraykuchus Qilqasqapiqa ajinatam nin : “ Qhispichiqqa Jerusalén llaqtamantam jamunqa , jinaspataq tukuy Jacobpaq llaqtanmanta saqra kayta chhuqawachanqa .
45011027	Jinaspataq kaymi paykunawan rimthapiyniy kanqa jayk'aqchus nuqa paykunaman juchankunata qichuqapusaq chhikaqa ” — nispa .
45011028	Sumaq willaykunakaqwantaq , qankunaman yanaparinarayku judiokunaqa Diospaq chhiqnikuqninkunapas kankuman ajinamanta riqsisqam kanku . Chaywampas ñawpaq machulankunata ajllikusqanraykuqa , Diosqa paykunaman munakuchkallanraqmi .
45011029	Imatachus Diosqa qun chaytaqa manam qichukunchu , wajasqankunamantapas manallataqmi qunqakuchkanchu .
45011030	Ñawpaq pachakunapi qankunaqa manam Diosman uyart'akurqankichischu , chaywampas kunanqa judiokuna mana uyart'akuqtinkum Diosqa qankunamanta khuyapayarikupun .
45011031	Kikillantataqmi paykunaqa kunan mana uyart'akupunkuchu , chaytaq qankunamanta Diospaq khuyapayarikunampaq jinataq paykunamantapas khuyapayarikunallampaqtaqmi .
45011032	Imaraykuchus Diosmi tukuyninku mana uyarikuq kanankupaq tukuchirqan , ajinamanta tukuy paykunamanta khuyapayarikunapaq .
45011033	¡ Ima musphay athunlla kachkan Diospaq qhapaq kaynin , yachaysapa kaynin jinataq yuwaynimpasqa ! Imatachus ruwanapaq yuwachkan chaytaqa manam pipas sut'inchayta atinmanchu , manallataqmi ñanninkunatapas sumaqta riqsichkankumanchu .
45011034	Imaraykuchus “ ¿ Pitaq Diospaq yuwachkasqanta yachanmanri ? ¿ Pitaq payman ninrinchariykunata qunmanri ?
45011035	¿ Pitaq ñawpaqkunapi imatapas payman qurqan ajinamanta payqa kutichipunampaqri ? ”
45011036	Imaraykuchus tukuy imapas Diosniqmantam jamun , payrayku jinataq payllapaqtaqmi imapas kan . ¡ Diosqa wiñaypaq athunchasqa kachun ! Ajina kachun .
45012001	Wawqipanaykuna , Diospaq munakuynimpi kawsachkaq jaywayjina paypaq ñawpaqinman ch'uwa jinataq sunqunman chayachkaq qankuna kikin chimpkatanaykichispaq mañarikuykichis . Kaymi chiqankaq jaywanaykichis yupaychayqa .
45012002	Amaña kunampacha yuwaykunamanjina kawsapuychisñachu ; chaymanta niqtimpas , yuwayniykichispiqa musuqmanta yuwapuychis ajinamanta qankunapaq kawsayniykichisqa astawan allin kapunampaq tukuspa , ajinamantam qankunaqa Diospaq munayninta riqsipunkichis , kaytaq niyta munan , imachus allin kachkan , imachus paypaq sunqunman chayaq kachkan jinataq imachus chiqan kachkan chaytapas riqsinaykichispaq .
45012003	Diosqa munakuynimpim nuqaman kachasqantajina churakuwan , chayraykum qankunaqa ama imachus kachkankichis chaymanta niqtimpas astawan allin kasqaykichista ama yuwakunaykichispaq nichkaykichis . Manachayqa sapa uj ima atiytachus Cristoman qatiqkunajina kasqaykichispi Diosqa quchkasunkichis , chaymanjina qhawaqarikuychis .
45012004	Imaynatachus uj sapa aychanchispi , imaymana achkha chhikakunayuq kanchis , chaykunataq manam uj ruwayllatachu ruwanku ,
45012005	ajinallataqmi nuqanchisqa achkhayuq kanchis chhikapas , Cristopaq uj sapa aychallanman tukupunchis jinataq ujmanta uj tukuyninchis uj sapa aychaman juñuchasqalla kapunchis .
45012006	Diosqa imaymana atiykunatam nuqanchisman quwanchis , sapa ujman paypaq munasqanmanjina . Paypaq sutimpi willanapaq atiytachus quwanchis chhikaqa , nuqanchispi kachkan chay iyawniymanjina ari willasunqa ;
45012007	wakinkunaman jaywananchispaqchu atiyta quwanchis chhikaqa , allinta ari jaywasunqa . Pichus yachachinapaq atiyta jap'iqan chayqa , yachachinaman ari churakuchunqa ;
45012008	pichus wakinkunaman kallpachanapaq atiyta jap'iqan chayqa , kallpachanaman ari churakuchunqa . Pichus qurin chayqa llamp'u sunquwan ari qurichunqa ; pichus uj ruwayta purichinapaq jap'iqan chayqa , yuwaywan ari tukuy ruwananta purichichunqa ; pichus pist'achikuqkunaman yanaparin chayqa , kusikuywan ari yanaparichunqa .
45012009	Ujmanta ujninkama tukuy sunquwan chiqampipuni munakuychis . Mana allin ruwaykunamanta millakuychis , allin ruwaykunakaqtataq mana jithiqaspa ruwaychis .
45012010	Ujmanta ujkama wawqipanantimpurapas kachkawaqchis ajinata tukuy sunquwan munakuychis , sumaq kawsaypi yanaparikuspataq , qankunapura manchariywan rikunakuychis .
45012011	Kallpacharikuychis , ama qilla runakuna kaychischu jinataq tukuy sunquwan Diosman jaywaychis .
45012012	Suyay sunquyuq kasqaykichisraykuqa , kusikuywan kawsakuychis ; ñak'ariykunatapas kallpacharikuspa atipaychis ; amapuni Diosmanta mañakuykaqtaqa qunqakuychischu .
45012013	Diospaq ch'uwa llaqtampaq pist'achikusqantaqa , qankunapaqpas kachkanman ajinata tukuchiychis ; pikunachus rikuq jamunku chaykunamanqa sumaqta jap'iqariychis .
45012014	Pikunachus qatiykachasunkichis chaykunamanqa sumaq kayta quychis . Sumaq kaytapuni quychis ama qhinchachaychischu .
45012015	Kusikuychis pikunachus kusikuchkanku chaykunawanqa , jinataq pikunachus waqachkanku chaykunawanqa waqallaychistaq .
45012016	Qankuna chawpipiqa ujmanta uj sumaqpipuni kawsakuychis . Ama umaykichista uqharispa puriykachaychischu , manachayqa llamp'u sunquyuq tukuychis . Manataq yachaysapapas kawaqchis ajinata tukuychischu .
45012017	Pichus mana allinkunata ruwasunkichis chaykunamanqa ama mana allinkunawan kutichiychischu . Tukuypaq ñawpaqimpiqa allin ruwaykunatapuni ruwanapaq yuwaychis .
45012018	Tukuywan sumaqpi kawsakunaykichisraykuqa , atisqaykichismanjina imatapas ruwaspa sumaqpi kawsakuychis .
45012019	Munasqa wawqipanakuna ama kikin makiykichiswan junt'arqukuychischu , manachayqa asut'isqa kanampaq Diospaq makinman saqiychis ; imaraykuchus Qilqasqakunapiqa ajinatam nin : “ Asut'iykunayqa nuqamanmi wakiwan ; nuqam chaytaqa junt'akuchkasaq , Apu Tataqa ajinatam nin ” — nispa .
45012020	Ajinallataq kaytawan nin : “ Chhiqnikuqniykichu yariqasqa kachkan chhikaqa mikhuyta jaywamuy ; unumanta ch'akisqachu kachkan chhikaqa unuta jaywamuy ; ajinamantam payman uj p'inqayta saqipunki . ”
45012021	Ama saqrakaywan atipjachikuychu . Astawampas allin kaywan saqra kaytaqa atipay .
45013001	Tukuyniykichismi llaqta apaykachaqkunaman uyarinaykichis . Imaraykuchus Diosniqmanta mana jamuq llaqta apaykachaqqa manam kanchu , pikunachus llaqta apaykachaq kanku chaykunaqa paypaq churasqanmi .
45013002	Ajinaqa , pichus llaqta apaykachaqwan jap'inakun chayqa , Diospaq kamachisqanta manam uyarichkanchu . Jinataq pikunachus chaymanjina mana uyart'akunku chaykunaqa asut'isqam kanqaku ;
45013003	imaraykuchus llaqta apaykachaqkunaqa manam pikunachus allinta ruwachkanku chaykunaman manchachinapaqchu kachkanku , manachayqa pikunachus mana allinkunata ruwanku chaykunaman manchachinapaqmi kanku . ¿ Llaqta apaykachaqkunata ama manchaspa kawsakuyta munankichuri ? Ajinachu chhikaqa , chiqanta puriykachakuy , llaqta apaykachaqtaq allimpim qhawasunki ,
45013004	imaraykuchus payqa qampaq allimpi kanaykipaqmi Diosman jaywan . Manachus allinta puriykachachkanki chhikakaqmi manchanaykiqa ; imaraykuchus llaqta apaykachaqqa manam qasipaqchu churasqa kachkan , manachayqa mana allin ruwaqkunaman asut'iykunapaq Diospaq jaywaqninmi .
45013005	Chayraykuqa llaqta apaykachaqkunaman uyarinanchispunim , chaytaq manam asut'iy manchasqaykichisraykullachu kanan , manachayqa chiqankaq ruwanaykichispaqmi .
45013006	Chayraykullataq qankunaqa qulqi apthapiykunata qunkichis ; imaraykuchus llaqta apaykachaqkunaqa Diospaq jaywaqninkunam kanku , jinataq chaypunim ruwanankuqa .
45013007	Sapa ujman imachus tupaqin kachkan chayta quychis . Pimanchus qulqi apthapiykunata qunaykichis karqan chaymanqa , qulqi apthapiykunata qupuychis ; pitachus manchariywan rikunaykichis karqan chaymanqa manchariyllawantaq rikuriychis ; pimanchus munakunaykichis karqan chaymanqa munakullaychistaq .
45013008	Qankunapura munakuywan rikunakusqaykichis manumanta wajtaqa , ama pimantapas manukuychischu . Pichus runamasinta munakun chayqa , tukuy imatachus kamachiypi nichkan chaywan junt'apunmi .
45013009	Kamachiykunaqa ajinatam nin : “ Qhariyuq warmiyuq kachkaspa ama wajkunawan juchata ruwaspa puriykachaychu , ama wañuchiychu , ama suwakuychu , ama runapaq kaqkunanta munapayaychu ” — nispa ; kay kamachiykuna jinataq wakinkunapiwanqa , kay rimaykunapim yuwaychasqa kapun : “ Runa masiykita qan kikimpas kanman ajinata munakuy . ”
45013010	Pichus munakuyniyuq chhikaqa manam runa masinman mana allinta ruwachkanmanchu ; ajinaqa , munakuypim kamachiyqa chiqampipuni junt'akun .
45013011	Tukuy kaypiqa , ima pachakunapichus kawsachkanchis chaymanta qhawaqarikuychis , jinataq puñuymanta jataripunanchis pacha chayampusqanmanta yachaychis . Imaraykuchus qhispisqa kananchisqa qallariy pachamanta niqtimpas kunanmi astawan qayllapiña kapuchkan , jayk'aqchus chay willaypi iyaw nipurqanchis chhikamantapacha .
45013012	Tutaqa tukukupuchkaqtin p'unchaytatampuchkanñam ; chayraykum imachus ch'amakapi ruwana kachkan chaykunata saqiwachapunanchisqa , jinaspataq k'anchaywan wajmanta p'achalliykukupunanchis , imaynatachus uj pallapallaqa sumaqta p'achalliykukun ajinata .
45013013	Sumaqta ujmanta ujkama manchanarikuspa sut'i p'unchaypijina puriykachakusunchis . Ama raymikunapi jinataq ujyana wasikunapi puriykachaspa , manataq millay khuchi juchakunata ruwaspapas jinataq mana allin ruwaykunapi yacht'asqapas , manataq ch'aqwaykunapi jinataq chhiqninakuykunapipas puriykachasunchu .
45013014	Astawampas , Tata Jesucristowan p'achalliykukuychis , jinaspataq aychanchispaq munasqanmanjina mana allinkunata ama ruwaychischu .
45014001	Pichus iyawniypi pisi kallpa kachkan chaymanqa sumaqta jap'iqariychis , imaynatachus pay yuwan chayjawamantaqa , ama ch'aqwanaman paywan churakuychischu .
45014002	Pikunachus iyaw nisqankupi machuña kapunku chaykunaqa tukuy imatapas mikhuykuyta atinallapas kachkanman ajinatam yuwanku , chhikankamataq wakinkunaqa iyawniyniqpi pisi kallpam kanku paykunaqa , imachus jasa kachkan chay q'umir mikhuykunallatam mikhuyta atinku .
45014003	Ajinaqa , pichus tukuy imata mikhuykun chayqa , pichus wakin q'umir mikhuykunallata mikhuchkan chaykunamanqa manam juch'uychananchu kachkan ; jinataq pichus q'umir mikhuykunallata mikhuchkan chayqa , manallataqmi tukuy imakunata mikhuqman juch'uychananchu , imaraykuchus Diosmi tukuyman jap'iqapun .
45014004	¿ Qan pitaq kanki wajpaq jaywaqninman juch'uychanapaqri ? Allintachus ruwachkan manachayqa mana allintachus ruwachkan chaypas , wasiyuqnimpaq yachqatakunanmi . Chaywampas allintam ruwanqa , imaraykuchus Apu Tataqa payman allin ruwachinapaq atiyniyuqmi .
45014005	Wakinkunaqa waj p'unchaykunamanta niqtimpas uj p'unchayllatam astawan allimpas kanman ajinata rikunku , jinataq wakinkunapaq tukuy p'unchaykunapas kikillampas kanman ajina yuwaqkunapas kallantaqmi . Sapa ujmi imaynatachus yuwachkan chaymanjina ruwananqa .
45014006	Pichus Diosman yupaychanapaq uj p'unchayta waqaychan chayqa chaytam waqaychan . Jinataq , pichus Diosman yupaychanapaq tukuy imata mikhun chayqa yupaychanapaqmi mikhullantaq , jinaspataq Diosman yuspärayta qunku ; jinataq pichus Diosman yupaychanapaq wakin mikhuykunata mana mikhunku chaykunaqa , yupaychanapaqmi mana mikhunkuchu , paypas Diosman yuspärayta qullantaqmi .
45014007	Nuqanchismantaqa , manam mayqimpas pay kikimpaq kawsanchu , manataqmi pipas pay kikimpaq wañunmanchu .
45014008	Kawsanchischus chhikaqa , Apu Tatapaqmi kawsanchis ; wañunanchischus kanqa chhikaqa Apu Tatallapaqtaqmi wañusunchis . Ajinaqa , kawsaypipas manachayqa wañuypipas kachun Apu Tatapaqmi kanchis .
45014009	Chaypaqmi Cristoqa wañurqampas jinataq wajmantapas kawsatatamurqan : ajinamanta kawsachkaqkunapaqpas manachayqa wañusqakunapaqpas Apu Tatan kanampaq .
45014010	¿ Chhikaqa , imamantataq wawqiykipaq chhuchhukuchkankiri ? ¿ Manachayqa , qan imapaqtaq juch'uychankiri ? Tukuyninchismi Diospaq ñawpaqinman nuqanchisman pay juchanchanawasumpaq chimpasunchis .
45014011	Imaraykuchus Qilqasqakunapiqa ajinatam nin : “ Kawsayniyraykum rimayniyta quni , Apu Tataqa ajinatam nin : Nuqapaq ñawpaqiypiqa , tukuy runakunam killpiykukunqaku , jinataq tukuyninkum Diosman yupaychanqaku ” — nispa .
45014012	Ajinaqa , nuqanchismanta sapa ujmi ruwasqankunamanta pay kikin Diosman willakunan kanqa .
45014013	Chayrayku amaña ujmanta uj nuqanchispura juch'uychakupunanchisñachu . Astawampas wawqiykichiskunapaq iyaw nisqankuta ama chinkachikunankupaq jinataq paykunapaq ama uj mitk'akuyjina kanaykichispaqmi allinta yuwarikuychis .
45014014	Tata Jesuspi iyaw niq kasqayraykuqa chay yachasqaymanta manam iskayakunichu . Pay kikimpi imapas mana qhilli kasqanmantaqa nuqam yachani . Chaywampas pichus imamantapas qhilli kasqanmanta yuwan chhikaqa , paykaqpaqmi chayqa qhilli kakuchkanqa .
45014015	Ajinaqa , qampaq mikhusqaykichus wawqiykiman sunqunta nanaykuchin chhikaqa , manam munakuyniykita payman rikuchichkankichu . ¡ Ama mikhusqaykirayku wajkunapaq chinkawachananta munaychu , imaraykuchus Cristoqa paykunaraykum wañurqan !
45014016	Qankunapaq ima mikhuykunata mikhunaykichispaq atisqaykichis chay allin ruwayqa , ama mana allinmanta riqsisqa kachunchu .
45014017	Imaraykuchus Diospaq Qhapaq suyunqa manam imatachus mikhuna jinataq ujyana chaymantajinachu kachkan , manachayqa Ch'uwa Ajayuniqtam chiqan kaypi , sumaq kaypi jinataq kusikuywan kawsakuypim taripakun .
45014018	Pichus kayjinamanta Cristoman jaywan chayqa , Diospaq sunqunman chayachkaqtam puriykachan jinataq runakunapaqpas allinmanta riqsisqallataq kapun .
45014019	Ajinaqa , imachus sumaq kawsayman pusachkawanchis jinataq nuqanchispurapaq iyaw ninchispi thuruchakunanchispaq kachkan chayta maskasunchis .
45014020	Ama Diospaq ruwayninta mikhuyrayku ch'usaqman tukjachisunchu . Chiqampiqa tukuy mikhuykunam allin kakuchkan ; wakinkunapaq mikhusqanchisrayku iyaw nisqanta chinkachikusqankaqmi mana allinchu kachkan .
45014021	Allinraqmi kanman qampaq aychata mana mikhunayki , vinotapas mana ujyanayki jinataq imachus wawqiykiman mitk'achinman chayta mana ruwanaykiqa .
45014022	Qan kikinmi iyaw nisqayki kachkan chaytaqa Diospaq ñawpaqimpi kachikunaykiqa . ¡ Kusikuyniyuqmi pichus kacharisqajina kawsakuyninmanta mana sunqunta nanachikuspa kawsakun chayqa !
45014023	Chaywampas pichus imatapas mikhunan manachayqa mana mikhunanmanta mana sumaqta yachachkan chayqa , mikhuykuspaqa pay kikinmi juchayuq kapun , imaraykuchus manam imaynatachus iyaw nichkan chaymanjina mikhuchkanchu ; jinataq tukuy imakunatachus iyaw nisqanchismanjina mana ruwachkanchis chayqa juchaman tukupullantaq .
45015001	Pikunachus iyaw nisqanchispi kallpayuq kachkanchis chaykunaqa , pikunachus iyaw nisqankupi pisi kallpa kanku chaykunapaq pisi kallpa kayninkutaqa nuqanchispaqpas kachkanman ajinatam jap'iqapunanchis , jinataq imatachus nuqanchis munachkanchis chayllataqa manam maskananchischu .
45015002	Tukuy nuqanchisqa runamasinchispaq sunqunman chayachkaqmi kananchis , imakunatapas paykunapaq jinataq tukuy nuqanchispaq allimpi kananchispaqmi ruwananchisqa .
45015003	Imaraykuchus Cristopas manam pay kikin sunqunman chayachkaqtaqa imatapas ruwarqanchu ; astawampas , paypim imatachus Qilqasqakunapi nichkan chayqa junt'akurqan : “ Qankunaman mana allin rimaykunawan sutichasunkichis chhikaqa , nuqamampas sutichjachkawankuman ajinatam yuwakuni ” — nispa .
45015004	Tukuy imakunachus Qilqasqakunapi ñawpaq pachakunamantapacha nikurqan chaykunaqa nuqanchispaq yachaqananchispaqmi qilqakurqan . Imatachus chay Qilqasqakunapi nichkawanchis chayqa , kallpachakunanchispaq jinataq llamp'u sunquyuq kananchispaqmi yanapariwanchis , jinataq imapichus iyaw nichkanchis chaypim sunqunchista churachiwanchis .
45015005	Chaywampas Diosmi pichus llamp'u sunquta quchkawanchis jinataq kallpacharichkawanchis chayqa . Imaynatachus Jesucristo puriykachakurqan chaymanjina tukuyniykichis kawsakunaykichista yanaparinasunkichispaq Diosmanmi mañarikuni .
45015006	Ajinamanta uj kunkalla tukuyninku Diosman mayqinchus Tata Jesucristopaq Tatan kachkan chayman yupaychanankupaq .
45015007	Ajinaqa ujmanta uj qankunapura jap'iqanakuychis , imaynatachus Cristoqa Diospaq athunchasqa kaynimpi qankunata jap'iqasunkichis ajinata .
45015008	Chaywampas kayta niykichisman : Cristoqa , machulanchiskunaman Diospaq rimaynin qusqanta junt'anapaqmi judiokunaman jaywaq jamurqan , ajinamanta Diosqa rimaynin qusqampi mana iskayakuspa junt'aq kasqanta riqsichinapaq .
45015009	Jinallataqmi pikunachus mana judiokuna kachkanku chaykuna Diosman khuyapayakuyninmanta yupaychanankupaqpas jamullarqantaq , imaynatachus Qilqasqakunapi ajinata nichkan chaymanjina : “ Chayraykum llaqta chawpikunapi yupaychasqayki , jinataq sutiykipim q'uchukunata takirisaq ” — nispa . “ ¡ Llaqtakuna , Diospaq llaqtanwan kuska kusikuychis ! ” — Nispa . “ Tukuy suyukuna jinataq llaqtakuna , ¡ Diosman yupaychaychis ! ” — Nispa . “ Jesepaq saphin ch'ijch'irimunqa , pichus llaqtakunaman apaykachanapaq jatarimunqa , chay llaqtakunataq paypim suyay sunqunta churanqaku ” — nispa .
45015010	Waj chhikapiqa , Qilqasqakunaqa ajinatam nin :
45015011	Waj chhikapiqa ajinatapas nillantaqmi :
45015012	Isaiaspas ajinata qilqallarqantaqmi :
45015013	Dios , pichus suyayta qusunkichis chaymi pikunachus paypi iyaw ninkichis chaykunaman kusikuywan jinataq sumaq kaywan junt'aykuchisunkichis , jinataq Ch'uwa Ajayupaq atiyninwan ancha suyay sunquyuq kayta qusunkichis .
45015014	Wawqipanaykuna , qankunapaq ancha munakuy junt'a kasqaykichismanta jinataq ima tukuy yachayniyuq kasqaykichismantapas allintam yachani , jinataq qankunapura ujmanta uj ninrincharinakuq kasqaykichismantapas yachallanitaqmi ;
45015015	Chaywampas kay p'anqapiqa wakin ima kaqkunamanta sunt'intapuni qilqaspa willamuykichis , ajinamanta ama qunqapunaykichispaq . Chaytaqa imaynatachus Diosqa munakuynimpi kunarimuwan chaymanjinam ruwamuni ,
45015016	mana judío kaqkunapaq allin kanankupaq Cristo Jesusman jaywaspa . Jaywasqaypiqa , mana judío kachkanku chaykunaman Diospaq sumaq willayninkunata willani , ajinamanta paykunata Diospaq ñawpaqimpi Ch'uwa Ajayuwan ch'uwachasqata jinataq sunqunman chayachkaq uj jaywaypas kachkanman ajinata paykunaman puskatanaypaq .
45015017	Diosman jaywasqaymantaqa , Cristo Jesuspi maytaraqmi athunchakuyman ,
45015018	imaraykuchus manam wajkunakaqmantaqa imatapas rimayta munachkanichu , manachayqa imaynatachus Cristoqa pay kikin nuqaniqta mana judiokuna kachkanku chaykuna Diosman uyarinankupaq pusachkarqan chaymanta niqtimpas manam wajkaqta rimachkaymanchu . Kaytaq rimaykunawan jinataq ruwaykunawanmi rikuchikurqan .
45015019	Ch'uwa Ajayupaq atiyninwantaq imaymana musphay ruwaykunata jinataq rikuchiykunatam ruwarqani , jinataq Jerusalén llaqtamanta qallarispa , Iliria jallp'aniqkunaman chayachispam tukuy chhikakunapi sumaq willaykunata willamurqani .
45015020	Chaywampas may chhikakunapichus Cristomanta jayk'aqpas mana uyarikurqanchu chay chhikakunamampunim sumaq willaykunata willaq puriyta munaq karqani , ajinamanta wajkunapaq qallaykusqankuman ama purqatanaypaq ,
45015021	manachayqa imaynatachus Qilqasqakunapi nichkan chaymanjina ruwanaypaq : “ Pikunachus mana jayk'aqpas paymanta rimaqta yacharqanku chaykunam rikunqaku ; mana jayk'aqpas paymanta uyarirqanku chaykunataq yuwaywan jap'iqanqaku ” — nispa .
45015022	Sumaq willaykuna willasqayrayku , achkha kuti qankunaman rikuq purisaq nispa yuwani chhikapas , manam jamuyta atirqanichu .
45015023	Chaywampas kunan kayniq chhikakunapi llank'anayta tukuchapuspa jinataq ñawpaq watakunamantapachaña qankunaman rikuq jamuyta munasqayraykutaq ,
45015024	España suyuniqman purisqaypim qankunaman rikuq jamurisqaykichis . Qankunaman uj chhika p'unchaykunallapas rikuriq jamusaq chhikamantaqa , qankunapaq puriyniypi yanaparinawaykichistaqa munallasaqtaqmi .
45015025	Chaywampas kunanqa Jerusalén llaqtaman purichkani , chaypi kaq wawqipanakunaman yanapariykunata apaspa .
45015026	Imaraykuchus Macedonia jinataq Acaya llaqtakunapi kaq wawqipanakunaqa , yanapariykunata tanthapispa Jerusalén llaqtapi kaq pist'achikuq wawqipanakunaman apachinapaqmi uj yuwayman waykunku .
45015027	Paykunaqa chay ruwanapaq mat'iykusqajina kachkarqanku chhikapas , sunqunkumantam ajinata yanaparinapaq yuwarikurqanku , imaynatachus judío iyaw niqkunaqa ajayuniqpi kaq kaqninkunata mana judío iyaw niqkunawan ujllapi apaykachakurqanku , ajinallatataqmi mana judiokunaqa paykunapaq kaqninkunawan judío iyaw niqkunaman yanaparinankuqa .
45015028	Ajinaqa , kay ruwayta nuqa tukuchampusaq jinataq chay yanapariykunata paykunaman jap'ichimpusaq chhikamantam España jallp'aniqman lluqsimpusaq , purichkaspataq qankunaman rikunapaq jamurisqaykichis .
45015029	Nuqa jamusaq chhikaqa Cristopaq sumaq kay qusqanwan sumaqpachata kallpachaykukusunchis chaymantaqa allintam yachani .
45015030	Wawqipanakuna , Tata Jesucristonchisrayku jinataq Ajayupaq munakuyta qusqawanchisrayku , nuqawan kuska maqanakuypi ujchakunaykichista jinataq nuqarayku Diosman mañaripunawaykichispaq mañarikuykichis .
45015031	Judeapi kaq mana iyawniyuq runakunamanta jark'aqarinawampaq Diosman mañaripuwaychis , jinataq ima yanapariykunatachus Jerusalén llaqtapi kaq wawqipanakunapaq apachkani chayqa allin jap'iqarisqa kachun ,
45015032	ajinamanta Dios munanqa chhikaqa kusikuywan qankunaman rikuq purinaypaq jinataq qankunaman rikuspataq uj chhikata samararikunaypaq .
45015033	Sumaq kay quq Diosqa tukuy qankunawan kachun . Ajina kachun .
45016001	Febe pananchispaq allin ruwayninkunamanta ima tukunintaraq rimayta munayman , payqa Cencreas llaqtapi kaq iglesiapi tukuy sunquwan llank'aq iyaw niq pananchismi .
45016002	Paytaqa Diospaq sutimpi imaynatachus iyawniypi kaq wawqipanakuna ruwananchis kachkan ajinata sumaq sunquwan jap'iqariychis , jinaspataq imachus munasqampi yanapariychis , imaraykuchus achkhayuq runakunamanmi payqa yanaparirqan , nuqa kikinmampas yanaparillawantaqmi .
45016003	Priscaman jinataq Aquilaman pikunachus Cristo Jesuspi jaywana llank'ayniypi wawqi masiykuna kanku chaykunaman napaykuripuwaychis .
45016004	Paykuna , pikunachus kikin kawsayninkunata nuqarayku ñaqa apt'akurqanku , jinataq manam nuqa sapallachu paykunaman yuspärayta quni , manachayqa tukuy mana judío kanku chay iglesiakunapi kaq wawqipananchiskunaqa ima yuspäraytapas qullankutaqmi .
45016005	Kikillantataq Priscapaq jinataq Áquilapaq wasimpi tantakuq iglesiaman napaykuripuwaychis . Asia suyu iglesiapi ñawpaqkaq Cristopi iyaw niq munasqa wawqimasiy Epenetoman napaykuripullawaychistaq .
45016006	Mariaman pichus qankunarayku chaytukuyta llank'arirqan chaymampas napaykuripuwaychis .
45016007	Andrónico jinataq Junias llaqta masiykunaman , pikunachus nuqawan kuska jap'isqa karqanku chaykunamampas napaykuripullawaychistaq ; paykunaqa Jesuspaq kachasqankunamanta riqsisqam karqanku , jinaspataq nuqamantapas astawan ñawpaqtam Cristopi iyaw nirqanku .
45016008	Apu Tatanchispi munasqa wawqimasiy Ampliatoman napaykuripuwaychis .
45016009	Cristopi llank'aq wawqimasinchis Urbanoman , jinataq munasqa wawqiy Estaquisman ima napaykuripuwaychis .
45016010	Cristopi chay tukuy iyaw nisqanmanta rikuchiykunata quchkarqan chay Apeles wawqinchisman napaykuripuwaychis ; jinallataq Aristobulopaq wasimasinkunamampas napaykuripullawaychistaq .
45016011	Herodión llaqtamasiyman jinataq Apu Tatapi iyaw niq Narcisopaq wasimasinkunamampas napaykuripullawaychistaq .
45016012	Trifenaman jinataq Trifosaman pikunachus Apu Tatapaq ruwaynimpi llank'anku chaykunaman napaykuripuwaychis ; ajinallataq munasqa pananchis Persideman pichus chay tukuytapuni Apu Tatapaq ruwaynimpi llank'arirqan chayman ima napaykuripullawaychistaq .
45016013	Tukuypaq allin runamanta riqsisqan Apu Tatapi iyaw niq Rufoman jinataq mamanman pichus nuqapaq kikin mamaypas kanman ajina karqan chaykunaman ima napaykuripuwaychis .
45016014	Asincritoman , Flegonteman , Hermesman , Patrobasman , Hermasman jinataq paykunawan kuska kaq wawqipanakunaman ima napaykuripuwaychis .
45016015	Filologoman , Juliaman , Nereoman jinataq pananman , Olimpasman jinataq tukuy pikunachus iyawniypi paykunawan kuska kachkanku chay wawqikunaman ima napaykuripuwaychis .
45016016	Ujmanta uj wawqipanantinjina sumaq munakuywan tukuy sunqu napaykurikuychis . Tukuy Cristopaq iglesiankuna qankunaman napaykurimusunkichis .
45016017	Wawqipanakuna , pikunachus qankunapaq yachachiykuna jap'iqasqaykichisman pantachinku imaymana t'ipinjachiykunawan jinataq ñampi mitk'akuykunawan ima chaykunamanta allinta qhawaqarikuychis . Paykunamanta jithiripuychis ,
45016018	imaraykuchus Tatanchis Cristopaqqa manam imapaqpas allinchu kachkanku , manachayqa paykunapaq allin kaynillantam maskachkanku . Runakunamanqa munayllata rimapayarinku , chaywampas ancha llullakunam kanku jinaspataq llamp'u sunquyuq runakunaman llullaykuchkanku .
45016019	Qankunapaq uyarikuq kasqaykichismantaqa tukuyninkum yachanku . Ajina kasqaykichisraykuqa anchatam kusikuni , jinataq allinkunata ruwaspa yachayniykichis rikuchinaykichistam munani , chaywampas mana allinkuna ruwanaykichiskaqtaqa manam munachkanichu .
45016020	Ajinamantam sumaq kayniyuq Diosqa qankunapaq chakiykichis pampaman Supayta usqhayllata mast'aykunqa . Tatanchis Jesusqa munakuy khuyapayakuyninta qankunaman qukuchkallachun .
45016021	Nuqawan kuska llank'aq wawqimasiy Timoteo napaykuykunata apachimusunkichis ; jinallatataq Lucio , Jasón jinataq Sosípatro llaqta masiykuna ima .
45016022	Nuqa , Tercio kay p'anqata qilqamuchkani chayqa Apu Tatanchispi napaykuykunataqa apachimullaykichistaqmi .
45016023	Gayo napaykamusunkichis , nuqaqa paypaq wasimpim qurpachakuchkani , imaraykuchus payqa tukuy iglesiapaqmi wasinta wisq'ararin . Llaqtapaq qulqi apaykachaqnin Erasto jinataq wawqinchis Cuarto ima napaykumullasunkichistaqmi .
45016024	Tata Jesucristoqa munakuy khuyapayakuyninta tukuy qankunaman quchun . Ajina kachun .
45016025	Diosmi mayqin kawsaytachus Jesucristopi quchkawanchis chaypi qankunapaq thuru sayarikunaykichista ruwanman . ¡ Yupaychasun ! Jayk'aqchus qankunaman sumaq willaykunata willachkarqaykichis jinataq Jesucristomantapas rimapayachkarqaykichis chhikaqa ajinatam nirqaykichis . Kayqa imaynatachus Diosqa ruwananta riqsichirqawanchis chaymanjinam ruwakun , chay ruwaytataq manaraq kaypacha ruwakuchkarqan chhikamantapacham Diosqa pakallapi kachichkarqan .
45016026	Chaywampas kunanqa Diospaq sutimpi willaqkunapaq qilqasqankunaniqtam riqsichikun , wiñay kawsaq Diospaq kamachiyninmanjina . Kay Diospaq ruwanan pakallapi pakasqa kachkarqan chayqa , tukuy llaqtakunamanmi riqsichikupun paykunapaq iyaw ninankupaq jinataq uyarinankupaq .
45016027	¡ Diosman , pichus sapallan jinataq yachaysapa kachkan chayqa , Jesucristoniqta wiñaypaq athunchasqa kachun ! Ajina kachun .
46001001	Nuqa Cristo Jesuspaq kachasqan Pablo , Diospaq munayninmanta wajasqa jinataq Sóstenes wawqinchiswan kuska Corinto llaqtapi kaq Diospaq iglesiampi tantakuqkunaman napaykumuykichis , pikunachus Cristo Jesuspi ch'uwachasqa kachkanku jinataq ch'uwa llaqtan tiyt'achinapaq wajasqa kachkanku , jinataq tukuy chhikakunapi Tatanchis Jesucristo pichus nuqanchispaq jinataq ch'uwa llaqtapaq Tatanchis kachkan chaypaq sutinta uqharikuspa kanku chaykunaman napaykumun .
46001002	
46001003	Dios Tatanchis jinataq Tata Jesucristopiwan munakuy khuyapayakuyninta jinataq sumaqpi kayninta qankunajawaman t'akaykumuchunku .
46001004	Qankunaraykuqa Diosniyman yuspärayta qunipunim , Diospaq Cristo Jesusniqta munakuy khuyapayakuyninta qankunajawaman t'akaykumusqanmanta .
46001005	Imaraykuchus payniqtam Diosqa tukuy Ajayuniqpi qhapaq kayta , jinataq rimayninta , yachayninta ima qankunaman qusunkichis ,
46001006	imaraykuchus Cristoniqmanta willaykunaqa qankuna chawpipi ancha kallpawampunim tiyaykukupun .
46001007	Kayjinamanta Jesucristopaq kutimunanta suyanaykichiskama , Diosqa manam ima quyninkunamantapas pist'achisunkichischu .
46001008	Diosqa tukuchakuy p'unchaykama thuruta kawsachikusunkichis , ajinamanta Tatanchis Jesucristo kutimpuqtin ama pipas imakaqmanta tumpaykunasunkichispaq .
46001009	Diosqa imata qunapaq rimayninta qun chhikaqa junt'ampunim , jinaspataq paymi Churin Jesucristo Tatanchiswan kuska ujllapi kawsakunaykichispaq wajasunkichis chayqa .
46001010	Wawqipanakuna Tatanchis Jesucristopaq sutimpi mañarikuykichis , tukuy qankuna uj yuwayniyuqlla kanaykichis , jinataq qankuna chawpipiqa ama ima t'ipinakuykunapas kachunchu . Uj yuwayllawan jinataq kikinta munaspa uj sapa wawapas kawaqchis ajinatapuni sumaqpi kawsakuychis .
46001011	Munasqa wawqipanakuna kayta nini , imaraykuchus Cloepaq wasimasinkunaniqta qankuna chawpipi k'aminakuykuna kasqanmanta yachani .
46001012	Chayta nispaqa kaytam niyta munani : Qankunamanta wakinkunaqa ajinata nichkankichis : “ Nuqaqa Pablopaq kani ” ; wakinkunaqa “ Nuqaqa Apolopaq kani ” ; wakinkunaqa “ Nuqaqa Cefaspaq kani ” ; wakinkunataq “ Nuqaqa Cristopaq kani ” — nispa .
46001013	¿ Cristoqa t'ipjasqachuri ? ¿ Pablochu qankunarayku chakataykusqa karqan icha ? ¿ Qankunachu Pablopaq sutimpi bawtisasqa karqankichis icha ?
46001014	¡ Qankunamanta maykaqtapas Crispomanta jinataq Gayomanta niqtimpasqa mana bawtisasqaymanta Diosman yuspärayta quni !
46001015	Ajinaqa manam pipas nuqapaq sutiypi bawtisasqa kasqanmanta nichkanmanchu .
46001016	Estefanaspaq wasimasinkunata bawtisarqallanitaqmi , chaywampas manam maykaqtawampas bawtisasqaymanta yuwachkanichu ,
46001017	imaraykuchus Cristoqa manam bawtisaqta kachamuchkawanchu , manachayqa sumaq willaykunata willanaypaqmi kachamuwan , jinallataq Cristopaq chakanapi wañusqanmanta ama juch'uychanapaq manam yachaysapa rimaykunawan willaqtachu kachamuchkallawantaq .
46001018	Cristopaq chakanapi wañusqan willayqa pikunachus juchaman puriykupuchkanku chaykunapaqqa uj pisi sunqukunapaq yuwasqanmanjinam rijch'akun ; chaywampas kay willayqa Diospaq atiyninmi pikunachus qhispichiyman puriykuchkanchis chaykunapaqqa .
46001019	Imaynatachus Qilqasqakuna nichkan ajinata : “ Yachaysapakunapaq yachayninta chinkachisaq , jinallataq ch'iki runakunapaq uma yuwayninta chinkachillasaqtaq ” — nispa .
46001020	¿ Yachaysapa , yachachiq jinataq kaypachamanta ch'aqwaykuq runakunaqa imaynapitaq tukhakupunkuri ? ¡ Diosqa kaypachapaq yachayninta uj pisi sunqupaq yuwasqampas kachkanman ajinaman tukhachipun !
46001021	Maypichus pay yachayninta rikuchirqan chaypiqa , kaypachaqa manam yachayninta Diosman riqsinapaq apaykacharqanchu , Diosqa munaynimpi willayninkunaniqtam iyaw niqkunaman qhispichin , kay willayqa uj pisisunqukunapaq yuwasqanjina rijch'akuqpas kachun chhikaqa .
46001022	Judío runakunaqa musphay ruwaykuna rikuytam munachkanku , griegokunataq yachaysapa kayta maskachkallankutaq ;
46001023	chaywampas nuqanchisqa uj chakataykusqa Mesiasmanta willachkanchis . Kayqa judiokunaman uj paykuna juch'uychaypas kanman ajinata yuwachin , mana judío kaq runakunamantaq uj pisi sunqupaq yuwasqampas kanman ajinata yuwachillantaq ;
46001024	Chaywampas Diospaq wajasqankunakajpaqqa , judiokunapas manachayqa griegokunapas kachunku , kay Mesiasqa Diospaq atiynin jinataq yachayninmi .
46001025	Imaraykuchus Diospi imapas uj pisi sunqupaq yuwasqanmanjina rijch'akunman chayqa , tukuy runakunapaq yachayninmanta niqtimpas astawan yachaysapam ; jinataq imachus Diospi uj pisi kallpajina rijch'akunman chayqa , tukuy runakunapaq kallpanmanta niqtimpas astawan kallpayuqraqmi .
46001026	Wawqipanakuna , runakunapaq yuwasqanmanjinaqa qankunamanta as chhikayuqlla yachaysapamanta riqsisqa kankichis chhikapas , Diospaq wajasqa kasqaykichismanta yuwayakunaykichis , jinataq qankunamanta as chhikayuqllataqmi atiyniyuq jinataq allimpi qhawasqa wasikunamanta jamuq kankichis .
46001027	Imaraykuchus yachaysapakunaman p'inqachanapaqmi mayqinkunatachus kaypachaqa pisi sunqukunapas kachkankuman ajina riqsisqata kachichkan chaykunaman Diosqa ajllikun ; jinataq kallpayuqkunaman p'inqachanapaqqa , mayqinkunatachus kaypachaqa pisi kallpakunapas kachkankuman ajina riqsisqata kachichkan chaykunaman Diosqa ajllikurqallantaq .
46001028	Diosqa juch'uychasqa jinataq kaypachapi mana imapaq qhawasqa runakunata ajllikun , kaytaqa kaypachapi mana imapas kachkanku chaykunata pikunachus imapas kanku chaykunaman juch'uychanapaq ajinata ruwarqan .
46001029	Ajinamantaqa manam pipas Diospaq ñawpaqimpi athunmi kani nispa riqsichikuyta atichkanqachu .
46001030	Chaywampas Dios kikinmi qankunataqa Cristo Jesuswan ujchasunkichis , jinataq Cristoqa nuqanchispaq yachayninchis , chiqampi kayninchis , ch'uwachakunanchis , jinataq qhispichiyninchis kanampaq ima ruwarqan .
46001031	Imaynatachus Qilqasqakunapi nichkan ajinata : “ Pichus uman uqhariyta munan chhikaqa , Dios Tatamanta umanta uqharikuchun ” — nispa .
46002001	Chaywampas wawqipanakuna , jayk'aqchus Diospaq pakapi kachkan chay imachus ruwanankunamanta qankunaman willaq purirqani chhikaqa , manam nuqaqa yachaysapaman jinataq athunmanta riqsisqaman tukuspachu chaykunata willamurqani .
46002002	Jinataq qankuna chawpipi kachkaspaqa , manam imakaqmantapas yachayta munarqanichu , manachayqa Jesucristo sapallamantam yachayta munarqani , astawan ñawpaqtaqa chakataykusqa Jesucristomanta yachayta munarqani .
46002003	Qankunapaq ñawpaqiykichismanqa ch'usaq pisi kallpa jinataq manchaymanta kharkhatikuspa chimpamurqani ,
46002004	jinataq jayk'aqchus rimapayarirqaykichis jinataq willarirqaykichis chhikaqa , manam yachaysapa rimaykunata qankunaman iyaw nichinapaq rimarquchkarqanichu . Chaywampas qankunamanqa Ajayumanta sut'incharispa jinataq Diospaq atiyninta rikuchispa iyaw nichirqaykichis ,
46002005	ajinamanta qankunapaq iyaw nisqaykichisqa Diospaq atiyninmanta jamunampaq , manataq runakunapaq yachaysapa kasqankumanta kanampaqmi ajinata rimapayarirqaykichis .
46002006	Chaywampas pikunachus iyawniynimpi kallpata jap'ipunku chaykunakaqpaqqa yachay rimaykunata uqharikuspa yachachinchis . Chaywampas manam kaypachapaq jinataq pikunachus llaqtakunata apaykachachkanku chaykunapaq yachayninchu kachkan , mayqinkunachus atiyninkunataqa chinkachipuchkankuñam .
46002007	Astawampas Diospaq pakasqa yachayninmantam rimanchis , mayqin pakasqa ruwaychus wiñayninmantapacha nuqanchispaq athunchasqa kananchispaq kachichkarqan chaymantam rimanchis .
46002008	Kaytam kunan p'unchaykunapi kaypachapi kaq llaqta apaykachaqkunaqa mana yuwaywan jap'iqayta atirqankuchu , chaytachus yuwaywan jap'iqankuman karqan chhikaqa , manam sumaq k'anchayniyuq Apu Tatata chakataykuchkankumanchu karqan .
46002009	Chaywampas imaynatachus Qilqasqakunapi nikuchkan chayqa ajinam : “ Jayk'aqpas pipaq mana rikusqankunata , mana uyarisqankunata jinataq mana pipaqpas yuwasqankunata Diosqa munakuqninkunapaq wakichan ” — nispa .
46002010	Kaykunam imakunatachus Diosqa Ajayuniqta riqsichichkawanchis chaykunaqa , imaraykuchus Ajayuqa tukuytam Diospaq ancha pakaykusqa kaqninkunantinta sumaqta qhawakipan .
46002011	¿ Runakuna chawpimantaqa , pitaq runapaq sunqun ukhupi kachkan chaymanta yachanman , runa ukhupi kachkan chay ajayumanta niqtimpasri ? Kikillantataq Diospaq Ajayun sapallanmi imachus Diospi kachkan chaymanta yachan .
46002012	Nuqanchisqa manam kaypacha ajayutachu jap'iqachkanchis , manachayqa Diosmanta jamuq ajayutam jap'iqanchis , ajinamanta Diosqa munakuynimpi imakunatachus quchkawanchis chayta yachananchispaq .
46002013	Kaykunamantaqa imaynatachus Diospaq Ajayun yachachichkawanchis chay rimaykunawan rimanchis , manataq kikin yachayninchiswan yachaqasqanchis rimaykunawanchu . Ajinamantam ajayuniqpi kaqkunata ajayuniq rimaykunawan sut'inchanchis .
46002014	Pichus mana ajayuniqpi kachkan chayqa manam Diospaq Ajayumpi kachkan chayta jap'iqachkanchu , imaraykuchus paypaqqa pisi sunqupaq yuwaynimpas kanman ajinam chayqa . Manallataqmi yuwaywampas yachaqachkanmanchu , imaraykuchus kaykunaqa ajayuniqmanjina rikunam .
46002015	Chaywampas pichus Ajayuyuq kachkan chayqa tukuy imatam rikunman , jinataq paymanqa manam pipas juchanchanmanchu .
46002016	Imaraykuchus Qilqasqakunapiqa ajinatam nin : “ ¿ Pitaq Dios Tatapaq yuwayninta riqsinri ? ¿ Pitaq payman yachachinmanri ? ” — Nispa . Chaywampas nuqanchispaqqa Cristopaq yuwayninmi kapuwanchis .
46003001	Wawqipanakuna , ñawpaqpiqa manam ajayuniqpi sumaq sayaykusqa runakunamanjina rimapayayta atirqaykichischu , manachayqa pisi kallpa runakunamanjina jinataq uña wawakunamanjinam Cristopaq kaqninkunamanta rimapayarqaykichis .
46003002	Qankunamanqa imachus jasa kachkan chay yachachiyllata qurqaykichis , imaynatachus ñuñuchkaq wawamanqa qhulu mikhuykunamanta niqtimpas lichillata qunchis ajinata , imaraykuchus qankunaqa manaraqmi qhulu mikhuyta mikhuykuyta atichkarqankichischu ¡ Kunampas manaraqmi qhulu mikhuy mikhuykuyta atichkankichischu ,
46003003	imaraykuchus pisi kallparaqmi kankichis ! Qankuna chawpipi imaymana chhiqninakuykuna jinataq ch'aqwaykuna kachkan chhikaqa , pisi kallpa kasqaykichisrayku jinataq kaypacha runakunajina yuwasqaykichisraykum ajinaqa .
46003004	Imaraykuchus qankunaqa maytaraq ajinata ninkichis : “ Nuqa Pablopaq kani ” , wakintaq “ Nuqa Apolopaq kani ” — nispa chhikaqa , kaypacha runakunapaq yuwayninmanjinallapunim puriykachakuchkankichis .
46003005	Chay tukuy imapas ajina kaqtinqa , ¿ imapunitaq Apoloqa kasqari ? ¿ imapunitaq Pabloqa kasqari ? Paykunaqa jaywaqkunallam kanku , paykunaniqllatataq qankunaqa iyawniyman chayarqankichis . Nuqaykumanta sapa ujqa Tatapaq rikuchisqan llank'ayllatam ruwakuchkayku :
46003006	Nuqa tarpurqani , Apolotaq qarparqan , chaywampas Diosmi pichus partusqata wiñachichkan chayqa .
46003007	Chayrayku pichus tarpuchkan jinataq qarpachkan chaykunaqa manam imapaschu kachkanku , manachayqa Diosmi tukuy imaqa , imaraykuchus paymi imachus tarpusqa kachkan chayta wiñachichkan chayqa .
46003008	Pikunachus tarpuchkanku jinataq qarpachkanku chaykunaqa ruwasqankumanjina Diosmanta sapa ujmi jap'iqakuchkanqaku .
46003009	Nuqaykuqa Diosman jaywanapi llank'aqmasintimpura kayku , qankunataq uj tarpusqakuna kankichis jinataq Diospaq makinman jap'ichisqa uj ruway kallankichistaq .
46003010	Nuqam wasi ruwaq runa karqani , pimanchus Diosqa munakuynimpi pirqa japqasiq rumikunata churaykunaypaq kunarirqawan , jinaspataq wajmi chayjawapi ruwakuchkan . Chaywampas sapa ujmi imaynatachus ruwachkan chaymanta allinta qhawaqarikunan ,
46003011	imaraykuchus manam pipas churasqa kachkan chay pirqa japqasiq rumimanta niqtimpas waj rumita churakuyta atinmanchu , mayqinchus Jesucristo Tatanchismi .
46003012	Kay rumijawapitaq , pichus munan chayqa , quriwampas , qulqiwampas , achkha chaniyuq rumikunawampas manachayqa k'aspiwampas , jichhuwampas jinataq suquswampas uj wasita sayarichiyta atinmi ;
46003013	chaywampas sapa ujpaq ruwasqanmi juchanchay p'unchaypi sut'inta rikukunqa ; imaraykuchus chay p'unchayqa ninawan jamunqa , ninataq imayna ruwaytachus sapa uj ruwasqanmanta yanarinqa .
46003014	Uj runapaq wasi ruwasqanchu thuru chhikaqa , llank'asqanmanta uj quytam jap'iqanqa ;
46003015	chaywampas wasi ruwasqanchu lawraykupunman chhikaqa , pichus ninamanta phawarichkan ajinata pay kikin phawarichkaqtimpas , llank'ayninta apt'akunqa .
46003016	¿ Qankunaqa manachu Diospaq wasin kasqaykichismanta yachachkankichis , jinataq manachu Diospaq Ajayun qankunapi kawsasqanmantapas yachachkankichisri ?
46003017	Mayqimpas Diospaq wasinta t'unarqunqa chaymanqa , Diosmi payta t'unarqullanqataq , imaraykuchus Diospaq wasinqa ch'uwam , chay Diospaq wasintaq qankuna kikinmi kankichis .
46003018	Ama pipas pay kikin sallqaykukuchunchu : qankunamanta maykaqpas kaypachapaq yachayninmanjina yachaysapaman tukun chhikaqa , uj mana ima yachaqman tukuchun , ajinamanta chiqampipuni yachaysapaman tukupunampaq .
46003019	Imaraykuchus kaypachapaq yachayninqa Diospaq uj pisi sunqupaq yuwaynimpas kanman ajinam chayqa . Chiqampi , Qilqasqakunapiqa ajinatam nin : “ Diosqa yachaysapakunata paykuna kikimpaq sallqa kayninkupim jap'irqun ” — nispa .
46003020	Kaytawan nillantaq : “ Dios Tataqa yachaysapakunapaq yuwasqanku pisi sunqukunapaq yuwasqankumanjina rijch'akusqantaqa yachanmi ” — nispa .
46003021	Chayrayku manam pipas runakunapaq ruwasqanmantaqa umanta uqharikunankuchu ; imaraykuchus tukuy imapas qankunapaqmi :
46003022	Pablo , Apolo , Cefas , kaypacha , kawsay , wañuy , kunampacha jinataq jamuq pachakunapas ; tukuy chaykuna qankunapaqmi ,
46003023	qankunataq Cristopaq kankichis , Cristotaq Diospaqmi .
46004001	Qankunaqa Diospaq pakasqa yuwasqankunata yachachinaykupaq wajasqa Cristopaq yanapaqninkunallapas kachkaykuman ajinallatam rikunawaykichis .
46004002	Kunanqa , pichus uj ruwayta jap'iqakun chayqa , jap'iqakunapaqjina chaniyuq kasqantam riqsichinan .
46004003	Nuqakaqwantaq , qankunawan juchanchasqa kanaymanta niqtimpas manachayqa runakunapaq juchanchana wasinkunapi juchanchasqa kanaymanta niqtimpasqa uj chhikallata llakirikuni . Manam nuqa kikimpas juchanchakuchkanichu .
46004004	Chaywampas , ima mana allinta ruwasqaymantapas mana yuwaqtiyqa , manam chaymantachu nuqaqa mana juchayuqjina qhiparachkasaqchu . Dios Tatam pichus juchanchachkawanqa chayqa .
46004005	Chayrayku qankunaqa amapuni manaraq ima kachkaqtin pimampas juchanchaychischu ; Tatapaq jamunanta suyaychis jinaspataq imachus kunan laqa ch'amakapi kachkan chayta sut'i chhikaman jurqunankama , ajinamanta sunqupaq imaymana munasqankunata riqsichinampaq . Chhikataq Diosqa sapa ujman ruwasqanmanjina athunchayta qunqa .
46004006	Wawqipanakuna , tukuy kaykunataqa qankunapaq allimpi kanaykichispaqmi rimapayaykichis , Apolo wawqita jinataq nuqa kikinta uj sut'inchaytajina churaspa . Chay sut'inchaywantaq qilqasqakunamanta wajniqman ama qankunapaq puriwachanaykichispaqmi kayta niykichis , ajinamanta ama pipas wakinman juch'uychaspa ujtataq athunchaspa umanta uqharikuchunchu .
46004007	Ajinaqa , ¿ pitaq wakinkunajawapi kurajkaqmanta churakusunkiri ? ¿ Jinataq , imaykitaq kapusunki mana Diospaq qusqasunkiri ? Paychus qanman qusunki chhikaqa , ¿ imamantataq qan kikimpas taripawaq karqan ajinata yuwaspa athunchakunkiri ?
46004008	Rikusqaymanjinaqa , qankuna qhapaqkunañam kapunkichis , jinallataq imatachus qankuna munankichis chayta tariparqunkichis , jinataq nuqaykumanta imatapas mana munaq qhapaq suyu apaykachaqkunapas kawaqchis ajinata yuwakunkichis .
46004009	Imaraykuchus rikusqaymanjinaqa , nuqayku Cristopaq kachasqankunaman wañunaykupaq juchanchasqapas kaykuman ajinatam Diosqa qhipakaq chhikakunapi churawanku . Kaypachapaq , angelkunapaq jinataq runakunapaqqa uj raymipi qhawarikuypas kaykuman ajina rijch'akunamanmi chayapuyku .
46004010	Nuqaykuqa , Cristorayku pisi sunqupas kaykuman ajinamanta rikusqam kayku ; qankunakaqtaq ch'ikikunapas kawaqchis ajinamanta Cristorayku riqsisqa kankichis . Nuqaykuqa pisi kallpakuna kayku , qankunakaqtaq kallpayuq kankichis . Nuqaykumanqa juch'uychawanku , qankunakaqmantaq athumpi kachisunkichis .
46004011	Kunan p'unchaykamapas yariqachikuspa , unumanta ch'akisqa jinataq p'achamantapas phawarqusqa ñak'arispa puriykachayku ; runakunaqa chhuqrinchawanku , manam wasiykupas kanchu ,
46004012	jinaspataq kikin makiykuwan llank'aspa sayk'upuyku . Qhinchachaykunamanqa sumaq kaywan jayniyku ; qatiykachasqa kayku , chaytapas mana ima nispam jap'iqayku .
46004013	Nuqaykujawamantaqa imaymana mana allinkunata rimanku , chaymantaq llamp'u sunquwan jayniyku . Nuqaykumanqa tukuy kaypacha q'upapas kaykuman ajinata rikuwanku , jinataq kunan p'unchaykamaqa tukuy runakunapaq wijch'usqan , astawan mana imapaq allimpas kaykuman ajinata rikuwanku .
46004014	Kaytaqa manam qankunaman p'inqachanapaqchu ajinata qilqamuykichis , manachayqa nuqa kikimpaq wawaykunapas kawaqchis ajinata kunarinapaqmi qilqamuykichis , imaraykuchus anchatam munakuykichis .
46004015	Qankuna Cristopi iyaw niqkunajinaqa , ichapas chunka waranqa yachachiqkunayuq kawaqchis , chaywampas tataykichisjinakaqtaqa manam achkhayuqta taripankichischu . Qankunapaq tataykichisqa nuqam kani , imaraykuchus nuqam sumaq willaykunata willarqaykichis , maykaqwanchus Cristo Jesuswan ujchasqa qhiparapurqankichis .
46004016	Ajinaqa nuqapaq ruwayniyta qhawarispa qatinaykichispaq mañarikuykichis .
46004017	Chayrayku Tatapi mana iskayakuq munasqa waway Timoteota kachamurqani . Paymi nuqapaq Cristo Jesuspi iyaw niq runajina puriykachasqaymanta qhawaqarikunaykichispaq qankunaman yuwatatarichisunkichis , imaynatachus tukuy iglesiakunapi may chhikakunapichus yachachispa puriykacharqani chaymanjina .
46004018	Qankunamanta wakinkunaqa umaykichista uqharispa athunchakupuchkankichisñam , manañapas nuqaqa qankunaman rikuq jampuyman ajinata yuwaspa ;
46004019	chaywampas , Tata munanqa chhikaqa usqhayllatam qankunaman rikuq jamusaq . Chhikam chay uma uqharikuqkunapaq imatachus ruwayta atisqankuta rikusaq , manallataq rimay atisqaykichisllatachu .
46004020	Imaraykuchus Diospaq qhapaq suyunqa manam rimay atisqallapichu taripakun , manachayqa atiypim taripakun .
46004021	¿ Qankunaqa imakaqtataq munankichis : Nuqapaq qankunaman khiraykuq jamunaytachu , manachayqa munakuy sunquwan jamunaytachu munankichisri ?
46005001	Qankunamanta ujkaq kikin tatampaq warminwan , paypaq warmimpas kanman ajina tiyaykukusqanmanta yachakun . Kayjina millay khuchi ruwayqa ancha mana allimpunim , imaraykuchus mana iyaw niq runakuna chawpipipas manam chayjina ruwaykunaqa ruwakunchu .
46005002	¡ Ajina kachkaqtimpas qankunaqa umaykichista uqharinkichisraqmi ! ¡ Chayta rikuspaqa llakikunaykichismi karqan ! Chayjina khuchi ruwaypi kawsaq runaqa qankuna chawpimanta chhuqarqusqam kanan karqan .
46005003	Nuqakaqwanqa , aychaypi manapas qankunawan kuska kachkani chhikapas , ajayuniqpiqa qankunawanmi kachkani ; qankunawampas kachkayman ajinallatataqmi chayjina puriykachaq runaman juchanchayniyta qupuni .
46005004	Jayk'aqchus qankuna tantakunkichis chhikaqa , ajayuniqpim nuqaqa qankunawan kachkasaq , jinallataq Tata Jesuspaq atiynimpas qankunallawantaqmi kachkanqa . Chhikaqa , Tatanchis Jesuspaq sutimpi ,
46005005	chay runaqa Supayman jap'ichisqam kapunan , ajinamanta aychanqa t'unarqusqa kapunampaq , ajayuntaq jayk'aqchus Tata jamuchkanqa chhika qhispisqa kapunampaq .
46005006	Qankunaqa manam imamanta umaykichis uqharisqa kanaykichispas kanchu . Kay willaytaqa riqsinkichisñam : “ As chhika t'amachiqqa , tukuy chapusqa jak'utam puquykuchipun ” — nispa .
46005007	Ajinaqa chay qankunaman samaykuq mawk'a t'amachiqta jawaman chhuqawachaychis , ajinamanta uj musuq chapusqa jak'umanta ruwasqa t'ant'apas kawaqchis ajina kapunaykichispaq . Qankunaqa chiqan Pascua raymipi mana t'amachiqniyuq mikhuna t'ant'akunajinam kankichis . Imaraykuchus Cristo Jesusmi pichus Pascua raymipi mut'u uwijanchisjina kanqa , paymi wañuchisqa uywa jaywanajina nuqanchisrayku wañurqan .
46005008	Ajinaqa mana t'amachiqniyuq t'ant'awan mayqinchus sut'i kachkan jinataq chiqan kachkan chaywan Pascua rayminchista raymichananchis , manataq mawk'a t'amachiqwan , qhinchachakuy samaykuykunawan jinataq saqra khuchi kaywampas .
46005009	Ujkaq p'anqaypiqa , pikunachus alquchakuy khuchi ruwaypi puriykachaqkunawanqa ima rimthapiytapas ama ruwanaykichischu nispam nirqaykichis .
46005010	Chaywantaq , tukuy pikunachus alquchakuy khuchi ruwaykunapi puriykachachkanku , q'awachira , suwa , manachayqa waj dioskunaman yupaychaqkunapas kachkanku chaykunamanta , manam jithiqaychis nispa niyta munachkarqanichu , imaraykuchus chay ruwanapaqqa kaypachamanta lluqsipunaykichischari kapunmanqa .
46005011	Imatachus chay p'anqaypi niyta munachkarqani chayqa kaymi karqan : wawqinchisjina kachkaspa alquchakuy khuchi ruwaykunaman churakunku , q'awachira kayman , waj dioskunaman yupaychayman , qhinchachayman , machaykukuyman manachayqa suwakuyman churakunku chaykunawanqa amapuni pikaqwampas rimthapiykunata ruwaychischu niytam munarqani . Chayjina runakunawanqa amapuni mikhunapaqpas ujchakuychischu .
46005012	Manam nuqamanqa jawaniqpi kachkanku chaykunaman juchanchanayqa wakikuchkawanchu ; Diosmi paykunaman juchanchakuchkanqa .
46005013	Chaywampas qankunaqa , qankuna chawpipi kachkanku chaykunataqa juchanchapuchkankichisñam . Chayrayku qankunaqa chay qankuna chawpipi kaq jucharara runata chhuqarqumuychis .
46006001	Qankunamanta maykaqpas wajwan ch'aqwan chhikaqa , ¿ imamantataq mana iyawniyuq juchanchaq runapaq chayman yachqatachikumuq purin , ch'uwa llaqtapi kaqkunaman purichkaytari ?
46006002	¿ Qankunaqa , manachu ch'uwa llaqtapaq kaypachaman juchanchananmanta yachachkankichisri ? Qankunachus kaypachaman juchanchankichis chhikaqa , ¿ kay juch'uy ch'aqwaykunata imamantataq mana allich'ayta atichkankichisri ?
46006003	¿ Nuqanchispaq angelkunantinta juchanchananchismantaqa manachu yachachkankichisri ? ¡ Kaypacha kawsaypaq ch'aqwayninkunataqa astawanraqchariqa atinaykichisqa !
46006004	Ajinaqa , qankunachus sapa p'unchay kawsayniykichispi kaqninkunarayku ch'aqwaykunayuq kankichis chhikaqa , ¿ imamantataq iglesiapaq mana imapaq allin kachkan chay runakunata juchanchaqkunapaq churakunkichisri ?
46006005	Kaytaqa qankunaman p'inqachanapaqmi ajinata nini : ¿ Qankuna chawpipiqa , wawqintimpura ch'aqwaykuna kaqtinqa manachu ujpas chay allich'anapaq atiyniyuq kanri ?
46006006	¡ Manam uj wawqintimpura maqanakuykunallata ruwankuchu , manachayqa chay ch'aqwayninkunawanqa mana iyawniyuq juchanchaq runakunapaq chaymanmi chayachinakunku !
46006007	Qankunapura ch'aqwasqaykichisllam uj manchay p'inqakuy ruway kapun . ¿ Manachu astawan allin kachkanman imachus mana allin kachkan chayta ama imatapas rimarqukuspa jup'alla uyarjasinanchisri ? ¿ Manachu qankunapaq astawan allin kachkanman suwarquchikunaykichisri ?
46006008	¡ Chaywampas qankunaqa mana allin ruwaykunataraq ruwachkankichis , kikin wawqiykichismanraq suwarquchkankichis !
46006009	¿ Pikunachus runaman mana ima juchayuqta juchanchaykuchkanku chaykunapaq qhapaq suyuman mana waykunankumanta manachu yachachkankichisri ? Ama sallqaykuchikuychischu , imaraykuchus Diospaq qhapaq suyunmanqa pikunachus alquchakuy khuchi ruwaykunapi pitukujkunaqa manam waykuchkanqakuchu ,
46006010	manallataqmi pikunachus waq dioskunaman yupaychanku chaykunapas , warmiyuq qhariyuq kachkaspa waqkunawan alquchakuqkunapas , warmiman tukuq munaqkunapas , q'iwsakunapas , suwakuqkunapas , q'awachirakunapas , machaykukuqkunapas , qhinchachaqkunapas jinataq suwakuqkunapas manam waykuchkanqakuchu .
46006011	Ñawpaqpiqa qankunamanta wakinkunaqa ajinam karqankichis ; chaywampas kunanqa ch'uwachay mayllaqakuytaqa jap'iqapunkuñam , Tata Jesucristopaq sutimpi jinataq Diosninchispaq Ajayumpim ch'uwachasqa chiqan runaman tukuchisqa kapunkichis .
46006012	Ajinatam nikun : “ Nuqaqa imata ruwaspa yanjakuytapas atinim ” — nispa . Chayqa ajinapunim , chaywampas manam tukuy imaqa allinchu kachkan . Arï , nuqaqa kacharisqajina ima yanjakuytapas atinim , chaywampas manam imawampas apaykachachikunaychu .
46006013	Ajinataqa nikullantaqmi : “ Mikhuyqa wijsapaq churasqa , wijsataq mikhuypaq churasqallataqmi ” — nispa . Chayqa ajinapunim , chaywampas Diosmi chay iskayninman tukjachinqa . Chaywampas aychanchisqa manam alquchakuy khuchi ruwaykunapaq churasqachu kachkan , manachayqa Tatapaq churasqam , Tatataq aychanchispaq churasqallataqmi .
46006014	Jinaspataq , imaynatachus Diosqa Apu Tatata wañusqamanta kawsatatachimun , ajinallatataqmi nuqanchismanqa atiyninwan wañusqamanta kawsarichimuwasun .
46006015	¿ Qankunapaq aychaykichisqa , Cristopaq uj chhika aychan kasqanmanta manachu yachachkankichisri ? ¿ Chay Cristopaq aychanmanta uj chhikata apaqaspa , alquchakuy khuchi jucha ruwaykunaman qaraykuymanchuri ? ¡ Manapunim !
46006016	¿ Qankunaqa , manachu yachankichis jayk'aqchus uj qhari runaqa , alquchakuq khuchi warmiwan puñuykun chhika iskayninku uj sapa aychallaman tukupusqankumantari ? Imaraykuchus Qilqasqakunapiqa ajinatam nin : “ Iskayninkum uj sapa runajinaman tukupunqaku ” — nispa .
46006017	Chaywampas , pichus Tataman ujchakupun chayqa , ajayuniqpi paywanqa uj sapallamanmi tukupun .
46006018	Alquchakuy khuchi ruwaykunamantaqa phawaripuychis ari . Uj runapaq maykaq jucha ruwasqampas manam aychanman anchata qhillichanchu ; chaywampas pichus alquchakuy khuchi ruwanaman churakupun chayqa , pay kikimpaq aychantam qhillichapun .
46006019	¿ Qankunaqa manachu yachachkankichis Diospaq qankunaman qusqan aychaykichisqa Ch'uwa Ajayupaq wasin kasqanmanta , jinataq Ch'uwa Ajayuqa qankunapi kawsakusqanmantari ? Qankunaqa manam aychaykichisjawapiqa atiyniyuqchu kachkankichis ,
46006020	imaraykuchus Diosmi qankunataqa rantikupusunkichis . Chayraykum Diosmanqa aychaykichispi athumpi kachinaykichisqa .
46007001	Kunanqa imakunatachus qankunaqa qilqamuchkarqawankichis , chayman jayniytam qallarisaq . Allinraqmi kanman mana runachakunaqa ;
46007002	chaywampas , alquchakuy khuchi juchata manchaspaqa , sapa uj qharim warmiyuq kanan , jinallataq sapa uj warmim qhariyuq kanallantaq .
46007003	Qhariqa warminllawanmi ima ruwanankunataqa junt'anan , warmipas ajinallatataqmi qusanwanqa tukuy ima ruwanankunata junt'anan .
46007004	Warmiqa pay kikin aychanjawapi manam atiyniyuqchu kachkan , imaraykuchus aychanqa qharimpaqmi kapun , qharipas manallataqmi kikin aychanjawapi atiyniyuqchu kachkan , imaraykuchus warminllapaqtaqmi kapun .
46007005	Chayrayku , ujpas ujpas qankunapuraqa ama mana ninakuychischu , manachayqa Diosmanta mañakunaraykullam qankunapura rimanarakuspa uj chhika p'unchaykuna ama qayllakuwaqchischu . Chhikamantaqa wajmantam qankunaqa qayllachakupunaykichis ; aychaykichista mana apaykachayta atispataq Supayqa juchaman jalaykuchisunkichisman .
46007006	Tukuy kaykunataqa uj ninrinchariytajinallam nichkaykichis , manam uj kamachiypas kanman ajinatachu .
46007007	Nuqaqa qankunapaq nuqajina kanaykichistam munayman karqan ; chaywampas Diosqa manam sapa ujman ajina kananchispaq churachkawanchischu , manachayqa sapa ujmi waj waj yuwayniyuq kanchis .
46007008	Saparaq kachkanku chay waynakunaman jinataq qhari wañuchikuq sapa warmikunamanqa kaytam nini : allinraqmi kanman nuqajina mana runachakuspa sapalla qhiparanankuqa — nispa .
46007009	Chaywampas paykunachus juchaman mana atipaqjina kachkanku chhikaqa runachakupuchunku , imaraykuchus juchawan atipachikunamanta niqtimpas astawan allinmi runachakupunankuqa .
46007010	Chaywampas pikunachus runachasqa kapunku chaykunamanqa , kay kamachiyta quni , chaytaq manam nuqapaq kamachiyniychu kachkan , manachayqa Apu Tatapaq kamachiyninmi : Warmiqa ama qharinmanta t'ipiqakuchunchu .
46007011	Chaywampas , uj warmichus qharinwan wijch'unakun chayqa , wajmanta mana runachakuspam kawsakupunan , manachayqa chay kikin qharinwan sumaqthapispa kutiripunan . Kikillantataqmi qhariqa warminmanta ama t'ipiqakupunanchu .
46007012	Wakinkunakaqmantaq kayta nuqaniqmanta nini , chaytaq manam Apu Tataniqmantachu kachkan : pi wawqimasinchispaq warminchus mana iyaw niq kachkan , chaywampas paywan kawsakuyta munakuchkallan chhikaqa , chay wawqimasinchisqa manam chay warminwan wijch'unakunanchu kachkan .
46007013	Kikillantataq , pi iyaw niq warmichus uj mana iyaw niq qhariwan runachasqa kachkan jinaspataq chay qhariqa paywan kawsakuyta munakuchkallan chhikaqa , chay qusanwanqa manam wijch'unakunanchu kachkan .
46007014	Imaraykuchus mana iyaw niq qhariqa , uj iyaw niq warmiwan ujchakusqanraykum ch'uwachasqa kapun ; jinallataq mana iyaw niq warmiqa , uj iyaw niq qhariwan ujchakusqanraykum ch'uwachasqa kapullantaq . Chaychus mana ajina kachkanman chhikaqa , qankunapaq wawaykichiskunaqa juchawan qhillichasqam kankuman ; chaywampas kunanqa chay wawakunaqa Diospaq ch'uwa llaqtanman jap'ichisqam kapunku .
46007015	Mana iyaw niq qharichu manachayqa warmipaschu wijch'unakuytapuni munanku chhikaqa , wijch'unakuchunku ari . Kaychu ajina kanman chhikaqa , wawqinchispas manachayqa pananchispas kacharisqajinam kapun , imaraykuchus Diosqa qankunaman sumaqpi kawsakunaykichispaqmi wajasunkichis .
46007016	¿ Warmi , imaynamantataq mana iyaw niq qhariykiman qhispichinamanta yachawaqri ? Manachayqa , ¿ qhari , imaynamantataq mana iyaw niq warmiykiman qhispichinamanta yachawaqri ?
46007017	Imaynapas kakuchkachun , sapa ujmi ima atiykunatachus Apu Tataqa quchkan chaymanjina , jinallataq jayk'aqchus Diosqa wajachkarqan chhika imaynachus karqanku chaymanjinallataq kawsakunankuqa . Kaymi tukuy iglesiakunaman kamachiy qusqayqa .
46007018	Pichus circuncisión ruwasqa kachkan chayman Dios wajan chhikaqa , chay circuncisión ruwasqa kasqanmanta ama pakaykukuchunchu ; jinataq pichus mana circuncisión ruwasqa kachkan chayman Dios wajan chhikataq , ama circuncisionta ruwachikuchunchu .
46007019	Imaraykuchus circuncisión ruwasqa kaypas , mana circuncisión ruwasqa kaypas manam imapaqpas allinchu kachkan , manachayqa Diospaq kamachiyninkunaman uyarinakaqmi allinqa .
46007020	Sapa ujmi imayna kachkaqtachus Diosqa wajarqan ajinallapi qhiparananqa .
46007021	Wajachkarqasunki chhikachus wata runa karqanki chhikaqa , ama llakikuychu . Chaywampas kacharisqajina puriykachakunaykipaq atiqjina kanki chhikaqa , chay pachataqa manam qasiman tukuchinaykichu .
46007022	Imaraykuchus , iyawniyman wajasqa kachkarqan chhikachus wata runa karqan chhikaqa , Apu Tatapaq jaywaqnin kacharisqa runam kunanqa kapun ; ajinallataqmi , pichus wajasqa kachkaspa kacharisqa runa karqan chayqa , Cristopaq wata runanmi kunanqa kapullantaq .
46007023	Diosmi qankunata rantikupusunkichis ; ama waj runakuna qankunata wata runanman tukuchinanta saqiychischu .
46007024	Ajinaqa , wawqipanakuna , sapa ujmi imayna kachkaqtachus Diosqa wajarqan ajinallapi qhiparananqa .
46007025	Sipaskunakaqpaqqa manam ima kamachiypas Apu Tataniqmanta kachkawanchu , chaywampas yuwayniymanjina , jinataq Apu Tatapi khuyapayakuyninmanta qayllaykukunajina kasqaymantaqa ajinatam nini .
46007026	Kay pachakunaqa manam allinchu kachkan , chaypaqqa yuwayniymanjinaqa allillanmi kanman paykunapaq ama runachakunankuqa .
46007027	Warmiyuqchus kanki chhikaqa , ama wijch'uychu ; manachus warmiyuq kanki chhikaqa , ama maskaq puriychu .
46007028	Runachakunki chhikaqa , manam juchata ruwachkankichu ; jinallataq uj sipas warmichus runachakun chayqa , manallataqmi juchata ruwachkanchu . Chaywampas pikunachus runachakunku chaykunaqa , runa kasqanchisrayku paypaq kikin ñak'ariyninkunayuqmi kanqa , chaytam nuqaqa ama ruwanaykichispaq niykichisman .
46007029	Wawqipanakuna , imatachus niyta munachkaykichis chayqa kaymi : Uj chhika p'unchaykunallam kapuwanchis . Chayrayku , pikunachus runachasqa kanku chaykunaqa , manapas runachasqa kachkankuman ajinatam kawsakunankuqa ;
46007030	pikunachus llakiyuq kanku chaykunaqa , raymi p'unchaykunapipas kachkankuman ajinatam puriykachakunanku , jinataq pikunachus raymiyuq kachkanku chaykunaqa , llakiyuqpas kachkankuman ajinallatataqmi puriykachakunankuqa ; pikunachus rantikunku chaykunaqa , rantikusqankuqa amapas paykunapaq kachkanman ajinatam kawsakunankuqa ;
46007031	jinallataq pikunachus kaypachamanta imantinta jurquchkanku chaykunaqa , kaypachamanta manapas imata jurquchkankuman ajinatam kawsakunanku , imaraykuchus rikusqanchis kaypachaqa tukukupunqam .
46007032	Llakikuyniykichiskunamanta qankunaman nuqa qhispichiytam munayman karqan . Pichus saparaq kachkan chayqa Apu Tatapaq ruwayninkunamanta jinataq paypaq sunqunman kusirichinamantam llakikun ;
46007033	chaywampas pichus runachasqa kapun chayqa kaypacha ruwaykunamanta jinallataq warmimpaq sunqunman kusirichinamantam llakikupun ,
46007034	ajinamantam sunqunqa iskayman t'ipisqa kapun . Kikillantaq mana qhariyuq kapun chay warmiwan , jinallataq mana qhariyuq sipaspas Apu Tatapaq ruwayninkunamanta llakikunku , aychapi jinataq ajayupi ch'uwa kayniyuq kasqankurayku ; chaywampas qhariyuq warmiqa kaypacha ruwaykunamanta jinallataq qharimpaq sunqunman kusichinamantam llakikuchkan .
46007035	Kayta nichkaykichis chayqa manam qankunaman imamanta jark'anapaqchu kachkan , manachayqa qankunapaq allimpi kanaykichispaqmi , jinallataq chiqan sunquwan kawsakunaykichispaq , ama wajniqkunaman qhawaykachakuspa Apu Tataman jaywakunaykichispaqmi nichkaykichis .
46007036	Qankunamanta maykaqpas runachakupunan pachapiña kapusqanta riparakuspa riqsisqanwan runachakupuyta yuwapun , jinallataq paychu runachakunampaq allin kasqanta yuwakun chhikaqa ; imachus paypaq astawan allin kachkan chayta ruwachun ; imaraykuchus runachakunaqa , manam juchachu kachkan .
46007037	Jinallataq pichus , mana mat'iykusqajina yuwakuspa , jinataq ima munasqanta tukuy yuwaywan ruwaspa sunqun ukhupi mana runachakunapaq allimpachata yuwatatarikun chhikaqa , allintam ruwanqa .
46007038	Ajinaqa riqsisqanwanchus runachakupun chhikaqa , allintam ruwakuchkan ; chaywampas manachus runachakun chhikaqa astawan allintaraqmi ruwan .
46007039	Qhariyuq warmiqa , qusanman lip'isqam pay kawsachkaqtin kapun ; chaywampas qharichus wañupun chhikaqa , warmiqa munasqanmanjina piwampas uj iyaw niq runa kachun chaywan runachakuyta atipunmi .
46007040	Nuqapaq yuwasqaymanjinaqa , payqa kusisqaraqmi kawsakunman wajmanta ama runachakunman chhikaqa . Kayqa nuqapaq yuwaynillaymi , chaywampas nuqapi Diospaq Ajayun kasqanmantaqa iyaw nillanitaqmi .
46008001	Kunanqa ima mikhuykunachus waj dioskunaman jaywasqa kachkan chaykunamanta rimapayarisqaykichis . Chiqampiqa , tukuyninchismi imachus chiqan kachkan chaymanta yachanchisqa ; chaywampas chay yachayqa umanchista uqharichipuwanchis , munakuykaqtaq wawqimasintinchis kawsakuypim athunman wiñatatachiwanchis .
46008002	Pichus uj chhikatapas yachanim nispa yuwayakun chayqa , manaraqmi imaynatachus yachanan kachkan chayta yachachkanchu .
46008003	Chaywampas , pichus Diosman munakun chaymanqa , Diosmi payta riqsin .
46008004	Chaywampas waj dioskunaman jaywasqa mikhuy mikhunakaqmantaqa , allintam yachanchis , uj llut'asqa diospaq kaypachapi mana chaniyuq kasqanmantaqa , jinataq uj sapa Diosllam kan .
46008005	Janaqpachapi jinataq kaypachapi dios nisqakuna kaqtimpas , ( kayjinamantaqa achkha dioskuna jinataq tatakunam kan )
46008006	nuqanchiskaqpaqqa uj sapa Diosmantaqa manam waj dios kanchu , pichus Apu Tatanchismi payllapitaqmi tukuy imapas qallarikun jinataq pipaqchus nuqanchis kawsakunchis . Jinataq uj Tatallataqmi kan , pichus Jesucristom , payraykullataqmi tukuy imapas , jinataq nuqanchispas kanchis .
46008007	Chaywampas manam tukuyninku imachus chiqan kachkan chayta riqsinkuchu . Wakin pikunachus waj dioskunaman yupaychanapaq yacht'asqa karqanku chaykunaqa , kunankamapas ima mikhuykunachus waj dioskunaman jaywasqa kachkarqan chay dioskunaman jaywasqa kasqanta yuwaspaqa chay mikhuykunata mikhukuchkallankum ; pisi kallpa sunquyuq kasqankuraykutaq , chay waj dioswan qhillichasqa kasqankuta yuwayakunku .
46008008	Chiqampiqa , Diospaq nuqanchisman jap'iqasqanqa manam imatachus mikhusun chayraykuchu kachkan ; imaraykuchus manam ima mikhusqanchisraykuqa astawan kusa kasunchu , manallataq mana mikhusqanchisraykupas mana imapaq allin kasunchu .
46008009	Chaywampas chay kacharisqajina kawsayniyuq kasqaykichisqa , waj iyawniyniqpi pisi kallpa kachkanku chaykunata ama juchaman urmaykuchinanta saqiychischu .
46008010	Imaraykuchus qan kaykunata yachachkanki chhikachus waj dioskunaman jaywasqa chhikapi mikhunapaq tiyarayamunki , jinaspataq iyawniyniqpi uj pisi kallpa wawqiyki rikusunki chhikaqa , paypas chay waj diosman jaywasqa mikhuykunamanta mikhuykuyta munapullanmantaqmi .
46008011	Ajinamantam , qanqa riqsiyniykirayku iyawniyniqpi pisi kallpayuq wawqimasiykipaq chinkawachananta apt'achkanki , Cristoqa payraykupas wañullantaqmi .
46008012	Iyaw niyniqpi pisi kallpayuq wawqimasiykichiskunapaq sunqunta nanaykuchispaqa , kikin Cristopaq sunqunmanmi qankunaqa nanaykuchichkankichis .
46008013	Chayrayku , mikhusqaychus wawqimasiyta juchaman urmaykuchin chhikaqa , payman urmachiqjina kachkan chay mikhuykunataqa manam jayk'aqpas mikhunaychu kanman , ajinamanta payta ama juchaman jalaykuchinaypaq .
46009001	Qankunaqa nuqapaq uj Cristopaq kachasqanjina kacharisqa kasqaymanta jinataq imachus nuqapaq kanan kachkan chaykunata manam jark'achkawankichismanchu , imaraykuchus Jesús Tatanchistaqa rikurqanim , jinataq qankuna kikinmi Tatapaq ruwaynimpi llank'asqaypaq urinkuna kankichis .
46009002	Wakinkunaqa manapas Cristopaq kachasqan kachkayman ajinata riqsiwankumanmi ; chaywampas qankunapaqqa Cristopaq kachasqanmi kani , imaraykuchus qankuna Tatapaq chayman pusaykusqa kasqaykichisqa , nuqa Cristopaq kachasqan kasqaytam sut'inchan .
46009003	Kaymi pikunachus nuqaman juch'uychachkawanku chaykunaman jaynisqayqa :
46009004	mikhuyta jinataq ujyayta jap'iqananchisqa wakikumpunim ,
46009005	jinataq nuqanchiswan kuska uj iyaw niq warminchista pusarikuyta atinchismi , imaynatachus wakin Cristopaq kachasqankuna , Tatapaq wawqinkuna jinataq Cefas ima ruwanku ajinata .
46009006	¿ Bernabewan nuqallawanchu kawsanaykupaq llank'anayku kanmanri ?
46009007	Pallapallakuna chawpipi kachkaspaqa , manam maykaq pallapallapas qulqinta jaywanapaq tukuykunchu . Pikunachus uvasta chajrachanku chaykunaqa , kikin chajramantam mikhunku . Pikunachus uwijakunata michikunku chaykunaqa , kikin uwijakunamantam lichitapas ch'awaqarikuspa ujyakunku .
46009008	Qankunaqa , kayqa runapaq yuwasqan kasqanmanta ama yuwaychischu , imaraykuchus Moisespaq kamachiyninqa ajinallatataqmi nin .
46009009	Imaraykuchus kamachiy p'anqapiqa ajina qilqasqam : “ Chajra wachuq yuntapaq simintaqa ama llukuwan lluch'uykuychu ” — nispa . Kayqa manam yuntakunamanta Diosmi llakikunan niyta munachkanchu ,
46009010	manachayqa nuqanchismantam llakikuchkan . Imaraykuchus kamachiyqa nuqanchisraykum qilqakurqan , chajra qhulliqpas jinataq wachuqpas , apthapiy p'unchaypi urikunamanta uj chhika paypaq kananta suyaspam llank'anku .
46009011	Ajinaqa , nuqaykuchus qankunapi uj ajayupi kaq mujuta tarpuykuyku chhikaqa , chay ruwasqaykumantaqa kawsanaykupaq imakaqkunatapas qankunamanta jap'iqanaykum .
46009012	Wakinkunachus qankunajawapi atiyniyuq kanku chhikaqa astawanraqchari nuqaykuqa munasqaykuta mañasqaykichisqa . Chaywampas nuqaykuqa manam chay atiyniykuta riqsichichkaykuchu , jinaspaqa Cristopaq sumaq willayninkunata imaymana ñak'ariykunata atipaspam chay willay mana chiriyachinapaq jamuyku .
46009013	Qankunaqa allinta yachankichis , imaynatachus Diospaq wasimpi jaywaq llank'aqkunaqa , Diospaq wasinmantam kawsanku . Wañuchisqa uywata jaywana pata chhikapi jaywaqkunaqa , chaypi jaywasqa uywakunapaq aychanmantam mikhunku .
46009014	Ajinallatataqmi pikunachus sumaq willaykunata willanku chaykunaqa , chay kikin willasqankumanta kawsakunankupaq Tataqa kamachirqan .
46009015	Chaywampas nuqaqa manam jayk'aqpas chay atiyniyta riqsichichkanichu , manallataqmi qankunapaq imatapas nuqaman qunawaykichispaq qilqamuchkaykichischu . Ñawpaqta wañuymanraqmi chay mañachkaytaqa . ¡ Manam pipas kay sunquypaq munasqantaqa qichuqachkawanmanchu !
46009016	Nuqapaqqa sumaq willaykuna willanayqa manam uma uqharinaypaqchu kachkan , imaraykuchus chayqa Diospaq kamachiynimpas nuqapaq kachkanman ajinatam rikuni . ¡ Imalla nuqawan kachkanman manachus chayta willayman chhikaqa !
46009017	Chayrayku , nuqaqa manam chay willasqaymantaqa imatapas jap'iqayta suyachkanichu , imaraykuchus chay willanaypaqqa manam pipas tapurichkarqawanchu , chaywampas kamachisqajinam ruwachkani , imaraykuchus ima kunariykunatachus Diosqa quchkawan chayllatam junt'akuchkani .
46009018	Ajinaqa , mana imatapas jap'iqaspa sumaq willaykunata willasqaymi sunquyman chayachkaq jap'iqayniyqa ; chay sumaq willaykunata willasqaymanta kawsanaypaq imachus nuqaman wakikuchkawan chayta mana riqsichispa .
46009019	Mana pipaq watarunan kani chhikapas , tukuypaq wata runanman tukupuni , ajinamanta atisqaymanjina astawan achkha runakunata Cristopaq tarinayrayku .
46009020	Jayk'aqchus judiokuna chawpipi kachkarqani chhikaqa , paykunata Cristoman puskatanayrayku uj judío runapas kachkayman ajinaman tukuni ; ajinaqa , Moisespaq kamachiyninmanjina kawsaqkunaman puskatanayraykuqa , nuqa kikinmi chay kamachiypaq atiyninman churakuni , chiqampiqa chay kamachiywan mana watasqajina kachkani chhikapas .
46009021	Wajniqmantaqa , pikunachus Moisespaq kamachiyninmanjina mana kawsachkanku chaykunata Cristoman puskatanayraykuqa , paykunamanta ujnimpas kachkayman ajinaman tukuni , chiqampiqa Diospaq kamachiyninman watasqajina kachkani chhikapas , imaraykuchus Cristopaq kamachiynimpim kachkani .
46009022	Jayk'aqchus iyawniyniqpi pisi kallpa kachkanku chaykunawan kuska kachkarqani chhikaqa , paykunajina uj pisi kallpaman tukupullanitaq , ajinamanta paykunata puskatanaypaq . Ajinaqa , tukuyninkupaqmi paykunamanjina tukuni , ajinamanta wakinkunallatapas qhispichinayrayku .
46009023	Tukuy chaykunataqa sumaq willaykunaraykum ruwani , ajinamanta chaypaq urinkunapi uj chhikapas nuqapaq kanallampaqtaq .
46009024	Qankunaqa allinta yachankichis , uj atipanakuy phawaypiqa tukuyninkum phawanku , chaywampas uj sapallanmi atipan . Ajinaqa , qankuna phawallaychistaq ajinamanta atipaspa jap'iqanaykichispaq .
46009025	Pikunachus uj atipaypi pujllanapaq wakichakunku chaykunaqa , tukuy imakunachus paykunaman unquchinman chaykunataqa manam ruwankuchu . Chaytataq uj mayk'akuq t'inkata jap'iqanapaq ajinata ruwanku ; chaymanta niqtimpas nuqanchiskaqqa uj mana mawk'akuq wiñaypaq t'inkata jap'iqananchispaqmi ruwachkanchis .
46009026	Nuqaqa manam qasipaqchu ch'aqwani , manachayqa jap'iqanapaqmi kallpachakuni .
46009027	Astawampas , nuqaqa ancha yuwaywanmi kawsakuni jinataq nuqa kikinman apaykachakuytam munani , ajinamanta wakinkunaman yachachichkaspa ama apawachasqa kanaypaq .
46010001	Wawqipanakuna , imaynatachus ñawpa machulanchiskunaqa chhaqay phuyuwan llanthuchasqa kachkarqanku , jinallataq tukuyninku Puka Quchata chimpkatamuchkarqanku chaykunataqa , manam qankunapaq qunqakunaykichista nuqa munachkanichu .
46010002	Ajinamantam tukuyninku phuyu llanthupi jinataq quchapi bawtisasqa kaspa Moiseswan ujchasqa kapurqanku .
46010003	Kikillantataqmi tukuyninku ajayuniqpi kaq kikin mikhuyta mikhurqanku ,
46010004	jinallataq kikin ajayuniqpi kaq ujyanakunata ujyarqanku . Imaraykuchus puriyninkupi paykunawan kuska puriykuq ajayuniqpi kaq qarqamanta lluqsimuq unutam ujyarqanku , mayqinchus Cristo kikinmi karqan .
46010005	Chaywampas paykunamanta achkhayuqmi Diospaq sunqunman mana chayayta atirqankuchu , chayraykum aychankuqa ch'usaq qasi pampapi saqiwachasqa kapurqan .
46010006	Tukuy kaykunaqa nuqanchispaq uj sut'inchayjina kanampaqmi ajinata ruwakurqan , ajinamanta imachus mana allin kachkan chayta nuqanchis ama munapayananchispaq , imaynatachus paykunaqa munapayarqanku ajinata .
46010007	Chayrayku qankunaqa ama runapaq ruwasqan dioskunaman yupaychaychischu , imaynatachus paykunamanta wakinkunaqa ruwarqanku ajinata , Qilqasqakunapi ajinata nichkan chaymanjina : “ Runakunaqa , mikhunapaq jinataq ujyanapaqmi tiyararqanku , jinaspataq imachu munasqankuta yanjakunankupaq raymikuna ruwayta jap'ichipurqanku . ”
46010008	Ama nuqanchisqa alquchakuy millay khuchi ruwaykunata ruwasunchu , imaynatachus paykunamanta wakinkuna ruwachkarqanku ajinataqa , chayraykum uj ch'ulla p'unchayllapi paykunamanta iskay chunka kimsayuq waranqa runakuna wañurarqanku .
46010009	Amallataq Cristoman yanarisunchu , imaynatachus paykunamanta wakinkuna yanarichkarqanku ajinataqa , chayraykum pallikunawan p'ataykuchikuspa paykunaqa wañurarqanku .
46010010	Manallataq Diosjawapipas chhuchhukuychischu , imaynatachus paykunamanta wakinkunaqa chhuchhukurqanku ajinataqa , chayraykum wañuy apamuq angelqa paykunata wañurachirqan .
46010011	Tukuy kaykunamanmi ñawpa machulanchiskunaqa chayarqanku , chaykunataq nuqanchispaq uj sut'inchayjina yachaqananchispaq kachkan , jinaspataq kunampacha p'unchaykunapi kawsakuchkanchis chaykunapaq uj ninrinchayjina kanampaq Qilqasqakunapi churasqam .
46010012	Ajinaqa , pichus sumaq thuru sayaykusqajina kasqanmanta yuwayakun chayqa allimpachata yuwatatarikuchun , chaymantataq juchaman urmaykukuchkanman .
46010013	Qankunaqa manam runapaq mana atinanjina ñak'ariy yanariykunaman jalaykuchkankichischu . Jinaspataq Diosman sunquykichista churawaqchismi , imaraykuchus payqa qankunapaq mana atinaykichisjina ñak'ariy yanariykunaman jalaykunaykichistaqa manam saqichkasunkichischu . Astawampas , jayk'aqchus yanariykuna chayamunqa chhikaqa , Diosllataqmi chay yanariykunamanta lluqsinaykichispaq uj ñanta rikuchisunkichis , ajinamanta qankunaqa atipanaykichispaq .
46010014	Chayrayku munasqa wawqipanakuna , runapaq ruwasqan dioskunaman yupaychanamanta phawariychis .
46010015	Kaytaqa yuwayniyuq runakunamanjinam nichkaykichis : imatachus nichkaykichis chaymantaqa qankuna kikinmi yuwatatarikunaykichis .
46010016	Jayk'aqchus Tatapaq mikhuynimpi pusilluta uqharinchis jinaspataq Dios sumaq kayninta qunampaq mañanchis chhikaqa , tukuyninchismi Cristopaq yawarnimpi ujlla kasqanchista rikuchinchis ; jayk'aqchus phatmisqanchis t'ant'amanta mikhunchis chhikaqa , tukuyninchisllataqmi Cristopaq aychampi ujlla kasqanchista rikuchillanchistaq .
46010017	Achkhayuq kanchis chhikapas tukuyninchismi uj kikin t'ant'amanta mikhunchis , jinaspataq chayraykum uj sapa aychalla kapunchis .
46010018	Israel llaqtamanta qhawaqarikuychis : pikunachus jaywanapaq wañuchisqa jaywasqa uywakunamanta mikhunku chaykunaqa , tukuyninkum ujchasqa jaywana patapi jaywanankunata ruwanku .
46010019	Chaywanqa manam chay ruwasqa dioskunapaq allin kasqanta niyta munachkanichu , chay waj dioskunaman jaywasqa aychakunapas waj aychakunamanta niqtin astawan allin kasqantapas manallataqmi niyta munachkanichu .
46010020	Imatachus nichkani chayqa kaymi , jayk'aqchus mana iyawniyuq runakuna ima jaywanankunatapas jaywanku chhikaqa , millay saqra supaykunamanmi jaywachkanku , manam Diosman jaywachkankuchu , nuqataq manam qankunapaq millay saqra supaykunawan imamanta ujchakunaykichistapas munachkanichu .
46010021	Qankunaqa manam Tatapaq pusillunmanta ujyachkawaqchischu , millay saqra supaykunapaq pusillunmantachus ujyaykuchkankichis chhikaqa ; manallataqmi Tatapaq mikhunan chhikapipas tiyarikuyta atiwaqchischu , millay saqra supaykunapaq mikhunan chhikamantachus mikhuchkankichis chhikaqa .
46010022	¿ Apu Tataman phiñachiytachu ichapas munachkanchisri ? ¿ Paymanta niqtimpas astawan kallpayuqchu kanchisri ?
46010023	Ajinatam nikun : “ Ujqa , ima munasqantapas ruwayta atinmi ” — nispa . Chayqa chiqanmi , chaywampas manam tukuy imaqa allinchu kachkan . Arï , uj runaqa ima munasqantapas ruwayta atinmi , chaywampas manam tukuy chaykunaqa iyaw niq wawqikunapaq allinchu kachkan .
46010024	Manam nuqanchis kikimpaq allimpi kananchista maskananchischu , manachayqa wakinkunapaq imachus allin kachkan chaytam maskanaqa .
46010025	Qankunaqa tukuy imachus aycha ranqana wasipi ranqakuchkan chaymantaqa , sunquykichis ukhupi mana iskayakunaykichispaq ama imatapas tapukuspa mikhukuychis ;
46010026	Imaraykuchus tukuy kaypacham , jinataq imakunachus chaypi kachkan chaykunantinmi Apu Tatapaqqa .
46010027	Uj mana iyaw niyuq runachus mikhunapaq wajasunkichis , jinaspataq qankunaqa puriyta munankichis chhikaqa , tukuy imatachus jaywarichkasunkichis chayta mikhurikuychis , sunquykichis ukhupi mana iskayakunaykichispaq ama imatapas tapukuspa .
46010028	Ajinaqa , pichus qankunaman ajinata nisunkichis : “ Kay aychaqa waj dioskunaman jaywasqam ” — nispa , chhikaqa ama mikhuychischu , pichus chayta willachkasunkichis chayman uyarinapaq jinataq sunquykichis ukhupi ama iskayakuy kanampaq .
46010029	Kayta nispaqa wajpaq sunqunmantam rimachkani , manam qankunapaq sunquykichismantachu . Nuqapaq kacharisqajina kawsayniyqa manam waj runapaq sunqumpiqa mana allinmanta riqsisqa kananta saqinaychu kachkan .
46010030	Nuqachus Diosman mikhusqaymanta yuspärayta quni chhikaqa , ¿ imamantataq mikhusqaymanta yuspäray qusqaymanta k'amichikusaqri ?
46010031	Ajina kaqtinqa , kikillantataq mikhunkichis chhika , ujyankichis chhika , imakaqkunatapas ruwankichis chhikaqa , tukuy imatapas Diospaq athun kaynimpaq ruwaychis .
46010032	Judío runakunamampas , mana judío runakunamampas , Diospaq iglesiampi kajkunamampas , pimampas amapuni mitk'achiychischu .
46010033	Kikillantataq nuqaqa imantimpi tukuywan allimpi kayta munani , mana nuqapaq allimpi kayniyta maskaspa , manachayqa wakinkunapaq allinkayninta maskaspa , ajinamanta paykunaqa qhispichiyta taripanankupaq .
46011001	Qankunaqa nuqapaq ñanniyta qatiychis , imaynatachus nuqaqa Cristopaq ñanninta qatini ajinata .
46011002	Nuqamanta yuwarikusqaykichismanta jinataq ima puriykunatachus yachachirqaykichis chayta yuwarikuspapuni puriykachasqaykichismantaqa , allintapuni ajinata puriykachakunkichis nispam niykichis .
46011003	Chaywampas nuqaqa Cristopaq sapa uj runajawapi atiyniyuq kasqanta yachanaykichistam munani , jinataq qhariqa warminjawapi atiyniyuqllataqmi , imaynatachus Diosqa Cristojawapi atiyniyuq kachkan ajinata .
46011004	Jayk'aqchus uj qhari runa umanta qatqatakuspa Diosmanta mañakun jinataq sutimpi willan chhikaqa , pichus uman kachkan chay Cristotam juch'uychachkan .
46011005	Chaywampas uj warmichus umanta mana qatqatakuspa Diosmanta mañakun , manachayqa Diospaq sutimpi willan chhikaqa , pichus uman kachkan chay qharintam juch'uychachkan . Chujchantapas ruturqukuchkanman ajinam chayqa .
46011006	Imaraykuchus uj warmichus umanta mana qatqatakun chhikaqa , astawan allinraqmi kanman ujpita chujchanta ruturqukupunanqa . Chaywampas uj warmichus chujcha khuchurqukunata manachayqa ruturqukunata p'inqakun chhikaqa umanta qatqatakuchun ari .
46011007	Qhariqa manam umanta qatqatakunanchu , imaraykuchus payqa Diospaq uyampas kanman ajinam , jinallataq Diospaq athumpi kaynintam rikuchin . Chaywampas warmikaqqa qharipaq athumpi kaynintam rikuchillantaq ,
46011008	imaraykuchus qhariqa manam warminiqmanta jurqusqachu karqan , manachayqa warmikaqmi qharimanta jurqusqaqa .
46011009	Qharitaq manam warmirayku ruwasqachu karqan , manachayqa warmikaqmi qharirayku ruwasqaqa .
46011010	Chayraykupunim warmiqa umanta qatqatakunanqa , ajinamanta qharimpaq jinataq angelkunapaq payjawapi atiyniyuq kasqankuta rikuchinapaq .
46011011	Chaywampas Cristopi iyaw nispa kawsayninchispiqa , qhariqa manam mana warmiwanqa kachkanmanchu , warmipas manallataqmi mana qhariwanqa kachkallanmantaqchu .
46011012	Imaraykuchus , chiqampunim ñawpaqkaq warmitaqa ñawpaqkaq qharimanta jurquspam Diosqa ruwarqan , chiqanllataqmi qhariqa warmimanta paqarispa lluqsisqanqa , jinallataq ima tukuymi Diospi qallariyniyuqqa .
46011013	Warmichus Diosmanta mañakuspa umanta mana qatqatakuchkan chhikaqa , qankuna kikin imaynamampas rikupuychis .
46011014	Kay kawsayninchis kikinmi qhari runapaq chujchan wiñaykuchikunanqa p'inqakunajina kasqanmanta yachachiwanchis ;
46011015	chaywampas warmikaqchus chujchanta wiñachikun chhikaqa may sumaqpunim rikukun ; imaraykuchus paymanqa umanta qatqatakunampaqmi athun chujchata qukunqa .
46011016	Chaywampas , pichus kaykunata manam allinchu nispa nichkan jinataq chayniqmanta rimanariyta munan chhikaqa , payman kayta nini : nuqanchispas Diospaq iglesiankunapas , waj puriykunamantaqa manam yachachkaykuchu .
46011017	Imatachus kunanmanta ñawpaqman qilqamuchkani chaypiqa , manam qankunaman allintam ruwachkankichis nispa nichkaykichismanchu , imaraykuchus tantakuyniykichisqa qankunaman yanaparichkaytaqa mana allinkunaman chayachipuchkasunkichis .
46011018	Ñawpaqta , jayk'aqchus iglesiajina tantakunkichis chhikaqa , qankunapura ch'aqwaraspa puriykachasqaykichistam willawanku ; uj chhikataqa kaypaq chiqa kasqantam nuqa yuwayakuni .
46011019	¡ Chiqampiqa , tukuy kaykuna ajinatapunim ruwakunanqa , ajinamanta maykaqchus astawan chaniyuq kachkan chayta riqsinapaqqa !
46011020	Chayjina ch'aqwarasqa pusiykachasqaykichisraykum tantakuyniykichispi Tatapaq mikhuynin ruway ruwasqaykichisqa manaña imaynatachus ruwakunan kachkarqan ajina chaniyuqta ruwapunkichischu .
46011021	Imaraykuchus mikhuna pacha chayampun chhikaqa , sapa ujmi pay kikimpaq mikhuynin mikhukuq ñawparipun ; chhikankamataq wakinkunaqa yariqasqa qhiparapunku , wajkunataq machaykunkama ujyaykupunku .
46011022	¿ Qankunaqa manachu mikhunapaq jinataq ujyanapaq wasiyuq kachkankichisri ? ¿ Imamantataq Diospaq iglesianta juch'uychankichis jinataq pist'achikuqkunaman p'inqayman churachkankichisri ? ¿ Kunanqa , imanisqaykichistaqri ? ¿ Allintam ruwachkankichis nispachu nisqaykichisri ? ¡ Kaykuna ruwasqaykichismantaqa manapunim allinmi nispa nichkaykichismanchu !
46011023	Kay ruwaytaqa Tatapaq saqisqan puriymantam nuqaqa jap'iqarqani , chay ruwaytataq nuqaqa qankunaman yachachipuykichis : Jayk'aqchus Tata Jesusqa ranqaykusqa kachkarqan chay kikin tuta , makinkunapi t'ant'ata jap'irqan
46011024	Diosman yuspärayta quspa phatmispataq ajinata nirqan : “ Kayqa qankunarayku wañuyman qusqa nuqapaq aychaymi . Kaytaqa nuqamanta yuwarikunaykichispaq ruwaychispuni ” — nispa .
46011025	Ajinallatataq , ch'isi mikhuyta mikhurqan chhikamantaqa , makinkunapi pusilluta jap'irqan jinaspataq ajinata nirqan : “ Kay pusilluqa yawarniywan uj musuj rimthapiyta sut'inchachkan chaymi . Sapa kuti ujyankichis chhikaqa , nuqamanta yuwarikunaykichispaq ruwaychis ” — nispa .
46011026	Ajinaqa , sapa kuti qankuna kay t'ant'amanta mikhunkichis jinataq kay pusillumanta ujyankichis chhikaqa , Tata Jesuspaq wañusqantam ima p'unchay kutimunankama willachkankichis .
46011027	Ajinaqa , maykaqpas Tatapaq t'ant'anmanta jinataq pusillunmanta mana chiqan sunquyuq kachkaspa ujyan , manachayqa mikhun chayqa , Tatapaq aychanjawapi jinataq yawarninjawapim juchata ruwan .
46011028	Chayrayku , sapa ujniyuqmi allinta sunqunku ukhuta qhawaqarikunanku manaraq t'ant'amanta mikhuykuchkaspa jinataq pusillumantapas ujyaykuchkaspaqa .
46011029	Imaraykuchus mana Tatapaq aychan kasqanta yachachkaspa mikhun jinataq ujyan chhikaqa , pay kikimpaq asut'iynimpaqmi mikhukuchkan jinataq ujyakuchkampas .
46011030	Chayraykum qankunamanta achkhayuq unqusqa jinataq pisi kallpa kakuchkankichis , jinallataq wakinkunapas wañupunku ima .
46011031	Nuqanchis kikinmanchus allinta qhawaqarikuchuwan chhikaqa manam Tataqa asut'ichkawanchismanchu ,
46011032	Tata asut'iwanchis chhikapas , yachaqananchispaq jinataq kaypachapi kaq runakunawan kuska ama juchanchasqa kananchispaqmi asut'iwanchis .
46011033	Ajinaqa , wawqipanaykuna jayk'aqchus mikhunapaq tantakunkichis chhikaqa qankunapura suyanarikuychis .
46011034	Jinataq maykaqpas yariqachikun chhikaqa pay kikimpaq wasimpi mikhukumuchun , ajinamanta yanjakusqanrayku Diosqa chay tantakuyta ama juchanchanampaq . Wakin tapukuykunakaqmantaqa jayk'aqchus qankunaman rikuq jamuchkasaq chhikan allich'asunchis .
46012001	Wawqipanakuna , ima atiykunatachus Ch'uwa Ajayuqa quchkan chayniqmanta uj chhikan yachanaykichistam munani .
46012002	Qankuna yachankichismi , jayk'aqchus manaraq Cristopi iyawniyuq kachkarqankichis chhikaqa , imaymana runapaq ruwasqan jup'a dioskunapaq qhipanta qatatisqajinam yupaychaq puriq karqankichis .
46012003	Chayrayku kunanqa kay yachanaykichista munani . Ch'uwa Ajayupaq pusasqan kachkanku chaykunamantaqa manam maykaq runapas Jesusta qhinchachachkanmanchu . Jinaspataq pikunachus Ch'uwa Ajayuwan pusasqa kachkanku chaykunallam Jesuspaq Apu Tata kasqanta riqsinkumanqa .
46012004	Iglesiapiqa imaymana atiykunam kan , chaywampas pichus chay atiykunata quchkan chaytaqa uj sapa kikin Ajayullam qun .
46012005	Imaymanamanta jaywanan kan , chaywampas tukuy chay jaywaykunaqa uj sapa kikin Apu Tatapaq kamachisqallanmantam jamun .
46012006	Jinallataq imaymananiqmantam chay atiykunaqa ruwanapaq rikuchikun , chaywampas uj sapa kikin Diosllamantam jamun , mayqinchus atiyninwanqa , tukuy imata tukuynimpi ruwan .
46012007	Diosqa , imaynatachus Ajayuqa sapa ujman uj atiyta quchkan chay yachanapaqqa tukuypaq allin kanampaqmi uj yanariyta qun .
46012008	Ajayuniqtam wakinkunamanqa ancha yachaywan sumaqta rimanankupaq atiyta qun ; waqkunamantaq kikin Ajayuniqllatataqmi ancha riqsiyninwan rimanankupaq atiyta qullantaq .
46012009	Ujkunaqa Ajayuniqtam iyawniytaqa jap'iqanku , wakinkunataq unqusqakunata jampinapaq atiyta jap'iqanku .
46012010	Ujkunaqa musphay ruwaykunata ruwanankupaq atiytam jap'iqanku , wakinkunataq Diospaq sutimpi willanapaq atiyniyuqllataqmi kanku . Wakinkunamantaq Diosqa maykaqtaq llulla ajayu jinataq maykaqtaq chiqankaq Ajayu kachkan chayta sut'inchanankupaqmi atiyta qun , jinataq wajkunamanqa waj simikunapi rimanankupaq , chaywampas wajkunamanqa chay waj simikunata sut'inchanankupaq jinataq chay simipi imaniytataq munan chayta willanankupaq imam atiyta qun .
46012011	Chaywampas tukuy kaykunataqa atiyninwan uj sapa kikin Ajayullam sapa uj runakunaman paypaq imachus allin kachkan chaymanjina ruwan .
46012012	Nuqanchisqa ñawikunayuq , makikunayuq , chakikunayuq jinataq junt'asqa chhikakunayuq kanchis chhikapas uj sapallam kanchis . Ajinallataqmi Cristoqa .
46012013	Kikillantataq tukuy nuqanchis , judío runapas , manachayqa mana judío runakunapas , wata runapas manachayqa kacharisqakunapas , tukuyninchismi uj sapaman tukunanchispaq uj sapa Ajayuniqta bawtisasqa karqanchis ; jinaspataq tukuy nuqanchisman Diosqa chay kikin Ajayuta quwanchis .
46012014	Uj runaqa manam uj chhikallamanta tiyt'achisqachu kachkan , manachayqa achkha chhikakunamanta tiyt'achisqam .
46012015	Chakichus ajinata ninman : “ Nuqaqa mana maki kasqayraykuqa manam runaman lip'isqachu kani ” — nispa chhikaqa , manam chayrayku runaman mana lip'isqa kachkanmanchu .
46012016	Ninrichus ajinata nillanmantaq : “ Nuqaqa mana ñawi kasqayraykuqa manam runaman lip'isqachu kani ” — nispa chhikaqa , manam chayrayku runaman mana lip'isqa kachkanmanchu .
46012017	Tukuy runachus ñawi sapalla kanman chhikaqa , manam uyariyta atichuwanchu . Jinataq , tukuy runachus ninri kanman chhikaqa , manam imatapas mutkhiyta atichuwanchu .
46012018	Chayrayku runapiqa , Diosqa munasqanmanjina sapa uj chhikata may chhikapichus kanan kachkan chay chhikaman churan .
46012019	Tukuychus uj chhikalla kanman chhikaqa , manam runaqa kachkanmanchu .
46012020	Achkha chhikakuna runapi kan chhikapas , tukuy chaykunaqa uj runallaman tukun .
46012021	Ñawiqa makiman manam ajinata nichkanmanchu : “ Qantaqa manam imapaqpas munachkaykichu ” — nispa , umapas manallataqmi chakikunaman ajinata nichkanmanchu : “ Qankunataqa manam imapaqpas munachkaykichischu ” — nispaqa .
46012022	Chaywampas , nuqanchismanta pisi kallpajina juch'uy chhikanchiskuna kachkan chaykunam astawan munakuchkan chaykunaqa ,
46012023	jinataq nuqanchismanta may chhikakunatachus mana anchata waqaychachkanchis , chay chhikanchiskunatam astawan sumaqta p'achallthapichinchis . Kikillantataqmi may chhikanchiskunatachus mana rikuchiyta munachkanchis chaykunawanqa ruwanchis .
46012024	Chaywampas , may chhikanchiskunatachus sut'iman churachkanchis chay chhikakunataqa manam ajinata waqaychanchischu . Mana waqaychana chhikanchiskunata nuqanchispaq waqaychananchispaqmi Diosqa ajinata runaman ruwarqan ,
46012025	ajinamanta runapaq chhikankunaqa uj sapalla kanampaq , jinataq paykunapura llakinakunankupaq .
46012026	Runapaq uj chhikanchus nanan chhikaqa , tukuy chhikankunallataqmi nanan ; jinataq uj chhikanchus waqaychayta jap'iqan chhikaqa , wakinkunaqa paywan kuskallataq kusikunku .
46012027	Ajinaqa , tukuy qankunam Cristoman lip'isqa kankichis , jinataq qankunamanta sapa ujmi paypaq uj chhikan imaymana ruwayniyuq kankichis .
46012028	Ñawpaqtaqa Cristopaq kachasqankuna kanantam Diosqa munarqan ; chhikamantataq paymanta willaqkuna kananta ; chhikamantataq yachachiqkuna kananta ; chhikamantataq musphay ruwaykuna ruwaq runakuna kananta , jinataq wakin unqusqakuna alliyachiqkunata , manachayqa yanapaqkuna kananta , jinataq pusaqkunata , manachayqa waj simikunapi rimaqkuna kananta ima munarqan .
46012029	Manam tukuyninkuqa Cristopaq kachasqan kankuchu , manataq tukuyninkupas Diosmanta willaqkuna kankuchu . Manam tukuyninku yachachiqkunachu kanku , manataq tukuypas musphay ruwaykunata ruwankuchu ,
46012030	manataq tukuyninkupas unqusqakuna alliyachinapaq atiyniyuqchu kanku . Manallataqmi tukuyninku waj simikunapi rimankupaschu , manataqmi tukuyninkupas chay simikunapi rimasqakunata sut'inchayta yachachkankuchu .
46012031	Qankunaqa astawan allin kachkan chay atiykunatam anchatapuni munanaykichisqa . Nuqaqa astawan allin kachkan chay ñantam rikuchisqaykichis .
46013001	Nuqachus runakunapaq jinataq angelkunantimpaq rimayninkunata rimayman , chaywampas manachus munayniyuq kachkayman chhikaqa , uj suqu latapas tuqluqimuchkanman ajinam kayman .
46013002	Jinataq nuqachus Diosmanta willanapaq atiyniyuq kayman , jinataq Diospaq imaymana yuwayninkunata sumaqta yachayman , jinataq tukuy imata yachayman , jinataq athun urqukunata kuyurichinaypaqjina iyawniyuq kayman , chaywampas manachus munakuyniyuq kachkayman chhikaqa , manam imapaq allimpaschu kayman .
46013003	Jinataq tukuy ima kaqniykunatachus mana imayuqkunaman ch'iqirachiyman , chay ruwanapaqtaq nuqa kikin chhuqrinchakuyman , chaywampas manachus munakuyniyuq kachkayman chhikaqa , manapunim imapaschu kani .
46013004	Munakuyniyuq kanaqa ñak'ariyta yachana ; khuyapayakuq kana ; mana chhiqnikuq kana , mana paykikin athunchakuq kana , mana uma uqhariq kana ,
46013005	mana juch'uychaq kana , mana mich'a qhulu kana ; mana phiñakuq kana , mana phiñakusqanta pakqasikuq kana ;
46013006	mana chiqan kachkan chaykunamanta mana kusikuqmi kana , manachayqa chiqan kachkan chaymanta kusikuna , chaymi munakuyniyuq kanaqa .
46013007	Munakuyniyuq kanaqa tukuy imatapas nanaywan jap'iqanam , tukuy imatapas iyaw nina , tukuy imatapas suyarina , tukuy imatapas ñak'ariywan jap'iqanam .
46013008	Munakuyqa manapunim jayk'aqpas tukukunqachu . Uj p'unchayqa Diosmanta willay atiyqa tukukupunqa , jinataq manañam waj simikunapi rimakupunqañachu , manataqmi ima riqsiy yachaykunapas munakupunqañachu .
46013009	Imaraykuchus uj chhikallantam riqsinchis , yachanchispas jinataq Diosmantapas willanchisqa ,
46013010	chaykunaqa tukukupunqakum , jayk'aqchus junt'asqa , jinataq chiqan kachkan chay chayamuchkanqa chhikaqa .
46013011	Jayk'aqchus nuqa wawa kachkarqani chhikaqa , wawajinam rimarqani , yuwarqani , wawajinallataqmi imatapas rikurqani ; chaywampas wiñarquspa kuraj runaman tukupuni chhikaqa , qhipaniqmanmi imachus juch'uy wawapaq kachkan chayta saqirpayapuni .
46013012	Kunanqa manam sumaqta rikuchkanchisraqchu , ayphu ayphutaraqmi rikunchis ; chaywampas uj p'unchaymi sut'inta uyamanta uya rikupusunchis . Kunanqa nuqapaq riqsisqay yachaykunaqa uj chhikallanraqmi kachkan , chaywampas uj p'unchaymi Diosman imaynatachus payqa nuqaman riqsichkarqawampuni ajinata riqsipusaq .
46013013	Kimsa kaqkunam wiñaypaq kanku : iyawniy , suyay sunqu kay , jinataq munakuywan ima ; chaywampas tukuy chay kimsantinmanta astawan chaniyuq kachkan chayqa munakuykaqmi .
46014001	Munakuyniyuq kaytapuni munaychis , kikimpachapitaq Ajayupaq atiyninkunata jap'iqanaykichispaq , astawampas Diospaq sutimpi willaq kanaykichispaq Diosmanta mañakuychis .
46014002	Pichus waj simikunapi riman chayqa , Diosmanmi rimapayachkan , manam runakunamanchu , imaraykuchus manam pipas rimasqanta yachachkankuchu . Ajayun ukhupiqa , imachus mana riqsisqa kachkan chaykunatam rimarqun , chaywampas manam pipas yachachkankuchu .
46014003	Chaywampas , pichus Diospaq sutimpi willaspa riman chayqa , iglesiapaq wiñarinampaqmi ajinata ruwan , chaywantaq kallpacharin jinataq sunqucharinmi .
46014004	Pichus waj simipi riman chayqa , pay kikimpaq allimpi kanampaqmi riman ; chaywampas pichus Diospaq sutimpi willaspa riman chayqa , iglesiatam wiñarichin .
46014005	Tukuy qankunapaq waj simikunapi rimanaykichistam nuqa munayman karqan ; chaywampas Diospaq sutimpi willaspa rimanaykichistam astawampas munaymanqa ; kaykaqmi waj simikunapi rimanamanta niqtimpas astawan allinqa , ichapas chay rimasqakuna iglesia wiñarinampaq sut'inchakunman chhika allin kanman .
46014006	Kunanqa wawqipanaykuna , nuqachus qankunaman rikuq jamuspa waj simikunapi rimapayasqaykichis chhikaqa , manam imapaqpas allinchu kachkanqa , imatachus Diosqa nuqanchisman rikuchichkawan chaymanta qankunaman rimachkaytaqa , manachayqa chiqan kachkan chay riqsinamanta niqtimpas , manachayqa Diospaq sutimpi imatapas qankunaman willanamanta niqtimpas , manachayqa ima yachachiyta yachachinamanta niqtimpasqa .
46014007	Pinkilluchus jasp'ina wankaqwan kikin kunkayuq kanman chhikaqa , sapa ujpaq wankasqankuqa manam maykaq kasqampas yachakunmanchu .
46014008	Uj tupjanapichus pututuqa mana sut'inta qaparinman chhikaqa , manam pipas tupjanaman purinapaq wakichakunmanchu .
46014009	Kikillantaqmi jayk'aqchus qankunaqa waj simikunapi rimankichis chhikaqa ruwakun . Chay rimasqaykichistachus pipas uyarispa mana imanisqanta yachachkanqaku chhikaqa , wayramampas rimapayawaqchis ajinam kakuchkan chayqa .
46014010	Kay pachapiqa imaymana rimasqa simikunam kan , chay simikunapaq rimayninkunapitaq imatachus niyta munachkanchis chaykunatam sut'inchan .
46014011	Chaywampas nuqachus chay rimaykunapaq ima nisqanta mana yachachkasaq chhikaqa , puriq runapas kayman ajinam pichus rimapayachkawan chaypaq kayman , paypas nuqapaqqa puriq runapas kanman ajinallataqmi kanqa .
46014012	Chayrayku , qankunaqa Ajayuniqmanta jamuq atiykunata jap'iqayta munankichis chhikaqa , imachus iglesiapaq wiñarinampaq allin kachkan chay atiykunata jap'iqanaman churakuychis .
46014013	Ajinaqa , pichus waj simipi riman chayqa , chay rimasqanta sut'inchanampaq atiyta qunampaq Diosmanta mañakuchun .
46014014	Nuqachus waj simipi rimaspa Diosmanta mañakuni chhikaqa , nuqapaq ajayuymi Diosmanta mañakuchkan , imaraykuchus imatachus nichkani chaytaqa manam nuqaqa yachachkanichu .
46014015	¿ Imatataq ruwasaq chhikari ? Ajayuniqpi jinataq yuwanwanmi Diosmanta mañakunayqa . Q'uchuspapas ajayupillataqmi takinayqa , chaywampas yuwaywanllataq q'uchunayqa .
46014016	Qanchus ajayullawan Diosman yuspärayta qunki , jinaspataq uj maykaq runapas uyart'asunki chhikaqa , manam qanwan kuska Diosman yuspäray qunapaq ujchakumuyta atichkanmanchu , imaraykuchus manam imanisqaykitapas yachachkanqachu .
46014017	Diosman yuspärayta qusqaykiqa qampaqmi allin kakuchkanman , chaywampas ujkaqpaqqa manam imapaqpas allinchu kachkanqa .
46014018	Nuqaqa Diosman yuspärayta quni , tukuy qankunamanta niqtimpas waj simikunapi astawan rimasqayrayku ;
46014019	Chaywampas iglesiapiqa , chunka waranqa mana riqsisqa waj simipi rimaykunamanta niqtimpas , phichqa rimaykunallatam rimarquyta munachkaymanqa , ajinamanta wajkunaman yachachinaypaq .
46014020	Wawqipanakuna , qankunaqa ama uña wawakunajina yuwaychischu . Mana allin ruwaykunapaq uña wawakunajina kaychis ; chaywampas yuwayniykichispiqa machu runakunajina kaychis .
46014021	Qilqasqakunapiqa ajinatam nin : “ Kay llaqtamanqa mana riqsisqa wajniq simikunapi jinataq puriq runakunaniqtam rimapayasaq , ajina kachkanqa chhikapas manam uyarichkawanqakuchu , ajinatam Apu Tataqa nin ” — nispa .
46014022	Ajinaqa waj simikunapi rimanaqa mana iyawniqkunapaq uj rikuchiymi , iyawniyuqkunapaqtaq chay rimaykunaqa manam imatapas rikuchichkanchu . Chaywampas Diospaq sutimpi willanakaqmi iyaw niyuqkunapaq uj rikuchiyqa , mana iyaw niyuqkunapaqtaq chay rimaykunaqa manam imatapas rikuchichkanchu .
46014023	Iglesiachus tantakusqa taripakun chhika , tukuyninku waj simikunapi rimachkanku , ajinaman uj maykaq runapas waykun manachayqa uj mana iyaw niq runapas waykumun chhikaqa , qankunaqa umaykichistapas muyuchikupuwaqchis ajinatam yuwapunqa .
46014024	Chaywampas , tukuy qankunachus Diospaq sutimpi willaspa willachkankichis ajinaman , uj mana iyaw niq runa manachayqa uj maykaq runapas waykumunman chhikaqa , chay runaqa pay kikinmi jucharara kasqanmanta yuwatatarikunqa jinaspataq pay kikinllataqmi sumaqpachata qhawatatarikunqa ima rimasqaykichistachus uyarinqa chhikaqa .
46014025	Ajinamantam payqa astawan sunqun ukhupi kachkan chay paka yuwayninkunata willakupusunkichis , jinaspataq Diosman killpiykurikuspa yupaychanqa , ajinamanta Diosqa qankuna chawpipipuni chiqampipuni kasqanmanta yachapunqa .
46014026	Chhikaqa wawqipanakuna , jayk'aqchus qankuna tantakunkichis chhikaqa , ujkunaqa q'uchukunata takirinkuman , wajkunaqa yachachinkuman manachayqa imatachus Diosqa paykunaman rikuchichkarqan chaytapas willankuman , manachayqa waj simikunapipas rimankuman , jinataq chay waj simikunapi rimasqakunata wakinkunaqa sut'inchankuman . Chaywampas tukuy chay ruwasqakunaqa qankunapura yanaparinakunaykichispaq kachun .
46014027	Jayk'aqchus waj simikunapi rimakunqa chhikaqa , iskayniyuq manachayqa kimsayuqpas rimachunku jinataq paykunaqa ujmanta ujmantam rimananku ; chaywampas ujmi chay waj simikunapi ima nisqankutaqa sut'inchananqa .
46014028	Chaywampas kay waj simikunapi rimasqatachus pipas mana sut'inchay atiq kachkan chhikaqa , kaykunaqa ama waj simikunapi iglesiapaq ñawpaqimpi rimachunkuchu , manachayqa pakallapi jinataq Diospaq rimachunku .
46014029	Kikillantataq , Diospaq sutimpi willaqkunachus kanku chhikaqa , iskayuq manachayqa kimsayuqpas willachunku , wajkunataq imatachus nichkanku chayta allinta qhawaqarichunku .
46014030	Chaypi tiyaqkunamantachus maykaqmampas Diosqa uj rikuchiyta qun chhikaqa , pichus rimachkan chayqa jup'ayt'arinanmi , chay runapaq imachus ninan kachkan chayta ninampaq .
46014031	Ajinamantam tukuyninku , sapa uj tupasqanmanjina rimaspa Diospaq sutimpi willanankuta willanqaku , ajinamanta tukuyninku yachaqayta atinankupaq jinataq kallpacharisqa kapunankupaq .
46014032	Diospaq sutimpi willay atiyqa , pichus Diospaq sutimpi willaq kachkan chaypaq apaykachasqanmi kanan ,
46014033	imaraykuchus Diosqa , sumaqpi kaypaq Diosmi , manam pantachinapaq Diosninchu kachkan . Imaynatachus iglesianchiskunapi ruwakun ajinaman purinanchispaqqa ,
46014034	warmikunaqa manam imatapas iglesiapaq tantakuyninkunapi rimanankuchu , imaraykuchus paykunamanqa manam rimanankupaq atiyta qusqachu kachkanku . Paykunaqa qusanman uyarispam puriykachananku , imaynatachus Moisespaq kamachiynimpi nichkan ajinata .
46014035	Imatachus yachayta munanku chhikaqa , wasimpi kapunqaku chhikam qusankuman tapurinanku ; imaraykuchus uj warmipaq iglesiapaq tantakuynimpi rimananqa manam allinchu kachkan .
46014036	Allinta yachaychis , Diospaq rimayninqa manam qankunapi qallarichkarqanchu , manallataqmi qankuna sapallachu chay rimayninta jap'iqachkarqankichischu .
46014037	Pichus Diospaq sutimpi willaq kani nispa , manachayqa Ajayupaq pusasqanmi kani nispa pay kikin nikun chayqa , kay qilqamusqayqa Apu Tatapaq kamachiynin kasqanta usqhayllatam riqsirqunqa .
46014038	Chaytachus mana riqsirquyta atinqa chhikaqa , Apu Tataqa payman manallataqmi riqsichkanqachu .
46014039	Ajinaqa wawqipanaykuna , qankunaqa Diospaq sutimpi willanapaq churakuychis , manallataq waj simikunapi rimakunantapas jark'aychischu ;
46014040	chaywampas tukuy chaykunataqa chiqampi jinataq allinta ruwaychis .
46015001	Kunanqa , wawqipanaykuna , ima sumaq willaykunatachus willachkarqaykichis chaymanta yuwatatarikunaykichistam munani . Kaymi ima sumaq willaykunatachus jap'iqachkarqankichis chayqa , jinaspataq chaypim thuru sayaykusqa kankichis .
46015002	Kay sumaq willaykunallapitaqmi chaypichus thuruta sayarikunkichis chhikaqa qhispisqa kankichis , imaynatachus nuqa willachkarqaykichis ajinamanjina ; chaychu mana ajina kachkan chhikataq , qasipaqmi iyaw nirqankichisqa .
46015003	Ñawpaqtaqa imayna puriytachus nuqa jap'iqachkarqani chay kikin puriyllatataqmi qankunaman yachachirqaykichisqa , Cristopaq nuqanchispaq juchanchiskunarayku wañusqanta yachanaykichispaq , imaynatachus Qilqasqakunapi nichkarqan ajinamanjina ;
46015004	pimanchus aya pakanaman pakaykupurqanku jinaspataq kimsa p'unchay wañusqamanta kawsarimpurqan , imaynatachus Qilqasqakunapi nichkan ajinallatataq ;
46015005	jinaspataq Cefasman rikhurirqan , chhikamantataq chunka iskayniyuq yachaqaq qatiqninkunaman rikhurillarqantaq .
46015006	Chhikamantataq ñaqa phichqa pachaj wawqipanakunaman kikimpachapi rikhurirqallantaq , paykunamanta wakinkuna wañupunkuña chhikapas achkhayuqraqmi kawsakuchkanku .
46015007	Chhikamantataq Santiagoman rikhurirqan , uj chhikamantataq tukuy paypaq kachasqankunaman rikhurirqallantaq .
46015008	Qhipapachamantaq nuqaman rikhurirqallawantaq , ajinamantam nuqaqa ñawpaq kachasqankunamanta niqtimpas astawan qhipataraq riqsikuchkarqani .
46015009	Imaraykuchus nuqaqa tukuy paypaq kachasqankunamantaqa astawan juch'uymanta riqsisqam kani , chaywampas manam paypaq kachasqanmanta riqsichikunaypaq chanimpaschu kani , Diospaq iglesianman qatiykachasqayraykuqa .
46015010	Chaywampas Diospaq nuqawan ancha munakuyniyuq kasqanraykum paypaq kachasqan kachkaniqa ; nuqaman munakusqawantaq manam qasipaqchu kachkan . Astawampas , tukuy paykunamanta niqtimpas nuqaqa astawanmi llank'arqani ; manapas nuqa karqani , manachayqa Diosmi karqan , pichus munakuynimpi nuqaman yanapariwan .
46015011	Chaywampas manam nuqa jinataq ujkaq paypaq kachasqankunapas allinmanta riqsisqa kanayku wakikuchkanchu , manachayqa imatachus nuqayku willachkayku chaykaq jinataq maypichus qankuna iyaw ninkichis chaykaqmi allinmanta qhawasqa kananqa .
46015012	Chaywampas , willasqaykuchu Cristopaq kawsarimpusqanmanta willan chhikaqa , ¿ Imamantataq qankunamanta wakinkunaqa wañusqakuna manam kawsarimunkumanchu nispa ninkuri ?
46015013	Wañusqakunachus mana kawsarimunku chhikaqa , Cristoqa manallataqmi kawsarimuchkanmanchu ;
46015014	Cristochus mana kawsarimuchkan chhikaqa , nuqaykupaq willasqaykuqa manam imapaqpas allinchu kapunman , qankunapaq iyaw nisqaykichispas manallataqmi imapaqpas allinchu kapullanmantaq .
46015015	Kaychus ajina kanman , jinataq wañusqakunachus mana kawsarimuchkankuman chhikaqa , nuqaykuqa Diosmanta llullakunatapas willaykuman ajinachä kanmanqa , Diosmi Cristota kawsarichimun nisqaykuraykuqa .
46015016	Wañusqakunachus mana kawsarimunkuman chhikaqa , manallataqmi Cristoqa kawsarimuchkarqanchu ;
46015017	Cristochus mana kawsarimuchkarqan chhikaqa , qankunapaq iyaw nisqaykichisqa manam imapaqpas allinchu kapun : juchayuqpacha qhiparakuchkallankichismi .
46015018	Ajina kaqtinqa , pikunachus Cristopi iyaw nispa wañupunku chaykunaqa chinkasqallataqmi kapunku .
46015019	Nuqanchispaq Cristopi suyay sunquyuq kasqanchischu kaypacha kawsayllapaq allin chhikaqa , tukuy runakunamanta niqtimpas astawan juch'uychasqa llakipayanajina runamanmi tukupusunchis .
46015020	Chaywampas imachus chiqan kachkan chayqa , Cristopaq wañusqamanta kawsarimusqanmi . Payqa apthapiymanta ñawpaqkaq uripas kachkanman ajinam : imaraykuchus paymi ñawpaqkaq kawsarimuqqa .
46015021	Imaynatachus uj runarayku wañuy jamurqan , ajinallataqmi uj runarayku wañusqakunapaq kawsarimunanqa jamun .
46015022	Imaynatachus Adán runapi tukuyninku wañurqanku , ajinallataqmi Cristopiqa tukuyninku kawsayniyuq kanqaku .
46015023	Chaywampas sapa ujmi jayk'aqchus pachan chayamunqa chhika kawsarimunqa : ñawpaqtaqa Cristo kawsarimunqa , chhikamantataq jayk'aqchus pay kutirimunqa chhikaman paypi iyaw niqkunaqa kawsarimullanqakutaq .
46015024	Chhikataq kaypachapaq tukukunan chayampunqa , jayk'aqchus Cristoqa tukuy kaypachapi atiyniyuqkunata jinataq kamachiqkunata atipapunqa chhika , jinaspataq qhapaq suyuta Tata Diosman qupunqa chhika .
46015025	Imaraykuchus Cristoqa tukuy paypaq chhiqnikuqninkuna chakin pampapi saruykusqa kapunqaku chhikakamam apaykachanqaqa ;
46015026	Cristopaq qhipakaq chhiqnikuqninta atipachkanqa chayqa wañuymi .
46015027	Imaraykuchus Diosqa imantintam Cristopaq chakin pampapi kanampaq churaykurqan . Chaywampas jayk'aqchus tukuy ima Cristopaq chakin pampaman churaykusqa kapun nispa nin chhikataq , manam Diostawanmi churasqa kapun niyta munachkanchu , imaraykuchus paymi tukuy imantinta Cristopaq chakin pampaman churaykun .
46015028	Jinaspataq jayk'aqchus tukuy ima Cristopaq apaykachasqan kapunqa chhikaqa , Cristo kikinmi pichus Churi kachkan chay ima Diospaq atiyninman uyarinapaq churakupunqa , imaraykuchus paymi tukuy imakunatapas Cristopaq chakin pampaman churaykurqan . Ajinamantam Diosqa tukuyjawapi atiyniyuq kanqa .
46015029	Chaychus mana ajina kachkanman chhikaqa , wañusqanrayku bawtisakuqkunaqa , ¿ imapaqñataq chayta ruwankumanri ? wañusqakunachus mana kawsarimunkuman chhikaqa , ¿ imapaqñataq paykunarayku bawtisakuna kanmanri ?
46015030	¿ Imamantataq nuqanchisqa sapa pachapipas ñaqapas wañuchkasunman ajina kakuchkanchisri ?
46015031	Imaraykuchus , wawqipanakuna , nuqaqa sapa p'unchaymi wañuy qaylla kakuchkani . Kayqa chaytukuy chiqanmi , imaynatachus qankunarayku Cristo Jesús Tatanchispi iyaw nisqaykichismanta kusisqa sunquyuq kani ajinata .
46015032	Éfeso llaqtapiqa , sach'a kurukunapas kankuman ajina runakunawanmi ch'aqwanaman chayarqani . Chiqampichus wañusqakuna mana kawsarimunkuman jinataq wakinkunaqa : — “ ¡ Mikhukusunchis jinataq ujyakusunchis , imaraykuchus q'ayaqa wañupusunchariqa ! ” nispa ninkuman chhikaqa , ¿ imatataq chay ch'aqwasqaywan taripayman karqanri ?
46015033	Ama sallqaykuchikuychischu . Imaynatachus uj rimay kan : “ Saqra wawqimasikunaqa sumaq puriyninchiskunata qasiman tukuchinku ” — nispa .
46015034	Chiqampipuni , imatachus ruwankichis chaytaqa allinta qhawaqarikuychis , jinaspataq ama juchata ruwaychischu , imaraykuchus qankunamanta wakinkunaqa manam Diosman riqsichkankichischu . Kaytaqa qankunapaq chayrayku p'inqakunaykichispaqmi nichkaykichis .
46015035	Ichapas qankunamanta maykaqpas ajinata tapurikunqaku : “ ¿ Imaynatataq wañusqakunaqa kawsarimunkumanri ? ¿ Imayna rijch'ayniyuqtaq kanqakuri ? ” — Nispa .
46015036	¡ Chay tapukuykunaqa pisi sunqukunapaq tapukuyninkunam ! Uj mallkipaq wiñanampaqqa , tarpusqa kachkarqan chay mujunmi ñawpaqta wañupunanqa .
46015037	Imatachus tarpukun chayqa manam ch'ijch'imunqa chay mallkichu kachkan , manachayqa trigupas kachun ima mujupas kachun chay uj juch'uy mujullam kakuchkan .
46015038	Diosmi imayna rijch'ayniyuq kanantapas chhikamantaqa qun , Diosllataq sapa uj mujumanqa imaynachus kanqa chaytaqa ruwan .
46015039	Manam tukuy aychakunaqa kikin rijch'ayniyuqchu kachkanku ; ujmi runakunapaq aychanqa , wajllataq uywakunapaq aychanqa , pisqukunapaqpas , challwakunapaqpas wajllataqmi .
46015040	Ajinallataqmi janaqpachapi kaq aychakuna kan , jinataq kaypachapi tiyaq aychakunapas kallantaq , chaywampas janaqpachapi kaq aychapaq munaylla kayninqa manam kaypachapi kaq aychapaq munaylla kayninjinachu kachkan .
46015041	Ruphaypaq lliphipisqanqa manam killapaq lliphipisqanjinachu , manallataqmi quyllurkunapaq lliphipisqanjinapaschu , sapa ujmi waqjina lliphipiyniyuqqa .
46015042	Kikillantaqmi wañusqakunapaq kawsarimusqankuwanqa ruwakun . Imatachus p'amp'aykunchis chayqa ismuykuq aycham ; imachus kawsarimpun chaytaq mana ujtawampas wañuqmi kapun .
46015043	Imatachus p'amp'aykunchis chayqa uj mana imapaq allinmi ; imachus kawsarimpun chaytaq athunchasqam kapunqa . Uj pisi kallpatam p'amp'aykunchis , kawsarimuqtaq ancha kallpayuqmi kapun .
46015044	Imatachus p'amp'aykuna chayqa uj qasi aychallam ; kawsarimpun chaytaq uj ajayuniqpi allin kaq aycham . Imaynatachus rijch'ayniyuq aychakuna kan ajinallatataqmi ajayuniqpi kaq aychakunaqa kallantaq .
46015045	Qilqasqakunapiqa ajinatam nin : “ Ñawpaqkaq Adán sutiyuq runaqa uj kawsachkaq runaman tukupurqan ; ” chaywampas qhipakaq Adanqa uj kawsay quqmanmi tukupun .
46015046	Chaywampas , ajayuniqpi kaq kachkan chayqa manam ñawpaqkaqchu , manachayqa aychaniqkaqmi ñawpaqpiqa ; chhikamantaraqmi ajayuqa kakuchkan .
46015047	Ñawpaqkaq jallp'amanta ruwasqa runaqa jallp'amantam karqan ; iskaykaq jamuq runakaqtaq janaqpachamanta kaqmi .
46015048	Kaypachapi kaq runakunaqa , chay jallp'amanta ruwasqa runajinam kanchis , janaqpachapi kaqkunataq Cristojinam kapunku .
46015049	Imaynatachus jallp'amanta ruwasqa runaman rijch'akunchis , ajinallatataqmi chhaqay janaqpachapi kachkan chayman rijch'akupunchis .
46015050	Wawqipanakuna kayta qankunaman niyta munani : imachus aychamanta jinataq yawarmanta kachkan chayqa manam Diospaq janaqpacha qhapaq suyunman waykuchkanmanchu , jinataq juchayuqqa manam mana juchayuq kachkan chaypi kallanmantaqchu .
46015051	Chaywampas Diospaq imatachus pakallapi nuqanchispaq pakapuchkawanchis chayta yachanaykichistam munani : Manam tukuyninchischu wañusun , chaywampas tukuyninchismi uj ñawi kichariy jinataq wisq'araypi astawan sumaq rijch'ayniyuq kapusunchis . Jayk'aqchus qhipakaq pututu phukurikumuchkanqa chhika . Imaraykuchus pututu phukurikumunqa wañusqakunataq mana ujtawampas wañupunankupaq kawsarimpunqaku . Nuqanchistaq sumaq rijch'ayniyuq kapusunchis .
46015052	
46015053	Imaraykuchus jucharara aychanchisqa , mana ujtawampas juchaman jalaykunampaq p'achallt'asqam kapunqa , jinallataq wañuq aychanchisqa mana jayk'aqpas wañunampaq p'achallt'asqallataq kapunqa .
46015054	Jayk'aqchus nuqanchispaq jucharara aychanchis mana ujtawampas juchaman jalaykuq p'achawan p'achallt'akupunqa , jinallataq kay wañuq aychanchis mana ujtawampas wañuq p'achawan p'achallt'akunqa chhikam ajinata nichkan chay Qilqasqaqa junt'akupunqa : “ Wañuyqa kawsaywanmi atipjachikupun ” — nispa .
46015055	¿ Wañuy , maypitaq kachkan atipayniyuq kasqaykiri ? ¿ Maypitaq kachkan chay wañuchinapaq kallpaykiri ?
46015056	Wañuypaq atipayninqa jucham , chay juchataq kamachiyniqta chay atiynintaqa rikuchin .
46015057	¡ Chaywampas Diosman yuspärayta qunanchis , Tata Jesucristoniqta atipachisqawanchisrayku !
46015058	Chayrayku munasqa wawqipanakuna , thuru , ama iskayakuspa Tatapaq llank'aynimpi puriykuychis , imaraykuchus qankunaqa yachankichismi Apu Tatawan kuska llank'asqaykichis mana qasi kasqanmantaqa .
46016001	Ch'uwa llaqtapi kaq wawqipanakunapaq qulqi apthapinakaqmantaqa , imaynatachus Galacia suyupi kaq iglesiakunaman kunarichkarqani chaymanjina ruwaychis .
46016002	Qanchis p'unchaykunamanta sapa ñawpaqkaq p'unchaymi , qankunaqa jayk'atachus llank'asqaykichismanta jap'iqachkankichis chaymanjina imatapas chaymanta apaqaspa sapa uj apkatanaykichis , ajinamanta jayk'aqchus nuqa chayamuchkasaq chhikaqa ama chaypachalla imata apthapinapaqpas phawaykachanaykichispaq .
46016003	Jinaspataq , jayk'aqchus nuqa chayamusaq chhikaqa qankunapaq ajllisqaykichis runakunaman qilqasqa raphikunata quspa apthapisqaykichis kaqkunata Jerusalén llaqtaman apachisaq .
46016004	Nuqapaq purinay atikuqjina kaqtinqa , paykunaqa nuqawan kuskam purinqaku .
46016005	Puriyniypiqa Macedonia suyuniqtam purisaq ; chhikamantataq Corinto llaqtaman chayamusaq .
46016006	Ichapas uj jayk'a p'unchaykuna qankunawan kuska qaynararisaq , manachayqa ichapas tukuy qasapachapi qankunawan qhipararisaq ; chhikamantataq mayman purinaychus kachkan chayman purinaypaq qankuna yanapariwankichisman .
46016007	Kunanqa manam purisqayllapi qankunaman uj chhika pachalla rikuyta munachkanichu , manachayqa uj jayk'a pachakunam qankunawan qaynararikuyta munani , Apu Tatachus ajinata munan chhikaqa ;
46016008	chaywampas Éfeso llaqtapim Pentecostés raymi p'unchay chayamunankama qhipararisaq ,
46016009	imaraykuchus wakinkuna nuqawan jap'inakuchkanku chhikapas , chayniqpiqa ancha achkham nuqapaq ruwanaykunaqa kakuchkan .
46016010	Timoteo wawqinchischus chayamunqa chhikaqa , qankunawan kuska sunqu junt'asqa qhipararikuchun niychis , imaraykuchus Apu Tatapaq llank'aynimpiqa nuqajinallataqmi payqa llank'achkan .
46016011	Ajinaqa qankunamanta maykaqpas amapuni payman juch'uychaychischu , manachayqa allin sunquwan puriynimpi purikuchkanallampaq yanapariychis , ajinamanta nuqaman rikuq jamunampaq , imaraykuchus wakin wawqipanakunawan kuskam nuqaqa payman suyakuchkani .
46016012	Wawqinchis Apolokaqwantaq , wakin wawqikunawan kuska qankunaman rikuq jamunampaq anchatapuni mañarikurqani , chaywampas kunanpachakaqqa manaraqmi jamuyta munachkanchu . Jayk'aqchus jamunanjina kanqa chhikam payqa siqamunqa .
46016013	Iyaw niykichispiqa rijch'arisqa jinataq thuruta sayarikuspa kachkaychis . Ama manchaychischu jinataq thurutapuni sayarikuychis .
46016014	Jinataq , tukuy imatapas ruwankichis chaykunataqa , munakuywan ruwaychis .
46016015	Wawqipanakuna , qankunam yachankichis imaynatachus Acaya suyuniqpi Estefanaspaq wasimasinkuna ñawpaqta sumaq willaykunaman iyaw nisqankumantaqa , jinaspataq paykunam iyawniypi kaq wawqipanakunaman jaywanapaq churakupunku .
46016016	Nuqataq payjina jinataq tukuy pikunachus kay ruwaypi yanapanku jinataq llank'anku chayjina runakunaman uyarinaykichistam munani .
46016017	Estéfanas , Fortunato jinataq Acaico ima jamusqankumantaqa anchatam kusirikuni , imaraykuchus qankunapaq mana kaypi kasqaykichismantaqa
46016018	paykunam sunquyta jampirariwanku , qankunamampas ajinallataq . Paykunajina kaq runakunataqa uyariychispuni .
46016019	Asia suyuniqpi kaq iglesiakuna qankunaman napaykurimusunkichis . Áquila , Prisca jinataq wasimpi tantakuq iglesiapiwan Apu Tatapaq sutimpi achkha napaykuykunata apachimusunkichis .
46016020	Tukuy wawqipanakunamanta napaykuykunata jap'iqaychis . Qankunapurapas wawqipanantinjina sumaq munakuywan napaykurikuychis .
46016021	Nuqa Pablo kay napaykuyta kikin makiywan qilqaykumuspa apachimuykichis .
46016022	Pichus Apu Tataman mana munakun chayqa , ¡ payjawaman Diospaq qhinchachaynin phawqatamuchun ! Nuqataq Apu Tataman ajinata mañakuni : ¡ Apu Tatayku , jamuy ! — Nispa .
46016023	Tata Jesús khuyapayakuyninta qankunajawaman t'akaykumuchun .
46016024	Cristo Jesuspi nuqapaq munakuyniyqa qankunawampunim kachkan .
47001001	Pablo , Diospaq munakuyninmanta Cristo Jesuspaq kachasqan , wawqinchis Timoteowan kuska Corinto llaqtapi kachkan chay Diospaq iglesianman jinataq Acaya suyuniqpi kaq wakin wawqipanakunaman napaykumuykichis .
47001002	Dios Tatanchis jinataq Jesucristo Tatapiwan khuyapayakuyninkuta jinataq sumaqpi kayninkuta ima qankunajawaman t'akaykumuchunku .
47001003	Pichus Tatanchis Jesucristopaq Diosnin jinataq Tatan kachkan chay yupaychasqa kachun , imaraykuchus paymi nuqanchisman khuyapayarikuq tatanchisqa , payllataqmi nuqanchisman sunquchariq Diosninchisqa .
47001004	Paymi tukuy ñak'ariyninchiskunapi sunquchariwanchis , ajinamanta nuqanchisqa pikunachus ñak'arichkanku chaykunaman sunqucharinallanchispaqtaq imaynatachus payqa sunqucharichkawanchis kikinta ruwaspa .
47001005	Imaynatachus Cristopaq ñak'ariyninkunaqa nuqanchisjawaman phawqatamun nuqanchistaq paywan kuska ñak'arinchis , ajinallataqmi sunquchayninchisqa Cristoniqta nuqanchisman phawqatamun .
47001006	Nuqaykuchus ñak'ariyku chhikaqa , qankunapaq sunquchasqa jinataq qhispisqa kanaykichispaqmi ; Dioschus nuqaykuman sunquchawanku chhikaqa , qankunapaq sunquchasqa kanaykichispaqmi , jinataq imayna ñak'ariykunatachus nuqayku apayku kikillantataq qankunaqa kallpacharikuspa chay ñak'ariykuna apayta atinaykichisqa .
47001007	Qankunakaqwanqa suyay sunquykuqa kallpachasqam , imaraykuchus allintam yachayku imaynatachus qankunaqa ñak'ariykunata apankichis kikillantataq sunquchaypiqa uj chhikata jap'iqankichis .
47001008	Wawqipanakuna , Asia suyupiqa jayk'a mana walt'aykunachus nuqaykupaq karqan chay yachanaykichista munayku . Ancha kallpayuq yanariypunim nuqaykupaq karqan , chaytaqa manam astawan japqasiyta atipurqaykuchu , chaymantam kawsachkaq lluqsimunaykumantapas manañam suyapurqaykuchu .
47001009	Wañunapaq juchanchasqa runakunapas kaykuman ajinatam yuwakupurqayku . Chaywampas kayqa , nuqayku kikimpi ama sunquykuta churanaykutam yachachiwanku , manachayqa wañusqamanta kawsarichimuq Diosman sunquykuta churanaykupaqmi yachachiwanku .
47001010	Chaywampas Diosmi chay ukhumanta qhispichiwanku jinataq payllataqmi wañunamantapas qhispichiwanqaku . Astawan qhispichikuchkanallawankupaq sunquykuta churayku ,
47001011	qankunachus nuqaykupaq Diosmanta mañakuspa yanapariwankichis chhikaqa . Achkhayuqchus nuqaykurayku Diosmanta mañanku chhikaqa , achkhayuqllataqmi Diosman yuspärayta qunqaku , paymanta sumaq kayninkunata jap'iqasqankuraykuqa .
47001012	Ujmi nuqaykuman sunquykuta kusirichiwanku , chaytaq sunquyku ukhupi allin puriykachasqaykumanta willawanku , chiqampiqa kaypachapi jinataq qankunawan kuska kawsakusqayrayku . Nuqaykuqa manam runakunapaq yachayninmanjina puriykachachkaykuchu , manachayqa Diospaq munakuy khuyapayakuynimpim sunquykuta churayku .
47001013	Qilqasqaykunapiqa , qankunapaq ñawiriy jinataq yuwaywan jap'iqay mana atinaykichismanta niqtimpas wajkunataqa manam qilqamuchkaykuchu . Nuqataq qankunapaq allin yuwaywan jap'iqanaykichista suyachkani ,
47001014	uj chhikantaqa nuqaykujawamanta riparakupunkichisñam , jayk'aqchus Jesucristo Tatanchis jamuchkanqa chay p'unchay qankunaqa nuqaykumantaqa anchatam kusirikupunkichis , nuqaykupas qankunamantaqa anchallatataqmi kusirikupusaqku .
47001015	Kayman iyaw nispataq , nuqaqa ñawpaqta qankunaman rikuq jamuytaraq yuwachkarqani , ajinamanta iskay kuti qankunaman rikuriq jamusqaymanta kusirikunaykichispaq ;
47001016	ñawpaqta Macedonia suyuniqman purichkaspa jinataq kutirimpuchkaspa wajmanta qankunaman rikuriq jamunaypaq yuwachkarqani . Ajinamanta qankunaqa Judea suyuniqman purinaypaq yanaparinawaykichispaq .
47001017	Kayta yuwachkarqani chhikaqa , ichapas mana sumaqta yuwarqanichu ¿ Jayk'aqchus qankunaman tumpariq jamunapaq yuwachkarqani chhikaqa iskay sunquwanchu “ ari ” nispa , manachayqa kikimpachapi “ manam ” nisqaymantachu icha yuwachkankichisri ?
47001018	Diosmi jayk'aqchus qankunaman nuqaykupaq “ arï ” manachayqa “ manam ” nispa kikimpachapi mana nisqaykumantaqa yachan .
47001019	Imaraykuchus Jesucristo pichus Diospaq Churin kachkan , pimanchus Silvano , Timoteo jinataq nuqa ima qankuna chawpipi willayku chayqa , kikimpachapiqa manam “ ari ” jinataq “ mana ” karqanchu . Diosmi Cristopi wiñaypaq “ ari ” nisqa rimayninta qun ,
47001020	imaraykuchus paypim tukuy Diospaq rimaynin qusqankunaqa junt'akun . Chayraykum jayk'aqchus Diosman yupaychanchis chhikaqa “ Ajina kachun ” nispa Cristo Jesusniqta ninchis .
47001021	Diosllataqmi pichus nuqaykuta jinataq qankunata Cristoman ujchaspa thuruta sayaykuchiwanchis jinataq makinman churapuwanchis .
47001022	Paypaq ch'ikullinwantaqmi ch'ikulliykupuwanchis , jinataq sunqunchispiqa Ch'uwa Ajayutam imatachus jap'iqasun chayta jap'iqananchiskama churawanchis .
47001023	Imaynatachus Corinto llaqtaman jamunaypaq yuwachkarqani chaymanjina manaraq jamuchkani chhikapas , kawsayniyrayku niykichis qankunamanta khuyapayarikuspam ajinata ruwani , chaytaqa Diosmi yachan .
47001024	Nuqaykuqa manam imatachus iyaw nichkankichis chaymanta ima nispapas niyta atiykumanchu ; nuqaykupaq munasqaykuqa qankunaman yanaparinapaqmi , ajinamanta kusikunaykichispaq imaraykuchus qankunaqa iyaw nisqaykichispiqa thuru sayaykusqañam kapunkichis .
47002001	Chayrayku nuqaqa wajmanta qankunaman tumpaq manaña jamunapaq yuwapurqanichu , ajinamanta qankunaqa jamusqayrayku ama llakikunaykichispaq .
47002002	Nuqachus llakirichisqaykichis chhikaqa , ¿ qankunamanta wajqa , pitaq nuqaman kusirichiwanqa , nuqachus qankunaman llakichiykichis chhikari ?
47002003	Chayraykum imaynatachus ruwani ajinata qilqamuykichis , imaraykuchus qankunapaq nuqaman llakirichinawaykichispaq manam jamuyta munarqanichu , astawampas qankunaqa nuqaman kusirichinawaykichismi . Qankunaqa nuqapaq kusikuyniyta nuqajina jap'iqanaykichista suyachkarqani ,
47002004	chaywampas chay qilqasqata apachimurqaykichis chhikaqa , ancha llakirikusqa jinataq sunqu nanasqapunim taripakurqani jinataq waqarikurqani ima . Chaywampas manam qankunaman llakichisnapaqchu qilqamurqani , manachayqa qankunaman anchata munakusqaymanta rikunaykichispaqmi ajinata qilqamurqani .
47002005	Qankunamanta maykaqpas uj llakiyman chayachiwan chayqa , manam nuqallamanchu llakichichkawan , manachayqa uj chhikankamaqa qankunamampas llakichillasunkichistaqmi . “ Uj chhikankama ” nispa nichkani , imaraykuchus ama ancha kallpawan chay ruwaymanta rimanaypaq .
47002006	Uj tantakuypi qankunapaq juchanchaykuspa chay runaman asut'iykusqaykichisqa junt'asqañam kapun , chaylla kachun .
47002007	Kunantaq chay runapaq ruwasqankunamanta qunqapunaykichismi jinaspataq sunqucharinaykichis jinataq yanaparinaykichismi , chaymantataq llakikuyninrayku chay runaqa imatapas yanakuchkanman .
47002008	Chaymantam wajmanta munakuyniykichista chay runaman rikurichinaykichispaq nuqaqa mañarikuykichis .
47002009	Ñawpaqtañam kayjawamantaqa qilqamurqaykichis , nuqapaq kunariyniykunata uyarinapaq wakichasqachu kachkankichis manachu icha chay yachanaypaq .
47002010	Ajinaqa , pitachus qankuna imakaqmantapas pampacharinkichis chaymanqa nuqapas pampachallanitaqmi . Qankunamanta khuyapayarikuspa jinataq Cristopaq ñawpaqimpi , imakaqmantachus pampacharinay karqan chhikaqa pampachapuniñam .
47002011	Ajinamantam Supayqa nuqanchismanta mana ñanchakuchkanqachu , imaraykuchus nuqanchisqa allintam mana allin yuwayninkunata riqsipunchis .
47002012	Jayk'aqchus Tróade llaqtaman Cristopaq sumaq willayninkunata willanapaq chayarqani chhikaqa , chay llaqtapiqa ancha sumaqpunim Apu Tatarayku llank'anayqa karqan .
47002013	Chaywampas sunquyqa ancha llakisqam taripakurqan , imaraykuchus Tito wawqiyta manam tariparqanichu . Chayraykum paykunaman “ puripusaq ” nispa Macedonia suyuniqman puripurqani .
47002014	Diosqa yuspäray qusqa kachun , imaraykuchus atipanamampunim payqa Cristoniqta pusachkawanchis , nuqanchisniqtataq sumaq willayninkunata riqsichin , maykaqchus uj sumaq q'apachkaq jampijina tukuyniqman ch'aqch'uwachakun .
47002015	Imaraykuchus nuqanchisqa Cristopaq Diosman jaywasqampiqa uj kupalpaq q'apayninjinam kanchis , chay q'apaytaq tukuy pikunachus qhispichisqa kanku jinataq pikunachus chinkawachapuchkanku chaykuna chawpipim t'akawachakun .
47002016	Pikunachus chinkawachapuchkankuña chaykunapaq kay q'apayqa uj wañuy q'apaymanmi tukupun , chaywampas pikunachus qhispichikuchkanku chaykunakaqpaqqa , uj kawsay q'apaymi kapullantaq . ¿ Chaywampas , pitaq kaypaq wakichasqa kachkanri ?
47002017	Nuqaykuqa manam Diospaq rimayninta nuqayku kawsanaykupaq ranqakuchkaykuchu , imaynatachus wakinkuna ruwanku ajinataqa ; astawampas paypaq kachasqankunajina jinataq Cristowan ujchakusqaykuraykuqa , Diospaq ñawpaqimpi allin chiqan kaywanmi rimayku .
47003001	Tukuy kaykunataqa manam nuqayku kikinmanta allimpi qhawasqa kanaykupaq rimachkaykuchu . Manallataqmi ima qilqasqa p'anqakunatapas nuqayku allin kasqaykumanta rimanampaq quytapas munachkaykuchu , manallataqmi wajkunaman rikuchinapaq qankuna qilqapuwaychis nispapas mañachkaykichischu , imaynatachus wakinkuna ruwachkanku ajinataqa .
47003002	Qankuna kikinmi nuqaykupaq allimpi qhawasqa kanaykupaq uj p'anqajina kakuchkanqa , chayllatam nuqaykuqa munachkayku : sunquyku ukhupi uj sumaq p'anqa qilqaykusqa kananta , mayqintachus tukuyninku riqsinku tukuyninkullataqmi ñawiriytapas atinkuqa .
47003003	Chay qilqasqataq Cristo kikimpaq qilqasqan uj p'anqajinam qankuna kankichis , chay qilqasqataq nuqaykuman qusqa kasqaykichismantaqa sut'intam rikukuchkallantaq ; chay qilqasqaqa , manam ima qilqanawampas qilqasqachu kachkan manachayqa Diospaq kawsachkaq Ajayunwan qilqasqam ; kay qilqasqataq manam rumijawapi qilqasqachu karqan , manachayqa runakunapaq sunqunku ukhupi qilqaykusqam karqan .
47003004	Cristoniqta Diosman sunquykuta churaspam nuqaykuqa kaykunapaq chiqan kasqanta yachayku .
47003005	Chaywampas nuqaykuqa manam imatapas nuqaykupaqpas kanman ajinata ruwanapaq wakichasqachu kachkayku , astawampas tukuy imatachus ruwayta atiyku chayqa Diosniqmantam jamun ,
47003006	imaraykuchus Diosmi nuqaykupaq uj musuq rimthapiypi jaywaqkuna kanaykupaq wakichawanku , chaytaq manam uj kamachiypi tiyt'achisqachu kachkan manachayqa Ajayupaq ruwasqanmanjina tiyt'achisqam . Imaraykuchus kamachiyqa juchayuqmanqa wañunampaqmi juchanchaykun , chaywampas Diospaq Ajayunqa kawsaytam qun .
47003007	Wañuyman pusanampaq tiyt'achisqa kachkarqan chay kamachiychus rumijawapi qilqasqa kachkaspa manchay athun kayninwan jamurqan , chayraykutaq israelitakunaqa Moisespaq uyantapas manam qhawkatayta atirqankuchu , imaraykuchus chinkawachanampaq churasqa kachkarqan chaywampas chay athun kayqa musphay athunmi karqan .
47003008	Chay athun kaychus ancha musphay karqan chhikaqa , ¡ jayk'a athunraqmi Ajayupi tiyaykuchisqa kachkan chay uj musuq rimthapiypaq willayninqa kanqa !
47003009	Ajinaqa , wañuyman juchanchaq kamachiychus chay tukuy athumpi kachisqa karqan chhikaqa , ¡ jayk'a athunraqmi kanqa Diospaq nuqanchisman chiqan runaman tukuchisqawanchis willayqa !
47003010	Imaraykuchus ñawpaqkaq athun kayqa , kay musuq willaypaq athumpi kayninmanta niqtimpas manam imapasñachu kapun , imaraykuchus kay musuqkaqqa astawan athunmi .
47003011	Chinkawachanampaq churasqa kachkarqan chay kamachiypaq athumpi kayninchus manchay athun karqan chhikaqa , chaymanta niqtimpas astawan athunraqmi kanqa mayqinchus wiñaypaq churasqa kachkan chaypaqqa .
47003012	Chay suyay sunqu kasqanchisraykum kaytaqa mana mancharichikuspa rimayku .
47003013	Manam Moisesjinachu ruwachkayku , payqa uyantapas pakaykukuchkanman ajinatam imachus chinkawachapunan kachkarqan chaymanta israelitakunaman mana rikunampaq pakaykurqan .
47003014	Chaywampas paykunaqa kayjawamanta yuwaywan jap'iqaytaqa manam munarqankuchu , kunampas ajinallam kakuchkanku jayk'aqchus ñawpaqkaq rimthapiyta ñawirinku chhikaqa , chay kikin pakaykusqajina kachkan chay kikinmi paykunapaq mana yuwaywan jap'iqanankupaq jark'an , imaraykuchus manam chayqa sut'inchasqaraqchu kachkan , chayqa Cristoniqllatam sut'inchasqa kanman .
47003015	Kunan p'unchaykamapas , jayk'aqchus Moisespaq p'anqankunata ñawirinku chhikaqa , yuwayninkuqa qataykusqajinam pakapi kakuchkan .
47003016	Chaywampas jayk'aqchus uj runaqa Apu Tataman kutirimpun chhikaqa , chay pakaykusqa kachkan chayqa sut'imanmi rikuchikupun .
47003017	Imaraykuchus Apu Tatawan Ajayuwanqa ujllam kanku ; jinaspataq maypichus Apu Tatapaq Ajayun kachkan chaypiqa qhispisqa puriykachakuymi taripakun .
47003018	Chayrayku tukuy nuqanchisqa manaña uyanchis pakaykusqajina kapusqanrayku , uj ispijujinam Apu Tatapaq athun kayninta qhawarichinchis , ajinamantataq pay kikimpaq uyan lantinmi juch'uymanta juch'uy purisqanchispi kutikipapunchis , imaraykuchus sapa kutim paypaq athun kayninmanta uj chhika nuqanchispi kapun , kaytaq pichus Ajayu kachkan chay Tatapaq ruwasqanmanjinam ajinata ruwakun .
47004001	Chayraykum mana iskayakuykuchu , imaraykuchus Diosmi munakuynimpi kay llank'ayta nuqaykuman kunariwanku .
47004002	Kay ruwanataqa p'inqakuchkaykumampas ajinataqa manam pakamanta ruwayta munarqaykuchu ; manallataqmi sallqa sunquwan jinataq Diospaq rimaynintapas llullakunawan yapaykuspa willachkaykuchu . Astawampas imachus chiqan kachkan chay sapallatam willakuchkayku , ajinamantam Diospaq ñawpaqimpi tukuypaq sunqunkuman jap'ichikuyku .
47004003	Nuqaykupaq sumaq willaykuna willasqaykuchus pakaykusqajina kachkan chhikaqa , pikunachus chinkawachasqa kachkanku chaykunallapaqmi pakasqajina kakuchkanqa .
47004004	Sumaq willaykunaqa Cristopaq athunkayninmantam willawanchis , kikimpachapitaq Cristoqa Diospaq athun kasqantam rikuchillawanchistaq . Chay willaytaq uj k'anchayjinam lliphipimun ; chaywampas pikunachus mana iyawniyuq kanku chaykunaqa manam chay k'anchay rikuyta atichkankuchu , imaraykuchus Supaymi paykunaman mana rikunankupaq jark'an .
47004005	Manam nuqayku kikinmanta willanakuchkaykuchu , manachayqa Jesucristo Tatanchis kasqanmantam willayku ; nuqaykuqa Jesusman munakusqaykuraykum qankunapaq uj jaywaqniykichislla kayku .
47004006	Imaraykuchus k'anchayta laqa ch'amaka ukhumanta lluqsimunampaq kamachichkarqan chay kikin Diosmi nuqaykupaq sunquykupi k'anchayta lluqsichimun , ajinamanta nuqaykuqa wajkunaman k'ancharinaykupaq , chaymantataq lliphipichkaq Diospaq athun kayninta Jesucristopaq uyampi qankunaman riqsichinaykupaq .
47004007	Jayk'aqchus Diosqa chay sumaq willaykunata qurqawanchis chhikaqa , t'urumanta ruwasqa uj silp'a mankamanjinam imachus achkha chaniyuq kachkan chayta nuqanchisman quspa churaykurqan . Ajinamantam jayk'aqchus sumaq willaykunata willayku chhikaqa runakunam chay willaypaq atiynin Diosniqmanta jamusqanta yachanku , manataq nuqaykuniqmanta jamusqantaqa , imaraykuchus nuqanchisqa t'uru mankajina silp'allam kanchis .
47004008	Chayrayku , ancha mana walt'aykuna kaqtimpas , manam mana allich'ayniyuq kachkanchischu ; imaymana llakiykunayuqmi kayku , chaywampas manam chaymantajina iskayakuchkaykuchu .
47004009	Qhatiykachasqam kayku , chaywampas manam mana tumpaqniyuq kachkaykuchu ; urmachiwankum chaywampas manam t'unarquchkawankuchu .
47004010	May puriyniykupipas , tukuyninkum Cristojina ñak'arisqaykuta yachanku , ajinamanta paypaq kawsayninqa nuqaykupi rikuchikunampaq .
47004011	Imaraykuchus kawsachkaspaqa , nuqaykuqa Jesusrayku wañuyman puskatasqajinam kayku , ajinamanta paypaq kawsayninqa nuqaykupaq wañuq aychaykupi rikuchikunallampaqtaq .
47004012	Ajinamantam wañuyqa nuqaykupi rikuchikun , qankunapitaq kawsaymi rikuchikullantaq .
47004013	Qilqasqapiqa ajinatam nin : “ Nuqaqa Diospim iyaw nirqani , chayraykum rimarqani ” — nispa . Kikillantataqmi nuqaykuqa chay kikin iyawniywan ruwaspa iyaw nipuyku jinataq rimaykupasqa .
47004014	Imaraykuchus wañupusaqku chhikaqa , Diosmi imaynatachus Jesusman wañusqamanta kawsarichimuchkarqan ajinata paywan kuska kawsayta qupuwanqaku , jinaspataq qankunawan kuskam paypaq qayllanman pusakupuwanqaku .
47004015	Tukuy kaykunaqa qankunapaq allimpi kanaykichispaqmi ajinata ruwakurqan , ajinamanta achkhayuq Diospaq khuyapayakuyninta jap'iqaspaqa , achkhayuqllataqmi Diospaq athun kaynimpaq yuspärayta qunqaku .
47004016	Chayrayku nuqaykuqa manam iskayakuchkaykuchu . Aychaykupi q'alata machuyapuchkayku chhikapas , sunquyku ukhupiqa sapa p'unchaymi wayna runaman kutipuchkayku .
47004017	Kay pachapi ñak'arisqaykuqa usqhayllatam chinkawachapun , manataqmi chaykunaqa wiñaypaqchu kachkan . Chaywampas , chaykunaraykum Diosqa wiñaypaq athumpi kay kachkan chaywan junt'aykuchiwanqaku : mayqinchus ancha athun jinataq musphay athumpi kay kachkan chaymi .
47004018	Imaraykuchus nuqaykuqa manam imakaqchus kay pacha kawsayniykupi rikunajina kachkan chaymanta llakikuchkaykuchu , manachayqa imachus mana rikukuchkan chay janaqpachapi wiñaypaq kawsaykaqmantam llakikuchkayku , imaraykuchus kaypachapi rikukuchkan chaykunaqa chinkawachapuqllam , chaywampas imachus mana rikukuchkan chaykunakaqqa wiñaypaqmi .
47005001	Nuqanchisqa uj kaypachapi ruwasqa wasijina , manachayqa ch'ujllajina mana wiñaypaq tiyt'achisqam kanchis ; chaywampas kay ch'ujllachus t'unarququnman chhikaqa Diospaq janaqpachapi uj wiñaypaq tiyt'achisqa wasita wakichapuchkawanchismantam yachanchis , mayqinchus manam runakunapaq makinwan ruwasqan wasichu kachkan .
47005002	Chayraykum kaypachapi kaq wasinchispi kawsachkaspa ayqukuchkanchisqa , imaraykuchus ujpitam chay janaqpachapi kaq wasiman puripuyta munapunchisqa ,
47005003	ajinaqa kaypachapi kaq p'achanchiskunata qichuqawasunchis chhikapas janaqpachapiqa manam q'arapacha kachkasunchu .
47005004	Kaypacha ch'ujllapiraq kawsachkaspaqa llakikuspam ayqukuchkanchis , imaraykuchus manam chay ch'ujllata qichuqachikuyta munachkanchischu , manachayqa wajmanta p'achalliykuchisqa kaytam munakuchkanchis , ajinamanta imachus wañunampaq kachkan chayqa musuq kawsaywan chinkaykusqa kapunampaq .
47005005	Diosllataqmi kay ruwananchispaq kallpachariwanchis , imaraykuchus imatachus jap'iqachkasun chay jap'iqananchispaqqa , rimaynin qusqanta rikuchinapaqqa Ch'uwa Ajayuntam quwanchis .
47005006	Chayraykum sunqunchistaqa paypipuni churanchis . Yachanchismi , imaynatachus kay aychanchispi Apu Tatamanta karupiraq kawsachkasun chhikaqa , llaqtamanta wajniqman apawachasqapas kachuwan ajinapunim kawsakuchkasun .
47005007	Kunanqa mana rikuchkanchis chhikapas , paypim sunqunchista churanchis ;
47005008	chaywampas manam kacharisqajina kachkanchischu , astawampas kay aychanchista saqiwachaytam munachuwanqa , ajinamanta Apu Tatawan kuska kawsakuq puripunanchispaq .
47005009	Chayrayku , kaypachapipas kawsakuchkasun manachayqa puripusunchis chhikapas Apu Tatawan allimpi qhawasqa kaytapunim munachkanchisqa .
47005010	Imaraykuchus tukuyninchismi Cristopaq juchanchanan ñawpaqin chhikaman chimpkataspa kay aychapiraq kachkaspa imachus allin manachayqa mana allin chay ruwasqamantajina sapa uj imatachus jap'iqanan kachkan chay jap'iqanampaq chimpkatanan kanqa .
47005011	Chayraykum , nuqaykuqa Apu Tataman manchariqkunajina runakunaman chaymanta umanchayta munaykuqa . Diosqa allintam nuqanchisman riqsiwanchis , kikillantataqmi qankunapas nuqaykuman riqsinawaykichista suyachkayku .
47005012	Manam wajmanta nuqayku kikin athunchakunaman churakuchkaykuchu , manachayqa qankunapaq nuqaykumanta kusikunaykichispaqmi wajmanta ajinata niykichis , ajinamantam athun athun tukuqkunaman imayna jayninapaq wakichasqa kachkankichis , chaywampas manam sunqunku ukhupiqa ajinachu kachkanku .
47005013	Uma muyusqa runakunajina kayku chhikaqa Diospaqmi ajina kayku ; manachus ajina kachkayku chhikataq qankunapaqmi ajina kallaykutaq .
47005014	Jayk'aqchus uj runa tukuyninchisrayku wañusqanmanta jinataq chayrayku tukuyninchis wañupusqanchismanta yuwayakupurqayku , chhikamantapacham Cristopaq munakuyninqa nuqaykumanta jap'iykukupuwanku .
47005015	Cristom tukuy nuqanchisrayku wañurqan , ajinamanta pikunachus kawsachkanku chaykunaqa amaña paykuna kikinraykulla kawsanankupaq , manachayqa paypaq kawsananku , pichus paykunarayku wañurqan jinataq kawsarimpurqan chaypaq .
47005016	Chayraykum , nuqaykuqa pimantapas manaña kaypachapaq yuwasqankunajina yuwapuykuñachu ; ñawpaqpachapi Cristomanta kaypachapaq yuwayninmanjina yuwarqayku chhikapas , kunanqa manañam ajinataqa paymanta yuwapuykuñachu .
47005017	Ajinaqa , Cristopi kaq runaqa musuq runañam kapun ; ñawpaq kawsayqa tukukupunmi , chaykunataq musuq kawsaymanmi kutiripunku .
47005018	Tukuy kaykunaqa Diospaq ruwayninmi , pichus Cristoniqta paywan sumaqthapichiwanchis , jinaspataq chay sumaqthapina willaykunata willamunanchispaq kamachiwanchis .
47005019	Kaytaq , Diosqa kaypachaman runakunapaq juchankunata manaña yuwakupuspa Cristoniqta paywan sumaqthapichichkarqan chay niytam munan ; nuqaykumantaq kay willaykunata riqsichinaykupaqmi kamachirqawanku .
47005020	Ajinaqa Cristopaq kachasqankunam kayku , chaytaq Dios kikimpas qankunaman nuqaykuniqta mañarikuchkasunkichisman ajinam chayqa . Ajinaqa Cristopaq sutimpi Dioswan sumaqthapikunaykichispaq iyaw ninaykichista mañarikuykichis .
47005021	Cristoqa manam ima juchatapas ruwarqanchu ; chaywampas Diosqa nuqanchisraykum payman uj jucharara runapas kanman ajinata rikurqan , ajinamanta nuqanchiswan Diospaq chiqan kaynin Cristoniqta rikuchikunampaq .
47006001	Kunantaq , Diospaq ruwayninkunapi yanapaqninkunajina , qankunaman chay Diospaq munakuynin rikuchisqasunkichista ama qasiman tukuchinaykichispaq mañarikuykichis .
47006002	Imaraykuchus payqa Qilqasqakunapi ajinatam nin : “ Jayk'aqchus munakuyniyta suyachkarqanki , chhikapacham uyarirqayki ; qhispichiyta munachkarqanki chhikapacham qhispisqa kayta qurqayki . ”
47006003	Manam imapipas mana allin ruwaykunata rikuchiykuchu , ajinamanta nuqaykupaq ruwasqaykuqa ama runapaq juch'uychasqan kanampaq .
47006004	Astawampas imantimpim nuqaykuqa Diospaq jaywaqninkuna kasqaykuta rikuchiyku , ancha llamp'u sunquwan imaymana ñak'ariykunata , pist'achikuykunata , mana walt'aykunata ,
47006005	imaymanata khirjachikuykunata , wisq'aykuchikuykunata , paqariy mana puñusqakunata jinataq yariqachikuykunata atipayku .
47006006	Tukuy chaykunataqa chiqan ch'uwa kawsayniykuwanmi riqsichiyku , imachus chiqan kachkan chay yachasqaykurayku , llamp'u sunquyuq jinataq munakuyniyuq kasqaykurayku , Ch'uwa Ajayupaq nuqaykupi kasqanrayku , nuqaykupaq chiqan munakuyniyuq kasqaykurayku ,
47006007	imachus chiqan kachkan chay willasqaykurayku jinataq nuqaykupi Diospaq atiynin kasqanrayku ima . Imachus chiqan kachkan chaywanmi nuqaykuqa phawkatayku , chaywanllataqmi sayarikuykuqa .
47006008	Wakin pachakunapiqa athumpim kachiwanku , uj pachakunapitaq juch'uychawanku ; waj pachakunapiqa nuqaykumanta may sumaqta rimanku , uj pachakunapitaq mana allinkunata nuqaykumanta rimanku . Chiqanta rimachkayku chhikapas llulla runakunapas kaykuman ajinatam qhawkatawanku .
47006009	Tukuypaq allin riqsisqa kachkayku chhikapas , mana riqsisqa runakunapas kaykuman ajinatam qhawkatawanku . Wañunayachkayku chhikapas kawsakuchkallaykum ; khirjawanku chhikapas manam wañuchichkawankuchu .
47006010	Llakisqa uyayuqjina kachkayku chhikapas , kusisqallapunim kakuchkayku ; pist'achikuqkunajina kayku chhikapas achkhayuqmanmi qhapaqtatachiyku ; mana imayuqjina kayku chhikapas tukuy imayuqmi kayku .
47006011	Corinto llaqtapi kaq wawqipanakuna , tukuy sunquykuwanmi rimapayarirqaykichis , sunquykutapas junt'asqatam qankunaman wisq'arariykichis .
47006012	Qankunamanqa manam imatapas pakaykuchkaykichischu ; chaywampas qankunakaqmi imatapas nuqaykuman pakaykuchkawankichisqa .
47006013	Chayrayku , imaynatachus uj tataqa wawankunaman sunqunkuta wisq'ararinankupaq mañarikuchkan , ajinallatataqmi sunquykichista nuqaykuman wisq'ararinawaykichispaq mañarikuykichis , imaynatachus nuqaqa qankunawan ruwachkarqani ajinata .
47006014	Cristoman mana qatiqkunapaq ruwasqankunataqa ama qatiychischu . Imaraykuchus , chiqan kaywan jinataq mana chiqan kaywanqa ¿ imakaqtaq ujllapi kankumanri ? manachayqa ¿ imaynataq k'anchayqa laqa ch'amakawan kikillan kankumanri ?
47006015	Manam Cristowan jinataq supaywanqa sumaqpi kayta atichkankumanchu , manallataqmi uj iyaw niq runawan jinataq uj mana iyaw niq runawampas allimpi kay kachkanmanchu .
47006016	Nuqanchisqa kawsachkaq Diospaq wasinmi kanchis , paychus nuqanchiswan kachkan chhikaqa , runapaq ruwasqan dioskunawanqa manam ima ruwananchispas kanchu . Imaraykuchus Dios kikinmi ajinata nirqan : “ Paykuna chawpipim kawsakusaq jinataq puriykachakusaqqa ; nuqam paykunapaq Diosnin kasaq , paykunataq nuqapaq llaqtaymi kanqaku ” — nispa .
47006017	Chayraykullataqmi Apu Tataqa ajinata nin : “ Paykuna chawpimanta lluqsimpuychis , jinataq paykunamantaqa jithiqaripuychis ; ima qhillikunatapas ama llankhariychischu . Chhikataq nuqa jap'iqapusqaykichismi
47006018	jinaspataq uj Tatam qankunapaq kapusaq , qankunataq nuqapaq churiykuna jinataq ususiykuna kapunkichis , ajinatam tukuy atiyniyuq Apu Tataqa nin ” — nispa .
47007001	Ajinaqa , munasqa wawqipanakuna , paypaq rimaynin qusqan rimaykunata apaykachachkayku chayqa kaykunam . Chaywampas tukuy imachus nuqanchisman qhillichaqjina kachkan chaykunamanta , aychanchispipas kachun manachayqa ajayuniqpipas kachun , pichasqapunim kachkananchisqa ; jinataq Diosman mancharisqanchiswanqa , uj junt'asqa ch'uwa kawsay taripaytapunim qatinanchisqa .
47007002	¡ Sunquykichista wisq'arariwaychis ! Manam piwampas saqra karqaykuchu ; manallataqmi pimampas ima mana allinkunataqa ruwarqaykuchu ; manallataqmi pimantapas ñanchakurqaykuchu .
47007003	Kaytaqa manam qankunaman juch'uychanapaq ajinata nichkaykichischu , astawampas imaynatachus ñawpaqpi nichkaykichis ajinata , qankunaqa sunquypipunim kachkankichis , ajinamanta kawsakunaypaq jinataq wañunaypaqpas qankunawan kuskapuni kanaypaq .
47007004	Qankunamanqa sut'intapunim rimapayaykichisqa , jinaspataq qankunamanta ancha sunqu junt'asqapunim kani . Tukuy ima ñak'ariykunatachus ñak'ariyku chay chawpipiqa , kallpacharisqa jinataq sunquypi ancha kusisqam taripakuni .
47007005	Macedonia suyuman chayamusqaykumantapachaqa , manam uj juch'uytapas samararikuykuchu , manachayqa tukuy chhikakunapim mana walt'aykunata taripayku : nuqayku muyuriypiqa imaymana ch'aqwaykunata , sunquyku ukhupitaq imaymana manchaykunata taripayku .
47007006	Chaywampas pikunachus chiriyasqa kachkanku chaykunaman kallpachariq Diosmi nuqaykutaqa Tito wawqinchispaq chayamusqanwan kallpachariwanku ;
47007007	chaywampas manam chayamusqallanwanchu , manachayqa qankunarayku paypaq ancha kallpacharisqa kasqanraykum . Payqa qankunapaq nuqaykuman anchatapuni rikuyta munasqaykichismantam rimapayariwanku , jinallataq qankunapaq nuqarayku sunquykichista nanarichikusqaykichismanta jinataq llakirikusqaykichismantam willariwanku ; tukuy kaykunawanqa astawanraqmi nuqaqa kusirikuni .
47007008	Qilqamuchkarqaykichis chay p'anqaqa ichapas llakirichisunkichis , chaywampas manam chaymantaqa sunquyta nanachikuchkanichu . Ichapas ñawpaqtaqa sunquyta nanachikurqani , imaraykuchus uj chhikata chay p'anqapaq qankunaman llakichisqasunkichismantam yacharqani ,
47007009	kunanqa kusirikupunim ; manam chay p'anqapaq qankunaman llakichisqanraykuchu , manachayqa chay llakiyrayku Diosman qankuna kutirimusqaykichismantam kusirikuni . Diospaq munasqanmanjina uj llakirikuymi karqan , ajina kaqtinqa nuqayku manam ima mana allintapas qankunaman ruwachkaykichischu ;
47007010	Imaraykuchus Diospaq munayninmanta llakikuyqa , qhispichiy taripanapaq uj kutiriy ñanmanmi pusan , chayraykuqa manam imamanta sunqu nanachikunapas kachkanchu . Chaywampas kaypachapi kaq llakikuykunaqa wañuymanmi pusan .
47007011	Diospaq munayninmanjina kachkarqan chay llakikuyniykichisqa , ¡ imayna ñanmanchus pusachkasunkichis chayta qhawariychis ! Chaytaq qankunaman riparachisunkichis jinataq nuqapaq sayarikunaypaqpas uj chhikatam qurqawan ; phiñarichirqasunkichis , jinallataq mancharichirqasunkichismi . Chhikamantataq nuqaman rikuytam munapurqankichis , nuqamantaqa q'inakupurqankichismi , jinaspataq juchayuqman juchanta riqsichirqankichis . Tukuy chaykunawantaq qankunapaq chayjawamanta mana ima ruwanaykichismanta rikuchipunkichis .
47007012	Ajinaqa , jayk'aqchus ñawpaqkaq p'anqata qilqamuchkarqaykichis chhikaqa , manam pichus mana allinta ruwachkan chaypi yuwarispachu qilqamuchkarqani , manallataqmi pichus chhuqrinchasqa taripakuchkan chaypi yuwaspapas qilqamuchkarqanichu , manachayqa imaynatachus qankunaqa nuqaykumanta llakikunkichis chayqa Diospaq ñawpaqimpi rikuchikunampaq yuwaspam ajinata qilqamurqaykichis .
47007013	Kayqa nuqaykupaq uj sunquchaymi karqan . Chaywampas , kay sunquchaymanta niqtimpas , Tito wawqinchispaq tukuy sunqu kasqanta rikusqaykum astawampas kusirichirqawankuqa .
47007014	Nuqaqa ñawpaqtañam Titoman qankunamanta sunqu junt'asqa kasqaymanta willapurqaniñaqa , chaywampas manam qankunaqa p'inqaypi qhiparachichkawankichischu . Astawampas , imaynatachus qankunaman nichkarqaykichis chayqa chiqan kachkan , kikillantataqmi imatachus Titoman nichkarqayku chayqa chiqan kapullantaq . Imaraykuchus qankunamanta sunqu junt'asqa kasqaykumantam rimarqayku .
47007015	Paytaq kunanqa astawanmi qankunamanta kusisqa kachkan , jinataq qankunapaq sumaq uyarikuq kasqaykichista jinataq sumaq tukuy sunquwan jap'iqarisqaykichismantapas yuwarikullampunim .
47007016	¡ Qankunaman tukuy sunquyta churasqayraykuqa , anchatapunim kusirikuni !
47008001	Kunanqa , wawqipanakuna imaynatachus Diospaq munakuyninqa Macedonia suyupi kaq iglesiakunapi rikuchikurqan chaymantam willarisqaykichis .
47008002	Imaymana yanariykunata atipananku karqan chhikapas , paykunaqa ancha kusisqa sunquyuqmi kanku ; jinataq ancha pist'achikuy kawsayniyuq kanku chhikapas , jaywasqankunaqa qhapaq runakunapas kankuman ajinatam achkhapachamanta tukuy sunqu jaywanapaq churarikunku .
47008003	Imaynatachus atisqankumanjina jaywanankuta qunku chaymantaqa nuqa kikinmi rikuni , chaymanta niqtimpas astawanraqmi qunku
47008004	Diospaq llaqtanman yanaparinaykupaq qullasaqku ari nispa nuqaykuman anchatapuni mañarikurqawanku .
47008005	Jinaspataq , nuqaykupaq yuwasqaykumanta astawanraqmi ruwarqanku , imaraykuchus ñawpaqtaqa paykuna kikinmi Diosman jaywakurqanku , chhikamantataq Diospaq munayninmanjina nuqaykuman ima jaywakurqanku .
47008006	Chayraykum Tito wawqinchisman qankuna chawpimanta munakuywan uj apthapiyta apthapirinampaq mañarikurqayku , mayqintachus ñawpaqmantapacha payqa apthapiyta qallaripuchkasqaña .
47008007	Imaraykuchus tukuymi qankunapaq imapipas ñawpaqpipuni kasqaykichismanta yachanku : iyawniyniqpi , allin rimaypi , yachaykunapi , jaywanapaq allin sunquyuq jinataq nuqaykumanta yachaqasqaykichis munakuyniyuq kasqaykichismanta ima , ajinallataqmi kunanqa kay khuyapayakuy ruwaypiqa ñawpaqman lluqsinaykichis .
47008008	Kaytaqa manam uj kamachiypas kanman ajinata nichkaykichischu ; manachayqa wakin wawqipanakunapaq munakuywan jaywasqankunata riqsinaykichisllatam munani , ajinamanta qankunapaq munakuyniykichisqa chiqampuni kasqanmanta riqsichinaykichispaq .
47008009	Imaraykuchus qankunaqa yachapunkichisñam imaynatachus Tata Jesucristoqa munakuynimpi qhapaq kachkaspa qankunarayku pist'achikuq mana imayuqman tukuspa jamusqanmantaqa , ajinamanta paypaq pist'achikuq mana imayuq kasqanrayku qankunapaq qhapaqman tukupunaykichispaq .
47008010	Qankunapaq allimpi kanaykichispaqmi kay kunariyta quyta munaykichis . Qaynawatamantapacha qankunam chay apthapiykunataqa ñawpaqta apthapirqankichis , chaytataq tukuy sunquwanmi ruwarqankichis .
47008011	Kunanqa , atisqaykichismanjina imaynatachus qallariypi ruwarqankichis chaytaqa , kikillantataq tukuy sunquwan jayk'aqchus ruwanapaq uj yuwayman chayarqankichis ajinata tukuchapuychis .
47008012	Imaraykuchus , chiqampipuni pipas quyta munan chhikaqa , atisqanmanjina qusqantaqa tukuy sunquwanmi Diosqa paypaq qusqanta jap'iqan . Diosqa manam pimantapas mana kaqnintaqa mañachkanchu .
47008013	Chaywampas , wajkunaman yanaparinaraykuqa manam qankunapaq pist'achikunaykichista munachkanichu ; manachayqa tukuyniykichis allimpi kanaykichistam munayku .
47008014	Kunanqa paykunapaq imatachus pist'achikusqanmi qankunapaq kapusunkichis ; waj pachakunapiqa qankunapaq imachus pist'achkanqa chaymi paykunapaq kallanqataq , ajinamantam tukuyniykichis kikin allimpi kapunkichis .
47008015	Imaynatachus Qilqasqapiqa nin ajinata : “ Achkha urikunata apthapichkarqanku chaykunapaqqa manam imapas puchuchkaq kachkarqanchu , manallapaqmi pikunachus pisi urikunata apthapichkarqanku chaykunapaqpas pist'achkallarqantaqchu ” — nispa .
47008016	Imaynatachus nuqa qankunamanta llakikuchkani kikin llakikuyta Titopaq sunqunman churasqanrayku Diosman yuspärayta quni .
47008017	Imaraykuchus nuqapaq ninrincharisqaytaqa jap'iqanmi , pay kikin qankunamanta llakikusqanraykutaq , kunanqa sunqunmantam qankunaman rikuq jamuchkan .
47008018	Titowan kuskataq tukuy iglesiakunapi allin runamanta riqsisqa kachkan chay uj wawqimasita kachamuchkaykichis , mayqintachus sumaq willaykunarayku allintapuni llank'asqanmantam kachamuchkaykichis .
47008019	Chaywampas iglesiakunaqa nuqaykuwan kuska purinampaqmi payta ajllinku , jinataq kay khuyapayakuy ruwayta Apu Tataman athunchanapaq ruwachkayku chayman yanaparinawankupaq , jinataq wakinkunaman yanaparina sunquyuq kasqaykuta riqsichinaykupaq ima .
47008020	Ajinamantam nuqaykuqa kay apthapiyta ruwasqaykurayku runakunawan ama mana allinmanta qhawasqa kayta munachkaykuchu ,
47008021	chayraykutaq allin kaqtapuni ruwanapaq kallpachakuyku , manam Apu Tatapaq ñawpaqillampichu , manachayqa runakunapaq ñawpaqimpipas ajinallatataq ruwayta munayku .
47008022	Paykunawan kuskataq , waj wawqimasinchistawan kachamuchkallanitaqmi , pichus imaymananiqmantam yanaparina sumaq sunquyuq kasqanta rikuchiwanku , qankunapi sunqunta churasqanraykutaq kunanqa astawanmi yanapariy sunquyuq kasqanta rikuchiwanku .
47008023	Ichapas Titomanta tapukusunkichis , payqa nuqapaq wawqimasiymi jinataq qankunapaq allimpi kanaykichisraykum nuqawan kuska llank'an . Ajinallatataqmi wakin iskay wawqikunamantapas niyman , pikunachus Cristoman yupaychaq iglesiakunamanta kachamusqan kanku .
47008024	Chayrayku qankunaqa paykunaman munakuywan jap'iqariychis , ajinamanta paykunaman kachamuq iglesiaqa qankunapaq chiqampipuni munakuq kasqaykichista yachanankupaq jinataq nuqaykupas qankunamanta sunqu junt'asqa kasqaykuqa chiqan kasqanta yachanaykupaq .
47009001	Iyaw niyniqpi kaq wawqimasinchiskunaman yanaparinapaq apthapichkanchis chayjawaqa , manañam astawan qankunaman qilqamunayqa wakikupunñachu ,
47009002	imaraykuchus tukuy sunqu ruwaq kasqasqaykichistaqa riqsipuykichisñam . Qankuna Acaya suyupi kaqkunapaq yanapariy sunquyuq kasqaykichismantaqa , Macedonia suyupi kaqkunaman qaynawatamantapacham ancha kusikuy sunquywan ruwasqaykichismanta nirqanipuni , chayraykum Macedonia suyupi kaqkunaqa achkhayuq kallpacharikurqanku .
47009003	Chaywampas kay wawqikunatam ima apthapinaykichischus kachkarqan chay wakichanaykichispaq kallpachariqta kachamuchkani ; ajinamantam nuqaykupaq qankunarayku sunqu junt'asqa kasqaykuqa chiqan kasqan yachakunqa ,
47009004	chaychu mana ajina kachkanman chhikaqa , Macedonia suyuniqmanta nuqawan kuska jamuqkunapaq ñawpaqimpiqa uj p'inqapim qankunaqa rikukuwaqchisqa . Chayqa ancha p'inqaypunim nuqaykupaqpas jinataq qankunapaqpas kanman , imaraykuchus nuqaykuqa anchatapunim qankunapi sunquykuta churamuyku .
47009005	Chayraykum kay wawqikunata nuqapaq ñawpaqiyta qankunaman rikuq jamunankupaq mañarikunayqa allinjina karqan , ajinamanta rimayniykichista quspa imatachus apthapinaykichis kachkarqan chay apthapiy tukuchayta yanaparinasunkichispaq . Ajinamantam qankunapaq apthapisqaykichisqa uj munakuymanta ruwayjina rikukunqa , manataq uj mich'a ruwayjina rikukunqachu .
47009006	Kaymanta yuwarikuychispuni : Pichus as chhikallata tarpun chayqa , as chhikallatataqmi apthapinqa ; jinataq pichus achkhata tarpun chayqa achkhallatataqmi apthapinqa .
47009007	Sapa ujmi sunqumpaq nisqanmanjina qunan , manataq iskay sunqu manachayqa mana munachkaq mat'iykusqapas quchkananchu , imaraykuchus pichus kusisqa tukuy sunqu quchkan chaymanmi Diosqa munakun .
47009008	Diosqa tukuy ima sumaq kayninkunatam puchuchkaqtaraq qankunaman qusunkichisman , ajinamanta tukuy imapas ama pist'anasunkichispaq , manachayqa imaymana allin ruwaykunapi yanaparinaykichispaq puchuchkaqraq kapunasunkichispaq .
47009009	Qilqasqakunapiqa ajinatam nin : “ Pist'achikuqkunamanqa , puchuchkaqtaraqmi qurqan , munakuyninwan ruwasqankunataq wiñaypaq tiyaykuchisqam ” — nispa .
47009010	Diosmi ima mujutachus tarpunapaq munachkanchis chayta jinataq ima mikhunatachus munachkanchis chaytapas quwasunchisqa , qankunamanqa tukuy imachus munakuchkan chaytam tarpunaykichispaq qusunkichis , jinaspataq paymi wiñachikuchkanqa , payllataqmi qankunapaq munakuywan ruwasqaykichisqa astawan achkha kanampaq ruwanqa .
47009011	Ajinamantam qankunaqa munakuy sunquwan qunaykichispaq imaymana qhapaq kaykunayuq kankichis . Chay apthapiykunata nuqaykuniqta apachichkankichis chaytaq , wawqipananchiskunapaq Diosman yuspärayta qunankupaqmi kallanqataq .
47009012	Imaraykuchus kay yanapariyta wawqipananchiskunaman apaspaqa , manam imatachus pist'achikuchkanku chayllata apachkaykuchu , manachayqa paykunapaq Diosman yuspärayta qunankupaqmi kallpachariyku .
47009013	Jinaspataq paykunaqa Diosmanmi yupaychanqaku , imaraykuchus kay yanapariyqa qankunapaq ima sumaq willaykunatachus willachkankichis chayman uyarisqaykichistam riqsichinqa . Jinallataqmi paykunaqa chay munakuy sunquwan paykunaman jinataq tukuyman yanaparisqaykichismanta Diosman athunchanqaku .
47009014	Chaywampas qankunaraykuqa ancha munakuywanmi Diosmanta mañapusunkichis , Diospaq athun munakuyninta qankunaman rikuchisqanrayku .
47009015	¡ Diosman yuspärayta quyku , imaraykuchus chay tukuy sumaq quykunata qusqawanchisraykuqa manam ima niytapas atiykuchu !
47010001	Qankuna chawpipi kachkani chhikaqa “ ancha manchalim kayqa , karukaqmantataq qhaliyamun ” nispapas niwankichis chhikaqa , nuqa Pablo Cristopaq munakuynimpi jinataq khuyapayakuynimpi qankunaman kayta mañarikuykichis .
47010002	Qankunaman rikuq jamusaq chhikaqa , pikunachus “ runakunapaq yuwasqanmanjinam imatapas ruwan ” nispa tumpaykuchkawanku chaykunawan qhaliyanaypaq ama mat'iykuwaychischu , imaraykuchus paykunaman saykatanaypaqqa wakicharisqam kachkani .
47010003	Chiqampunim nuqaykuqa kaypachapi kawsakuyku , chaywampas manam kaypacha runakunajina imatapas ruwachkaykuchu .
47010004	Kaypachapi maqanakunapaq runakuna apaykachachkanku chaykunataqa manam nuqaykuqa apaykachachkaykuchu , manachayqa Diospaq atiynintam saqra kallpakunata atipanapaq apaykachayku . Ajinamantam ima tumpaykuykunatapas ,
47010005	jinataq imaymana athunchakuychus Diosman riqsinata jark'achkanku chaykunata t'unarquyku . Tukuy runapaq yuwayninkunataqa Cristopaq chakin pampamanmi churaykuyku , ajinamanta payman uyarinampaq ,
47010006	jinataq tukuy pikunachus Cristoman mana uyarikuq kachkanku chaykunataqa qankunamanta qallaykuspa khiraykunapaq wakichasqam kachkayku , jayk'aqchus tukuyninku uyarikuq kapunqaku chay p'unchay chayamunankama .
47010007	Imachus sut'ipi kachkan chayllamantam qankunaqa riparakunkichis . Qankunamanta maykaqchus Cristopaq kasqanmanta allinta yachakun chayqa , nuqaykupas Cristopaq kasqaykumantaqa yachanallaykichistaqmi .
47010008	Nuqachus qankunajawapi atiyniyuq kasqayrayku k'amiykichis chhikaqa , manam imamanta p'inqakunaypas kachkanchu ; imaraykuchus Tata Jesucristom nuqaykuman iglesia uqharinapaq atiyta quwanku , manam chayta t'unarqunapaqchu .
47010009	Kay p'anqaykunawanqa , manam qankunaman mulljachiyta munachkanichu .
47010010	Wakinkunaqa nuqapaq p'anqaykuna ancha k'amiykunayuqmi nispapas ninkum , chaywampas qankuna qayllapi kachkani chhikaqa manam k'amiqjinachu kachkani , manallataqmi rimayniykunapipas mancharinajinata rimachkanichu .
47010011	Chaywampas pichus kayta nichkan chayqa , imaynatachus karupi kachkaspa p'anqaniqta rimachkayku , kikillantataqmi qankuna qayllapi kachkasaqku chhikaqa ruwaykunapi jinataq rimaykunapi kasaqku , chaymanta allintam payqa yachanan .
47010012	Pikunachus paykuna kikinmanta athunchakuspa rimachkanku chaykunawanqa , manam jayk'aqpas tanqanakuchkaymanchu . Chaywampas paykunakikin yuwayninkumanjina tupuykukuspa jinataq tanqanakuspaqa , pisi sunqukunapaq ruwaynintam ruwachkanku .
47010013	Nuqaykuqa manallataqmi imakunatachus mana ruwachkayku chaykunamantaqa athunchakuchkasaqkuchu . Diosqa imatachus llank'anaykupaq kamachichkawanku chaykaqllamantam athunchakusaqkuqa , qankunapas chay llank'aypaq urinkunallataqmi kachkankichisqa .
47010014	Chayrayku nuqaykuqa manam ruwasqaykumanta astawanqa athunchakuchkaykumanchu , chaywampas nuqaykum qankuna chawpiman ñawpaqta chayamurqayku . Nuqaykullataqmi qankunaman Cristopaq sumaq willayninkunata yachanaykichispaq ñawpaqta chayachimurqaykuqa .
47010015	Jinataq nuqaykupaq ruwasqaykumanta wajtaqa , manam wajkunapaq ruwasqankunata jap'iykukuspa athunchakuchkaykumanchu . Chaymanta niqtimpas , astawanraqmi qankuna chawpipi atisqaykumanjina jinataq qankunapaq iyaw nisqaykichis kapusqasunkichismanjina llank'ayta munachkayku .
47010016	Ajinallataqmi , qankuna kachkankichis chaymanta astawan karuniqkunapi maypichus wajkunaqa mana jayk'aqpas llank'achkasqakuchu chay chhikakunaman sumaq willaykunata willaq puriyta munachkayku .
47010017	Pichus athunchakuyta munachkan chayqa , Diosmanta athunchakuchun .
47010018	Pichus paykikin athunchakuchkan chayqa , manam allin athunchanajina runamanta riqsisqachu kachkan , manachayqa pimanchus Diosqa athunchachkan chaykaqmi allin athunchasqa runamanta riqsisqaqa .
47011001	Nuqaqa uj uma muyusqa runajina rimachkani chhikapas , qankunapaq llamp'u sunquwan uyarinawaykichistam munani .
47011002	Imaraykuchus Diosmi nuqapaq qankunamanta llakikunaypaq ajina sunquta quwan . Imatachus nuqa munachkani chayqa , qankunapaq Cristoman mana iskayakuspa qatinaykichistapunim munani , imaynatachus uj sipasqa runachakunapaq rimayninta qusanman quspa mana iskayakuspa jinataq ama piwampas llankhirichikuspa kachkan , ajinallataqmi qankunaqa kachkanaykichis .
47011003	Chaywampas , imaynatachus Eva warmiqa palliwan sallqaykuchikuchkarqan ajinallatataqmi qankunaqa sallqaykuchikuwaqchisqa , jinaspataq manañam chiqan jinataq ch'uwa sunquwan Cristomanta yuwakupuwaqchischu .
47011004	Qankunaqa pikunachus nuqaykupaq rimasqayku Jesusmanta niqtimpas waj Jesusmanta yachachispa chayamuchkanku chaykunamanqa tukuy sunqupunim jap'iqankichisqa ; tukuy sunqullataqmi mayqin Ajayutachus jap'iqachkarqankichis chaymanta niqtimpas waj Ajayuta jap'iqankichisqa , jinataq maykaq sumaq willaykunatachus jap'iqarqankichis chaymanta niqtimpas tukuy sunqullataqmi waj yachachiykunata jap'iqankichisqa .
47011005	Chaywampas , nuqaqa manam pikunachus chhikamanta jamuchkarqanku , jinaspataq paykunaqa “ may kurajkaq kachasqakunapas kankuman ajinata yuwakunku ” chaykunamanta niqtimpas pisi chaniyuqjina yuwayniypi rikukuchkanichu .
47011006	Manapas paykunajina may sumaqta rimachkani chhikapas , yachayniypiqa manam paykunajinachu kachkani ; kaykunatataq tukuy ruwasqaykunapipunim rikuchichkaykuqa .
47011007	¿ Qankunapaq athunchasqa kanaykichispaq nuqa kikin juch'uychakuspam Diospaq sumaq willayninkunata qasilla willasqayraykuchu mana allinta ruwarqaniri ?
47011008	Qankunaman jaywanata jap'iqakusqayraykuqa , wakin iglesiakunapaq qulqintam qichuqani .
47011009	Qankuna chawpipi kachkaspa imatapas munarqani chhikaqa , imata quwaychis nispaqa manam pimampas nichkarqaykichischu ; imaraykuchus Macedonia suyumanta chayamuchkarqanku chay wawqipanakunam imatachus munachkarqani chayta qurqawanku .
47011010	Imaynatachus Cristopaq chiqan kaynin riqsisqaymanta sumaqta yachani , ajinallataqmi tukuy Acaya suyuniqpiqa , kay kusikuyniymanta manam pipas jark'achkawanmanchu .
47011011	¿ Imamantataq ajinata rimaniri ? ¿ Qankunaman mana munasqayraykuchu ajinata rimani ichä ? ¡ Diosmi qankunaman munakusqaymanta yachan !
47011012	Chaywampas imachus ruwanay kachkan chaytaqa ruwakuchkallasaqmi , ajinamanta pikunachus nuqaykujinaman tukunapaq llullakuykunawan umankuta uqharinapaq puriykachachkanku , chaykunaman ama munasqankuta ruwaqta saqinapaq ;
47011013	chaykunaqa llulla kachasqakuna jinataq runaman sallqaykuq runakunallam kanku , paykunataq Cristopaq kachasqankunapas kankuman ajinata puriykachaspam runakunaman llullaykuchkanku .
47011014	Kayqa manam mana riqsisqachu kachkan , imaraykuchus kikin Supaymi k'anchay angelpas kanaman ajinata p'achalliykukun ;
47011015	chayraykum Supaypaq jaywaqninkunaqa chiqan kaymanta sayqatakuqkunajina rikhurqumunku ¡ Chaywampas paykunaqa ruwasqankunamantajinam asut'iyninta jap'iqanqaku !
47011016	Wajmanta niykichis ama pipas nuqapaq uma muyusqa kasqayta yuwaychischu ; chaywampas ajinatachus yuwankichis chhikaqa , uj uma muyusqa runapas qankunaman rimapayachkasunkichisman ajinata qankunaman rimapayarinayta saqiriwaychis , ajinamanta nuqapas as chhikata athuncharikunaypaq .
47011017	Kay nuqakikinmanta athunchakunayqa uj uma muyuypas kanman ajinam , chaytataq manam Diosqa allinmi nispa nichkanchu .
47011018	Chaywampas chaytukuyniyuqmi paykuna kikinmanta athunchakuspa rimaqkuna kankuqa , ¿ imamantataq nuqakaqqa chayjinata mana athunchakuyta atiymanri ?
47011019	Qankunaqa yachayniyuq runakunam kankichis , chaywampas uma muyusqa runakunamanqa mana imanispam uyarqasinkichis ,
47011020	ajinallataqmi pikunachus qankunaman jaywanaykichispaq mat'iykuchkasunkichis chaykunamanqa uyarqasichkankichisqa , qankunamanta yacht'akuqkunatapas , sallqaykuqkunamampas jinataq pikunachus juch'uychasunkichis chaykunamampas manachayqa uyaykichispi t'aqllimuqkunamampas kikillanta uyarqasichkankichis .
47011021	Kay nisqayqa p'inqachichkawanmi , chaywampas nuqaykuqa manam paykunajina qankunawan ruwayta atichkaykuchu . Chaywampas wajkunachus paykuna kikin athunchakuspa imatapas ruwanku chhikapas , nuqaqa paykunajinallatataqmi uj uma muyusqa runapaq ruwasqanjina kachkaqtimpas ruwasaq .
47011022	¿ Paykunaqa hebreo runakunachu kankuri ? Nuqapas hebreo runallataqmi kani ¿ Paykunaqa israelita runakunachu kankuri ? Nuqapas israelita runallataqmi kani ¿ Abrahampaq tunu allchhinkunachu kankuri ? nuqapas chayllataqmi kani .
47011023	¿ Cristopaq jaywaqninkunachu kankuri ? Nuqakaqmi paykunamanta niqtimpas astawanraq Cristopaq jaywaqnin kaniqa , kay nisqaywanqa uj uma muyusqa runajinapas rimachkani chhikaqa . Nuqaqa paykunamanta niqtimpas astawanraqmi llank'aniqa , paykunamanta niqtimpas astawan achkha kutikunataraqmi wisq'aykurqawankuqa , paykunamanta niqtimpas astawanmi khirjawankuqa , jinataq achkha kutim wañuy qayllapiña kachkarqani .
47011024	Phichqa kutim judío runakunaqa kimsa chunka khiraykuykunawan khirjarqawanku .
47011025	Kimsa kutim k'upjarqawanku , uj kutitaq rumiwan ch'aqirqurqawanku . Kimsa kutim maypichus nuqa purichkarqani chay yampukunaqa unu ukhuman tiyaykupurqan , qucha unuwan ñaqa mikirqukuqpacham uj tutapiwan jinataq uj p'unchaypiwan mama qucha chawpipi kachkarqani .
47011026	Anchatapunim puriykacharirqani , mayukunawan ñaqa apachikuspa , suwakunawan ñaqa suwarquchikuspa puriykacharqani , llaqtamasiykunamanta jinataq puriq runakunamantapas qhawaqakunayqa karqallantaqmi . Llaqtapipas , pampaniqkunapipas , quchaniqkunapipas kikillantataq ñaqa wañumuni , jinallatataq sallqa llulla wawqikuna chawpipipas imaymanamanta jarq'aqakunaypas karqallantaqmi .
47011027	Ancha kallpata tukuykunata jinataq imaymana mana walt'aykunatam atipani ; achkha kutim mana puñusqa qhiparapuni ; yariqachikuni jinataq unumanta ch'akisqapas puriykachallanitaqmi ; achkha kutim mana mikhusqa karqani ; chiriwampas chirirquchikuni jinataq p'achamantapas phawarqusqam puriykachani .
47011028	Kaykunamanta niqtimpas , sapa p'unchaymi tukuy iglesiakunamanta llakikuni .
47011029	Mayqinchus unquykun chhikaqa , nuqapas unquykullanitaqmi ; jinataq pimampas urmachinku chhikaqa , sunquyta anchapunim nanarichikuni .
47011030	Imamantapas athunchakunayjina kan chhikaqa , imakunachus nuqapaq pisi kallpa kasqaymanta rikuchichkan chaykunamanta athunchakusaq ari .
47011031	Tata Jesucristopaq Diosnin jinataq Tatan , pichus wiñaypaq nuqanchispaq yupaychananchis chani kachkan , chaymi imatachus nichkani chaymanta chiqan kasqanta yachanqa .
47011032	Jayk'aqchus Damasco llaqtapi kachkarqani chhikaqa , Aretas qhapaq suyu apaykachaqpaq jaywaqnin llaqta apaykachaq runaqa , llaqtapaq punkunkunapim rikuq pallapallakunata nuqaman jap'iykunawankupaq churaykurqan ;
47011033	chaywampas wakin wawqimasiykunam uj kanastapi churaykurqawanku jinaspam llaqta pirqamanta jawaniqman uj t'uqunijta tanqarquspam aysarqurqawanku , ajinamantam paypaq makinmanta phawarirqani .
47012001	Manam pipas pay kikinmanta athunchakuspaqa imatapas taripachkanmanchu . Chaywampas imatachus Apu Tataqa musquypijina rikuchichkarqawan chaytam nuqa willanayqa .
47012002	Uj Cristoman qatiq runatam riqsini , payqa kimsakaq janaqpachakama uqharisqam karqan , chaymanta kunankamaqa chunka tawayuq watañam uraqapun . Aychapichu manachayqa ajayupichu uqharisqa kasqanmanta manam yachachkanichu : chaymantaqa Dios sapallanmi yachan .
47012003	Chaywampas chay runaqa
47012004	uj sumaq chhikaman uqharisqapunim karqan , maypichus ancha pakapi kaq rimaykunatam uyarimurqan , chay rimaykunataqa manam pi runamampas rimarqunampaq atiyta qusqachu kachkan .
47012005	Nuqaqa uj chayjina runamantaqa athunchakuymanmi , chaywampas manam nuqa kikinkaqmantaqa , ichapas pisi kallpa kasqaymantakaq athunchakuchkayman .
47012006	Nuqa athunchakuyta munachkayman chhikapas , chayqa manam uj uma muyuyjina kachkanmanchu , imaraykuchus imachus chiqan kachkan chayllatam rimakuchkaymanqa ; chaywampas manam ajinata ruwachkanichu , ajinamanta imaynachus kachkani jinataq imatachus rimachkani chaymantaniqtimpas astawan kuraq kasqaymantaqa ama pipas yuwanankupaq ,
47012007	manallataq ima allinkunatachus Diosqa musqupijina rikuchichkawan chaymantapas nuqapaq kuraq kasqaytaqa yuwachunkuchu . Chayrayku , nuqapaq kasqaymanta niqtimpas ama astawan kuraq kasqaymanta yuwakunaypaqqa uj ñak'ariytam jap'iqarqani , uj khichkhapas aychaypi allaykusqa kachkanman ajinatam ñak'arirqani , chay khichkhataq Supaypaq uj kachasqanjinam nuqaman chhuqrinchaq jamurqan .
47012008	Apu Tatamanqa , kimsa kutim chay ñak'ariyta qichuqarinawampaq mañarikurqani ;
47012009	chaywampas Apu Tataqa ajinatam niwan : “ Tukuy imatachus munachkanki chayqa munakuyniymi ; imaraykuchus atiyniyqa pisi kallpa kasqaykipim sumaqta rikuchikun ” — nispa . Ajinaqa , pisi kallpa kasqaymantam athunchakuyta munaymanqa , ajinamanta Cristopaq atiyninqa nuqajawapi tiyaykukunampaq .
47012010	Chayrayku , pisi kallpa kayniykunapiqa Cristoman munakusqayraykum kusikuni , juch'uychaspa sutichjaykunapipas , pist'achikusqaykunapipas , qatiykachachikusqaykunapipas , llakikuy waqaykunapipas kusikullanitaqmi ; imaraykuchus astawan pisi kallpayuqjinapas rikukuni chhikaqa astawan kallpayuqmi tukuni .
47012011	Nuqa kikinmanta athunchakuspa rimaspaqa , uj uma muyusqa runajinam karqani , chaywampas qankunam chayjina kanaypaq mat'iykurqawankichis . Imaraykuchus qankunam nuqamantaqa allin kaqta rimanaykichis karqan , imaraykuchus nuqaqa manam imapipas chay llulla kachasqakunamanta niqtimpas astawan pisichu kachkani . ¡ Mana imapaqpas nuqa allin kachkani chhikapas !
47012012	Imaymana ñak'ariykunatachus llamp'u sunquwan ñak'arichkarqani , imaymana musphay ruwaykunata ruwachkarqani , chaykunataqa qankuna kikinmi rikurqankichis , tukuy chaykunataq nuqapaq chiqan Cristopaq kachasqan kasqaytam sut'inchan .
47012013	Sunquykichistachu nanaykuchini chhikaqa pampachariwaychis , chaywampas qankunaqa uj sapallapim waj iglesiakunamanta niqtimpas pisipi karqankichisqa , chaytaq kaymi : ¡ manam imatapas qankunaman mañachkarqaykichischu !
47012014	Kimsa kaq kutiña qankunaman rikuq jamunaypaqqa wakichasqañam kani , kunampas manallataqmi imatapas qankunaman mañchakasqaykichischu . Nuqaqa manam qankunapaq ima kaqniykichiskunatapas maskachkanichu , manachayqa qankuna kikintam maskachkaykichis ; imaraykuchus tatankunam wawankunapaq qulqita tantananqa , manam wawakunachu tatampaq qulqitaqa tantachkankuchu .
47012015	Nuqaqa tukuy sunqum imachus kaqniyta tukuykusaq , nuqa kikimpas qankunapaq allimpi kanaykichisraykuqa tukuykukullasaqtaqmi . Nuqachus qankunaman astawanraq munakusqaykichis chhikaqa , ¿ qankunaqa astawan pisitachu munakuwankichisri ?
47012016	Chaywampas , nuqapaq qankunaman mana imatapas mañachkarqaykichis chaymantaqa allintam yachachkankichis . Chaywampas wakinkunaqa sallqaykuywampas qankunaman uj sipitamanjina jalaykuchichkaykichisman ajinatam rimachkanku .
47012017	¿ Wakin wawqikunata kachamuchkarqani chayniqtachu qankunaman imatapas jurqurqaykichisri ?
47012018	Titomanqa qankunaman rikuq jamunampaqmi mañarikurqani , paywan kuskataq uj wawqitam kachamurqallanitaq . ¿ Titoqa qankunaman imatapas jurqurqasunkichischuri ? ¿ Manachu nuqayku iskayniykuqa uj kuskallata jinataq uj kikin ajayullawan qankuna chawpipi puriykachachkaykuri ?
47012019	Ichapas qankunaqa ñawpaqiykichispi nuqaykupaq pampachay mañakusqaykuta yuwachkankichis , chaywampas chayqa manam ajinachu kachkan . Astawampas , Diospaq ñawpaqimpi , jinataq Cristopaq kaqkunajinam nuqaykuqa rimachkayku . Jinaspataq munasqa wawqipanakuna tukuy kaykunaqa , iglesiapaq sayarikunampaqmi rimachkayku .
47012020	Jayk'aqchus qankunaman rikuq jamuchkasaq chhikaqa , ichapas imaynatachus qankunaman taripayta munachkani ajinata mana taripachkasqaykichischu , jinallataq qankunapas imaynatachus nuqaman taripayta munachkarqankichis ajinataqa ichapas mana taripachkawankichischu . Qankunapura ch'aqwaypi , chhiqninjakuykunapi , phiñanjakuykunapi , mich'anjakuykunapi , simi apaykachanakunapi , thuthukuykunapi jinataq imaymana pitunjakuykunapi taripaytam manchani .
47012021	Manchallanitaqmi jayk'aqchus qankunaman rikuq jamuchkasaq chhikaqa , ichapas Diosniyqa qankunamanta p'inqarichiwanqa , jinataq qankunaqa ñawpaqmantapacha juchata ruwasqaykichisrayku , qhilli ruwaykunatapas kunankama mana qunqasqaykichisrayku , alquchakuy khuchi ruwaykunata jinataq imaymana mana allinkunata ruwasqaykichisraykuqa ichapas waqachillawanqataq .
47013001	Kaywanqa kimsa kutiñam qankunaman rikuq jamusaqqa . Tukuy imapas iskay manachayqa kimsa wawqikunapaq nisqanmanjinam chiqampi yachqatasqa kanqa .
47013002	Ñawpaq jucha ruwaqkunaman , jinataq tukuyniykichisman , imaynatachus iskaykaq kuti jamuchkarqani chhika “ qankunamanta manam khuyapayarikuchkasaqchu ” nispa nuqa kikin nichkarqaykichis , kikillantataqmi kunanqa karupi kachkaspa wajmanta ajinata nirichkasqaykichis : wajmantachus qankunaman rikuq jamusaq chhikaqa manam qankunamanta khuyapayarikuchkasaqchu ,
47013003	imaraykuchus qankunaqa Cristopaq nuqaniqta rimasqan rikuchinaytam maskachkankichis . Cristotaq manam qankunaman k'amiykunapaq pisi kallpachu kachkan , manachayqa qankuna chawpipim kallpanta rikhurichin .
47013004	Pisi kallpajina chakataykusqa kasqanqa chiqampunim , chaywampas Diospaq atiyninmantam kawsan . Chay kikinllamantataqmi nuqaykuqa pisi kallpa kayniykumanta kawsallaykutaq , chaywampas payman ujchasqaqa Diospaq atiyninmantam kawsakusaqku ajinamanta qankunaman jaywanaykupaq .
47013005	Iyaw niypi thuruchu kachkankichis manachu icha chay rikunapaqqa qankuna kikin allinta qhawqatarikuychis , jinataq qankuna kikin yanarikuychis . ¿ Manachu Jesucristo qankunapi kasqanmanta riparakunkichisri ? ¡ Yanariypichu qankuna kikin atipachikuwaqchis chhikallachari mana riparakuwaqchischuqa !
47013006	Chaywampas , qankunapaq nuqayku mana atipachikusqaykumanta riqsinaykichistam suyachkani .
47013007	Atipachikuchkaykumanjina rijch'akuchkan chhikapas manam chaymantaqa llakikuchkaykuchu . Qankunapaq mana allin ruwaykunata ama ruwanaykichispaqmi Diosmanta mañakuyku , chaytataq manam nuqaykupaq chay yanariyta atipasqaykuta riqsichinapaqchu ajinata mañakuyku , manachayqa qankunapaq imachus allin kachkan chay ruwanaykichispaqmi mañakuyku .
47013008	Imaraykuchus chiqan kachkan chayjawamantaqa manam imatapas ruwayta atichkaykumanchu , manachayqa imachus chiqan kachkan chayraykullam imatapas ruwaykumanqa .
47013009	Chayraykum pisi kallpa kasqaykumanta kusikuyku , ajinamanta qankunapaq thuru kanaykichispaq ; jinaspataq qankunapaq chiqan runakunaman tukunaykichiskamaqa Diosmanta mañakuchkallasaqkupunim .
47013010	Kay qilqasqataqa manaraq qankunaman rikuq purichkaspam qilqamuchkaykichis , ajinamanta jayk'aqchus jamuchkasaq chhikaqa qankujawapi ama atiyniywan ancha qhali kanaypaq , mayqintachus Apu Tataqa manam qankunaman t'unarqunaypaqchu quwan , manachayqa iglesiapaq wiñarinampaqmi chay atiytaqa quwan .
47013011	Wawqipanakuna , tukuchanapaqqa , qankunapaq kusikuywan kawsakunaykichista jinataq kawsayniykichispi chiqan kayta maskanaykichistam munani . Kallpacharikuychis , jinataq sumaq kaypi kawsakuychis ; imaraykuchus munakuyniyuq jinataq sumaqpi kayniyuq Diosqa qankunawampunim kachkanqa .
47013012	Qankunapurapas wawqipanantinjina sumaq munakuywan napaykurikuychis . Iyaw niypi kaq wawqipanakunaqa , tukuyninkum napaykurimusunkichis .
47013013	
47013014	Tata Jesucristopaq khuyapayakuynin , Diospaq munakuynin , jinataq Ch'uwa Ajayupaq nuqanchiswan kaynimpas tukuy qankunawampuni kachun .
48001001	Mana runakunapaq kachasqan , manachayqa kikin Jesucristopaq jinataq pichus payman kawsarichimuchkarqan chay Dios Tatapaq kachasqan nuqa Pablo ,
48001002	tukuy nuqawan kachkanku chay wawqipanakunawan kuskam , Galacia suyuniqpi kaq iglesiakunaman napaykumuyku .
48001003	Dios Tatanchis jinataq Tata Jesucristopiwan khuyapayakuyninta jinataq sumaqpi kayninta qankunajawaman t'akaykumuchun .
48001004	Jesucristoqa nuqanchispaq juchanchisraykum kawsayninta apt'akurqan , ajinamanta Dios Tatanchispaq munasqanmanjina kaypachapi kunan p'unchaykuna kaq millay saqra ruwaykunamanta qhispichinawanchispaq .
48001005	¡ Diosqa wiñaypaq sumaq k'anchaynimpi athunchasqa kachun ! Ajina kachun .
48001006	Diosmi qankunaman wajarqasunkichis , jinataq payqa Cristoniqtam munakuyninta qankunaman rikuchirqasunkichis . Chayraykum qankunapaq Diosman uj chhika p'unchaykunallapi mana uyaripusqaykichismanta jinataq kay sumaq willaykunamanta niqtimpas waj willaykunata jap'iqasqaykichisrayku anchatapuni musphani .
48001007	Chiqampiqa manam waj willay kachkanchu . Manachayqa wakinkunam qankunaman wajniqman pusanapaq pituchkasunkichisqa , paykunaqa Cristopaq sumaq willayninkunataqa lluq'iniqman q'iwiytam munachkanku .
48001008	Chaywampas pichus nuqaykupaq sumaq willaykunata willasqaykumanta niqtimpas waj willayta willachkasunkichis chaymanqa , nuqa kikimpas kasaq manachayqa janaqpachamanta uraqamuq angelpas kachun , Diospaq qhinchachaynin payjawaman phawqatamuchun .
48001009	Ñawpaqtañam nuqaqa nirqani , kunampas wajmantam nichkani : Ñawpaqtaña jap'iqachkarqankichis chay sumaq willaykunamanta niqtimpas waj willaytachus mayqimpas willachkasunkichis chaymanqa , Diospaq qhinchachaynin payjawaman phawaqamuchun .
48001010	Nuqaqa manam runakunapaq allimpi qhawasqa kayta munachkanichu , manachayqa Diospaqmi sumaq qhawasqa kayta munaniqa . Manam runakunawan sumaqpi kanapaq kayta maskachkanichu . ¡ Nuqachus runakunawan sumaqpi kayta munachkayman chhikaqa , manañam Cristopaq jaywaqnin kapuymanñachu !
48001011	Wawqipanakuna , kayta qankunaqa yachaychis : maykaq sumaq willaykunatachus nuqa willachkani chayqa , manam runakunapaq qasimanta uqharisqachu kachkan .
48001012	Manam tukuy chaykunataqa pi runamantapas jap'iqachkanichu manataq yachaqachkanipaschu , manachayqa kikin Jesucristom nuqaman riqsichiwan .
48001013	Judiokunapaq puriyninkupi kachkaspa , imaynataq nuqa karqani chaymantaqa uyarirqankichischariqa , jinataq imaynatachus Diospaq iglesianman tukjachinapaq ñak'arichispa qatiykacharqani , chaymantapas uyarirqankichismi .
48001014	Judiokunapaq puriyninkupiqa , nuqapaq llaqtamasiykunamanta jinataq wiñaqmasiykunamanta niqtimpas astawan sumaqtapunim nuqaqa junt'arqani , imaraykuchus nuqaqa paykunamanta niqtimpas astawanmi ima yachachiykunatachus ñawpaq machulaykunaqa saqichkarqawanku chaykunata junt'arqani .
48001015	Chaywampas Diosqa munakuynimpim mamaypaq wijsanmantapacha nuqaman wajakurqawan .
48001016	Chaywampas , pichus churin kachkarqan chaytam nuqaman riqsichirqawan , ajinamanta nuqaqa paypaq sumaq willayninkunata mana judío runakuna chawpipi willamunaypaq . Chhikaqa , manam pi runamampas chayjawamanta ninrinchariykunata jap'iqaq purichkarqanichu ;
48001017	Manallataqmi Jerusalén llaqtamampas purichkarqanichu , manallataqmi pikunachus nuqamanta ñawpaqtaña Cristopaq kachasqankuna karqanku chaykunaman rikuqpas purichkarqanichu . Astawampas , Arabia suyuniqmanmi mana uj chhikantapas suyarispa puriykupurqani , chhikamantataq Damasco llaqtaman kutirimpurqani .
48001018	Kimsa wata uraqapurqan chhikamantataq , Cefasman riqsiqmi purirqani , piwanchus chunka phichqayuq p'unchay kachkarqani .
48001019	Chaywampas pichus Tata Jesuspaq wawqin kachkan chay Santiagomanta niqtimpas manam maykaq waj Cristopaq kachasqankunatapas rikuchkarqanichu .
48001020	Diospaq ñawpaqimpi nisqaykichis , imatachus qilqamuchkaykichis chaypaq chiqan kasqanmanta .
48001021	Chhikamantataq Siria jinataq Cilicia chhikakunamanmi puriykupurqani .
48001022	Chaywampas , Judea suyupi kachkan chay iglesiakunapi kaq wawqipanakunaqa , manam nuqaman riqsichkarqawankuchu .
48001023	Paykunaqa nuqamanta ajina niqllatam uyarirqanku : “ Pichus ñawpaqpi nuqanchista qatiykachachkarqawanchis chayqa , kunan ima sumaq willaykunatachus t'unarquyta munachkarqan chayta willaspam puriykachachkan ” — nispa .
48001024	Jinaspataq , nuqaraykuqa Diosmanmi yupaychanku .
48002001	Chunka tawayuq wata qhipantinmantataq Bernabeta jinataq Titotawan pusqarukuspa wajmantam Jerusalén llaqtaman wicharipurqani ,
48002002	Diosmi purinaypaq rikuchirqawan , chaymantam purirqani . Chaypitaq mana judío kaq runakunaman sumaq willaykuna yachachisqayta tukuy runakuna chawpipi willarqani . Ajinallatataq pikunachus kurajkaq kamachiqkuna karqanku chaykunamampas sapankupim waqniqman wajarispa willarirqani , ajinamanta imakunatachus nuqa ruwachkarqani manachayqa ruwani chaypaq ama qasi kanampaq .
48002003	Chaywampas nuqawan kuska kachkarqan Tito , pichus Grecia suyuniq runa karqan chaypas manam circuncisión ruwakuyman mat'iykusqachu kachkarqan .
48002004	Cristo Jesuspi kacharisqa kasqaykuta rikunapaq jinataq kamachiypaq wata runanman wajmanta kutichinawankupaq wakin sallqa wawqikunaqa nuqayku ukhuman pakamanta lluskhuykumusqaku .
48002005	Chaywampas manam uj chhikatapas paykunawan q'iwichikurqaykuchu , imaraykuchus sumaq willaykunapaq chiqan kaynin qankunapipuni kanantam munarqayku .
48002006	Chaywampas chhaqay iglesiapi kaq apaykachaqkunaqa manam nuqapaq sumaq willaykuna willasqayman ima musuq yachachiykunatapas yapaykurqankuchu ; ( imapas kakuchkachunku manachayqa imatapas ruwakuchkachunku chhikapas , imaraykuchus Diosqa manam rijch'aykunata qhawachkanchu ) .
48002007	Chaymanta niqtimpas Diospaq nuqaman sumaq willaykunata mana judío runakunaman willanay llank'ayta apachimusqawantam yachapurqanku , imaynatachus judío runakunaman sumaq willaykuna willanampaq Pedrota Diosqa kamachirqan ajinata .
48002008	Imaraykuchus kikin Diosmi judiokuna chawpiman Jesuspaq kachasqantajina Pedrota kacharqan , nuqamampas payllataqmi Jesuspaq kachasqantajina mana judío runakuna chawpiman kachamullawantaq .
48002009	Santiago , Cefas jinataq Juanpiwan pikunachus iglesiajawapi atiyniyuq karqanku chaykunaqa , Diospaq nuqaman ajllikusqawanmantam riparakurqanku , chhikataq nuqaman jinataq Bernabemanqa mana judío kaq runakunaman sumaq willaykunata willamunaykupaq , paykunataq judío runakunaman sumaq willaykunata willamunankupaqmi uj yuwayman waykurqayku , chayta tukuy sunqu ruwasqaykumanta riqsichinapaqtaq makiykunata japthapirispam puripurqayku .
48002010	Paykunaqa mana imayuq wajcha runakunamanta yuwarikunaykupaqpunim kunarirqawanku , chaytataq imapas kachun junt'aytapunim munarqani .
48002011	Chaywampas Antioquía llaqtaman Cefas purirqan chhikaqa kikin uyampim imatachus ruwachkarqan chay mana allin kasqanta uyancharqani .
48002012	Imaraykuchus Santiagopaq kachamusqan judiokuna manaraq chayamunankukama Cefasqa mana judío runakunawan mikhurqan , chaywampas judiokuna chayampurqan chhikaqa manañam mana judío runakunawan mikhuyta munapurqanchu , imaraykuchus judío runakunatam mancharqan .
48002013	Wakin iyaw niq judiokunaqa Pedropaq iskay uya kasqanwan ruwasqantaqa ruwallarqankutaqmi , kikin Bernabenintinmi paykunawan q'iwichikupurqan .
48002014	Chayrayku , jayk'aqchus mana sumaq willaykunamanjina puriykachasqankuta rikuspaqa tukuy runakunapaq ñawpaqimpim Cefasman ajinata nirqani : “ Qan , judío runa kachkaspa , manapas judío kachkawaq ajinata kawsachkarqanki ; ¿ imamantataq mana judío runakunaman , judío runakunapas kankuman ajinata kawsakunankupaq mat'iykuyta munankiri ? ” — Nispa .
48002015	Nuqaykuqa paqarisqaykumantapacha judío runakunam kayku , manam waqniq runakunajina jucharara waj dioskunaman yupaychaq runakunachu kachkayku .
48002016	Chaywampas yachanchismi kamachiy junt'asqanraykulla mana pipas chiqanmanta riqsisqa kasqantaqa , manachayqa Jesucristopi iyaw nisqanraykum chiqanmanta riqsisqaqa . Kayraykum nuqanchispas Jesucristopi iyaw nirqanchis , ajinamanta Diospaq nuqanchisman chiqan runakunamanta riqsinawanchispaq , chay iyaw nisqanchisrayku , manataq kamachiy junt'asqanchisraykuchu . Imaraykuchus manam pipas kamachiy junt'asqanraykuqa chiqanmanta riqsisqachu kanqa .
48002017	Kunanqa allinmi , Cristoniqta chiqanmanta riqsisqa kananchistam maskachkanchis . Nuqanchispas juchararallataqmi kanchis , ¿ chayraykuchu Jesucristom juchaman jalaykuchiwanchis nispa yuwapusunri ? ¡ Manachujinam !
48002018	Imaraykuchus imatapas t'unarquni chhikamantataq wajmanta allich'aykuni chhikaqa , nuqa kikinmi chay ruwaq juchayuq kani .
48002019	Imaraykuchus kamachiyniqtam kamachiyman nuqaqa wañuni , ajinamanta Diospaq kawsakunaypaq . Cristowanmi chakataykusqa karqani ,
48002020	jinaspataq manañam nuqachu kani pichus kawsachkan chayqa , manachayqa Cristom nuqapi kawsachkan chayqa . Kay aychapi kawsachkani chay kawsaytaq , Diospaq Churimpi iyaw nisqayraykum kawsakuni , pichus munakurqawan jinaspataq nuqaraykum wañuyman jap'ichikurqan .
48002021	Manam Diospaq munakuyninta t'ipirpayayta munachkanichu ; imaraykuchus kamachiyniqtachus chiqan kayta taripakunman chhikaqa Cristoqa qasipaqmi wañunman karqanqa .
48003001	¡ Galaciapi kaqkuna ! ¡ Qankunaqa , ancha pisisunqukunam kankichis ! ¿ Pitaq layqaykusunkichisri ? Willayniykunapiqa qankunapaq ñawiykichispi sut'intapunim imaynatachus Jesucristoqa chakataykusqa wañurqan chayta rikuchiykichis .
48003002	Kay tapukuyniyllatam jayninawaykichista munani : ¿ Qankunaqa Diospaq Ajayuntaqa kamachiy junt'asqaykichismantachu manachayqa iyaw niypaq willasqan iyaw nisqaykichismantachu icha jap'iqankichisri ?
48003003	Kaychus ajina chhikaqa ¿ Imamantataq mana yuwaywan jap'iqayta munachkankichisri ? Kay musuq kawsayta qallarinapaqchus Diospaq Ajayunta munarqankichis chhikaqa ¿ imamantataq kunanqa kallpaykichisllawan tukuchapuyta munachkankichisri ?
48003004	¿ Chay tukuy munay kawsaykunachu qasiman tukjakupunqari ? ¡ Manachujinam qasipaq kachkanmanchu !
48003005	Jayk'aqchus Diosqa Ajayunta qusunkichis , jinaspataq qankuna chawpipi musphay ruwaykunata ruwan chhikaqa , ¿ imamantataq ruwanri ? Manam kamachiy junt'asqaykichisraykuchu , manachayqa sumaq willaykunaman iyaw nisqaykichisraykum .
48003006	Ajinallatataqmi Abrahamqa Diospi iyaw nirqan , chayta rikuspataq Diosqa payman chiqan runamanta riqsipurqan .
48003007	Chayraykum qankunaqa kayta yachanaykichis , Abrahampaq chiqan tunu allchhinkunaqa pikunachus iyaw niyuq kachkanku chaykuna kasqanmantaqa .
48003008	Pikunachus iyaw niyuq kachkanku chay mana judío runakunaman Diospaq chiqan runakunamanta riqsisqa kapunanmantaqa Qilqasqakunapiqa ñawpaqmantapacham willarqan . Chayraykum Diosqa Abraham runaman kay sumaq willayta qurqan : “ Tukuy llaqtakunam qanniqta sumaq kay qusqa kanqaku ” — nispa .
48003009	Ajinamantam tukuy iyaw niqkunam Abrahamwan kuska sumaq kay qusqa kanku , imaraykuchus Abrahamqa iyaw nirqanmi .
48003010	Pikunachus kamachiypi sunqunkuta churanku chaykunaqa qhinchachasqam kanku , imaraykuchus Qilqasqakunaqa ajinatam nin : “ Qhinchachasqa kachun pichus kamachiy p'anqapi qilqasqa kachkan chayman mana tukuy sunqu junt'achkan chayqa ” — nispa .
48003011	Chayraykutaq sut'im kachkan kamachiyniqta mana pipas chiqanmanta riqsisqa kasqanqa ; imaraykuchus Qilqasqakunapiqa ajinatam nin : “ Chiqan runaqa iyawniyraykullam kawsanqa ” — nispa .
48003012	Chaywampas kamachiyqa manam iyawniypi saruykukuchkanchu , manachayqa ajinatam nin : “ Pichus kamachiyta junt'anqa chayqa chayraykum kawsakunqa ” — nispa .
48003013	Cristoqa nuqanchisrayku qhinchachakuspam kamachiypaq qhinchachasqawanchismanta jurqumuwanchis , imaraykuchus Qilqasqakunapiqa ajinatam nin : “ Qhinchachasqa kachun tukuy chakanapi chakataykusqa wañuqkunaqa ” — nispa .
48003014	Ima sumaq kaytachus Diosqa Abraham runaman qunapaq rimayninta quchkarqan , chaytaqa mana judío runakuna kachkanku chaykunapaqpas Cristoniqta qurqallantaqmi . Ajinamanta iyawniyniqta , tukuyninchismi ima Ajayutachus Diosqa qunawanchispaq rimayninta quchkarqawanchis chayta jap'iqasun .
48003015	Wawqipanakuna , qankunapaq yuwaywan jap'iqanaykichispaqjinam rimapayarisqaykichis : Jayk'aqchus uj runaqa piwampas ima ruwanapaq rimanarin jinaspataq uj qilqasqapi makinwan qilqaykun chhikaqa , manam pipas ch'usaqman tukuchichkanmanchu , manallataq imatawampas yapaykunmanchu .
48003016	Kunanqa , Diosqa Abraham runaman jinataq mirayninman rimayninta qurqan . Qilqasqakunaqa manam “ mirayninkuna ” nispa achkhayuq waq miraykunapas kanman ajinata nichkanchu , manachayqa ujllapim ajinata nin : “ Mirayniykiman ” nispa , chaytataq Cristomantam nichkarqan .
48003017	Imatachus nuqaqa niyta munani chayqa kaymi : Diosqa uj rimthapiytam Abraham runawan ruwarqan , jinaspataq chayta junt'arqan . Chayraykum tawa pachaj kimsachunkayuq wata uraqapuqtin Moisespaq kamachiynin jamuqtin chay rimthapiytaqa mana ch'usaqman tukuchinmanchu , jinataq Diospaq rimaynin qusqantapas qasiman tukuchichkanmanchu .
48003018	Imatachus Diosqa nuqanchisman qunapaq rimayninta quchkarqan chaychus Moisespaq kamachiyninmantajina kanman chhikaqa , manañam uj rimay qusqan kapunmanchu ; chaywampas Diosmi Abraham runaman qasilla qunapaq rimayninta qurqan .
48003019	Chhikaqa , ¿ imapaq allintaq kamachiyri ? Abraham runaman rimaynin qusqanmantataq Diosqa imakunatachus nuqanchis mana allinta ruwachkanchis chay rikuchinapaqmi kamachiytaqa quwanchis . Chaywampas chay kamachiyqa Abrahampaq miraynimpaq jamunankamallam allin kanman karqan , pimanchus Diosqa rimayninta qurqan chayman . Diosqa angelkunaniqtam Moisesman kamachiyta qurqan , paypaq nuqanchisman qupunawanchispaq .
48003020	Chaywampas jayk'aqchus Diosqa Moisesman rimayninta quchkarqan chhikaqa manam waj runaniqta qurqanchu , manachayqa pay kikinmi rimaynintaqa qurqan .
48003021	Kamachiyqa manam Diospaq rimaynin qusqanjawapi kasqanta nichkanchu . ¡ Manapunim ! Imaraykuchus kamachiychus wiñay kawsayta quwanchisman chhikaqa , imatachus kamachiy nichkan chaymanjinam Diosqa nuqanchisman jap'iqawanchisman .
48003022	Chaywampas Qilqasqakunapiqa jucham tukuy nuqanchisman atipawanchis ninmi , ajinamanta pikunachus Jesucristopi iyaw ninku chaykunaqa Diospaq rimaynin qusqan jap'iqanankupaq .
48003023	Manaraq iyawniy jamuchkarqan chhikaqa , kamachiyqa watasqatajinam japqasirqawanchis , iyawniypaq riqsichikunankamaqa .
48003024	Kamachiyqa Cristopaq jamunankamaqa uj jaywaq runapas wasiyuqnimpaq wawankunata rikuchkan ajinam karqan , ajinamanta iyawniyniqta chiqan kay jap'iqananchispaq .
48003025	Chaywampas kunan iyawniy chayampuqtinqa manañam chay jaywaq kamachiypaq makimpiñachu kapunchis ,
48003026	imaraykuchus Cristopi iyaw nisqaykichisraykuqa tukuy qankunam Diospaq wawankuna kapunkichis ,
48003027	imaraykuchus bawtisachikurqankichis chhikaqa Cristoman ujchasqam kapurqankichis , kunantaq payjinam puriykachankichis .
48003028	Manañam judío runa kaypas , griego runa kaypas , wata runa kaypas , kacharisqa runa kaypas , qhari runa kaypas , manachayqa warmi kaypas chaniyuqchu kapun , imaraykuchus Cristo Jesusman ujchakupuspaqa , tukuy qankunaqa ujllam kapunkichis .
48003029	Qankunachus Cristoman ujchasqa kankichis chhikaqa , Abrahampaq mirayninmantam kapunkichis , jinataq imakunatachus Diosqa rimaynimpi qunapaq nichkarqan chaytapas jap'iqallankichistaqmi .
48004001	Imatachus niyta munani chayqa kaymi : Tukuy wasi kawsaykuna paypaq kakuchkan chhikapas , tuti jap'iqaq wawachus manaraq machu runajina kachkan chhikaqa , wasi chawpipi llank'aq wata runajinallam kakuchkan .
48004002	Jayk'aqchus tatanqa payman tupaqinta qupuyta munapunqa chhikankamaqa , wajkunam paypaq tuti tupaqintaqa pakapunku jinataq paykunallataqmi chaytaqa apaykachapunku .
48004003	Nuqanchiswanqa kikillantaqmi ruwakun : Jayk'aqchus wawakunaraq karqanchis chhikaqa , kaypacha apaykachaq atiykunawan apaykachasqam karqanchis .
48004004	Chaywampas jayk'aqchus pacha junt'akupurqan chhikaqa , Diosmi Churinta kachamurqan , pichus Moisespaq kamachiyninmanjina uj warmimantam paqarimurqan ,
48004005	ajinamanta chay kamachiywan apaykachasqa kachkarqanchis chaykunaman qhispichinawanchispaq , chhikamantataq paypaq wawankunatajina jap'iqakupuwanchis .
48004006	Paypaq wawankuna kapusqanchisraykutaq , Diosqa Churimpaq Ajayuntam nuqanchispaq sunqunchisman kachampuwanchis ; chay Ajayutaq ajinatam rimarquchiwanchis : “ ¡ Abbá ! ¡ Tatay ! ” — Nispa .
48004007	Ajinaqa , manañam wata runajinachu kapunchis , manachayqa Diospaq churinmi kapunchis ; paypaq churin kapusqanchisraykutaq , paypaq kawsayninkunamanta tuti tupaqinchista jap'iqasunchis .
48004008	Ñawpaqqa , jayk'aqchus qankunaqa Diosman mana riqsichkarqankichis chhikaqa , llulla illakunapaq wata runankunajinam puriykacharqankichis .
48004009	Chaywampas kunanqa Diosman riqsipusqaykichisrayku , manachayqa , Diosqa qankunaman riqsikupusunkichis chayraykutaq , ¿ imaynatataq chay pisi kallpa jinataq mana imayuq atiykunawan wajmanta wata runanmanjina apaykachachikunapaq kutiriwaqchisri ?
48004010	Qankunaqa , wakin p'unchaykunata , killakunata , watakunata jinataq may pachakunatapas raymichakuchkallankichismi . . .
48004011	Anchatapunim llakikuni , ¡ qankuna chawpipi kachkaspa nuqapaq yachachisqayqa qasipaqchus kachkan chhikaqa !
48004012	Wawqipanaykuna , kayta mañarikusqaykichis : Qankunaqa nuqajina kaychis , imaraykuchus nuqaqa qankunajinam tukupuni . Manam qankunapaq nuqaman ima mana allinta ruwasqaykichistachu nichkaykichis .
48004013	Yachasqaykichismanjinaqa , ñawpaqkaq willachkarqaykichis chhikaqa unqusqa kasqayraykum sumaq willaykunata willarirqaykichis .
48004014	Jinaspataq chay unquyqa qankunapaq uj yanariymi karqan , imaraykuchus qankunaqa manam chay unquyniyrayku juch'uychachkarqawankichischu , manallataqmi jawamampas qatiwachachkarqawankichischu , astawampas Diospaq uj angelnimpas kayman ajinatam nuqaman jap'iqarqawankichis , ¡ kikin Cristo Jesuspas kayman ajinata !
48004015	Allintam nuqa yachani , qankunachus ñawiykichista jurqurakuyta atiwaqchis karqan chhikaqa , nuqarayku jurqurakuwaqchismi karqan , ajinamanta nuqaman qupunawaykichispaq ¿ Chay tukuy kusikuyniykichiswanqa , imataq kunan kapunri ?
48004016	Kunanqa , ¿ qankunaman imachus chiqan kachkan chay nisqayraykuchu qankunapaq chhiqnikuqniykichisman tukupuniri ?
48004017	Pikunachus kamachista junt'anaykichispaq mat'iykuchkasunkichis chay runakunaqa qankunapaq sunquykichistam suwarquyta munachkanku , chaywampas mana allin yuwaykunawanmi jamuchkankuchu . Paykunaqa nuqaykumanta jithiqanaykichistam munachkanku , ajinamanta qankunaqa paykunallamanta llakikupunaykichispaq .
48004018	Wakinkunamanta llakikunaqa allinmi kakuchkan , chaywampas allin yuwaykunawanmi llakikunaqa ; chaytaq wiñaypaqmi kanan , manam qankunawan nuqa kachkani chhikallachu .
48004019	Munasqa wawaykuna , Cristochus qankunapi mana sumaqta tiyaykukuchkanqa chhikaqa , imaynatachus uj warmi wachakuspa ñak'arichkan ajinapas kanman kikintam ñak'arichiwankichis .
48004020	¡ Anchatapunim kunampachapi qankunawan kayta munayman , ajinamanta wajniqmanta qankunaman rimapayarinapaq , imaraykuchus qankunamantaqa manam imayna yuwaytapas atipunichu !
48004021	Qankuna , kamachiy uyariy munaqkuna , kayllata niriwaychis : ¿ Kamachiykunapi nisqantaqa manachu uyarirqankichisri ?
48004022	Chaypiqa Abrahampaq iskay churikunayuq kasqanmantam nin : ujkaqqa jaywaq warmipaq karqan , ujkaqtaq pichus kacharisqajina kachkarqan chay warmimpaq karqallantaq .
48004023	Chay jaywaqnin warmipaq wawanqa tukuy nuqanchisjinam paqarirqan ; chaywampas warmimpaq wawankaqqa imaynatachus Diosqa rimayninta quchkasqa chaymanjinam paqarirqan .
48004024	Kayqa uj sut'inchaypas kanman ajinam ; chay iskay warmikunaqa , iskay rimthapiy ruwaykunamanmi rijch'akunku : ujkaqqa Sinaí urquniqpi ruwakuchkarqan chaymi , chaytaq pichus wata runa kanan kachkarqan chaypaq maman Agar warmiwan rijch'anachisqam .
48004025	Imaraykuchus Agar warmiqa , mayqinchus Arabia suyuniqpi kachkan chay Sinaí urqumanmi rijch'akun , chaytaq kunan p'unchaykunapiqa mayqinchus Jerusalén llaqta kachkan chaymi , imaraykuchus kay llaqtaqa wawankunawan kuska , wata runakuna kanankupaq churasqam kanku .
48004026	Chaywampas janaqpachapi kaq Jerusalén llaqtaqa manam imawampas mat'iykusqachu kachkan , nuqanchistaq paypaq wawankunam kanchis .
48004027	Imaraykuchus Qilqasqakunapiqa ajinatam nin : Mana wachakuq warmi , mana wawayuq warmi ¡ Kusirikuy ! Qanchus wachakuy ñak'ariykunata mana riqsichkanki chhikaqa , ¡ Kusikuymanta qapariy ! Imaraykuchus qan saqiwachasqa kachkarqanki chay warmiqa , qhariyuq warmimanta niqtimpas astawan achkha wawakunayuqmi kanki .
48004028	Wawqipanakuna , qankunaqa Isaac runajinam kankichis : Diosqa rimayninta quchkarqan chay wawakunam kankichis .
48004029	Chaywampas , imaynatachus chhaqay p'unchaykunapi nuqanchis runakunajina paqarirqan chay Agarpaq churin , Ajayupaq atiyninmanta paqarisqa kachkarqan chay Sarapaq churin Isaacman qatiykacharqan , ajinallataqmi kunan p'unchaykunapiqa ruwakun .
48004030	Chaywampas ¿ Qilqasqakunapiqa , imanintaqri ? Ajinatam nin : “ Chay jaywaq warmita wawantawan jawaman chhuqawachay , imaraykuchus jaywaq warmipaq wawanqa manam wasiyuqpaq wawanwan kuska tutipi kaqninkunata jap'iqachkanmanchu ” — nispa .
48004031	Ajinaqa wawqipanakuna , nuqanchisqa manam jaywaq warmipaq wawankunachu kachkanchis , manachayqa wasiyuq warmipaq wawankunam kanchis .
48005001	Jesucristom kacharisqajina kananchispaq qhispichiyta quwanchis . Chayrayku , qankunaqa chay kacharisqajina kayman thuruta jap'iykukuychis , jinaspataq amaña wajmanta chay wata runajina kay q'ipita q'ipqarukuychischu .
48005002	Uyaririwaychis . Nuqa , Pablo niykichis : Qankunachus circuncisión ruwayman uyarinkichis chhikaqa , Cristoqa mana imapaq allinmi qankunapaq kapunqa .
48005003	Wajmanta nisqaykichis : Pi runapas circuncisión ruwayta ruwanqa chayqa , tukuy kamachiy junt'anapaqmi mat'iykusqa kapun .
48005004	Qankuna , pikunachus kamachiy junt'aspa chiqan runakuna kasqaykichismanta riqsichikunapaq yuwankichis chhikaqa , Cristomantam jithiqapuchkankichis ; Diospaq munakuynintapas manallataqmi jap'iqayta munachkankichischu .
48005005	Chaywampas nuqanchisqa Ajayuniqta jinataq iyawniyniqtam chiqan kay taripananchispaq suyay sunqu kachkanchis .
48005006	Imaraykuchus Cristo Jesusraykum circuncisión ruwasqa kayqa manaña imapaqpas allinchu kapun . Imachus chaniyuq kapun chayqa iyawniyllam kapun , chay kawsachkaq iyawniytaq munakuyniqtam kan .
48005007	Qankunaqa allin ñanniqtam purichkarqankichis . ¿ Pitaq chiqan kachkan chayman uyarinaykichista jark'asunkichisri ?
48005008	Chay jark'aqqa manam Dioschu kachkan , imaraykuchus pay kikinmi uyarinaykichispaq wajasunkichisqa .
48005009	Kay nisqaqa chiqampunim : “ Jak'u t'amachiqqa , uj juch'uyllam tukuy chapusqata puqutatachin . ”
48005010	Nuqataq Apu Tatapim sunquyta churani qankunapaq ama wajniqmanta yuwapunaykichispaq ; chaywampas qankunaman pantachispa puriykachachkan pipas kachun chaytaqa Diosmi khiraykukuchkanqa .
48005011	Nuqakaqwanqa munasqa wawqipanakuna , circuncisión ruwaypaq chaniyuq kasqantachus nuqa yachachikuchkallayman chhikaqa , manam judío runakunaqa qatiykachachkawankumanchu karqan , imaraykuchus Cristopaq chakanapi wañusqan willayqa manam paykunapaq sunqunkuta phiñarichichkanmanchu .
48005012	Chaywampas , pikunachus qankunaman circuncisión ruwakunaykichispaq mat'iykuspa pituchkallasunkichis chaykunaqa , ¡ allinraqmi kanman ujpita k'uchumantapacha ñak'aqakuspa kaparqukunankuqa !
48005013	Wawqipanakuna , qankunaqa qhispichiyman wajasqam kapunkichis . Chaywampas chay kacharisqajina kawsayniykichistaqa , ama munasqaykichismanjina tukuy imata yanjakuspa qasiman tukjachiychischu . Astawampas qankunapura munakuywan jaywanakuychis .
48005014	Imaraykuchus tukuy kamachiyqa uj sapa kamachiyllamanmi tukupun : “ Runa masiykitaqa , qan kikimpas kanman ajinata munakuy . ”
48005015	Qhawaqarikuychis , qankuna purachus maqanjakunkichis jinataq chhuqrinjakunkichis chhikaqa , ujmanta ujmi qankunapura t'unarqukuspa tukjakunkichis .
48005016	Chayraykutaq ajinata niykichis : Diospaq Ajayunman uyarispa puriykachaychis , jinaspataq ama imachus mana allin ruway yuwaykuna kachkan chay ruwayta munaychischu .
48005017	Imaraykuchus mana allin ruway yuwaykunaqa , Diospaq Ajayun imatachus munachkan chaymanta niqtimpas wajniq ruwaykunatam ruwayta munan , Ajayutaq chay mana allin yuwaykunataqa manallataqmi munachkanchu . Chayrayku qankunaqa manam imachus munasqaykichista yanjakuspa imatapas ruwachkawaqchischu .
48005018	Chaywampas , Ajayuchus qankunaman pusasunkichis chhikaqa , manañam kamachiywan mat'iykusqajina kapunkichisñachu .
48005019	Pikunachus mana allin yuwaykunata qatispa ruwachkanku chaykunaman rikunaqa jasallam : paykunaqa alquchakuy khuchi ruwaykunata ruwanku , imaymana qhilli ruwaykunata jinataq imaymana mana allinkunapi yachaykukuykunata ruwanku ,
48005020	runapaq ruwasqan dioskunaman yupaychanku , layqakunku jinataq wakinkunawan chhiqninjakunku . Maqanjakunku , ask'amallam phiñarqukunku , runapurata apthapjanku jinataq runakunata t'ipinjachinku .
48005021	Paykunaqa runata mana allin qhawaqkuna , machaykukuqkuna , ancha thathaqkuna jinataq waj chayjinakunapiwan kanku . Imaynatachus ñawpaqpi nichkarqaykichis ajinataqa nikuchkallaykichismi , pikunachus ajinata puriykachachkanku chaykunaqa manam Diospaq qhapaq suyumpi jap'iqasqachu kachkanqaku .
48005022	Chaywampas Diospaq Ajayumpaq ruwayninqa kaykunam : munakuyniyuq kana , kusikuyniyuq kana , sumaqpi kayniyuq kana , llamp'u sunquyuq kana , khuyapayakuyniyuq kana , tukuy imapipas junt'aq kana ,
48005023	llamp'u sunquyuq kana jinataq nuqanchis kikin apaykachakuq kana . Chaykunajawapiqa manam kamachiyqa kachkanchu .
48005024	Cristopaq kapunku chaykunaqa , chakanapim jucharara kayninkuta , imaymana mana allin yuwayninkunatawan kuska chakataykupunku .
48005025	Kunanchus Ajayupaq atiyninwan kawsakunchis chhikaqa , Ajayupaq nuqanchisman pusanawanchista saqisunchis .
48005026	Ama umanchista uqharikusunchischu , manallataq nuqanchispurapas apthapinakuq jinataq chhiqninjakuq kasunchu .
48006001	Wawqipanakuna , mayqintapas juchaman jalaykuqta rikunkichis chhikaqa , qankunaqa Diospaq Ajayunwan pusasqa kasqaykichisraykuqa , paypaq pantasqanmanta riparachinapaqqa yanaparinaykichismi . Chaytataq munakuywan yanapariychis ; jinataq sapa uj allinta qhawaqarikuychis ama payjina juchaman jalaykunaykichispaq .
48006002	Qankunapura imaymana mana walt'aykunata atipanapaq yanaparinakuychis , ajinamantam Cristopaq kamachiynintaqa junt'apunkichis .
48006003	Pichus manaraq ima kachkaspa , pay kikin imapas kanman ajinata athunchakun chayqa , pay kikinmanmi llullaykukuchkan .
48006004	Sapa ujmi ruwasqankunamanta qhawaqarikunanqa , ruwasqankunachus allin chhikaqa , chaykunamanta umanta uqhariyta atinmi , chaywampas manam wajkunawanqa tanqanakuchkananchu .
48006005	Imaraykuchus sapa ujmi ruwayninkunamanta imaynamampas yachakuchkananqa .
48006006	Pichus sumaq willaykunapi yachaykunata jap'iqachkan chayqa , tukuy imaymana allin kaqkuna jap'iqasqantam yachachiqninwan kuska apaykachakunankuqa .
48006007	Ama sallqaykukuychischu : Manam pipas Diosmanta asikuchkanmanchu . Imatachus tarpuchkanchis chaytam apthapinchis .
48006008	Pichus mana allin yuwayninkunapi tarpun chayqa , chay mana allin yuwayninkunamantaqa wañuy apthapiykunatam uqharinqa . Pichus Ajayuniqpi tarpuchkan chaytaq chay Ajayumantaqa wiñay kawsay apthapiykunatam uqharillanqataq .
48006009	Ajinaqa manam allin ruwaykuna ruwanamantaqa sayk'unanchischu kachkan ; manachus sayk'upuchkasun chhikaqa , pachampim tarpusqanchismanta apthapiykunata uqharipusunqa .
48006010	Chayrayku sapa kuti atisun chhikaqa , tukuyninkuman allinkunata ruwasunchispuni , chaywampas iyawniypi kaq wawqipananchiskunamanqa ñawpaqtaraqmi allinkunata ruwasunchis .
48006011	¡ Imayna athun qilqakunawanchus kunanqa kikin makiywan qilqaykumuchkani chayta qankunaqa allinta ñawiriychis !
48006012	Pikunachus qankunaman circuncisión ruwanaykichispaq mat'iykuyta munachkasunkichis chaykunaqa , runakunawan allinmanta qhawasqa kanallapaqmi ajinata ruwachkanku , ajinamanta Cristopaq chakananrayku ama qatiykachasqa kanankupaq .
48006013	Chaywampas tukuy circuncisión ruwasqa kaqkunapas manam tukuy imatachus kamachiypi nichkan chaykunataqa junt'achkankuchu . Paykunaqa qankunapaq circuncisión ruwayta ruwachikunaykichisllatam munakuchkanku , ajinamanta qankunaman circuncisión ruwachikunapaq iyaw nichisqankurayku runawan allinmanta qhawasqa kanankupaq .
48006014	Nuqakaqqa manam imamantapas athunchakuyta munachkanichu , manachayqa Tatanchis Jesucristopaq chakanapi wañusqanta iyaw nisqayraykullam athunchakuymanqa . Imaraykuchus Cristopaq chakananniqtam kaypachaqa nuqapaq wañupun , jinataq nuqapas kaypachapaqqa wañupullanitaqmi .
48006015	Circuncisión ruwasqa kay , manachayqa mana circuncisión ruwasqa kaypas , manañam imapaqpas allinchu kapun ; chaymanta niqtimpas imachus astawan chaniyuq kapun chayqa , wajmanta musuq runaman tukupusqanchiskaqmi allinqa .
48006016	Tukuy pikunachus ajinata kawsakuchkanku chaykunaman jinataq tukuy pikunachus Diospaq wawankuna kanku chaykunaman , Diosqa sumaqpi kayninta jinataq khuyapayakuyninta quchun .
48006017	Kunanmanta ñawpaqmanqa manañam pipas umay nanachinawanta munapuniñachu ; imaraykuchus wasaykunapim Jesucristowan ujllapi kasqayrayku ñak'ariyniykunata ch'ikulliykusqatajina apapuni .
48006018	Wawqipanakuna , Tatanchis Jesucristo tukuy qankunajawaman khuyapayakuyninta t'akaykumuchun . Ajina kachun .
49001001	Nuqa Pablo Diospaq munayninmanta Jesucristopaq kachasqan , pikunachus Éfeso llaqtapi kaq ch'uwa llaqtaman purichkanku chaykunaman jinataq iyaw niq runakunajina Cristo Jesuspi ujchasqa kachkanku chaykunaman napaykumuni .
49001002	Dios Tatanchis , Tata Jesucristopiwan khuyapayakuyninta jinataq sumaqpi kayninta qankunajawaman t'akaykumuchun .
49001003	Tatanchis Jesucristopaq Diosnin , pichus Tatan kachkan chayqa yupaychasqa kachun , imaraykuchus Cristopim janaqpachapi sumaq kayta imaymana ajayuniqpi sumaq kaykunata qurqawanchis .
49001004	Diosqa manaraq kaypacha tiyt'asqa kachkarqan chhikamantapacham nuqanchista Cristopi ajllikurqawanchis , ajinamanta nuqanchisqa ch'uwa jinataq mana ima juchayuq paypaq ñawpaqimpi kananchispaq . Munakuyninmantam
49001005	nuqanchismanqa Jesucristoniqta wawankunamanta riqsikupuwanchis , imaraykuchus payqa ñawpaqmantapacham ajinata ruwanapaq yuwarisqa .
49001006	Kaytaqa sumaq k'anchaynimpi munakuyninmanta nuqanchispaq yupaychananchispaqmi ajinata ruwarqan , chaywantaq munasqa Churinniqtam sumaq kayninta quwanchis .
49001007	Diosqa athun khuyapayakuyninraykum , Churin Cristopaq yawar jich'asqanniqta qhispichiwanchis jinataq juchanchiskunatapas pampachallawanchistaq . Khuyapayakusqampi qhapaq kasqanmanjinam ,
49001008	kaytaqa ancha athun munakuyninrayku , yachaysapa kayninrayku jinataq tukuy imata riqsisqanraykum ajinata ruwan .
49001009	Ajinamantam Diosqa imatachus paka chhikapi kachichkarqan chayta munayninmanta nuqanchisman riqsichipuwanchis . Payqa munakuynimpim chay ruwaytaqa Cristoniqta ruwanapaq yuwapusqa ,
49001010	jayk'aqchus chay kikin pacha chayampunqa chhikaqa , ima ruwanapaqchus yuwachkasqa chaytam junt'apunqa , jinaspataq tukuy imakunachus janaqpachapi jinataq kaypachapi kachkan chaykunata tanthapinqa , jinaspataq Cristopaq apaykachasqan kanampaqmi tiyaykuchinqa .
49001011	Cristoniqtam Diosqa ñawpaqmantapacha nuqanchisman ajllikurqawanchis , ajinamanta paypaq kaqninkunamanta nuqanchisqa jap'iqananchispaq , ajinata ruwanapaqmi Diosqa yuwarikusqa , imaraykuchus payqa imatachus ruwanapaq yuwan chaytaqa junt'ampunim .
49001012	Paytaq , Cristopi suyay sunqu churaqkunamantaqa ñawpaqkaq kananchistam munarqan , ajinamanta tukuyninchis sumaq k'anchaynimpi athunchasqa kaq atiyninta yupaychananchispaq .
49001013	Qankuna , pikunachus chiqan kachkan chay willayta uyarichkarqankichis chaykuna , qhispichiynimpaq sumaq willaykunanta uyarichkarqankichis , jinataq iyawninman jap'iykukuchkarqankichis chaykunaqa , Cristoraykullataqmi mayqin Ch'uwa Ajayutachus Diosqa qunapaq rimayninta quchkasqa chaywan Diospaq kaqninkunamanta ch'ikulliykusqa kapunkichis .
49001014	Kay Ajayum imatachus Diosqa quchkawasun chaykunapaq ñawpaqkaq quyninqa , mayqinchus tukuy imakunata jap'iqachkasun chaykunamanta rimqataqninchisqa . Chaytaqa jayk'aqchus paypaq wawankunapaq qhispichiynin junt'asqa kapunqa chhika jinataq jayk'aqchus nuqanchismanta paypaq llantanman tukuchipuwasun chhikam jap'iqapusunchis , ajinamanta tukuyninchis sumaq k'anchaynimpi athunchasqa kaq atiyninta yupaychananchispaq .
49001015	Kayrayku , qankunapaq Tata Jesucristopi iyawniyuq kasqaykichismanta jinataq ch'uwa llaqtaman munakusqaykichismanta yachasqayraykuqa ,
49001016	mana juch'uyta samarispam qankunarayku Diosman yuspärayta quni , ajinamanta mañakuyniykunapi payman qankunata jap'ichispa .
49001017	Tatanchis Jesucristopaq Diosninman , sumaq k'anchaypi athunchasqa Apu Tataman , Ajayunta qunasunkichispaq mañarikuni , ajinamanta qankunaqa yachayniyuq kanaykichispaq , chaytaq qankuna chawpipi rikuchikunampaq , ajinamanta qankunaqa chiqampachapi payta riqsinaykichispaq .
49001018	Qankunaman yuwayta qunasunkichispaqqa Diosmantam mañarikuni , ajinamanta maykaqtaq chay suyay sunqu kayman wajasqa kachkarqankichis chayta yachanaykichispaq , imayna musphachkaytaq jinataq jayk'a qhapaqtaq chay Diospaq ch'uwa llaqtanman qusqan kaqninkunaqa chayta yachanaykichispaq ,
49001019	jayk'a athun jinataq mana tukukuqpunitaq paypaq atiyninqa , mayqinchus nuqanchis iyaw niqkuna chawpipi ruwachkan chayta yachanaykichispaq ima . Kay atiyqa , mayqintachus Diosqa chay tukuy kallpawan
49001020	jayk'aqchus Cristoman kawsatatachimuchkarqan jinaspataq janaqpachapi paypaq qayllampi tiyaykuchikuchkarqan chhika rikuchichkarqan chay kikin atiymi .
49001021	Chay kikin atiyllawantaqmi tukuy atiykunajawapi , jinataq tukuy imakunachus kunan pachakunapi jinataq jamuqpachakunapi kachkan chaykunajawapi ima Diosqa Cristoman atiyta qupun .
49001022	Tukuy imakunatam Cristopaq chakin pampaman churaykupun , jinataq tukuy iglesiapaq uman kanampaqpas Cristo kikillantataqmi churaykun .
49001023	Imaraykuchus iglesiaqa Cristopaq aychanmi , pimantachus payqa junt'asqa kaynintam jap'iqan , imaraykuchus Cristollataqmi tukuy imakunatapas junt'asqa kanampaq ruwan .
49002001	Saqra kaypi jinataq juchakuna chawpipi kawsasqaykichisraykuqa , ñawpaqpi qankunaqa wañusqam karqankichis ,
49002002	imaraykuchus kaypachapi kaq runakunaqa imaynatachus puriykacharqanku ajinallatataqmi qankunaqa puriykacharqankichis , jinallataq mayqin saqra ajayuchus samay chawpipi atiyniyuq kachkan jinataq Diosman mana uyariqkunaman kallpachachkan chaypaq munaynintam qankunaqa ruwarqankichis .
49002003	Kayjinamantam ñawpaqpachapi kawsakurqankichisqa , mana allin ruwaykuna yuwayninchiskunata qatispa , jucharara kay aychanchispaq munayninta jinataq chaypaq yuwayninkunata junt'aspa . Chayraykum nuqanchisqa , wakinkunajina astawanraq Diospaq manchay asut'iyninta jap'iqananchis karqanqa .
49002004	Chaywampas Diosqa ancha khuyapayakuyniyuqmi , jinaspataq chay tukuy athun munakuyninwanmi nuqanchisman munakurqawanchis ,
49002005	ajinamantam jayk'aqchus juchanchiskunarayku wañusqa kachkarqanchis chhikaqa Cristowan kuska kawsayta quwanchis . Diospaq munakuyninmantam qankunaqa qhispichiyta jap'iqankichis .
49002006	Jinataq Cristo Jesuswan kuska wañusqamanta kawasarichimurqawanchis , jinataq paywan kuskam janaqpachapi tiyarichikupuwasun .
49002007	Kaytaqa , nuqanchisman Cristo Jesuspi munakuyninta jinataq khuyapayakuyninta jamuq p'unchaykunapi rikuchinapaq ajinata ruwarqan .
49002008	Imaraykuchus Diospaq munakuyninraykum qankunaqa iyawniyniqta qhispichiyta jap'iqarqankichis . Kayqa manam qankuna kikimpaq tarikusqaykichisjinachu kachkan , manachayqa Diospaq uj quyninmi chayqa .
49002009	Manallataqmi chaypas qankunapaq kallpaykichiswan taripasqachu kachkan , ajinaqa manam pipas chaymanta athunchakuyta atichkanmanchu .
49002010	Imaraykuchus Diosmi nuqanchisman ruwakuwanchisqa . Payllataqmi mayqin ñantachus payqa ñawpaqmantapacha wakicharqan chayniqta qatispa Cristo Jesuspi allin ruwaykuna ruwananchispaq ruwakurqawanchis .
49002011	Ajinaqa qankuna pikunachus mana judío kachkankichis chaykunaqa kayta uyariychis : ( pikunachus runaman aychallampi circuncisionta ruwanku , jinataq paykunakikinqa “ circuncisión ruwasqa kayku ” nispa sutichakunku ) chay judío runakunaqa qankunaman “ mana circuncisión ruwasqakuna ” nispa sutiyasunkichis .
49002012	Ñawpaq pachakunapiqa manam Cristoman jap'iqachkarqankichischu , Israel suyumantapas t'ipiqasqam karqankichis , jinataq rimthapiykunapipas mana yupasqa , Diospaq rimaynin qusqankunapipas mana yupasqallataqmi kachkarqankichis . Kaypachapiqa mana Diosniyuq jinataq mana suyay sunquyuq kawsakurqankichis .
49002013	Chaywampas kunanqa , yawarnin jich'asqanrayku Cristo Jesusman ujchasqa kapuspaqa , qankuna pikunachus ñawpaqqa karupi kachkarqankichis chaykunaqa kunan qayllapim kapunkichis .
49002014	Cristom nuqanchispaq sumaqpi kayninchisqa . Paymi judiokunamanta jinataq mana judiokunamantawan uj sapa llaqtallata ruwapun , ima pirqachus t'ipjachkarqawanchis chaytaqa ch'usaqtam t'unarqupun , jinataq kikin aychampim ima chhiqninakuychus kachkarqan chaytapas qasiman tukuchipullantaq .
49002015	Paymi runakunaman mat'iykuq kamachiykunataqa p'uchukayninman churapun , jinataq pay kikimpi iskaynin chhikakunamantaqa uj sapa musuq llaqtata ruwapun . Ajinamantam sumaq kayta ruwarqan .
49002016	Iskay chhiqninakuq llaqtakunataqa , pay kikimpim sumaqman churapun , chakanapi wañusqanwantaq paykunawan uj sapa llaqtallaman tukuchispam Dioswan sumaqthapichipun .
49002017	Cristoqa , qankunapaq pikunachus Diosmanta karupi kachkarqankichis jinataq qayllapi kachkarqanku tukuy chaykunaman sumaqpi kay sumaq willaykunata apamunapaqmi jamurqan .
49002018	Imaraykuchus Cristoniqtam judiokunapas manachayqa mana judiokunapas uj kikin Ajayuniqta Diosman qayllachakuchuwan .
49002019	Chayraykum qankunaqa manaña puriq runakunachu kapunkichis , manallataqmi jallp'aykichismantapas waqniqkunapi kapunkichisñachu , manachayqa ch'uwa llaqtawan kuska kikin munayniyuq jinataq Diospaq wawankunam kapunkichis .
49002020	Tukuy iglesiapi kaqkunaqa Cristopaq kachasqankuna jinataq Diosmanta willaqkunajawapi ruwasqa wasiman rijch'akuqmi kankichis , chay wasi sayarichisqapitaq Jesusmi ñawpaqkaq wasi japqasiq athun rumiqa .
49002021	Paymi chay wasi pirqataqa thuruta japqasin jinataq Diospaq wasinman tukunankama wiñachin .
49002022	Jesucristowan ujchakusqaykichisraykum qankunapas chay wasiman tukupullankichistaq , maypichus Diosqa Ajayunniqta kawsakun .
49003001	Kayraykum nuqa Pabloqa , Cristo Jesusrayku pikunachus mana judío runakuna kachkankichis chay qankunapaq allimpi kanaykichispaq watasqa kachkani .
49003002	Imaraykuchus qankunaqa yachapunkichisñam , Diosmi qankunaman paypaq ancha khuyapayakuynimpi ima ruwanantachus willanaypaq qankunaman kachamuchkawan chaymantaqa .
49003003	Diosmi ima ruwananchus pakapi kachkarqan chayta riqsichiwan , chaymantataq uj chhikanta qilqampurqaykichismi .
49003004	Chay qilqasqaytachus ñawirinkichis chhikaqa , imaynatachus Diosqa chay pakasqa kachkarqan chay ruwayninta Cristopi ruwachkasqa chaymanta yachasqaymantaqa riparakunkichismi ,
49003005	kay pakasqa kachkarqan chaytataq , manam pimampas ñawpaqpachakunapiqa riqsichikuchkasqachu , chaywampas kunanqa ch'uwa kachasqankunaman jinataq paymanta willaqninkunamanmi Diosqa Ajayuniqta chay yuwayninta riqsichipun .
49003006	Diospaq pakapi kachkarqan chay yuwayninqa kaymi : Jesucristoniqtam tukuy pikunachus waj dioskunaman yupaychaq kachkarqanku chaykunaqa qhispichiyta , jinallataq ima rimayninkunatachus Israel llaqtaman quchkarqan chaykunata ima jap'iqanqaku , ajinamanta uj sapa llaqtata paywan tiyt'achinapaq . Chaypaqtaq imatachus ruwanaykichis kachkan chayqa , sumaq willaykunata iyaw ninaykichisllam .
49003007	Nuqaqa Diospaq munakuyninrayku jinataq khuyapayakuyninraykum kay sumaq willaykunata willanaypaq churasqa kani , pichus ajinamantam chay tukuy athun atiynintaqa rikuchin .
49003008	Nuqaqa tukuy pikunachus Diospaq ch'uwa llaqtampi kachkanku chaykunamanta niqtimpas astawan sullk'akaqmi kani ; chaywampas paymi waj dioskunaman yupachaq kachkarqanku chay runakunaman sumaq willaykunata jinataq Cristopaq ancha qhapaqkayninkunamanta willanaypaq chay sumaq llank'ayta quwan .
49003009	Jinallataq ima yuwaynintachus tukuy imaymana kaqkuna ruwaq Diosqa wiñaynintinmantapacha pakapi kachichkarqan chay yuwaynin imaynatataq ruwakurqan chayta qankunaman sut'inchanaypaqmi nuqaman churakuwan .
49003010	Ajinamantam iglesianiqta kunanqa tukuy janaqpachapi kaq kallpakuna Diospaq yachaysapa kasqanta riqsinqaku , mayqinchus imaymananiqmanta riqsichikun .
49003011	Kaytam Diosqa imaynatachus wiñaymantapacha yuwachkasqa chaytaqa Tatanchis Cristo Jesuspi ajinata ruwan .
49003012	Jinaspataq Cristopim kachawachasqajina kanchis Diosman qayllachakunanchispaqqa , iyaw nisqanchispi payman qayllachakusqanchisrayku .
49003013	Chayrayku , qankunarayku ñak'arisqaymantaqa ama iskayakunaykichispaq mañarikuykichis , imaraykuchus kay ñak'arisqayqa qankunapaq uj athunchayjinam kanan .
49003014	Chayrayku Dios Tatapaq ñawpaqimpiqa killpiykurikuni ,
49003015	imaraykuchus tukuy kaypachapi jinataq janaqpachapi kachkan chaykunataqa paymi ruwarqan .
49003016	Sumaq k'anchaynimpi athunchasqa qhapaq kayninmanta , sunquykichisman Diospaq Ajayunniqta atiyta jinataq kallpata qankunaman qunasunkichispaq Dios Tataman mañarikuni ,
49003017	Cristoqa qankunapaq sunquykichispi , iyawniyniqta kawsakuchun , munakuytaq kawsakuyniykichispi allin saphiykusqa jinataq sumaq tiyaykusqa kachun .
49003018	Ajinamantam tukuy pikunachus Diospaq ch'uwa llaqtanta tiyt'achinchis chaykunaqa , Cristopaq may sumaq tukuy chhikaman chayachkaq munakuyninta yuwaywan jap'iqapusunchis .
49003019	Chay munakuytam riqsinaykichista munani , mayqinchus tukuy ima riqsinanchismanta niqtimpas astawan kurajmi , ajinamanta qankunaqa may athunchus Dios kachkan chaywan junt'aykusqa kanaykichispaq .
49003020	Kunantaq Diosqa athunchasqa kachun , imaraykuchus nuqanchispi kaq atiyninraykum payqa mañakusqanchismanta jinataq yuwasqanchismanta niqtimpas astawan achkhataraq ruwanman .
49003021	¡ Diosqa , iglesia chawpipi jinataq Cristo Jesuspipas wiñaypaq wiñaynintimpaq sumaq k'anchaynimpi athunchasqa kachun ! Ajina kachun .
49004001	Chayrayku nuqa , pichus Apu Tatarayku jap'isqa kachkaspa , imaynatachus Diospaq wajasqankuna puriykachakunanku ajinata puriykachakunaykichispaq qankunaman mañarikuykichis , imaynatachus qankunaqa karqankichis ajinata .
49004002	Qankunaqa llamp'u sunquyuq jinataq munakuqkuna kaychis ; ajinapas suyay sunquwan qankunapura ujmanta uj munakuywan uyart'anakuychis ;
49004003	sumaqpi kayniqmanta tukuyman ujchasqata kachichkan chay Ch'uwa Ajayuniqmanta jamuq ujchakuytaqa amapuni chinkachiychischu .
49004004	Uj sapa iglesialla jinataq uj sapa Ajayullawanmi kan , jinataq Diosqa uj sapa suyay sunquyuq kanaykichispaqllam qankunaman wajasunkichis .
49004005	Uj sapa Apu Tatalla , uj sapa iyawniylla , uj sapa bawtismulla ;
49004006	jinataq uj sapa tukuypaq Tatan Diosllam kan , pichus tukuyjawapi kachkan , jinataq tukuyniqtam imatapas ruwan , jinataq payqa tukuypim kakuchkallantaq .
49004007	Chaywampas nuqanchismanta sapa ujmi imaynatachus Cristoqa quyta munachkarqawanchis ajinamanjina jap'iqan .
49004008	Chayraykum Qilqasqakunapiqa ajinata nin : “ Jap'isqakunata paywan kuska apakupuspam janaqpachaman chimpapurqan , runakunamantaq atiykunata qurqan ” — nispa .
49004009	Chaywampas “ chimpapurqan ” nichkan chayqa , ¿ imaniytataq munanri ? Chayqa ñawpaqta kaypachaman uraqamunmi niytam munan .
49004010	Jinaspataq , mayqinchus uraqamuchkarqan chayqa , pichus janaqpachamanta niqtimpas astawan janaqkaqman imantinta junt'aykuchinapaq chimpapuchkarqan chay kikinllataqmi .
49004011	Pay kikillantaqmi wakinkunamanqa kachasqakuna kanankupaq jinataq ujkunaman Diospaq sutimpi willaqkuna kanankupaq , wakinkunamanqa sumaq willaykunata willanankupaq , wajkunamantaq llaqtan michiqkuna jinataq yachachiqkuna kanankupaq tiyt'achirqan .
49004012	Ajinamantam ch'uwa llaqtapi kaqkunamanqa uj jayway llank'aypaq jinataq mayqinchus Cristopaq aychan kachkan chay iglesiapaq wiñarinampaqmi wakicharqan .
49004013	Tukuy nuqanchis iyawniyniqta ujchasqa kayman jinataq Diospaq Churin riqsinaman chayananchispaq ajinata ruwarqan . Ajinamanta iyawniyniqpi machu runaman tukupunanchispaq , jinataq imaynachus Cristo kachkan ajina kikinman chayananchispaq .
49004014	Kunanqa manañam uña wawakunajina kapusunñachu , ujta yuwakuchkanku chhikamantataq wajtañataq yuwapunku ajinataqa , paykunaqa usqhayllatam sipitamanjina churaq sallqa runakunapaq llulla yachachiyninkunawan sallqaykuchikunku .
49004015	Astawampas , munakuyqa imachus chiqan kachkan chayllatapunim rimachinawanchisqa , ajinamanta tukuy ima ruwasqanchispi juch'uymanta juch'uy astawan Cristoman rijch'akunanchispaq , pichus iglesiapaq umanmi .
49004016	Jinataq Cristoniqtam tukuy iglesiapi kaqkunaqa imachus sapa uj ruwananku kachkan chayta ruwaspa sumaqta ujchakupunku ; jinallataq tukuy chaypi kaqkunachus ruwanankuta allinta ruwanku chhikaqa , tukuy iglesiam munakuypi sayarispa sumaqta wiñatatapun .
49004017	Kaymi Tatapaq sutimpi imatachus niykichis jinataq kunariykichispas chayqa : ama Diosman mana riqsiq runakunajina kawsapuychisñachu , imaraykuchus paykunaqa pantasqa yuwayninkumajinam kawsakunku ,
49004018	jinallataq yuwayninkupas mana allin yuwaykunawan ch'amakaykusqam . Paykunaqa Diosniqmanta jamuq kawsaywanqa manam kusikunkuchu , imaraykuchus rumi sunqu kasqankuraykuqa manam imatapas yachachkankuchu .
49004019	Mana p'inqayniyuq kapunku jinataq mana allin ruwaykunaman jap'iykukupunku , ajinamanta imaymana qhilli ruwaykunatam imatapas mana manchaspa ruwapunku .
49004020	Chaywampas qankunaqa manam ajina kawsanapaqchu Cristoman riqsinkichis ,
49004021	imaraykuchus chiqantapunim payjawamantaqa sumaq willaykunata uyarirqankichis , jinaspataq rimayninmanjina imaynatachus qankunapaq kawsakunaykichista pay munachkan ajinatam Jesuspi kachkan chay chiqan kaymanjina kawsayta yachaqapunkichis .
49004022	Chayrayku qankunaqa imaynatachus ñawpaq kawsayniykichispi kawsakurqankichis chayjina kawsaytaqa saqiwachapunaykichismi , ajinamanta imachus ñawpaq kawsayniykichispi karqankichis chayta wajniqman chhuqawachapunaykichispaq , imaraykuchus tukuy chaykunaqa imaymana mana allin sallqa yuwaykunaraykum jucha ruwaykunawan chhaqruykukuspa t'unarqukupurqan .
49004023	Qankunaqa musuqmantam yuwayniykichispi yuwapunaykichis ,
49004024	jinaspataq qankunaqa musuq runakunam kapunaykichis , imaynatachus Diosqa payjina rijch'akuqta ruwakuchkarqawanchis ajinata , mayqinchus uj chiqan jinataq ch'uwa kawsaypim rikuchikun .
49004025	Ajinaqa amaña astawan llullakupuychischu , manachayqa sapa uj runamasinman imachus chiqan kachkan chayta niychis , imaraykuchus tukuyninchismi Cristopaq aychan kachkan chay iglesiapi kaqkuna kanchis .
49004026	Phiñakuspaqa ama juchaman jalaykuychischu ; chay phiñakusqaykichistaq ama tutamanta inti jalaykunankama kachunchu .
49004027	Supaymanqa ama qankunaman pantachinampaq uj juch'uy chhikatapas saqiychischu .
49004028	Pichus suwakuyta yacharqan chayqa , makinkunawan llank'ayta qallarispa amaña suwakupuchunchu , ajinamanta pist'achikuqkunaman imawampas yanaparinampaq .
49004029	Ama millay rimaykunata rimarqupuychisñachu , manachayqa ima rimaykunachus iglesiata ñawpaqman puririchichkan jinataq pikunachus uyarichkanku chaykunaman allimpi yuwatatarichichkan chay sumaq rimaykunallata rimarqupuychis .
49004030	Ama Diospaq Ch'uwa Ajayumpaq llakikunanta saqiychischu , imaraykuchus wiñaypaq qhispichiyta qupusunkichis chhikaqa , chaywanmi qankunaqa Diospaq kaqninkunajina riqsisqa kanaykichispaq ch'ikulliykusqa kapunkichis .
49004031	Qankunamantaqa , ima sunqu nanay kaqtapas , phiñakuykunatapas , qallanakuykunatapas , sutichjanakuykunatapas jinataq tukuy imaymana saqra kaykunatapas karuniqman tanqawachapuychis .
49004032	Qankunaqa , ujmanta uj sumaq khuyapayakuq runakuna kaychis , jinallataq qankunapurapas pampacharinakuychis , imaynatachus Diosqa qankunaman Cristoniqta pampachachkarqasunkichis ajinata .
49005001	Diospaq munasqa wawankunajina qankunaqa payjina kanapaq kallpacharikuychis .
49005002	Ancha munakuywan tukuyman jaywaychis , imaynatachus Cristoqa nuqanchisman munakurqawanchis jinataq Diosman uj sumaq q'apachkaq jaywayjina nuqanchisrayku wañurqan ajinata .
49005003	Qankunaqa imaynatachus ch'uwa llaqtaqa puriykachanan kachkan ajinatam puriykachanaykichisqa : amapuni millay qhilli ruwaykunamantapas , maykaq qhilli jinataq mich'a ruway juchakunamantapas rimarquychischu .
49005004	Ama mana allin rimaykunatapas , pisi sunqu yuway rimaykunatapas , mana wakikuq rimaykunatapas rimaychischu , imaraykuchus kaykunaqa manam pipaqpas allinchu kachkan . Astawampas simiykichiswanqa Diosman yupaychanakaqpaq rimarquychis .
49005005	Millay khuchi alquchakuy jucha ruwaqkuna , manachayqa pikunachus chay tukuy kaqkunayuq kachkaspa astawan munakuchkallanku chaykunaqa , Imaraykuchus chayqa waj dioskunamampas yupaychana kachkanman ajinam . Paykunapaq , Cristopaq jinataq Diospaq qhapaq suyunman mana waykunankumantaqa allintam qankunaqa yachankichis .
49005006	Ch'usaq qasi rimaykunawan ama piwampas sallqaykuchikuychischu , imaraykuchus kaykunaraykum Diospaq manchay asut'iyninkunaqa pikunachus payman mana uyarichkanku chaykunajawaman jamun .
49005007	Qankunaqa amapuni chayjina runakuna chawpipi pitukuychischu .
49005008	Qankunaqa ñawpaqpi ch'amaka ukhupim kawsakurqankichis , chaywampas kunanqa Apu Tataman ujchasqa kapusqaykichisraykuqa k'anchaypim kawsakupunkichis . Ajinaqa imaynatachus k'anchaypi kaqkunaqa puriykachanku ajinata qankunaqa puriykachakuychis ,
49005009	imaraykuchus k'anchayqa munakuywan jinataq chiqan kaywanmi imatapas ruwachiwanchis .
49005010	Imachus Apu Tatapaq sunqunman chayachkaq kachkan chaytapuni allinta qhawaqarikuspa ruwaychis .
49005011	Ama pikunachus ch'amakapi kachkanku chaykunapaq ruwayninkunapi imatapas paykunawan kuska ruwaychischu ; astawampas paykunataqa k'anchayniqman qatatirqumuychis .
49005012	Pakaykunapaq pakapi ruwasqankumanta rimarqunapas p'inqakunajinam ;
49005013	chaywampas , jayk'aqchus tukuy imakuna sut'i chhikaman churasqa kapun chhikaqa , tukuy imakunam sut'inchasqa kapun ,
49005014	imaraykuchus tukuy imakunachus sut'i chhikaman churasqa kachkan chaykunaqa , k'anchaywampunim rikuchikunku . Chayraykum ajinata qilqarqanku : “ Qan puñuchkanki chayqa , rijch'arimuy ; wañusqakuna chawpimanta jatarimpuy , jinaspataq Cristo qanman k'ancharimusunki ” — nispa .
49005015	Ajinaqa , sumaqta qhawaqarikuspapuni puriykachakuychis . Ama pisi sunqu runakunajina kawsaychischu , manachayqa allin yachaywan kawsakuychis .
49005016	Sapa kuti allin ruwaykuna ruwanaykichispaq pacha kachkaqtin allinkunata ruwaychis , imaraykuchus mana allin p'unchaykunapim kawsakunchis .
49005017	Ama pisi sunqukunajina puriykachaychischu ; manachayqa imatachus Apu Tataqa qankunapaq ruwanaykichista munachkan chayta yachqatamuychis .
49005018	Ama machaykukuychischu , imaraykuchus chayqa imaymana mana allinkunatam yanjachisunkichis ; astawampas Ch'uwa Ajayuwan junt'aykusqa kaychis .
49005019	Jayk'aqchus tantakunkichis chhikaqa q'uchukunata , takiykunata jinataq yupaychay q'uchukunata takirikuspa tukuy sunquwan Diosman yupaychariychis .
49005020	Dios Tatamanqa tukuy imakunamanta Tata Jesucristopaq sutimpi yuspärayta quychispuni .
49005021	Cristoman uyarikuq kasqaykichisraykuqa , qankunapura ujmanta uj uyart'anakuychis .
49005022	Qhariyuq warmikunaqa , imaynatachus Cristoman uyarinku ajinata qusankuman uyart'achunku .
49005023	Imaraykuchus qhariqa warmimpaq umanmi , imaynatachus Cristoqa iglesiapaq uman kachkan ajinata , chay iglesiataq paypaq aychanmi ; payllataqmi iglesiapaq qhispichiqninqa .
49005024	Chaywampas , imaynatachus iglesiaqa Cristoman uyart'achkan , kikillantataqmi qhariyuq warmikunaqa imantimpi qusankuman uyart'ananku .
49005025	Warmiyuq qharikuna : imaynatachus Cristoqa iglesiaman munakuspa kawsaynintapas payrayku apt'akuchkarqan ajinallatataqmi qankunaqa warmiykichisman munakuychis .
49005026	Kaytaqa iglesiapaq ch'uwa kanampaqmi ajinata ruwarqan , sumaq pichasqa kanampaqtaq unuwan jinataq rimayninwan kuskachaspam mayllaqarqan ,
49005027	ajinamantam pay kikin iglesiataqa sumaq k'anchaynimpi athunchasqata , mana uj juch'uy ch'iqiykusqata , mana ima sip'uyuqta jinataq mana uj juch'uypas qhillichasqata , manachayqa sumaq ch'uwa jinataq chiqan iglesiata puskatakurqan .
49005028	Warmiyuq qhariqa imaynatachus pay kikinta munakun , ajinallatataqmi warminta munakunanqa . Pichus warminta munakun chayqa , pay kikinmi munakuchkan .
49005029	Imaraykuchus manam pipas pay kikintaqa chhiqnikuchkanmanchu , manachayqa allintam mikhuchin jinataq p'achallichimpasqa , imaynatachus Cristoqa iglesiawan ruwachkan ajinata ,
49005030	imaraykuchus iglesiaqa Cristopaq aychanmi . Nuqanchistaq chay aychapaq uj chhikankunaman kanchis .
49005031	“ Chayraykum , qhariqa warminwan ujchakunapaq tatanta jinataq mamantawan saqipunqa , jinaspataq iskayninku uj sapa runallaman tukupunqaku . ”
49005032	Kaypim ima athunchus Diospaq chiqan yuwaynin pakapi kachkarqan chayqa rikuchikun . Nuqataq , Cristomanta jinataq Iglesiamanta rimanapaqmi kaytaqa apaykachani .
49005033	Ajina kaqtinqa , qankunamanta sapa ujmi imaynatachus pay kikin munakuchkan ajinata warminta munakunan , warmitaq qusanmanqa tukuy sunqum uyart'anan .
49006001	Wawakuna , imaynatachus Tata Jesucristopaq munachkan ajinata tatamamaykichisman uyart'aychispuni , imaraykuchus kaymi chiqan kachkan chayqa .
49006002	Ñawpaqkaq kamachiyqa kaymi ; chaytaq uj rimay qusqawan kuskachasqam taripakun : “ Tataykita jinataq mamaykita athumpi kachikuy ,
49006003	ajinamanta kusisqa kanaykipaq jinataq karu kawsayta kaypachapi kawsakunaykipaq ” — nispa .
49006004	Qankuna tatamamakunataq amapuni wawaykichista phiñachiychischu , manachayqa imaynatachus Apu Tataqa munachkan ajina chiqan kawsayniyuqta yachachikuychis .
49006005	Wata runakuna , kaypachapi qankunapaq wasiyuqniykichis kachkanku chaykunataqa uyariychis . Athumpi kachispa , mancharispa jinataq llamp'u sunquwan , Cristomampas jaywachkawaqchis ajinata jaywaychis .
49006006	Jaywaychis , ama qhawqasichkasunkichis chhikallachu ajinamanta paykunawan allimpi qhawasqa kanapaq , manachayqa Cristopaq jaywaqninkunajina Diospaq munayninta tukuy sunqu ruwaspa .
49006007	Llank'ayniykichistaqa ama runakunapaqjinallatachu manachayqa Apu Tatamampas jaywachkawaqchis ajinata tukuy sunquykichiswan ruwariychis .
49006008	Imaraykuchus yachanaykichismi sapa uj runaqa watarunapas kachun manachayqa kacharisqapas kachun , allin ruwasqanmantajinam Apu Tatamantaqa jap'iqanqa .
49006009	Wasiyuq runakuna , qankunaqa imaynachus jaywaqniykichiskunaqa llamp'u sunquwan kawsakunku ajinata ama paykunaman manchayta quspa kawsakullaychistaq . Qankuna jinataq paykunapas janaqpachapi kachkan chay Apu Tatapaq atiynimpi kasqaykichista yuwatatarikuychis , imaraykuchus paypaqqa manam pipas waqmantaqa astawan munasqa kachkanchu .
49006010	Kunanqa wawqipanakuna Apu Tatapaq manchay atiynimpi kallpaykichista maskakuychis .
49006011	Tukuy Diospaq qusqan maqanakuy p'achakunawan p'achalliykukuychis , ajinamanta supaypaq sallqaykuyninmanta jarq'aqakunaykichispaq .
49006012	Imaraykuchus manam runapaq atiyninkunawanchu maqanakuchkanchis , manachayqa janaqpachapi kaq saqra ajayu kallpakunawanmi maqanakuchkanchis , chaykunaqa nuqanchis muyuriy kay ch'amakapachapi atiyniyuq jinataq kallpayuqmi kanku .
49006013	Chayrayku , tukuy Diospaq qusqan maqanakuna p'achata churaykukuychis , ajinamanta saqra p'unchay chayamuqtin atipanaykichispaq , sumaqta wakicharikuspataq thuru sayaykunaykichispaq .
49006014	Ajinaqa thuruta sayarikuychis , chiqan kaywan p'achallt'asqa jinataq Diospaq chiqan kayninwan waqaychasqa .
49006015	Wakichasqapuni sumaqpi kay willaykunata willaq lluqsinapaq kachkaychis .
49006016	Diospi sunqu churasqaykichistaq uj jark'aqakunajina kachun , mayqinwanchus Supaypaq warak'awan chhuqamusqan lawrachkaq rumikunamanta jark'aqakunapaq kachun .
49006017	Qhispichiytaq uj uma qhupqatakuna qhulu ch'utukujina qankuna jark'aq kachun , jinataq Diospaq rimayninqa mayqinchus Ch'uwa Ajayupaq kuchillun kachkan chayqa ajinallataq qankunaman jark'aq kachun .
49006018	Diosmanta mañakuytaqa qankuna ama saqiychischu : Ajayuwan pusasqapuni Diosmanta mañarikuychis . sumaqta qhawatatarikuspa jinataq mana iskayakuspapuni kachkaychis , jinaspataq tukuy ch'uwa llaqtarayku Diosmanta mañarikuychis .
49006019	Nuqaraykupas mañaripullawaychistaq , ajinamanta ima rimaykunatachus ninay kachkan chay rimarqunaypaq Diosqa rimaykunata qunawampaq , jinataq kallpawan rimarquspa imachus pakapi kachkan chay Diospaq yuwaynin sumaq willaykunapi kachkan chayta riqsichinaypaq .
49006020	Diosqa kay willaykunapaq willaqnintajinam nuqaman kachamuwan , kunantaq chayraykum jap'isqa kachkani . Nuqapaq paymanta mana manchaspa willanaypaq mañaripuwaychis .
49006021	Apu Tatapaq llank'aynimpi tukuy sunquwan yanapakuq Tíquico munasqa wawqimasinchismi qankunaman nuqaniqmanta tukuy willaykunata jinataq imaynachus nuqa taripakuchkani chaykunamanta willamusunkichis .
49006022	Chayraykum nuqaykupaq imaynapichus taripakuyku chaymanta willanasunkichispaq jinataq qankunaman kallpacharinasunkichispaq kachamuchkani .
49006023	Dios Tatanchis jinataq Tata Jesucristopiwan , wawqipanakunaman sumaqpi kayta jinataq iyawniywan munakuyta qunasunkichista munani ;
49006024	tukuy pikunachus Tatanchis Jesucristoman mana iskayakuy munakuywan munakuchkanku chaykunaman , pay khuyapayakuyninta quchun .
50001001	Cristo Jesuspi ujchakusqaykichisrayku ch'uwa llaqtaman puriq munasqa Filipos llaqtapi kaq wawqipanakuna , Pablowan jinataq Timoteowan qankunaman napaykumusunkichis , kurajkaqkuna jinataq purichiq apaykachaqkunamanta qallarispa tukuyniykichisman napaykumuykichis .
50001002	Dios Tatanchis jinataq Tata Jesucristopiwan khuyapayakuyninta jinataq sumaqpi kayninta qankunajawaman t'akaykumuchun .
50001003	Qankunamanta sapa kuti yuwarikuspam Diosman yuspärayta quni ;
50001004	jinataq Diosmanta mañakuspaqa , kusikuywanmi qankunamanta mañarikuni ;
50001005	imaraykuchus qankunaqa , qallariy p'unchaymanta kunan p'unchaykamaqa sumaq willaykunarayku khuyapayarikuqmi kankichis .
50001006	Chayraykum , Diosqa qankunapi kay sumaq llank'ayninta qallarisqanmantapacha , Jesucristopaq kutimunan p'unchaykama sumaq ñanniqtam payqa pusakuchkasunkichis .
50001007	Nuqapaq qankunamanta ajinata yuwasqayqa allimpunim kakuchkan , imaraykuchus nuqaqa qankunaman anchatapunim munakuykichis , jinataq ima munakuy llank'aykunatachus Diosqa nuqaman quchkarqawan chayta qankunaqa nuqawan kuska llank'asqaykichisrayku . Wisq'asqa kachkani manachayqa juchanchaq runakunapaq ñawpaqimpi kachkarqani chhikapas , imachus kay sumaq willaykunamanta chiqan kachkan chayta sut'inchanapaqqa , qankunaqa yanapariwankichispunim .
50001008	Qankunawan mana kasqayrayku llakikusqaymanta jinataq Cristo Jesús quchkawan chay sumaq munaykuywan qankunaman munakusqaymantaqa Diosmi rikuqjina kachkan .
50001009	Qankunapaq munakuyniykichis astawan wiñakuchkanallampaq jinataq qankunaman yachayta yuwaytawan qunasunkichispaq Diosmanta mañarikuni ,
50001010	ajinamanta imachus astawan allin kachkan chaytapuni ajllikuq kanaykichispaq . Ajinamantam qankunaqa sumaqta kawsakunkichis , jinataq ima p'unchaychus Cristo kutimuchkanqa chhika p'unchaykama ama mitk'akuspa ñawpaqman puriykukuchkanallaykichispaq ;
50001011	imaraykuchus qankunaqa Jesucristoraykum sumaq ruwaykunata ruwankichis , ajinamanta runakunaqa Diosman yupaychanankupaq jinataq athunchanankupaq .
50001012	Wawqipanakuna , imakunachus nuqawan ruwakuchkarqan chaykunaqa , sumaq willaykuna willanaypaq astawan kallpacharichkarqawan chaymanta yachanaykichistam munani .
50001013	Tukuy kamachiqkunapaq qhapaq wasinkuna rikuq runakuna jinataq tukuy runakunapiwanmi nuqapaq Cristorayku wisq'asqa kasqayta yachanku .
50001014	Wisq'asqa kasqayta rikuspataq astawan achkha wawqipanakunam mana mancharikuspa jinataq Diospi sunqunkuta churaspa astawan sumaq willaykunata willanapaq kallpacharikunku .
50001015	Wakinkunapaq jap'inakunarayku jinataq qhawanakunarayku Cristomanta willasqankuqa chiqampunim kakuchkan , chaywampas wakinkunaqa sumaq sunquwanmi chayta ruwanku .
50001016	Wakinkunaqa Cristoman munakusqanraykum willanku , nuqaman sumaq willayninkunata kaypi sayqatakunaypaq Dios nuqaman churasqawanmanta yachaspa ;
50001017	chaywampas wakinkunaqa paykuna allimpi qhawasqa kanankupaqllam ruwanku , jinataq manam paykunaqa tukuy sunqu ruwachkankuchu , manachayqa kunan jap'isqa kasqayta yacharquspaqa astawan mana allinkunaman chayanaytam munachkanku .
50001018	Chaywampas ¿ imapaqtaq chaymanta llakikuchkasunri ? Imaraykuchus paykunaqa sumaq sunquwampas , manachayqa mana allin sunquwampas willachkanku chhikaqa , tukuyninkum Cristomanta willanku ; chaymi nuqaman kusirichiwanqa . Chaywampas astawanraqmi kusirikusaq ,
50001019	qankuna mañaripuwankichis chaymanta jinataq Jesucristopaq Ajayun nuqaman yanapasqawanraykum yuspärayta quni , imaraykuchus tukuy kaykuna nuqapaq qhispisqa kanaypaq kasqantam yachani .
50001020	Diosqa nuqaman manapunim p'inqayman chayanayta saqichkawanqachu , astawampas kawsakuchkasaq manachayqa wañupusaq chhikapas allin kallpacharisqapunim puriykachayta munani , ajinamanta nuqaniqta runakunaqa Cristopaq musphay athun kayninmanta yachanankupaq .
50001021	Imaraykuchus kawsakuchkasaq chhikaqa Cristoman jaywanapaq kawsaytam munani , wañupusaq chhikataq nuqaqa atipapusaqmi .
50001022	Kay aychaypi kawsaspachu llank'ayniyqa astawan urikunata qunman chhikaqa manam maykaq ajllikuytapas atinichu .
50001023	Nuqapaqqa ancha kallpam kay iskayninmanta uj yuwayman chayanayqa : ujniqmantaqa Cristowan kuska kawsakuq puripunraykuqa wañupuytam munani , imaraykuchus chayqa nuqapaq astawan allinmi kanman ;
50001024	chaywampas waqniqmanta qhawarichuwan chhikaqa , qankunarayku kawsakuchkanallaymi allin kanman .
50001025	Ajinaqa , kayta yachasqayraykuqa qankunawan kuska qhiparachkanaymantaqa allintam yachakuni , ajinamanta qankunapaq ñawpaqman puriykunaykichispaq jinataq iyaw nisqaykichispi kusikuyniyuq kanaykichispaq yanaparinaypaq .
50001026	Ajinamantam ujtawan qankuna chawpipi nuqata kachikuwankichis , nuqataq qankunapaq astawan Cristo Jesusman yupaychanaykichispaq kallpacharisqaykichis .
50001027	Kayllatam niyta munaykichis : kawsayniykichispiqa , Cristopaq sumaq willayninkuna nichkan ajinamanjina kawsakunapaq kallpachakuychis . Ajinaqa , qankunaman rikuq jamusaq chhikapas , mana jamuchkasaq chhikapas , qankunapaq thuru , ujchasqa qatisqaykichismanta jinataq tukuyniykichis sumaq willaykunapi iyawnisqaykichisrayku atipaspa puriykusqaykichismanta willaykunatam yachayta munani .
50001028	Chhiqnikuqniykichiskunataqa ama manchaychischu . Qankunachus kallpawan sayarikunkichis chhikaqa , imaynatachus chay chhiqnikuqniykichiskuna t'unarqusqa kanqaku chaytam rikunkichis , qankunataq qhispisqam kankichis , imaraykuchus Diosmi atipanaykichispaq kallpata qusunkichis .
50001029	Imaraykuchus Diosmi qankunamanqa Cristoman iyaw ninaykichispaq uj sumaq quyta qusunkichis , jinataq Cristorayku ñak'arinaykichistapas payllataqmi qusunkichis .
50001030	Qankunawan nuqawanqa chay kikin tupjaypim taripakunchis . Qankunaqa ñawpaq pachakunapi imaynatachus tupjarqani chaytaqa rikurqankichismi , kunampas imaynatachus tupjakuchkallani chaymantapas yachallankichistaqmi .
50002001	Cristochus kallpacharinaykichispaq atiyta qusunkichis , munakuychus wajkunaman sunqucharinaykichispaq kallpacharisunkichis , tukuyniykichischus uj kikin Ajayuyuq kankichis jinataq khuyapayakuq sunquyuqchus kankichis chhikaqa ,
50002002	tukuyniykichis uj sapa munakuywan , uj sapa ajayuwan jinataq uj sapa yuwaypi ujchasqa sumaqpi kawsakusqaykichiswan kusirichiwaychis .
50002003	Tanqanakunapaq jinataq umaykichista uqharinallapaqqa ama imatapas ruwaychischu , manachayqa llamp'u sunquwan jinataq sapa uj pay kikinmanta niqtin wakinkunaqa astawan allimpas kachkanman ajinata yuwaspa imatapas ruwaychis .
50002004	Ama pipas pay kikimpaq allimpi kanallanta maskachunkuchu , manachayqa wakinkunapaq allimpi kanantaqa maskallachunkutaq .
50002005	Imayna yuwaywanchus Cristo Jesusqa puriykachakurqan , kikin yuwayllawantaq qankunaqa ujmanta ujkunawan puriykachakuychis ,
50002006	mayqinchus kaymi : Payqa , Dios kikin kachkarqan chhikapas , manam Dios kikinjina kanaman jap'iykukuchkarqanchu ,
50002007	manachayqa imachus pay kikimpaq kachkarqan chayta qichuqakuspam jaywaqman tukupurqan . Nuqanchisjina runaman tukupuspataq , uj qasi runajinalla chimpkataspam
50002008	pay kikin juch'uychakupurqan , ajinamanta uj tukuy sunquwan uyarikuq jaywaqjinaman tukuspam chakanaman wañunankama chimpkatapurqan .
50002009	Chayraykum Diosqa janaqpi kaq astawan athun atiyniyuq kayta , jinataq tukuy sutikunamanta niqtimpas astawan sumaq athunkaq sutita payman qun ,
50002010	ajinamanta tukuy janaqpachapi kaqkuna , kaypachapi kaqkuna jinataq ukhupachapi kaqkunapas tukuyninku Jesusman suti qusqa kachkarqan chayman qunquriykukunankupaq ,
50002011	ajinamanta Dios Tatapaq sumaq k'anchaynimpi athunchasqa kanampaq , tukuyninku Jesucristopaq Apu Tata kasqanta riqsinankupaq .
50002012	Munasqa wawqipanakuna , qankuna chawpipi kachkarqani chhikaqa imaynatachus uyarirqawankichispuni ajinallatataq kunampas karupi kachkaqtiy uyaririwaychis . Sapa ujpaq qhispichiynintaqa tukuy llamp'u sunquykichiswan imatapas ruwaspa rikuchiychis ;
50002013	imaraykuchus , khuyapayakuynimpi jinataq imatachus munachkan chay yuwayninwanqa Diosmi allinkaq yuwaykunata jinataq ruwaykunata ruwanaykichispaq kallpachasunkichis .
50002014	Ama chhuchhukuspa jinataq ama qallanakuspa tukuy imakunatapas ruwaychis ,
50002015	ajinamanta ima juchatapas jinataq ima mana allin ruwaykunatapas ama pipas qankunapi taripanankupaq , jinaspataq qankunaqa chay millay saqra runakuna chawpipi mana uj juch'uypas qhillichasqa Diospaq wawankuna kanaykichispaq . Paykuna chawpipiqa quyllurkunajinam qankunaqa kaypachapi k'ancharinkichis ,
50002016	kawsay willaykunatapas sumaq thuruta japqasispa . Ajinamantam jayk'aqchus Cristo jamuchkanqa chhikaqa , tarpusqaypas jinataq llank'asqaypas mana qasipaq kasqanta yachaspa qankunamanta nuqaqa anchata kusirikusaq .
50002017	Qankunaqa Diospim sunquykichista churankichis jinataq paymanmi jaywallankichistaq ; chayqa , uj jaywaytapas quwaqchis ajinam . Nuqatachus wañuchipuwanqaku chhikaqa , chay wañusqayqa qankunapaq Diosman jaywasqaykichismanta uj chhikan yapanjinallam kanqa .
50002018	Qankunaqa kusirikuychis , jinataq kusikuyniypiqa kusirikullaychistaq .
50002019	Tata Jesuspi sunquyta churaspa ichapas Timoteota usqhayllata kachamusaq , ajinamanta qankunamanta willaykunata uyarispa kusirikunaypaq .
50002020	Imaraykuchus nuqajina sunquyuq jinataq chiqampipuni qankunapaq allimpi kanaykichismanta llakikuq runataqa manam pitapas taripanichu ;
50002021	tukuyninkum paykunapaq allimpi kaynillankuta maskakuchkanku , manataqmi Jesucristopaq munasqantaqa maskachkankuchu .
50002022	Chaywampas Timoteopaq sumaq puriykachakuq kasqanmanta jinataq imaynatachus nuqawan kuska kurajkaq kikin churiypas kanman ajinata sumaq willaykunata willaypi jaywarqan chaymanta qankunaqa allintam yachankichis .
50002023	Ajinaqa , imachus nuqawan ruwakuchkanqa chayta yacharquspajinam kachamuyta munani .
50002024	Tatapi sunquyta churani nuqa kikin usqhayllata qankunaman rikuq jamunaypaq .
50002025	Ñawpaq p'unchaykunapi nuqaman ima kallpa tukusqaypi yanapanawampaq kachamuchkarqankichis chay wawqimasinchis Epafroditota kachamunayqa wakikuqjinallataqmi kakuchkan . Imaraykuchus payqa sumaq willaykunapaq willayninta sayqatakunaykupaqqa , nuqawan kuskam imaymana tupjaykunapi llank'arqan .
50002026	Payqa anchatapunim tukuy qankunamanta llakikun , jinaspataq paypaq unqusqa kasqanmanta qankuna yachasqaykichisraykuqa , ancha llakisqam payqa anchakunan kakuchkan .
50002027	Chiqampi payqa ñaqa wañuqjina unqusqapunim taripakupurqan , chaywampas Diosqa paymanta khuyapayarikurqanmi , manam payllamantachu manachayqa nuqamantapas khuyapayarikurqallantaqmi , ajinamanta nuqaqa amaña astawan ima llakikuyniykunachus kachkan chaymanta niqtimpas wajkunamanta llakikunaypaq .
50002028	Chayraykum nuqaqa usqhayllata qankunaman kachampuykichis , ajinamanta qankunaqa wajmanta payman rikuspa kusirikunaykichispaq jinataq amaña astawan llakisqa kapunaypaq .
50002029	Paytaqa Tatapi kasqanchisrayku uj wawqimasinchisjinata ancha kusikuywan jap'iqarikupuychis , jinaspataq pikunachus payjina kachkanku chaykunamanqa anchatapuni munakuychis ,
50002030	imaraykuchus payqa Cristorayku wañuqjinapunim kachkarqan . Kawsaynintam apt'akunapaq churarqan jinaspataq ñaqapunim wañurqumpas , chaytaqa ajinata ruwan nuqaman ima yanapariytachus qankunaqa mana atichkarqankichis chaymanta nuqaman pay jaywasqawanrayku .
50003001	Kunanqa munasqa wawqipanaykuna , Tatapi kachkaspa kusirikuychis . Imatachus qilqamuchkarqaykichis chayta wajmanta ninayqa manam nuqapaq mana allinchu kachkan , qankunapaqtaq chayqa allimpi kanaykichispaqmi kanqa .
50003002	Chay mana imapaq allin runakunamanta , mana allin llank'aqkunamanta jinataq pikunachus uj chhikan aychata ñak'aqachkanku circuncisionta ruwachikunaykichismi nispa chaykunamantaqa , qhawaqarikuspa jark'aqarikuychis ;
50003003	imaraykuchus chiqampipuni circuncisión ruwasqa kachkanku chaykunaqa nuqanchismi kanchis , pikunachus Ajayuwan kallpachasqa Diosman yupaychachkanchis chaykuna , Cristo Jesuspi kasqanchisraykupas athunchakunchis jinataq manam runakunapaq puriyninkumanjina ruwaykunapi sunqunchista churachkanchischu .
50003004	Chaykunapi sunquyta churanaypaq yachachkani chhikapas . Chaykunapi nuqajina sunqun churaqqa manam pipas wajkuna kachkanmanchu :
50003005	pusaq p'unchay paqarisqaymantam circuncisión ruwayta ruwarqawanku , nuqaqa israelitakunamanta ujninkaq Benjaminpaq wasi masinkunamanta jamuqmi kani , nuqaqa hebreo runam kani , jinataq hebreokunapaq churin kallanitaq . Judiokunapaq kamachiynin sut'inchanakaqmantaqa fariseokunapaq puriyninmanjinam nuqaqa junt'arqani ;
50003006	chay tukuytapuni tukuy sunquwan fariseokunapaq kamachiyninta junt'ay munaq kasqayraykuqa iglesiapi kaqkunatam qatiykachaq karqani . Jinataq chay kamachiypi imatachus juchanchanapaq nichkan chaykaqmantaqa manam pipas imata nichkawanmanchu karqan , imaraykuchus chay kamachiytaqa chiqampim junt'aq karqani .
50003007	Chaywampas tukuy kaykuna ñawpaqpi chay tukuy munasqa nuqapaq kachkarqan chaykunaqa , manañam nuqapaqqa Cristopi kapusqayrayku kunanqa imapaqpas allinchu kapun .
50003008	Astawampas , Cristo Jesús Tatayman riqsipusqaywan chay ñawpaq puriyniykunataqa rijch'anachini chhikaqa , mana imapaq chaniyuqtam wijch'uwachapuni . Tukuy chaykunataqa Cristoraykum apawachapuni , jinaspataq tukuy chay puriyniykunataqa uj qasi q'upakunapas kanman ajinatam Cristo Jesusta jap'iqanayrayku
50003009	jinataq payman ujchasqa taripakunayrayku rikupuni . Manam chay kamachiy junt'asqayraykuchu , manachayqa Cristo Jesuspi iyaw nisqayrayku , imaraykuchus Diosqa ajinatam nuqanchisman jap'iqayta munawanchis .
50003010	Imatachus munachkani chayqa Cristoman riqsinallam , kawsatatamusqan atiyninta sunquypi jap'iqanata , jinataq imaynatachus pay ñak'arichkarqan ajinallatataq nuqaqa ñak'ariyta munani ; wañunay kaqtimpas payjinallataqmi wañuyta munani ,
50003011	jinataq wañusqakuna kawsatatamuchkanqa chay p'unchayman chayaytam suyachkani .
50003012	Kaywanqa , manam tukuy imatam taripani nispa nichkanichu , manallataqmi chiqan runam kani nispapas nichkanichu ; chaywampas suyay sunquyta churaspa chay taripanaykamaqa ñawpaqman puriykukuchkallanim , imaraykuchus Cristo Jesusmi ñawpaqta nuqaman tariparqumuwan .
50003013	Wawqipanakuna , manam nuqa kikinqa chayta taripapunim nispa nichkanichu ; imachus qhipapi kachkan chayta qunqawachaspam ñawpaqpi kachkan chay taripanapaq kallpachakuni , chayllatam nuqaqa nikuchkani ,
50003014	ajinamanta maymanchus chayayta munachkarqani chayman chayaspa ima quytachus Diosqa Cristo Jesusniqta qunapaq wajachkarqawanchis chay janaqpacha quyta jap'iqanaypaq .
50003015	Tukuy pikunachus iyaw nisqanchispi wiñarisqa kapunchis chaykunaqa , ajinatam yuwananchis . Wakin imakunapichus qankunaqa wajniqmanta yuwankichis chhikaqa , Diosmi chaytaqa sut'inta rikuchillasunkichistaq .
50003016	Chaywampas , imakunatachus nuqanchis taripapunchisña chaymanjinam kawsakupunanchis , chaykaqmi allinqa .
50003017	Wawqipanaykuna , imaynatachus nuqa puriykachakuni ajinallatataq qankunaqa puriykachakuychis , jinallataq pikunachus nuqaykupaq kunarisqaykumanjina puriykachakunku chaykunapi qhawarikullaychistaq .
50003018	Achkhayuqmi Cristopaq chakanapi wañusqanqa qasipaqpas kanman ajinata rikuspa kawsakuchkanku , nuqataq kaymantaqa achkha kutiñam qankunaman niykichis , kunantaq waqayniywanraq wajmanta nikuchkallaykichis .
50003019	Chayjina runakunaqa wiñaypaq lawraq nina ukhupim tukjakunqaku . Mikhunallam paykunapaq yupaychanankuqa , jinaspataq imaymana p'inqay ruwaykunata ruwasqankuraykum umankuta uqharikunku . Paykunaqa kaypacha mana allin kaqkunallapim yuwakuchkanku .
50003020	Chaywampas nuqanchisqa janaqpacha llaqtayuq runakunam kanchis , jinaspataq Qhispichiq Jesucristo Tatanchis chay janaqpachamanta jamunantam suyachkanchis ,
50003021	kay pisi kallpa runa kasqanchistaqa , paymi paypaq sumaq k'anchaynimpi athunchasqa kayninmanjina tukuchiwasunchis . Chaytataq tukuy kaypachapi imayna atiyniyuqchus kachkan chay kikin atiywanmi ajinata ruwanqa .
50004001	Chayraykum munasqa wawqipanakuna pikunamanchus anchatapuni rikuyta munaykichis , pikunachus ancha munakusqay kankichis , qankunam nuqapaq kusikuyniypas uj sumaq quyniypas kankichis , chaykunaman niykichis , imaynachus kachkankichis ajinalla Jesucristo Tatapi thuru kachkaychis .
50004002	Evodia pananchisman jinallataq Síntique pananchisman ima , imaynatachus Tatapi kaq panantimpura kananku ajinata uj sunquyuq kayllaman chayanankupaq mañarikuni .
50004003	Qankaqmantaq munasqa llank'aq masiy , kay iskay pananchiskunaman yanaparinaykipaq mañarikuyki , imaraykuchus paykunaqa Clementewan jinataq wakin wawqikunawan ima nuqawan kuskam sumaq willaykunata willaspa puriykacharqanku . Sutinkunaqa kawsay p'anqapi qilqaykusqañam kapun .
50004004	Tatapiqa kusirikuychispuni . Wajmanta niykichis ¡ Kusirikuychis !
50004005	Qankunaqa tukuyninkuwan sumaq sunquyuq runakunamanta riqsichikuychis . Tatapaq jamunanqa qayllapiñam kapun .
50004006	Ama imakaqmantapas llakikuychischu , manachayqa tukuy imatapas Diosman uj mañakuypi jaywaychis ; mañakuychis jinallataq yuspäraytapas qullaychistaq .
50004007	Ajinamantam Diosqa sumaqpi kayninta qusunkichis , chay sumaqpi kaytaq kaypacha runakunapaq manam yuwaywan jap'iqananjinachu kachkan ; jinaspataq kay sumaqpi kayllataqmi sunquykichista jinataq yuwayniykichistapas Jesucristoniqta allimpi kanampaq rikupunqa .
50004008	Tukuchanapaqtaq munasqa wawqipanakuna , tukuy imachus chiqankaq kachkan , imachus allin , ch'uwa , sumaq jinataq allimpi qhawasqa kachkan chaykunallapi yuwapuychis . Tukuy imaymana allinkuna sapa ujpi kachkan chaykunapi jinataq tukuy imachus athunchanajina kachkan chayllapi yuwaychis .
50004009	Imatachus yachachichkarqaykichis jinataq imaynata ruwanaykichispaqchus kunarichkarqaykichis , imakunatachus nuqaman niqta uyarirqawankichis jinataq ima ruwaqtachus nuqaman rikuchkarqawankichis chaykunataqa ruwakuchkallaychis : ajinata ruwaychis , jinaspam sumaqpi kayniyuq Diosqa qankunawan kakuchkanqa .
50004010	Nuqamanta qankunapaq wajmanta yuwarikusqaykichismantaqa anchatapunim Tatapi kusirikuni . Kaywanqa manam ichapas qunqakupunku nispa niyta munachkanichu , manachayqa manam imaynamantapas qankunaqa nuqaman yanaparinapaq chayachimuyta atichkarqankichischu .
50004011	Kaytaqa manam nuqapaq pist'achikusqayraykuchu ajinata nichkani , manachayqa imachus nuqapaq kachkan chayllawan sunqu junt'asqa puriykachakuytaqa yachaqapuniñam .
50004012	Imaynachus pist'achikuy kawsaypi puriykachanamantaqa nuqaqa yachanim , jinataq ima tukuyjawapi puriykachaspa kawsanamantapas yachallanitaqmi . Kawsaypi imaymanakuna jamuqtin chaykunata atipaytapas yachaqallanitaqmi , ajinallataq sajsasqa kayta jinataq yariqasqa puriykachaytapas , puchuchkaq kaqniyuq kayta jinataq mana imayuq kaytapas yachallanitaqmi .
50004013	Cristo kallpachasqawanraykuqa , tukuy imantintam ruwayta atiyman .
50004014	Chaywampas , ñak'ariyniykunapi nuqawan kuska ñak'arisqaykichisraykuqa , qankunaqa allintam ruwakuchkankichis .
50004015	Jayk'aqchus sumaq willaykuna willanata qallarichkaspa Macedonia llaqtamanta lluqsimuchkarqani chhikaqa , qankuna Filipos Iglesiapi kaqkunallam nuqaman yanaparirqawankichis , manam maykaq iglesiapas nuqamantaqa yuwarikuchkarqankuchu .
50004016	Tesalónica llaqtapi kachkarqani chhikapas , qankunaqa achkha kutim uj jaywanajina apthapiykunata nuqapaq mana pist'achikunaypaq apachimurqawankichis .
50004017	Chaywanqa manam nuqaqa ayst'achkaykichischu ; manachayqa Dios qankunamanta allimpachata yuwarikunantam nuqaqa munani .
50004018	Epafroditoman imakunatachus nuqapaq apachimuchkarqawankichis chaykunataqa junt'asqatam jap'iqapuni , chaykunawantaq puchuchkaqraqmi imaypas kakuchkan . Imatachus qankuna apachimuchkawankichis chayqa uj sumaq q'apachkaq jaywayjinatam Diosqa sunqunman chayachkaqta jap'iqan .
50004019	Ajinaqa , Jesucristoniqta Diosniymi musphachkay qhapaqkayninmanta tukuy ima pist'achikusqaykichista qankunaman qusunkichis .
50004020	¡ Diosninchis jinataq Tatanchisqa , sumaq k'anchaynimpi wiñaypaq athunchasqa kachun ! Ajina kachun .
50004021	Nuqaniqmantaqa , tukuy pikunachus Jesucristopaq ch'uwa llaqtampi kachkanku chay wawqipanaykunaman napaykuripuwaychis . Nuqawan kuska kachkanku chay wawqikunapas kaymantapacha napaykurimusunkichismi .
50004022	Ajinallataqmi tukuy pikunachus kaypi Diospaq ch'uwa llaqtampi kachkanku chaykuna napaykurimusunkichis , jinataq pikunachus Roma llaqtapi kaq athun suyukuna apaykachaqpaq jaywaqninkunapas allimpachatam qankunaman napaykurimusunkichis .
50004023	Tata Jesucristo khuyapayakuyninta qankunajawaman t'akaykumuchun .
51001001	Nuqa Pabloqa , Diospaq munasqanrayku Jesucristopaq kachasqan , Timoteo wawqiwan kuska ,
51001002	Colosas llaqtapi kaq ch'uwa llaqtaman napaykumuyku , pikunachus Cristopi sumaq uyarikuq wawqikuna kanku chaykunaman . Dios Tatanchis khuyapayakuyninta jinataq sumaq kayninta qankunajawaman t'akaykumuchun .
51001003	Sapa kuti qankunarayku Diosmanta mañakuyku chhikaqa , payman yuspäraykupunim , pichus Tatanchis Jesucristopaq Tatan kachkan chayman .
51001004	Imaraykuchus Cristo Jesuspi iyaw nisqaykichismanta jinataq tukuy ch'uwa llaqtaman munakusqaykichismantam willaykunata jap'iqayku .
51001005	Qankunaqa ajinata ruwankichis , imaraykuchus chiqan sumaq willaykunata uyarirqankichis chhikamantapacham , qankunapaq imatachus Diosqa janaqpachapi pakachkan chaytaqa allinta yachapunkichis .
51001006	Kay sumaq willaykunaqa tukuy kaypachapim willakuchkan , jinataq wiñatatakuchkan . Ajinallataqmi qankuna chawpipi ruwakuchkan , jayk'aqchus Diospaq munakuyninmanta rimaqta uyarirqankichis jinataq chiqan kayninta riqsipurqankichis chhikamantapachaqa .
51001007	Kaytam munasqa Epafras wawqinchisqa yachachirqasunkichis , pichus nuqaykuwan kuska llank'arqan , jinataq payqa mana iskayakuspam tukuy sunqunwan Jesucristoman munakusqanrayku qankunaman jaywasunkichis .
51001008	Paymi qankunamanta willaykunata apamuwanku , payllataqmi imaynatachus Ch'uwa Ajayuqa masiykichiskunaman munachisunkichis chaymantapas willarillawankutaq .
51001009	Chayraykum jayk'aqchus tukuy chaykunamanta yacharqayku chhikamantapacha , qankunarayku nuqaykuqa Diosman mañakuykupuni . Jinaspataq munayninta qankunaman riqsichinasunkichispaq jinataq ima yachaytachus ch'iki kaytawan Ch'uwa Ajayu quchkan chay qankunapaq kananmantapas mañakullaykutaqmi .
51001010	Ajinamantam imaynatachus Tatapaq kaqkuna kanan kachkanku ajinata ruwaspa puriykachakunkichis , imachus paypaq sunqunman chayachkaq kachkan chayta ruwaspa , ajinamantam imaymana allinkunata ruwankichis jinataq astawan allinta Diosman riqsinkichis .
51001011	Paymantaq athun kayninwan kallpayuqta tukuchinasunkichispaq mañakuyku ; ajinamantam qankunaqa kallpachakuspa , llamp'u sunquwan jinataq kusikuywan tukuy imaman saykatankichis ,
51001012	ajinamanta Dios Tataman yuspäranaykichispaq . Imaraykuchus paymi k'anchay qhapaq suyumpi ima tutitachus ch'uwa llaqtanman qunawanchis kachkarqan chay jap'iqananchispaq wakichawanchis .
51001013	Diosmi laqa ch'amakapaq atiyninmanta qhispichiwanchis jinaspataq munasqa Churimpaq qhapaq suyunman pusapuwanchis ,
51001014	imaraykuchus payniqtam qhispichiyninchis jinataq juchanchiskunamanta pampachayninchispas kapuwanchis .
51001015	Cristoqa mana rikuy atisqanchis Diospaq uyan lantim ; payqa churinmi , jinaspataq manaraq kaypacha tiyaykuchisqa kachkarqan chaymanta ñawpaqtaqa kapurqanñapunim .
51001016	Payniqtam Diosqa tukuy imachus janaqpachapi kachkan jinataq kaypachapipas kachkan chaykunataqa ruwarqan . Tukuy imakunachus rikunajina kachkan jinataq mana rikunajina kachkanku chaykunatapas , jinallataq kallpayuq , atiyniyuq ajayukunatapas payniqllatataqmi ruwarqan . Tukuy imantinmi payniqta jinataq paypaq ruwasqa karqan .
51001017	Cristoqa manaraq tukuy imapas kachkarqan chay ñawpaqmantaqa kapurqanñapunim , jinataq payniqtam tukuy imapas chiqampi churasqa kachkan .
51001018	Ajinapas Cristoqa mayqin iglesiachus aychan kachkan chaypaq umanmi . Payqa tukuy imapaq qallariyninmi , payllataqmi ñawpaqkaq wañusqamanta kawsarimuqpasqa , ajinamanta imapipas ñawpaqkaqpuni kanampaq .
51001019	Imaraykuchus Cristopim tukuy ch'uwa Diospaq atiyninqa taripakun .
51001020	Diosqa Cristoniqtam tukuy kaypachapaq paywan allimpi kanampaq ruwarqan . Kaytataq Churimpaq chakanapi wañusqanwanmi ajinata ruwarqan .
51001021	Qankunaqa imaymana mana allinkuna ruwasqaykichisraykuqa , sunquykichispi Diospaq mana riqsisqa jinataq chhiqnikuqninkunam karqankichis .
51001022	Chaywampas kunanqa chay Churimpaq wañusqanwanmi Diosqa paypaq masinkunaman tukuchipusunkichis . Imaraykuchus payqa , ch'uwa , mana qhillichasqa jinataq mana juchayuq paypaq ñawpaqinman chimpanaykichispaqmi ajinata ruwarqan .
51001023	Chaywampas kay ajina kanampaqqa sumaq thurutam iyaw nisqaykichispi sayarikunaykichis , ima sumaq willaykunatachus uyarichkarqankichis chaymanta mana juch'uytapas wajniqman jithiqaspa . Kay willaymi tukuy kaypacha chhikakunapi willakurqan , nuqa Pablotaq chay willayta willanapaq yanaparichkani .
51001024	Kunantaq qankunarayku ñak'arisqaymantaqa kusikunim , imaraykuchus ajinamantam ima ñak'ariykunatachus Cristoqa aychan kachkan chay iglasiarayku ñak'arichkarqan chayta kikin aychaypi junt'aykuchkani .
51001025	Qankunapaq allimpi kanaykichispaq , Diosqa nuqamanta iglesiapaq uj jaywaqnintam tukuchiwan , jinataq willayninta willamunaypaqmi kachawan .
51001026	Kay willayqa , ima ruwanantachus Diosqa may pachakunamantapacha pakapi kachichkasqa chaymantam riman , chaywampas kunanqa ch'uwa llaqtanmanmi chay ruwananta rikuchipun .
51001027	Paykunamanmi Diosqa chay athun jinataq musphay ruwananta riqsichiyta munarqan , ajinamanta tukuy llaqtakuna riqsinankupaq . Chay pakapi kachkarqan chay ruwanantaq Cristom kapun , pichus qankuna chawpipim kakuchkan jinataq paymi ima athun kayniyuqchus kachkankichis chay suyanaykichisqa .
51001028	Nuqaykuqa Cristomantam willayku , tukuyninkuman jinataq tukuy yachaywan ninrincharispa jinataq yachachispam willayku , ajinamanta chiqan kawsayniyuqta Cristoman qankunata puskatanaypaq .
51001029	Kaypaqmi nuqaqa tukuy kallpaywan llank'ani , ima kallpatachus Cristo quchkawan chay kallpawan puriykuchkallanitaq .
51002001	Ajinaqa , qankunarayku llank'asqaymanta , Laodicea iglesiapi jinataq pikunachus manaraq rikuchkawanku chaykunarayku ima ancha kallpa tukusqaymanta yachanaykichistam munani .
51002002	Paykunapaq sunqunkupi kallpachayta jap'iqanankutapas munallanitaqmi , jinaspa Cristopaq munakuynimpi ujchasqa kanankupaq , ajinamanta Diospaq jinataq Cristopaq ima ruwayninchus pakapi kachkarqan chayta sumaqpachata riqsinankupaq ,
51002003	imaraykuchus tukuy yachaypas jinataq riqsiykunapas paypi wisq'aykusqam kakuchkan .
51002004	Kaykunata qankunaman niykichis , ajinamanta ama ima sallqaykuy rimaykunawan llullaykuchikunaykichispaq .
51002005	Qankuna chawpipi mana taripakuchkani chhikapas , ajayuniqpiqa qankunawanmi kakuchkani , chaywampas kusikunim qankunapaq allinta puriykachakusqaykichismanta jinataq Cristopi iyaw nisqaykichispi thuru sayarikusqaykichismantaqa .
51002006	Qankunaqa , Jesucristota Tataykichistajina jinataq wasiyuqniykichismantam jap'iqapunkichis , chayraykum imayna kawsakunaykichistachus payqa munan ajinamanjina puriykachanaykichis .
51002007	Imaynatachus yachaqachkarqankichis ajinamanjina , payman sapa kuti astawan qayllaykukuychis , astawan allin kanaykichispaqtaq yachachisqankunata uyarispa kawsakuychis , Diosmantaq yuspärayta quychispuni .
51002008	Qhawaqarikuychis : Ama sallqaykuchikuychischu pikunachus llulla yachachiykunata apamuchkanku chaykunawanqa , imaraykuchus paykunaqa manam Cristopaq yachachiyninkunata apamuchkankuchu , manachayqa runakunapaq jinataq kaypachapi kallpayuq ajayukunapaq yuwayninkunallatam apakumuchkanku .
51002009	Imachus Dios kachkan chayqa Cristopim rikukun ,
51002010	jinaspataq payqa tukuy pi ajayukunachus kallpayuq jinataq atiyniyuq kachkanku chaykunajawapi tiyaykusqam . Qankunamanqa manam imapas pist'achkasunkichischu , imaraykuchus Cristoman ujchasqam kankichis .
51002011	Judiokunaqa Diospaq llaqtanmanta kasqankuta riqsichinapaqmi circuncisionta ruwachikunku , chaywampas qankunamanqa Diosmi Cristoman lip'iykuchispa llaqtaman tukuchipusunkichis , ajinamantam jucha ruway sunquykichista qichupusunkichis . Chaymi ima circuncisiontachus Dios kikin ruwasunkichis chayqa .
51002012	Bawtisachikuspa , qankunaqa Cristowan p'amp'aykusqam kapurqankichis , jinaspataq paywan kuskam wañusqamanta kawsarimpunkichis , imaraykuchus Diospaq atiynimpim sunquykichista churarqankichis .
51002013	Ñawpaqpachakunapi qankunaqa juchaykichisrayku ajayuniqpi wañusqam karqankichis , jinaspataq manam Diospaq llaqtanman jap'iqasqachu karqankichis . Chaywampas kunanqa Cristowan kuskam Diosqa kawsayta qupusunkichis , jinaspataq tukuy juchaykichiskunamantam pampachapusunkichis .
51002014	Qilqasqa kamachiyqa nuqanchisman tumpaykuqmi karqan , chaywampas Diosmi Cristopaq chakanapi wañusqanwan chayta tukuchipun .
51002015	Diosmi atiyniyuq ajayukunapaq kallpankunata jinataq atiyninkunata qichupun , jinaspataq jayk'aqchus atipapurqan chhikaqa , paykunataqa watasqakunatajina tukuypaq ñawpaqimpi Cristoniqta p'inqayman churaspam pusaykachamurqan .
51002016	Chayrayku , imatachus mikhunkichis , imatachus ujyankichis chaykunamantaqa manam pipas qankunaman juch'uychasunkichismanchu , jinallataq imamantataq raymikunatapas mana ruwankichis , wawa killa p'unchaykunata jinataq samarana p'unchaykunatapas mana allimpi qhawankichischu nispaqa manam pipas nisunkichismanchu .
51002017	Tukuy kaykunaqa uj jamunan karqan chay llanthujinallam kachkan , chaywampas Cristom imachus chiqampi junt'akuchkanqa chayqa .
51002018	Ajinaqa , ama piwampas juchanchachikuychischu , llamp'u sunquyuq runakunapas kachkankuman ajinata jamuchkanku jinataq angelkunaman yupaychaq runakuna kachkanku chaykunawanqa amapuni juchanchachikuychischu . Paykunaqa , nuqayku musquypijina rikuykunata rikuqmi kayku nispam ninku , chaywampas llullakuchkankum . Yuwayninkunaqa uma uqharisqankuwan junt'aykusqam kakuchkan , chaywampas imachus mana allin kachkan chayllatam yuwachkanku .
51002019	Paykunaqa manam Cristoman lip'isqachu kachkanku , imaraykuchus paymi tukuy iglesiata apaykachan jinaspataq astawan kallpata qun . Cristom iglesiamanqa tukuy imakunatachus munachkan chaytaqa qun , jinaspataq imaynatachus Diosqa ruwanapaq yuwachkan ajinamanjina ujman tukuchin .
51002020	Qankunaqa Cristopaq chakanapi wañusqanniqtam payman ujchasqa kapunkichis , jinaspataq manañam kaypacha apaykachaq ajayukunapaq atiyninman lip'isqañachu kapunkichis . Ajina chhikaqa , ¿ Imamantataq chay ajayukunaman lip'ichisqallapas kakuchkawaqchis ajinata kawsakuchkallankichisri ? ¿ Imamantataq pikunachus :
51002021	“ Ama kayta llankhaychischu , ” “ Ama kayta mikhuychischu , ” “ Ama kayta malliriychischu , ” niqkunaman uyarikuchkallankichisri ?
51002022	Tukuy kay kamachiykunaqa runakunapaq yachachiyninkunallam , pachakuna uraqapuqtintaq mana chaniyuqmi kapun .
51002023	Ujniqmantaqa kay yachachiykunaqa allinjinallataqmi kankuman , imaraykuchus imayna puriykachanamanta , llamp'u sunquyuq kanamanta jinataq aychanchis apaykachanamanta imam yachachinku . Chaywampas chiqampiqa , manam imachus runajina kayninchispi munayninchista atipanapaq yanapachkawanchischu .
51003001	Chayrayku , Cristowan kuska wañusqamanta kawsarichisqa kasqaykichisraykuqa , janaqpachapi kaqkunata maskaychis , maypichus Cristoqa Diospaq qayllampi tiyachkan chaypi .
51003002	Ama kaypachapi kaqkunapi yuwaychischu , manachayqa janaqpachapaq kaqninkunamanta yuwaychis .
51003003	Imaraykuchus qankunaqa wañupurqankichismi , Diostaq Cristowan kawsakunaykichispaq uj chhikata pakapuchkasunkichis .
51003004	Cristo kikinmi qankunapaq kawsayniykichisqa . Jayk'aqchus pay rikhurimunqa chhikaqa , paywan kuskallataqmi qankunaqa sumaq k'anchaypi athunchasqa junt'a rikhurimullankichistaq .
51003005	Tukuy kaypachapi kaq mana allin yuwaykunataqa wañuchipuychis ari : ama pipas millay khuchi ruwaykunata ruwachunchu , manallataq qhilli ruwaykunatapas , millay ruwaykunatapas , millay yuwaykunatapas qatichunkuchu , amallataq mich'a kaywampas atipachikuchuychischu ( chayqa qasi dioskunaman yupaychanapas kanman ajinallataqmi )
51003006	Kaykunamantam pikunachus mana uyarinku chaykunajawaman Diospaq manchay asut'iyninqa jamun ;
51003007	qankuna kikimpas ñawpaq kawsayniykichispiqa kikillantataqmi ruwarqankichis .
51003008	Chaywampas kunanqa tukuy chaykunata saqiwachapuychis : phiñakuykunata , aychapaq munasqankunata , saqra kaykunata , sutichjanakuykunata jinataq mana allin rimaykunatapas saqiwachapuychis .
51003009	Qankunapuraqa ama llullaykunakuychischu , imaraykuchus ñawpaqpi kasqaykichismanta jinataq imatachus ñawpaqpi ruwaq karqankichis chaykunataqa saqiwachapunkichismi ,
51003010	jinaspataq musuqmanta p'achallthapisqam kapunkichis : musuq runaman tukuspa , pichus payman ruwaqnin Diospaq rijch'akuyninman rijch'akupun , ajinamanta allimpachata payman riqsipunampaq .
51003011	Griego runa kaypas manachayqa judío runa kaypas manañam ima chaniyuqpaschu kapun , circuncisión ruwasqa kaypas , mana circuncisión ruwasqa kaypas , puriq runa kaypas , mana ima yachayniyuq kaypas , wata runa kaypas kacharisqa kaypas manañam wakikupunchu , manachayqa Cristo sapallanmi tukuy imapi jinataq tukuypipasqa .
51003012	Diosqa qankunata munakusunkichismi jinaspataq ch'uwa llaqtampi kanaykichispaqmi ajllikusunkichis . Chayrayku qankunamanta imayna kanaykichistaq munakun ajinata kawsakuychis : wakinkunaman munakuspa , sumaq runakuna kaspa , llamp'u sunquyuq , ancha munakuyniyuq jinataq suyay sunquyuq kaspa .
51003013	Ujmanta uj uyart'anakuychis , jinaspataq qankunapura phiñanasqa kankichis chhikaqa purajmanta pampacharinakuychis . Imaynatachus Apu Tataqa qankunaman pampacharisunkichis , ajinallatataq qankunapuraqa pampacharinakuychis .
51003014	Imantinjawamantapas qankunapuraqa munakuywan kawsakuychis , imaraykuchus munakuywanqa ujchakuytam taripankichis .
51003015	Cristopaq sumaqpi kaynintaq sunquykichispi tiyaykusqa kachun , imaraykuchus kayta yuwaspam Diosqa uj sapa aychaman tukunaykichispaq wajasunkichis . Jinaspataq imantinmanta Diosman yuspärakuspapuni kawsakuychis .
51003016	Cristopaq chay tukuy sumaq yachachiyninkunamantaqa amapuni jayk'aqpas qunqakuychischu . Qankunapuraqa sumaq ch'iki yuwaywampuni yachachinakuychis jinataq ninrincharinakuychispas . Q'uchunkichis chhikataq ajayuniqpi sumaq takiykunawan Diosman tukuy sunquwan yupaychaychis .
51003017	Tukuy ima ruwasqaykichispi jinataq nisqaykichispiqa , Tata Jesuspaq sutimpipuni ruwaychis , jinaspataq Tatanchis Diosman yuspäraychis Cristopaq qankunarayku ruwasqanmanta .
51003018	Qhariyuq warmikuna , qhariykichisman uyart'akuychis , imaraykuchus qankunaqa Cristopi iyaw niqkunajinaqa ajinam kanaykichis .
51003019	Qharikuna , warmiykichisman munakuychis , manallataq sunquntapas nanachiychischu .
51003020	Wawakuna , tatamamaykichista imantimpi uyariychis , imaraykuchus chay ruwasqaykichisqa Diostam kusirichin .
51003021	Tatamamakuna , wawaykichiskunata ama phiñachiychischu , ajinamanta paykunaqa ama sunqu nanasqa kanankupaq .
51003022	Jaywaq wata runakuna , kaypachapi kaq wasiyuqniykichiskunamanqa imantimpi uyart'aychis , ama paykunawan allimpi rikusqa kanapaq qhawachkasunkichis chhikallaqa , manachayqa Apu Tataman mancharispa chiqan sunquwan ima ruwanapipas uyart'aychis .
51003023	Tukuy imata ruwaspaqa , Tata Jesucristomampas jaywachkawaqchis ajinata ruwaspa tukuy sunquwan jaywaychis , ama runapaq ruwasqaykichista yuwaspa .
51003024	Imaraykuchus chay ruwasqaykichismanta Dios Tatapaq qankunaman tupaqiykichis qunasunkichistaqa yachankichisñam . Imaraykuchus qankunaqa pichus chiqampi Apu Tataykichis kachkan chaymanmi jaywankichis .
51003025	Chaywampas pichus mana allin kaqta ruwan chayqa , chay mana allin ruwasqanmantajinam jap'iqanqa , imaraykuchus Diosqa tukuymanmi mana ajllikuspa ruwasqanmantajina qun .
51004001	Qankuna wasiyuqkunaqa , jaywaq wata runaykichiswanqa chiqan jinataq sumaq sunquyuq kaychis . Janaqpachapi qankunaqa uj wasiyuq Apu Tatayuq kasqaykichismantapas yuwarikullaychistaq .
51004002	Diosmanta mañarikuspa payman yuspäraspa jinataq allinta qhawaqarikuspapuni puriykachakuychis .
51004003	Nuqaykuraykuqa Diosmanta mañarikullaychistaq . Diosmanta paypaq willayninta mana mancharikuspa willamunaykupaq mañaripuwaychis , jinaspataq Cristopaq ima ruwananchus pakapi kachkarqan chay ruwayninta sut'inchamunaykupaq . Chaykuna ruwasqayraykum kunan p'unchaypas wisq'asqa kachkani .
51004004	Nuqapaq chay willayninta sut'impachata willanaypaq Diosman mañaripuwaychis .
51004005	Pikunachus mana iyaw niq runakuna kachkanku chaykunawanqa , allin yuwaywan puriykachakuychis , jinataq qasi rimaykunata rimaspaqa tukuy pachakunatapas ama qasiman tukuchiychischu .
51004006	Paykunawan rimasqaykichisqa sunquman chayachkaq llamp'u rimaykuna kachun , jinataq sapa ujman imaynatachus jaynina kachkan chaytaqa sumaqtam yachanaykichis .
51004007	Munasqa wawqinchis Tíquico , pichus tukuy sunqunwan Cristo Tataman jaywaq jinataq nuqapaq llank'aq masiy kachkan chaymi nuqamanta tukuy imatapas willasunkichis .
51004008	Chayraykum paytaqa qankunaman kachamuchkani , ajinamanta imaynachus kachkayku chayta willanasunkichispaq jinataq qankunaman kallpacharinasunkichispaq .
51004009	Paywan kuskataq pichus qankunamanta ujkaq kachkan chay munasqa wawqinchis Onésimo jamuchkan . Paykunam imakunachus kay chhikakunapi ruwakuchkan chaykunamanta willarisunkichis .
51004010	Aristarco pichus nuqapaq wisq'asqa masiy kachkan chayqa napaykuykunata apachimusunkichismi ; ajinallataq Bernabepaq wawqin Marcospas napaykumullasunkichistaqmi . Qankunaqa imaynatachus Marcosman jap'iqanaykichis kachkan chaymantaqa yachapunkichisñam , ajinaqa allinta jap'iqariychis .
51004011	Jesús pimanchus Justo nillankutaq chaypas napaykumullasunkichistaqmi . Tukuy iyawniq judío runakunamantaqa kaykunallam Diospaq qhapaq suyunrayku llank'ayniypi yanaparirqawanku , jinallataq paykunaqa nuqapaq ancha sunquchaymi karqan .
51004012	Epafras , pichus Cristo Jesuspaq jaywaqnin kachkan chay wawqinchisqa napaykuyta apachimusunkichismi ; payqa qankunamanta ujkaqmi , jinaspataq qankunaraykuqa Diosmanta mañakuchkanpunim , ajinamanta qankunaqa thuruta sayarikunaykichispaq jinataq Diospaq munayninta sumaqta junt'anaykichispaq .
51004013	Imaynatachus Epafrasqa qankunarayku , Laodiceapi kaqkunarayku jinataq Hierapolispi kaqkunarayku llakikun chaytaqa nuqa kikinmi rikuni .
51004014	Lucas , pichus munasqa jampikuq kachkan jinataq Demas ima napaykumusunkichis .
51004015	Laodiceapi kaq wawqipanakunaman napaykuriychis . Pananchis Ninfaman jinataq wasimpi tantakuq iyaw niqkunaman ima napaykuripuwaychis .
51004016	Kay qilqasqata ñawirinkichis chhikamantaqa , Laodicea iglesiaman apachipuychis , ajinamanta chaypipas ñawirisqa kallachuntaq ; qankunapas chayniqmanta chayamuq qilqasqataqa ñawirillaychistaq .
51004017	Arquipoman kayta willariychis : “ Ima ruwaytachus Apu Tatapaq sutimpi quchkasunkichis chaytaqa , tukuy sunqu junt'anaman churakuchun ” — nispa .
51004018	Nuqa Pablo kay napaykuyta kikin makiywan qilqaykumuchkani . Jap'isqa kasqaymanta yuwatatarikuychis . Dios Tata khuyapayakuyninta qankunajawaman t'akaykumuchun .
52001001	Tesalónica llaqtapi kaq iyaw niq wawqipanakunaman pikunachus Dios Tataman jinataq Jesucristo Tataman ima ujchasqa kanku chaykunaman nuqa Pablo , Silvano jinataq Timoteowan napaykumunku . Dios Tata khuyapayakuyninta jinataq sumaqpi kayninta qankunajawaman t'akaykumuchun .
52001002	Tukuy qankunamantaqa Diosman yuspärayta quykupunim . Diosmanta mañakuyku chhikaqa , qankunaman yanaparinasunkichispaq mañarikuykupunim .
52001003	Dios , pichus Tatanchis kachkan chaypaq ñawpaqimpiqa , imayna iyawniywanchus llank'ankichis chaymantaqa sapa kuskapunim yuwarikuyku , munakuyniykichispas ancha allimpunim , ñak'ariykunapi kachkankichis chhikaqa Tata Jesucristopi anchatapunim suyay sunquyuqkichista churankichis .
52001004	Diospaq munakusqan wawqipanakuna , paypaq ajllikusqankuna kasqaykichismantaqa yachaykum .
52001005	Imaraykuchus sumaq willaykunata qankunaman willarqaykichis chhikaqa , manam rimaykunallawanchu willarqaykichisqa . Astawampas jayk'aqchus qankuna chawpipi kachkarqayku chhikaqa , Diospaq atiyninwan kasqaykumantaqa sut'intam rikuchirqaykichis , jinataq qankuna allimpi kanaykichispaq Ch'uwa Ajayupaq nuqaykuniqta ruwasqanmantaqa rikuchirqallaykichistaqmi .
52001006	Qankunaqa nuqaykupaq ruwasqaykuta jinataq Apu Tatapaq ruwasqanta rikuspam puriykacharqankichis ; chay willaytataq imaymana ñak'ariykuna chawpipi Ch'uwa Ajayupaq qusqan ancha kusikuyninwanmi qankunaqa jap'iqarqankichis .
52001007	Ajinamantam tukuy Macedonia jinataq Acaya suyuniqpi kaq iyaw niqkunapaqqa uj rikuchiyjina imayna puriykachakunachus kachkan chaymanta qankunaqa kankichis .
52001008	Qankunamanta qallarispaqa , Apu Tatapaq willayninkunaqa , manam Macedonia jinataq Acaya suyuniqllamanchu chayarqan , manachayqa tukuy chhikakunamanmi chayapun . Qankunapaq Diospi iyawniyuq kasqaykichismantaqa yachakullantaqmi , ajinaqa chay iyawniykichismantaqa manañam nuqaykupaq ninaykuqa munakuchkanchu .
52001009	Imaraykuchus paykuna kikin tukuyninkum imaynatachus qankunaqa jap'iqarirqawankichis chaymanta rimanku , jinataq kawsachkaq chiqan Diosman yupaychanapaq imaynatachus qankunaqa runapaq ruwasqan dioskunata manaña yupaychapurqankichis chaymantapas rimallankutaqmi .
52001010	Diospaq Churin Jesucristopaq janaqpachamanta kutimunanta qankunapaq suyasqaykichistapas paykunaqa yachallankutaqmi . Diosmi paypaq wañusqamanta kawsarimunampaqqa ruwarqan , ajinamanta nuqanchisman manchay asut'iy jamuchkan chaymanta qhispichinawanchispaq .
52002001	Munasqa wawqipanakuna , nuqaykupaq qankunaman rikuq jamusqayku mana qasipaq kasqanmantaqa qankuna kikinmi yachankichis .
52002002	Filipos llaqtapi nuqaykuman sutichjarqawanku jinataq maqjachkarqawanku chaymantaqa yachallankichistaqmi . Chaywampas imaymana mana walt'aykunaman chayayku chhikapas Diosmi sumaq willayninkunata qankunaman willanaykupaq kallpacharirqawanku .
52002003	Imaraykuchus willasqaykupiqa manam pantachkarqaykuchu , manallataqmi saqra yuwaykunawampas jinataq piman sallqaykunapaqpas rimachkarqaykuchu .
52002004	Astawampas Diosmi allinmanta riqsiwanku jinataq sumaq willayninkunata willamunaykupaq kachawanku . Manam runawan allinmanta rikusqa kayta maskachkaykuchu , manachayqa pichus sunquykuta qhawqasichkan chay Dioswan allinmanta rikusqa kaytam munayku .
52002005	Yachasqaykichismanjinaqa , qankunaman iyaw nichinapaqqa manam llunk'upayachkarqaykichischu , manallataqmi qankunamanta qulqi jurqunapaq ima llullakunatapas nichkarqaykichischu . Chaymantaqa Diosmi uj rikuqjina kachkan .
52002006	Manam jayk'aqpas qankunawan manachayqa waj runawampas , piwampas athunchachikuyta maskachkarqaykuchu .
52002007	Cristopaq kachasqankunajinaqa qankunawan jaywachikunapaqqa ichapas mañayta atiykuman karqan , chaywampas manam ajinata ruwarqaykuchu . Astawampas qankuna chawpipi kachkaspaqa ancha munakuywanmi qankunaman rikurqaykichis , imaynatachus uj mamaqa ancha munakuywan wawankunata rikun ajinata .
52002008	Ajinallatataqmi nuqaykuqa qankunaman anchata munakuspa astawanraq quyta munaykuman karqan , manam Diospaq sumaq willayninkunallatachu manachayqa kikin kawsayniykunatapas qankunarayku apt'akuykumanraqmi karqan ¡ Anchatapunim munakurqaykichis !
52002009	Wawqipanakuna , imaynatachus kawsanapaq llank'arqayku jinataq kallpata tukuspa puriykacharqayku chaymanta yuwarinkichismi . Diospaq sumaq willayninkunata qankunaman willachkaspaqa tuta p'unchaymi llank'arqayku , ajinamanta qankunamanta maykaqpas ama nuqaykuman qasi mikhuchinawankupaq .
52002010	Qankuna jinataq Diosmi imaynatachus nuqaykuqa chiqampi qankuna iyaw niqkunawan puriykachayku chaymantaqa rikuqkuna kankichis .
52002011	Qankunamanta sapa ujmanqa imaynatachus uj tataqa wawankunaman rikun ajinata nuqayku rikuykichis chaytaqa yachankichismi . Qankunaman kallpacharirqaykichis jinataq sunqucharirqaykichismi ,
52002012	ajinallatataqmi imaynatachus Diospaq wawankuna kawsakunanku kachkan ajinata kawsakunaykichispaq ninrincharirqaykichis , imaraykuchus qankunataqa pay kikimpaq qhapaq suyunta jinataq atiyninta paywan kuska apaykachanapaqmi wajasunkichis .
52002013	Chayrayku , nuqaykuniqmantaqa Diosman yuspäraykupunim , imaraykuchus nuqaykupaq willasqayku Diospaq willayninta uyarirqankichis chhikaqa , manam runakunapaq willaynintajinachu jap'iqarqankichis , manachayqa Diospaq willaynintajinam jap'iqarqankichis . Chaytaq ajinapunim kakuchkan , chay willaytaq Diospaqmi , chayraykum kay willayqa pikunachus Diospi iyaw ninku chaykunapaq kawsayninta sumaqpi kachipun .
52002014	Wawqipanakuna , imaynatachus Judea suyupi kachkan chay Cristo Jesusman qatiq Diospaq iglesiankunaqa kikin llaqtamasinkunapaq makimpi ñak'arirqanku , ajinallatataqmi qankunapas ñak'arichkankichis , imaraykuchus kikin llaqtamasiykichismi qankunamanqa chhuqrinchanapaq maskachkarqasunkichis .
52002015	Chay judío runakunam ñawpaq pachakunapiqa Diospaq sutimpi willaqkunata jinataq Tata Jesustapas wañurquchirqanku , chhikamantataq nuqaykutaqa paykuna chawpimanta qatiwachamuwanku . Paykunaqa manam imatachus Dios munachkan chayta ruwachkankuchu , manachayqa tukuypaq phiñasqam kanku ,
52002016	imaraykuchus mana judío kachkanku chaykunaman qhispichisqa kanankupaq sumaq willaykunata willayta munayku chhikaqa jark'awankum . Ajinamantam paykunaqa ima juchayuqchus kachkarqanku chayman astawan yapaykukunku . Chaywampas chay ruwasqankumantaqa uj manchay asut'iytam Diosqa paykunajawaman apachimunqa .
52002017	Wawqipanakuna , uj chhikata qankunamanta uraqarqayku jinataq mana rikurqaykichis chhikapas , ancha munakuywampunim qankunamanta yuwarikurqayku , jinaspataq qankunaman rikuqqa anchatapunim jamuyta munarqayku .
52002018	Jamuyta munachkarqayku , nuqa kikimpas achkha kuti jamuyta munarqani chhikapas manapunim atirqaykuchu , imaraykuchus Supaymi jark'aykuwanku .
52002019	Qankunaman rikuq jamuytaqa munarqaykupunim , imaraykuchus Tatanchis Jesús jamuchkanqa jinaspataq ruwasqaykumanta tapuriwanqaku chhikaqa , qankunarayku llank'asqaykumantaqa sunqu junt'asqa jinataq kusisqam taripakusaqku .
52002020	Imaraykuchus ¡ Nuqaykupaq athunchasqa kanayku jinataq kusikuyniykuqa qankunam kankichis !
52003001	Qankunaman rikuq jamunaypaq manaña suyayta atipuspaqa Atenas llaqtapi sapayku qhiparapunapaqmi yuwapuyku ,
52003002	jinaspataq munasqa wawqinchis Timoteota kachamuchkayku . Payqa nuqaykuwan kuskam llank'an jinataq Cristopaq sumaq willayninta willaspam Diosman jaywan . Paytaqa qankunaman kallpacharinampaq jinataq iyaw nisqaykichispi yanaparinampaqmi kachamuchkayku ,
52003003	ajinamanta qankunaqa ama maykaqpas chay mana walt'aykunarayku iskayakunaykichispaq . Imaraykuchus qankuna kikinmi kaykuna ñak'arinanchistaqa yachankichis .
52003004	Chaywampas , jayk'aqchus qankunawan kuska kachkarqayku chhikaqa , tukuy kay ñak'ariykunamantaqa willapurqaykichisñam , kunantaq ajinapunim yachasqaykichisjina ruwakuchkan .
52003005	Chayrayku , mana suyayta apipuspam Timoteo wawqita kachamuni , imaraykuchus qankunapaq iyaw niykichisqa imaynataq kakuchkan chayta yachanapaqmi kachamuni . ¡ Ichapas Supayqa mitk'achichkan jinataq tukuy ima qankunarayku ruwasqaykuta uraykuchipuchkan nispam qankunamanta llakikurqani !
52003006	Kunanqa Tesalónica llaqtamanta Timoteoqa kutirimpunmi , jinaspataq imaynatachus qankunapura munakunkichis jinataq iyaw nisqaykichispipas allin kakuchkasqaykichista willariwanku . Imaynatachus qankunaqa ancha munakuywan nuqaykumanta yuwarikunkichis , jinataq imaynatachus nuqaykupas anchata qankunaman rikuyta munayku kikinta qankunapas nuqaykuman rikuyta munasqaykichismantaqa willarillawankutaqmi .
52003007	Kayrayku , munasqa wawqipanakuna , imaymana mana walt'aykuna jinataq ñak'ariykuna nuqaykupaq kachkaqtimpas , anchatapunim kusirikuyku jinataq sunquykutapas t'ikarichiyku qankunapaq iyaw niypi thuru puriykusqaykichismanta yachaspaqa .
52003008	Qankunapaq Apu Tatapaq ñannimpi sumaq thuru puriykusqaykichismanta yachaspaqa , kawsakuchkanapaqqa astawanmi kallpacharikuyku .
52003009	Chay tukuy kusikuyta qankunaqa nuqaykuman quwankichis chaymantaqa ¿ Imaynatataq Diosman junt'asqa yuspärayta quykumanri ?
52003010	Tuta p'unchaymi Diosman chimpayku qankunaman rikuq jamunaykuta mañarikuspaqa , ajinamanta qankunapaq iyaw nisqaykichispi imatachus manaraq sut'inchachkarqaykichis chayta junt'anaykupaq .
52003011	Kikin Dios Tatanchis jinataq Tatanchis Jesuspiwan qankunaman rikuq jamunaykupaq yanaparinawankutam munayku .
52003012	Qankunapura jinataq wakinkunaman astawan munakunaykichispaq Apu Tataman mañarikuyku , imayqantachus nuqaykuqa qankunaman munakuykichis ajinata .
52003013	Ajinallataq qankunapaq iyawniykichis astawan thuru kanampaq , uj mana qhillichasqa jinataq mana juchayuq sunquta qankunaman qunampaq Tata Jesusman mañarikuyku . Ajinamanta jayk'aqchus Tata Jesús tukuy ajllikusqan llaqtanwan jamuchkanqa chhikaqa , qankunata mana pipas Diospaq ñawpaqimpi juchanchanasunkichispaq . Ajina kachun .
52004001	Cristopi kaq munasqa wawqipanakuna , nuqaykuqa imaynatachus Dios munachkan ajinata kawsakunaykichispaqmi yachachiykichis , chiqampiqa ajinatapunim ruwachkankichis . Kunanqa Tata Jesusniqmanta mañarikuykichis jinataq kallpachariykichis astawan chayjina kawsakuchkanallaykichispaq .
52004002	Tata Jesuspaq atiynin qusqawankuwan imakunatachus ruwanaykichispaq nirqaykichis chaytaqa qankuna riqsinkichismi .
52004003	Diosqa qankunapaq ch'uwa kanaykichistam munan , manam qankunapaq millay khuchi ruwaykuna ruwanaykichista munachkanchu ,
52004004	ajinallatataq qankunapaq uj sapa warmiyuq jinataq ch'uwa kawsayniyuq kanaykichistam munan ,
52004005	manallataq millay khuchi ruwaykuna yuwaykunawan atipachikuspa , imaynatachus mana Diosman riqsiq runakunajina puriykachanaykichistaqa manam munachkanchu .
52004006	Ama pipas kay ruwaykunapi wawqipanankunaman sallqaykuchunchu , imaraykuchus Apu Tataqa tukuy chaykuna ruwaqkunamanqa manchaytam asut'iykunqa , imaynatachus nuqayku willachkarqaykichis ajinata .
52004007	Imaraykuchus Diosqa manam jucha ruwakuchkanallanchispaqchu wajawanchis , manachayqa uj ch'uwa kawsay kawsakunanchispaqmi wajawanchis .
52004008	Ajinaqa pichus kay yachachiykunata juch'uychachkan chayqa manam maykaq runatapas juch'uychachkanchu , manachayqa pichus Ch'uwa Ajayunta qusunkichis chay Diostam juch'uychachkan .
52004009	Wawqipanakunantin munakuypi kawsakunaykichiskaqmantaqa manam qankunaman qilqamunayku wakikuchkanchu , imaraykuchus Dios kikinmi qankunapura munakunaykichispaq yachachisunkichis .
52004010	Imaraykuchus ajinatam qankunaqa tukuy Macedonia llaqtapi kaq wawqipanakunawan ruwankichis . Chaywampas munakuyniykichis astawan wiñakuchkanallampaqmi qankunaman mañarikuykichis .
52004011	Sumaqpi kawsakuytapuni maskaychis , qankuna kikimpaq ruwayniykichismanta llakikuychis jinataq llank'aychis , imaynatachus ñawpaqpi kunarichkarqaykichis ajinata .
52004012	Ajinamantam mana iyaw niq runakunawan allimpi qhawasqa kankichis , jinataq pimampas manam imatapas mañanaykichis kachkanqachu .
52004013	Munasqa wawqipanakuna , imachus wañusqakunawan ruwakuchkanqa chayta mana yachaspaqa manam qhiparapunaykichista munachkaykuchu , ajinamanta qankunaqa ama wakin mana suyay sunquyuq runakunajina llakisqa qhiparapunaykichispaq .
52004014	Imaynatachus Jesuspaq wañupusqanta jinataq kawsarimusqanta iyaw ninchis , ajinallataqmi Diosqa Jesuswan kuska paypi iyaw niqkunaman kawsarichimunantaqa iyaw ninchis .
52004015	Chayrayku , imaynatachus Apu Tataqa yachachichkarqawanchis ajinamanjina kayta niykichis : Nuqanchis pikunachus Apu Tatapaq jamunan p'unchaykama kawsakuchkasun chaykunaqa , manam wañupunku chaykunamanqa ñawparichkasunchu .
52004016	Imaraykuchus uj kurajkaq angelpaq kunkan jinataq Diospaq pututumpaq phukurikumusqanmi uyarikumunqa , jinaspataq Apu Tata kikinmi janaqpachamanta uraqamunqa . Chhikataq Cristo Tatapi iyaw nispa wañuqkunam ñawpaqta kawsarimunqaku ,
52004017	chhikamantataq pikunachus kawsachkanchis chaykunaqa paykunawan kuskam phuyu patapi janaqpachaman apasqa kapusunchis . Chaypim tukuyninchis Apu Tatawan tinkumpusunchis jinaspataq paywan kuskam wiñaypaq qhiparapusun .
52004018	Ajinaqa , ujmanta uj qankunapura kay rimaykunawan kallpacharinakuychis .
52005001	Chaywampas wawqipanakuna , tukuy kaykuna jayk'aqtaq ruwakuchkanqa chaymantaqa manam qilqamunayku wakikuchkanchu .
52005002	Apu Tatapaq kaymantajina mana suyasqaykichis p'unchay kutimunanmantaqa qankunaqa allintam yachankichis , payqa tutapi jamuq suwajinam kaymantajina jamunqa .
52005003	Jayk'aqchus runakunaqa ajinata nichkanqaku : “ Tukuy imapas allillanmi kakuchkan , manam imamanta manchanapas kachkanchu ” — nispa , chhikam kaymantajina paykunajawaman manchay t'unarqukuy chayamunqa , imaynatachus uj wawa unqukuq warmiman unquyninqa kaymantajina aystachkan ajinam paykunapaq kanqa ; paykunataq manam chaymanta phawariyta atichkanqakuchu .
52005004	Qankunataq wawqipanakuna , manam pisi sunqu kaypichu kawsachkankichis , ajinaqa Apu Tatapaq kutimuyninqa manam tuta waykumuq suwajina jap'irquchkasunkichischu .
52005005	Tukuy qankunam Apu Tatapi iyaw ninkichis , chaytaq sut'i p'unchaypipas kawsakuwaqchis ajinam , manataq tuta ch'amakapijinachu .
52005006	Chayraykum nuqanchisqa rijch'arisqa kachkananchis , chiqampi kawsakuspa , manallataq wakinkunajina mana imakaqmanta llakiqakuspaqa .
52005007	Pikunachus Apu Tatapaq kutimunanmanta mana llakiqakuchkanku jinaspataq juchata ruwaspa jinataq machaykukuspa kawsachkanku chaykunaqa ch'amakapim kakuchkanku .
52005008	Chaywampas nuqanchis pikunachus p'unchaypi kawsachkanchis chaykunaqa rijch'arisqapunim kachkananchis . Diosman iyaw nispa jinataq runa masinchiskunaman munakuspam kallpachakunanchis . Iyaw niyninchis jinataq munakuyninchisqa uj maqanakuy p'achajinam nuqanchisman ima mana allinkunamantapas jark'aqawasun . Qhispichiyninchismantachus mana iskayakusun chhikaqa , chay suyayninchismi uj uma qhupqatakuna qhulu ch'utukujina waqaychawasunchis .
52005009	Imaraykuchus Diosqa manam asut'inapaqchu wajachkawanchis , manachayqa Tatanchis Jesucristoniqta qhispichiy jap'iqananchispaqmi wajakuwanchis .
52005010	Imaraykuchus Jesucristoqa nuqanchisraykum paywan kawsakunanchispaq wañurqan , paypaq kutimuynimpi kawsakuchkasun manachayqa wañupusun chhikapas .
52005011	Chayrayku qankunapura ujmanta uj kallpacharikuychis , jinataq iyaw nisqaykichis kawsaypi yanaparinakuychis , imaynatachus kunan ruwachkankichis ajinata .
52005012	Wawqipanakuna , qankuna chawpipi llank'achkanku chaykunaman allintapuni rikuychis , imaraykuchus paykunaqa Apu Tatapaq ruwayninkunapim pusasunkichis jinataq ninrincharisunkichispas .
52005013	Chayrayku qankunaqa paykunapaq tukuy ima ruwasqankumanta sumaqta rikuychis jinataq munakuychis , qankunapurataq ujmanta uj sumaqtapuni kawsakuychis .
52005014	Wawqipanakuna ajinallatataqmi pikunachus mana uyart'akuq kachkanku chaykunamampas k'amiykurinaykichispaq kunariykichis , pikunachus iskayakuspa puriykachachkanku chaykunatapas kallpachariychis , pisi kallpakunaman yanapariychis jinataq tukuywan llamp'u sunquyuq kaychis .
52005015	Mana allin ruwasqamantaqa ama pipas kikin mana allinwan junt'arqukunanta saqiychischu . Chaymanta niqtimpas , imachus allin kachkan chay ruwaytapuni munaychis , qankuna chawpipipas manachayqa wajkunawampas .
52005016	Sunqu junt'asqapuni kaychis .
52005017	Ama sayk'uspapuni Diosmanta mañakuychis
52005018	Tukuy imamantapas Diosman yuspäraychispuni , imaraykuchus qankunapaq Cristo Jesuspi iyaw niqkunajinaqa kay ruwanaykichistam payqa munan .
52005019	Ch'uwa Ajayupaq kallpantaqa amapuni wañuchiychischu .
52005020	Paychus Diospaq sutimpi willaynaykichispaq uj kallpata qusunkichis chhikaqa , chay quyta amapuni qasiman tukuchiychischu .
52005021	Tukuy imatapas yanariychis , jinaspataq imachus allin kachkan chaywan qhiparapuychis ,
52005022	chaywampas imachus mana allin kachkan chaykaqtaqa amapuni munaychischu .
52005023	Sumaq kayniyuq kachkan chay kikin Dios qankunaman sumaq ch'uwacharisqata tukuchichun . Chhikamantataq Tatanchis Jesucristopaq kutimunankama mana juchayuqta qankunaman kachichkachun , ajinamanta qankunaqa ajayuniqpi , sunquykichisniqpi jinataq aychaykichisniqpi mana uj juch'uy juchayuq Diospaq ñawpaqimpi taripasqa kanaykichispaq .
52005024	Paymi qankunapaq llaqtanmanta kanaykichispaq wajakusunkichis , tukuy chaytataq payqa junt'anqam imaraykuchus payqa ima rimaynin qusqantapas junt'ampunim .
52005025	Wawqipanakuna , nuqaykurayku Diosmanta mañaripuwaychis .
52005026	Tukuy wawqipanakunaman ancha munakuywan napaykuripuwaychis .
52005027	Apu Tata quchkawan chay atiyninwanmi kayta kunariykichis , kay qilqasqa p'anqataqa pikunachus chay iglesiapi kachkanku tukuy chaykunapaq ñawiriychis .
52005028	Jesucristo Tatanchis khuyapayakuyninta qankunajawaman t'akaykumuchun .
53001001	Nuqa Pablo , Silvano jinataq Timoteowan Tesalónica llaqtapi kaq wawqipanakunaman , pikunachus Dios Tatanchispi , Tata Jesucristopi kachkanku chaykunaman napaykumuyku .
53001002	Dios Tatanchis jinataq Tata Jesucristopiwan qankunajawaman khuyapayakuyninta jinataq sumaqpi kayninta t'akaykumuchun .
53001003	Wawqipanakuna , imaynatachus ruwanaykupuni kachkan ajinataqa , qankunarayku Diosmanqa yuspäranaykupunim , imaraykuchus qankunapaq iyaw niykichisqa wiñarikuchkanmi jinataq wakinkunarayku munakuyniykichispas sapa p'unchay astawan kurajraqmi kakuchkan .
53001004	Chayraykum nuqaykupas sunqu junt'asqapuni waj chhikakunapi kachkanku chay Diospaq iglesiankunaman qankunamanta willayku . Imaraykuchus qankunaqa ancha mana walt'aykuna kachkaqtimpas sumaq kallpacharisqapunim iyaw nisqaykichispi kachkankichis .
53001005	Kay ruwasqaykichisqa Diospaq chiqan kasqantam rikuchiwanchis , jinaspataq payqa qankunapaq qhapaq suyumpi waykunaykichispaq chaniyuq kasqaykichistam tukuchichkasunkichis .
53001006	Imaraykuchus Diosqa chiqanmi jayk'aqchus qankunaman ñak'arichiqkunata ñak'arichichkan chhikaqa .
53001007	Chaywampas qankuna pikunachus ñak'arichkankichis chaykunamanqa , imaynatachus nuqaykuman samararichichkawanku ajinatam samararichisunkichis . Kayqa jayk'aqchus Tata Jesusqa janaqpachamanta nina lawrachkaq chawpipi atiyniyuq angelninkunawan kuska rikhurimuchkanqa chhikam ajinata ruwakunqa .
53001008	Payqa , pikunachus Diosman mana riqsirquyta munachkanku jinataq Tata Jesuspaq sumaq willayninkunatapas mana uyariyta munachkanku chaykunaman asut'iykuqmi jamunqa .
53001009	Paykunataqa wiñaypaqmi t'unarqunqa jinaspataq paypaq ñawpaqinmanta , sumaq k'anchayninmanta jinataq atiyninmantaqa karuniqmanmi wijch'uwachanqa .
53001010	Kayqa , jayk'aqchus Tata Jesucristo jamuchkanqa chhikam ajinata ruwakunqa , ajinamanta tukuy munasqa ajllikusqan llaqta payman yupaychanampaq . Qankunataq chay llaqtapi yupasqallataqmi kankichis , imaraykuchus nuqaykupaq willasqaykumanqa uyarikurqankichismi .
53001011	Kayta yuwaspam nuqaykuqa qankunarayku Diosmanta mañapuykichispuni . Diosmanqa llaqtan chawpipi yupasqa kanaykichispaq chaniyuq kanaykichispaqmi nuqaykuqa mañakuyku . Ajinallataqmi ima allinkunatachus qankunaqa munachkankichis chaykunata atiyninwan junt'anasunkichispaq mañakuyku , ajinamanta ima ruwaytachus qankunaqa iyaw nisqaykichisrayku qallarichkarqankichis chayta junt'anasunkichispaq .
53001012	Ajinamantam Tatanchis Jesuspaq sutinqa qankunarayku athunchasqa kanqa , paytaq Diospaq jinataq Tata Jesucristopaq munakuyninmanjinam qankunata athunchasunkichis .
53002001	Wawqipanakuna , jayk'aqchus Tatanchis Jesucristo kutimuchkanqa chhikaqa , paywanmi tinkumpusunchis . Chayrayku munasqa wawqipanakuna ,
53002002	ama piwampas pantay ñanman pusachikuychischu . Pipas Tata Jesuspaq kutimuynin p'unchay chayampunñam nispa nisunkichis chhikaqa ama mulljakuychischu . Ichapas wakinqa “ Ch'uwa Ajayum ajinata niwan ” nispa llullakunman , manachayqa nuqayku kikimpas ajinata yachachiykuman jinataq qilqaykumamapas ajinata llullakunkuman , amapuni mulljakuychischu .
53002003	Amapuni piwampas sallqaykuchikuychischu . Imaraykuchus Diosman kutkatakuq runakuna manaraq kachkanqa jinataq chay saqra runa manaraq uqharikumuchkanqa chhikankamaqa , manaraqmi Tata Jesuspaq kutimuynin p'unchay chayamuchkanqachu .
53002004	Kay runam Diospaq chhiqnikuqnin jinataq tukuy Diosman jaywasqa kachkan chay mana munaqqa . Diospaq wasintimpim tiyaykukunqa jinaspataq pay kikinmi nuqam Dios kani nispa ninqa .
53002005	Qankunawanraq kachkarqani chhikaqa ¿ imatachus nichkarqaykichis chaytaqa manachu yuwarinkichisri ?
53002006	Imachus chay saqra runapaq mana uqharikumunampaq jark'achkan chaytaqa qankunaqa kunan yachankichisñam , ajinamanta manaraq pachan chayamuchkaqtin ñawpaqta rikhurimunampaq .
53002007	Imaraykuchus pakapi kaq saqra ruwaynimpaq yuwayninqa jamuchkanñam ; pichus kunan jark'aykuchkan chaypaq jithirinallantam suyachkan .
53002008	Chhikataq chay saqra runaqa rikhurimunqa , pimanchus Tata Jesusqa simimpaq samayninwanmi t'unarqunqa jinataq athun kaynimpi Tata Jesús kutimunqa chhikaqa mana ima atiyniyuqtam tukuchipunqa .
53002009	Chay saqra runaqa Supaypaq yanapayninwanmi jamunqa ; ancha atiyniyuq , llulla musphay ruwaykunawan jinataq rikuchiykunawanmi chayamunqa .
53002010	Jinaspataq imaymana llulla ruwaykunawanmi pikunachus juchanchasqa kachkanqaku chaykunaman sallqaykunqa , imaraykuchus paykunaqa manam qhispichiy jap'iqayta jinataq imachus chiqan kachkan chay munakuyta munachkarqankuchu .
53002011	Chayraykum Diosqa paykunapaq pantachiywan sallqaykuchikunankuta jinataq imachus llulla kachkan chaypi iyaw ninankupaq saqin .
53002012	Ajinamantam tukuy pikunachus chiqan kachkan chaypi mana iyaw niyta munachkanku chaykunaqa juchanchasqa kanqaku , manachayqa imachus saqra ruwaykuna kachkan chayllapim sunqunkuta churachkanku .
53002013	Chaywampas Apu Tatapaq munakusqan wawqipanakuna , nuqaykuqa qankunarayku Diosman yuspäranaykupunim . Imaraykuchus Diosmi qankunapaq Ajayuniqta ñawpaqkaq qhispichiy jap'iqaqkuna kanaykichispaq ajllikusunkichis , mayqin Ajayuchus ch'uwa kawsayniyuqta chiqan kachkan chay iyaw nisqaykichisrayku tukuchisunkichis chayniqta .
53002014	Chaypaqmi Diosqa mayqin sumaq willaykunatachus willachkarqaykichis chayniqta wajasunkichis : ajinamanta Tatanchis Jesucristopaq sumaq k'anchaynimpi uj chhika qankunapaq kanampaq .
53002015	Ajinaqa wawqipanakuna thuruta sayarikuspa puriykullaychispuni , jinataq ima yachachiykunatachus nuqayku kikin manachayqa qilqasqa p'anqakunaniqtapas yachachirqaykichis chaykunamanta ama qunqakuspa .
53002016	Dios Tatanchisqa munakuqmi ; chayraykum munakuwanchis , wiñay sunquchayta quwanchis jinataq qhispichiy jap'iqananchistam quwanchis . Payman jinataq Tatanchis Jesucristomanmi kayta mañarikuni :
53002017	payqa qankunaman sunqucharichun jinataq kallpacharichun , ajinamanta imachus allin kachkan chayllata ruwanaykichispaq jinataq rimanaykichispaq .
53003001	Munasqa wawqipanakuna , nuqaykurayku Diosman mañaripuwaychis , ajinamanta Apu Tatapaq willayninqa tukuy chhikaman chayanampaq jinataq tukuypaq allin sunquwan jap'iqasqa kanampaq , imaynatachus qankuna chawpipi ruwakuchkarqan ajinata .
53003002	Jinallataq chhuqrinchakuq saqra runakunamanta jark'aqarikunawankupaq Diosmanta mañaripuwaychis , imaraykuchus manam tukuyninku iyaw nichkankuchu .
53003003	Chaywampas Apu Tataqa imachus nisqantaqa junt'ampunim , paymi qankunaman thuru sayarichkaqta kachisunkichis jinataq tukuy mana allinkunamantapas waqaychasunkichis .
53003004	Jinataq , imatachus nuqayku ruwanaykichispaq kamachichkarqaykichis chayta ruwakuchkankichis jinataq ruwakuchkanallaykichispaq Apu Tatapim sunquykuta churayku .
53003005	Imaynatachus Diosqa tukuyman munakun ajinata munakunaykichispaq Apu Tata qankunaman yanaparinanta jinataq ñak'ariykunapi kallpata qunasunkichistam munayku .
53003006	Wawqipanakuna , Tata Jesucristopaq sutimpi kamachiykichis : maykaq wawqipanachus mana uyart'akuspa puriykachan jinataq ima yachachiykunatachus saqirqaykichis chaymanjina mana puriykachan chaymantaqa jithiqaychis .
53003007	Imaraykuchus qankunaqa allintam yachankichis , nuqaykumanta qhawarikuspa imaynatachus puriykachanaykichis kachkan chaytaqa : qankuna chawpipi nuqaykuqa manam mana uyart'akuspa puriykacharqaykuchu ,
53003008	manallataqmi pipaq mikhuynintapas qasilla mikhuchkarqaykuchu . Astawampas tuta p'unchaymi kallpata tukuspa llank'arqayku ajinamanta qankunamanta maykaqpas nuqaykuman ama qasi mikhuchinawankupaq .
53003009	Chiqampiqa , ichapas qankunapaq yanaparinawaykichispaq mañanayku kanman karqan , chaywampas qankuna nuqaykumanta yachaqakunaykichispaqqa llank'arqaykum .
53003010	Jayk'aqchus qankunawan kuska kachkarqayku chhikaqa , kay kamachiytam qurqaykichis : Pichus mana llank'ayta munachkan chayqa amallataq mikhuchunchu — nispa .
53003011	Chaywampas qankunamanta wakinkunaqa mana uyart'akuspa jinataq mana imata ruwaspa puriykachasqaykichismantam yachayku .
53003012	Chayjina runakunamanqa Tata Jesucristopaq Atiyninwan kaytam kamachiyku jinataq kunariyku : kawsakunapaqqa llamp'u sunquwan llank'achunku — nispa .
53003013	Chaywampas qankunaqa wawqipanakuna , imachus allin kachkan chay ruwaytaqa amapuni sayk'uychischu .
53003014	Kay p'anqapi nichkayku chayman qankunamanta mayqimpas mana uyarikunqa chaymanqa , pichus pay kachkan chayta allinta qhawaqariychis jinaspataq ama paywan pitukuychischu , ajinamanta payqa p'inqaypi qhiparanampaq .
53003015	Chaywampas ama payta chhiqnikuychischu , manachayqa uj wawqimasitajina ninrinchariychis .
53003016	Kikin sumaqpi kayniyuq Apu Tata tukuy pachapi jinataq imaymanapi qankunaman sumaqpi kayta quchun . Apu Tata tukuy qankunawan kachun .
53003017	Nuqa Pablo kay napaykuyta kikin makiywan qilqamuchkaykichis . Ajinatam tukuy p'anqaykunata sutiywan qilqaykumuni .
53003018	Tatanchis Jesucristo tukuy qankunajawaman khuyapayakuyninta t'akaykumuchun .
54001001	Nuqa Jesucristopaq kachasqan Pablo , Qhispichiqninchis Diospaq jinataq Cristo Jesús pichus suyayninchis kachkan chaykunapaq munayninkumanta kachasqan ,
54001002	iyaw niyniqpi chiqan churiy kachkanki chay Timoteoman napaykumuyki . Tatanchis Dios jinataq Cristo Jesús Tatanchis khuyapayakuyninta , sumaqpi kayninta jinataq sumaq sunqunta qanjawaman t'akaykumuchun .
54001003	Jayk'aqchus Macedonia suyuniqman puripurqani chhikaqa Éfeso llaqtapi qhiparapunaykipaqmi mañarikurqayki . Kunantaq wajmantam qhiparapunaykipaq mañarikuyki . Imaraykuchus uj llulla rimaykuna yachachiq runakunam chaypi kachkanku , chaykunamantaq amaña chay llullakunata apaykachanankupaq kamachimuy .
54001004	Llulla rimaykunata jinataq mana tukukuy atiq ñawpa kawsayninkuta ñawirispa ama qasi chaypi kachunkuchu nimuy . Pikunachus kay mana imapaq allinkunamanta llakikuchkanku chaykunaqa qasipaq rimakuchkanku , chaytaq manam Diospaq munasqanta riqsinankupaq yanapachkanchu .
54001005	Chay kamachiypaq munasqanqa nuqanchispura uj yuraq sunqumanta jamuq munakuywan , uj sumaq sunquwan jinataq uj chiqan iyaw niywan munakunanchispaqmi .
54001006	Wakinkunaqa uj qasi ch'aqwaykunaman pituykukunraykum kaykunamanta puriwachapunku .
54001007	Paykunaqa Diospaq kamachiynimpaq yachachiqninkunam kayta munanku , chaypaqtaq paykuna kikin nisqantapas jinataq yachachisqantapas manam yuwachkankuchu .
54001008	Kamachiypaq allin kasqantaqa yachanchismi , chaywampas imapaqchus churasqa kachkan chaymanjina apaykachakun chhikaqa .
54001009	Kamachiyqa manam pikunachus allin kaqta ruwanku chaykunapaqchu kachkan , chaytaqa yuwarikunanchismi . Kamachiyqa pikunachus mana uyarikuq , kutkatakuq , saqrakunapaq , juchararakunapaq , pikunachus mana Diosman manchanku jinataq puriynintapas , pikunachus tatankuta wañuchinku manachayqa mamankutapas jinataq tukuy runa wañuchiqkunapaq ,
54001010	millay khuchi ruway ruwaqkunapaq , qharipura khuchichakuqkunapaq , pikunachus runamasinkuta ranqanku chaykunapaq , llullakunapaq , qasimanta Diospaq sutin uqharikuqkunapaq ; allin yachachiykunaman mitk'achiqkunapaq ima churasqam kamachiyqa .
54001011	Kaymi athunchasqa sumaq willaykuna mayqintachus musphay atiyniyuq Apu Dios kunarimuchkawan chayqa .
54001012	Yuspäranim Cristo Jesús Tatanchisman pichus kallpata quchkawan chaymanqa , imaraykuchus chiqan runamanta riqsikuwan jinataq paypaq jaywaqnimpaq churakuwan ,
54001013	ñawpaq kawsayniypi paymanta mana allin rimaykunata nirqani , qatiykacharqani jinataq sutichjarqani chhikapas . Chaywampas Diosqa nuqamanta khuyapayarikunmi , imaraykuchus nuqaqa manaraqmi iyaw niqchu karqani , jinataq manam ima nisqaytapas jinataq ruwasqaytapas yacharqanichu .
54001014	Tatanchis Diosqa anchata munakurqawan jinataq juchaykunamanta qhispichikuwan , payqa Jesucristoniqtam munakuyta jinataq chiqan kayta quwan .
54001015	Kay nisqayqa ancha chiqampunim , jinaspataq Jesucristopaq kaypachaman juchararakuna qhispichiq jamusqanta tukuymi yachananku , mayqinkunamantaqa ñawpaqkaqmi nuqa kani .
54001016	Chaywampas Diosqa nuqamanta khuyapayarikurqanmi ajinamanta Jesucristopaq nuqapi tukuy suyay sunqunta rikuchinampaq . Nuqata rikuspa wiñay kawsayta taripanankupaq paypi iyaw ninankupaqmi karqani .
54001017	¡ Yupaychasun jinataq athumpipuni kachisun wiñay kawsayniyuq kuraqkaq suyu apaykachaqman , payqa manam jayk'aqpas wañunchu , pay sapallam Diosqa ! Ajina kachun .
54001018	Timoteo , munasqa waway : iyaw niywan jinataq sumaq sunquwan kay allin maqanakuy kunariyta quyki ; mayqinkunachus ñawpaq Diospaq sutimpi willaqkunapaq qanmanta willasqankumanjinam .
54001019	Wakinkunaqa sunqunman mana uyariq kasqankumantam iyaw ninkupi uraykunku .
54001020	Kaymi Himineo jinataq Alejandrowan ruwakurqan , pikunachus Diosmanta mana allin rimaykunata ama ninankupaq Supayman jap'ichini .
54002001	Ñawpaqtaqa , tukuy kaypachapaq Diosmanta mañakunaykichispaqmi kunariykichis , Tukuy runakunamanta Diosman yuspäraspa , munakuyninta paykunaman rikuchinampaq jinataq paykunaman yanaparinampaq mañakuspa .
54002002	Pikunachus llaqta apaykachaqkuna kanku jinataq llaqtajawapi atiyniyuqkuna kanku chaykunaraykupas Diosmanta mañakuychispuni ; ajinamanta sumaqpi kawsakunanchispaq , Diosman uyarispa jinataq tukuywan allimpipuni kawsakuspa .
54002003	Kaymi ancha allinqa jinataq Qhispichiqninchis Diosninchismampas sunqunman chayachkaqqa ,
54002004	imaraykuchus payqa tukuypaq qhispichisqa kananta jinataq imachus chiqan kachkan chayta riqsinankutam munan .
54002005	Imaraykuchus uj sapa Diosllam kan , jinataq uj sapallam Dioswan runakunawan sumaqthapichiqqa kallantaq : chaytaq Cristo Jesusmi .
54002006	Paymi tukuypaq qhispisqa kanankurayku wañuyman jap'ichikun . Pachampim Diosqa tukuyman qhispichiy munasqanta riqsichirqawanchis .
54002007	Diosmi kay sumaq willaykunata tukuy mana judío kachkanku chaykunaman willamunaypaq kacharqawan . Paykunamanqa imachus chiqan kachkan jinataq iyaw niymantam yachachinay . Imatachus nichkani chayqa chiqanmi , manam llullakuchkanichu .
54002008	Runakunapaq tukuy chhikapi makinkunata ch'uwa sunquwan , mana phiñakuspa jinataq mana ch'aqwaspa Diosman yupaychanapaq uqharinankuta jinataq Diosmanta mañakunankutam munani .
54002009	Jinallataq warmikunaqa imaynatachus uj warmiqa p'achallikunan kachkan ajinata p'achallikuchunku , allich'arikuspaqa wakikuqllata allich'arikuchunku , chujchankunatapas imachus kaqllata simp'aykurikuchunku , ama quriwampas , pirlakunawampas jinataq ancha achkha chaniyuq p'achakunawampas allich'akuchunkuchu .
54002010	Allich'akunaykichisqa allin ruwaykuna kachun , imaynatachus Diosman athunchay munaq warmikuna ruwananku kachkan ajinata .
54002011	Warmikunaqa , yachachiykunataqa jup'alla jinataq uyart'akuspam uyarinanku .
54002012	Manam warmikunapaq tukuypaq ñawpaqimpi yachachinankuta jinataq qhariman apaykachanankutapas munachkanichu . Paykunapaq jup'alla kanankutam munani ,
54002013	imaraykuchus Diosqa Adán qhari runatam ñawpaqta ruwarqan , chhikamantam Eva warmitaqa ruwallarqantaq .
54002014	Chaywampas Adán qhariqa manam Supaywan sallqaykuchikuq kachkarqanchu , manachayqa warmikaqmi sallaqaykuchikurqan , ajinata sallqaykuchikuspataq juchamanmi jalaykupurqan .
54002015	Chaywampas warmiqa qhispichiyta taripanqam imachus uj mamapaq ruwanan kachkan chayta junt'anqa chhikaqa . Jinallataq Jesucristopi iyaw ninqaku , wakinkunaman munakunqaku chhika , jinataq uj sumaq ch'uwa kawsaytachus kawsanqaku chhikaqa .
54003001	Kay nisqayqa chiqampunim : Pichus iglesia pusayta munachkan chayqa , uj allin llank'aq kaytam munan .
54003002	Chayraykum , payqa uj chiqan jinataq mana imakaqmantapas tumpaykunajina kawsayniyuq runa kanan . Uj warmiyuqllam kanan , tukuy yuwaywan jinataq allimpi qhawasqa sumaq kawsayniyuqmi kanan . Wakinkunaman qurpachariq runa jinataq yachachinapaq ancha q'apa runam kanan .
54003003	Manam uj machaykukuq runachu kanan , manallataqmi maqanakuy munaq runapas kananchu , manachayqa munakuyniyuq , llamp'u sunquyuq jinataq mana ancha qulqi munaq runam kanan .
54003004	Wasimpi kaqkunataqa allimpim apaykachakunan , wawankunatapas uyart'akuqta jinataq allin puriykachakuqtam yachachikunan .
54003005	Mayqinchus kikin wasin apaykachakuyta mana atichkan chayqa ¿ imaynatataq Diospaq iglesian apaykachayta atinmanri ?
54003006	Ajinaqa , iglesia pusaqqa manam uj chhuyu iyaw niqchu kanan , ajinamanta umanta ama uqharikupunampaq , chhikataq ima asut'iytachus Supayqa jap'iqarqan chay kikin asut'iytam jap'iqapunman .
54003007	Ajinallataq tukuy iyaw niq wawqimasikuna chawpipiqa allinmanta qhawasqa runam kanan , ajinamanta ima p'inqaymampas ama chayanampaq jinataq Supaypaq sipitata churasqanmampas ama jalaykunampaq .
54003008	Diospaq wasin apaykachaq runakunaqa tukuypaq allinmanta qhawasqa runakunam kananku , manam llullakunankuchu , manallataq machaykukuqpas kanankuchu , manallataqmi ancha qulqi sunqupas kanankuchu .
54003009	Chaywampas , ima sumaq willaytachus Diosqa quchkawanchis mayqimpichus iyaw ninchis chaymantaqa manam t'ipiqakunankuchu , jinataq ch'uwa sunquyuq runakunam kananku .
54003010	Paykunaqa ñawpaqta uj yanariy pachataraqmi atipananku , chhikachus paykunapi ima mana allinkunapas mana kachkan chhikamantaraqmi Diospaq wasin apaykachaqkunajina llank'ayninkuwan qallaripunanku .
54003011	Kikillantataq warmikunapas allintam puriykachakunanku , mana simita apaykachaspa jinataq yuwayniyuq tukuy imapipas chiqan kaqta ruwaspam puriykachakunanku .
54003012	Diospaq wasin apaykachaqninqa , uj warmiyuqllam kanan jinataq wasinta wawankunatawan allin apaykachakuytam yachanan .
54003013	Diospaq wasin apaykachaqkunachus llank'anankuta sumaqta junt'anqaku chhikaqa , tukuypaq allimpi qhawasqam kanqaku , Cristo Jesuspi iyaw nisqankuraykutaq tukuyninkullataqmi sumaqpi kayta taripanqaku .
54003014	Usqhayllatam qanman rikuq jamuyta munachkani ; chaywampas tukuy kaykunataqa
54003015	ichapas mana usqhayta jamuchkayman nispam qilqamuyki . Ajinamantam iglesiapi kaqkunaqa , pikunachus kawsachkaq Diospaq wawankuna kanku chaykuna imaynatachus puriykachananku kachkan chayta yachanki . Iglesiaqa imachus chiqan kachkan chaytam tiyaykuchin jinataq chayllamantataqmi sayqatakun .
54003016	Chiqampiqa , ima puriytachus Cristopi iyaw niqkunajina qatichkanchis chaypaq chiqan kasqanta sut'inchasqamantaqa manam iskayakuna kachkanchu : Cristoqa runaman tukuspam kaypacham jamurqan . Ajayutaq mana juchayuqtam payman rikuchirqan . Angelkunapas paytaqa rikurqankum . Willayninqa tukuy suyukunaman willasqam karqan , kaypachataq paypim iyaw nirqan . Janaqpachaman uqharisqam kapurqan jinatapaq Diosmi paytaqa athun kayninwan junt'aykuchipurqan .
54004001	Qhipa p'unchaykunapi wakinkunaqa iyaw niyninkuta chiriyachikupunqakum , llulla ajayukunawan sallqaykuchikunqaku jinataq millay saqra supaykunapaq yachachiyninkunatam qatinqaku , ajinata nispaqa sut'intam Ch'uwa Ajayuqa willawanchis .
54004002	Paykunaqa puraj uya jinataq llulla runakunamanmi uyarinqaku , chaykunataq manam ima mana allin ruwasqankunamantapas p'inqakuchkankuchu .
54004003	Runachakunaqa manam allinchu kachkan nispam kay runakunaqa ninku jinataq wakin mikhuykunatapas manam mikhunachu nispam nillankutaq . Chaywampas Diosmi tukuy mikhuykunata nuqanchispaq churapuwanchis chaykunamantataq payman yuspärananchispaq . Payqa tukuy pikunachus paypi iyaw ninchis jinataq chiqan kaytapas riqsinchis chaykunapaqmi chay mikhuykunata churapuwanchis .
54004004	Tukuy imatachus Diosqa ruwachkan chayqa allinmi kakuchkan ; Diosman yuspäraspachus jap'iqasun chhikaqa manam imatapas manam allinchu nispa nichkasunchu ,
54004005	Imaraykuchus Diospaq rimaynin jinataq payman mañakusqanchismi tukuy ima mikhuytapas ch'uwaman tukuchin .
54004006	Tukuy kaykunamantaqa wawqipanakunaman yachachiy , ajinamantam Cristopaq uj sumaq jaywaqnin kanki , iyaw niypaq rimayninkunawan jinataq ima allin yachachiytachus qatichkanki chaywan kallpachasqa jaywaqmi kanki .
54004007	Chaywampas , kaypachapaq willayninkunata jinataq mana iyaw niqkunapaq kachisqan yachachiyninkunata ama uyariychu . Jesucristopaq uj allin yachaqaq qatiqnin kanapaq kallpachakuy .
54004008	Aychanchista kallpachanapaq ruwaykunaqa allin kakuchkan chhikapas , uj allin yachaqaq qatiq kanakaqmi astawan allinqa , imaraykuchus kunampachapaq jinataq jamuq pachapaq kawsay qukuyta munaqmi .
54004009	Kay nisqaqa ancha chiqampunim , chayrayku tukuyninkum iyaw ninanku .
54004010	Chayraykullataqmi llank'anchis jinataq kallpachakunchispasqa , imaraykuchus kawsachkaq Diospim suyayninchista churanchis , pichus tukuypaq qhispichiqninmi , astawanraqmi paypi iyaw niqkunapaqqa .
54004011	Kaykunatam kamachinayki jinataq yachachinaykipasqa .
54004012	Ama piwampas wayna kasqaykirayku juch'uychachikuychu ; astawampas qanjina puriykachanankupaq uj rikuchiyjinam iyaw niqkunapaq kanayki . Jayk'aqchus qampaq rimasqaykita uyarinqaku jinataq imaynatachus kawsakunki chayta rikunqaku chhikaqa , qanjina ch'uwa kayta munachunku . Tukuyninku qampaq munakuq kasqaykita jinataq iyaw niyuq kasqaykimanta yachaqakuchunku .
54004013	Chayamunaykamaqa , tukuy runapaq ñawpaqimpi Qilqasqakunata ñawirinaman churakuy , paykunamantaq kallpachariy jinataq yacharichichkay .
54004014	Ima atiykunatachus Dios quchkasunki chaykunataqa ama chinkachikuychu . Imaraykuchus chay atiykunataqa Diosmi jayk'aqchus iglesia purichiqkunaqa makinkunawan churqatachkarqasunki chhika qurqasunkiqa . Paykunamanqa Ch'uwa Ajayum ajinata ruwanankupaq kamachirqan .
54004015	Allin qhawaqarikuspa tukuy chaykuna ruwanaman churakuy , ajinamanta tukuyninku qampaq sapa p'unchay astawan allin kasqaykimanta yachanankupaq .
54004016	Qan kikinmanta jinataq imatachus yachachichkanki chaymantapas allintapuni qhawaqarikuy . Ajinatachus ruwanki chhikaqa qan kikinmanmi qhispichikunki jinataq qanman uyariqkunamampas qhispichillankitaqmi .
54005001	Sunquyuq machulakunamanqa ama k'amiykuychu ; manachayqa tataykipas kanman ajinata kunariy , ajinallatataq waynakunamanqa kurajniyki manachayqa sullk'aykikunapas kankuman ajinata rikuriy .
54005002	Sunquyuq awichakunamanqa kikin mamaykipas kankuman ajinata rikuriy ; ajinallatataq sipaskunamanqa kikin panaykikunapas kankuman ajinata tukuy ch'uwa sunquwan rikurillaytaq .
54005003	Sapayaq wajcha mana pipaq tumpasqa warmikunamanqa yanapariy .
54005004	Chaywampas uj sapayaq warmichus wawakunayuq jinataq allchhikunayuq chhikaqa , chay wawankunam ñawpaqtaqa tukuy pist'achikuyninkunapi payman rikunayta yachaqanankuqa , imaynatachus ñawpaqpi payqa paykunaman uywarqan ajinata ruwaspa . Kaymi Diospaq ñawpaqimpi ruwana allinqa , imaraykuchus payqa ajinata ruwakunantam munan .
54005005	Chiqampi sapayaq warmiqa , pichus sapa ch'ullallampuni qhiparapun chayqa Diospim tukuy sunqunta jap'ichikun jinataq tuta p'unchaymi paypaq yanaparinanta mañakun .
54005006	Chaywampas pi sapayaq warmichus aychapaq munayninmanjina puriykachapun chayqa , kawsachkasqampi wañusqam kapun .
54005007	Tukuy kaykunataqa paykunaman kamachillaytaq ajinamanta piwampas ama qhawachikunankupaq .
54005008	Pichus paypaq masinkunamanta mana llakiqakuchkan , jinataq wasimpi kaqkunamanta astawanraq llakikunan kachkaqtimpas mana llakiqakuchkan chayqa , manam uj iyaw niqjina puriykachachkanchu , manachayqa uj mana iyawniyuq runamanta niqtimpas astawan mana allintaraqmi puriykachan .
54005009	Yanaparinapaq kachkan chay sapayaq warmikunapaq puntampi yupasqa kanan kachkan chay sapayaq warmiqa suqta chunka watayuqmanta kurajmanmi kanan jinataq paykunaqa uj kuti runachasqallam kananku .
54005010	Allin ruwayninkunamantajinam riqsisqa kananku , wawankunatapas sumaqta uywasqankurayku , wasinman chayaqkunaman sumaqta jap'iqariq kasqanmanta , iyaw niqkunawan llamp'u sunquyuq kasqanmanta jinataq pikunachus ñak'arichkanku chaykunaman yanapariq kasqanrayku . Ajinaqa , pikunachus chay allin ruwaykunata ruwachkanku chaykunallam sapayaq warmikuna puntapi yupasqa kanankuqa .
54005011	Sapayaq sipas warmikunataqa ama yanapanapaq kachkan chay sapayaq warmikuna puntaman yupaykuychu . Imaraykuchus aychapaq munaynin ruwayta munaspaqa Cristomantam jithiqapunku , jinaspataq wajmantam runachakuyta munapunku ,
54005012	ajinamantam mana wajmanta runachakunapaq jinataq iglesiapi llank'anapaq rimayninkuta quchkarqanku chaytaqa mana junt'apunkuchu . Chaymantaqa , ¡ Diosmi paykunata asut'ipunan kanqa !
54005013	Ajinapas mana ima ruwanayuq kapunku chhikaqa wasimanta wasi imaymana mana wakikuq rimaykunata apaykachaspam puriykachapunku ; manam chayllapaschu , manachayqa qilla warmikunaman imam tukupunku .
54005014	Chayraykum sapayaq sipas warmikunapaq runachakunankuta munani , paykunaqa wawakunayuq kachunku , wasipipas imaymana ruwanayuq kachunku , ajinamantam mana iyawniyuq runakunaqa paykunaman mana imakaqmantapas qhawanqakuchu .
54005015	Imaraykuchus paykunamanta wakin sapayaq warmikunaqa , Cristopaq ñanninmanta jithiqapunkum jinaspataq Supaymanmi qatipunku .
54005016	Uj iyaw niq warmipaq wasin chawpipichus sapayaq warmikuna kan chhikaqa paykunaman yanaparinanmi , ajinamantam iglesiaqa mana ancha llakikuykunayuq kapunqa , jinaspam pi sapayaq warmikunachus chiqampipuni yanaparina kachkanku chaykunallamanta llakikupunqa .
54005017	Mayqin pusaq kurajkaqkunachus iglesiata allimpi pusanku chaykunaqa ancha allimpi rikusqam kananku , astawanraqmi pikunachus willaqkuna jinataq yachachiqkuna kachkanku chaykunaqa allimpi rikusqa kananku .
54005018	Imaraykuchus Qilqasqakunaqa ajinatam nin : “ Chajra ruwaq yuntamanqa , ama siminta llukuwan llukuykuychu . ” Ajinallataq : “ Pichus llank'an chayqa , kallpasqanmantaqa jap'iqanampunim . ”
54005019	Mayqimpas uj kurajkaq iglesia pusaqman tumpaykun chhikaqa , chay tumpaykuqman iskay manachayqa kimsa irkataqkunata pusamunampaq mañay . Manachus ajinata ruwachkanqa chhikaqa , ama payman uyariychu .
54005020	Pikunachus juchata ruwakuchkallanku chaykunamanqa , tukuypaq ñawpaqimpim k'amiykunayki , ajinamantam wakinkunaqa mancharikupunqaku .
54005021	Diospaq , Jesucristopaq jinataq ajllikusqan angelninkunapaq ñawpaqimpi kayta niyki : Tukuy imakunatachus kamachichkayki chaytaqa ama pitapas ajllikuspa chiqampi tukuyninkuwan junt'ay .
54005022	Ama pimampas Diosman jaywanampaq usqhayllata kurajkaqmanta tiyt'achiychu , imaraykuchus chay runachus mana allinkunata ruwanqa chhikaqa qampiwanmi chay ruwasqanmanta juchayuq kanki ¡ Astawampas imachus mana allin kachkan chaymantaqa jithiriy !
54005023	Wijsaykimanta unqusqapuni kasqaykiraykuqa ama unullata ujyaychu , manachayqa as chhika vinotapas ujyarillaytaq .
54005024	Wakinkunapaq juchankunaqa manaraq juchanchayman purichkaqtinkuqa sut'intam rikukuchkan , chaywampas wakimpachakunapiqa juchanchasqa kapun chhikamantaraqmi rikukuchkan .
54005025	Chay kikillantataqmi allin ruwaykunaqa sut'inta rikukuchkan ; ajinallataq mana allin ruwaykunaqa manapunim pakapi kayta atinqakuchu .
54006001	Pikunachus wataruna kanku chaykunaqa , wasiyuqninkunata tukuy sunqunkuwanmi athunchananku , ajinamanta Diospaq sutinmanta jinataq nuqanchispaq yachachisqanchismantapas mana allinkunata ama rimakunampaq .
54006002	Wakinkunapaq wasiyuqninkuchus iyaw niq runakuna kanku chhikaqa , paykunajina iyaw niq kasqankuraykuqa ama juch'uychachunkuchu . Astawampas , astawan allintaraqmi jaywanankuqa , imaraykuchus paykunaqa pikunamanchus munakunku chay iyaw niq wawqimasinkuna kasqanraykum jaywachkanku . Qanqa kayta yachachiy jinataq willay .
54006003	Pichus Tatanchis Jesucristopaq yachachisqanmajina jinataq puriyninchismanjina mana yachachichkan chayqa ,
54006004	uj mana imatapas yachaq uma uqharikuq pisi sunqu runallam kakuchkan , payqa ima rimaykunajawamantapas qallanakuyllatam munakuchkan . Kay ruwasqanwantaq chhiqninakuyta , phiñanjakuyta , sutichjanakuyta jinataq mana allin yuwaykunallatam kachikuchkan ,
54006005	sapa kutipas mana allin yuwaywan runakunata maqanjachiyllatam munakuchkan . Pikunachus chaykunata ruwanku chaykunaqa allin ruwaykunata mana ruway atiq pisi sunqu runakunallam kanku , imaraykuchus paykunaqa manam imachus chiqan kachkan chayta riqsichkankuchu . Imapi iyaw nispachus puriykachanku chayniqta ichapas achkha qulqita taripaspa qhapaqyankuman chayllatam yuwakuchkanku .
54006006	Cristopi iyaw nisqanchispi puriyninchisqa kawsayninchispi qhapaqyanapaqpunim kakuchkan , chaywampas chay qhapaqyayqa pikunachus kaqninkunamanta niqtimpas astawan mana munachkanku chaykunallapaqmi ajinaqa .
54006007	Imaraykuchus kaypachamanqa manam imatapas apamurqanchischu , wañupusunchis chhikaqa manallataqmi imatapas apakupuchkasunchischu .
54006008	Ajinaqa , ima mikhunanchispas kakuchkaqtin jinataq imawan p'achallikunanchis kakuchkaqtimpas sunqu junt'asqallam kakuchkananchis .
54006009	Chaywampas , pikunachus qhapaq kayllata munakuchkanku chaykunaqa Supaypaq sipitanmanmi jalaykupunku . Paykunaqa pisi sunqu ruwaykunawan jinataq mana allinman chayachiq ruwaykunawan pantasqam kanku , chaykunataq runamanqa q'alata tunarquspam juchanchaykunku .
54006010	Imaraykuchus tukuy mana allinkunaqa , qulqi munanamantam jamun . Qulqi tantaykuyta munaspaqa , achkhayuqmi Diosman mana uyart'akuq tukupunku , jinaspataq ancha mana walt'aykunapi jinataq ñak'ariykunapim taripakupunku .
54006011	Timoteo , qanqa Diospaq jaywaqninmi kanki , chayrayku tukuy mana allinkunamanta jithiqay . Diosman uyariyta jinataq Jesucristopaq yachaqaq qatiqnin kaytapuni munay . Amapuni iyaw niykita chinkachikuychu jinataq tukuy wawqipanakunaman munakuy . Jayk'aqchus mana walt'aykuna qampaq kanqa chhikaqa , llamp'u sunquyuq kay jinataq wakinkunawanqa munakuq sunquyuq kallaytaq .
54006012	Iyaw niykirayku allin maqanakuyta maqanakuy ; wiñay kawsaytaqa amapuni puripunanta saqiychu , imaraykuchus chaypaqmi Diosqa qanman ajllikusunki , jinataq chayraykullataqmi achkha runakunapaq ñawpaqimpi iyaw niykimantaqa sumaqta sut'incharqankiqa .
54006013	Kunanqa , pichus tukuy ima kaqkunaman kawsayta quchkan chay Diospaq ñawpaqimpi jinataq pichus uj sumaq sut'inchayta Poncio Pilatopaq ñawpaqimpi willachkarqan chay Jesucristopaq ñawpaqimpim ajinata kamachiyki :
54006014	Tukuy imatachus kamachichkayki chayta junt'ay , ajinamanta pipas ama imakaqmantapas qanman tumpaykunasunkipaq . Tukuy kaykunata Tatanchis Jesucristo kutimunankama ajinata ruway ,
54006015	imaraykuchus payqa pachampim jamunqa , jayk'aqchus chay tukuy sumaq Diosninchis ajinata munachkanqa chhika . Imaraykuchus paymi tukuypaq kurajkaqninqa jinataq Apu Tatapasqa .
54006016	Pay sapallanmi mana wañuqqa , payqa uj mana pipaq qayllaykukunanjina k'anchaypim kawsakun . Manam pi runapas rikurqanchu manallataqmi rikuyta atichkankuchu . ¡ Tukuy athunchaypas jinataq atiypas paypaqmi ! Ajina kachun .
54006017	Kaypachapi qhapaqkuna kanku chaykunaqa , ama uma uqharisqa puriykachachunkuchu , manataq qhapaq kayninkupi sunqunkuta churachunkuchu nispa kamachiy , imaraykuchus qhapaq kayqa manam wiñaypaqchu kachkan . Ñawpaqtaqa Diospi sunqunkuta churachunku , imaraykuchus payqa ancha munakuqmi jinaspataq tukuy imatapas kusisqa kawsakunanchispaqmi imachus munasqanchista quwanchis .
54006018	Allin kaqta ruwanankupaq kamachiy , allin ruwaykunapi qhapaq kachunku ; qunapaq jinataq tukuy kaqninkunatapas wajkunawan ujllapi apayachakunapaq usqhaylla kachunku .
54006019	Ajinamantam jamuq p'unchaykunapiqa qhapaq kayta taripanqaku , chaytaq wiñay kawsaypi kusisqa kawsakunankupaqmi kanqa .
54006020	Timoteo , ima ruwanaykichus kachkan chaytaqa allintapuni ruway . Mana iyaw niyuq runakunapaq mana wakikuq rimayninkunataqa ama uyariychu , manallataq pikunachus nuqanchispaq yachachisqanchista qhawapayachkanku chaykunamampas uyarillaytaqchu ,
54006021	imaraykuchus wakin pikunachus chayjina yachaykunata qatirqanku chaykunaqa iyaw niy ñanmantaqa wajniqmanmi kutiqapunku . Dios Tata qankunajawaman khuyapayakuyninta t'akaykumuchun .
55001001	Nuqa Jesucristopaq kachasqan Pablo , Diospaq munayninmanta , rimaynin qusqanmanjina imaynatachus Cristo Jesusniqta kawsayta taripana kachkan chaypaq kachasqan kaspam
55001002	qan munasqa churiy Timoteoman napaykumuyki . Dios Tatanchis jinataq Cristo Jesuspiwan khuyapayakuyninta jinataq sumaqpi kayninta qanjawaman t'akaykumuchun .
55001003	Tuta p'unchay mañakusqaykunapi qanmanta yuwatatarikuni chhikaqa Diosman qanrayku yuspärarikunipunim , pimanchus ch'uwa sunquywan jaywachkani , imaynatachus ñawpa machulaykuna jaywarqanku ajinata .
55001004	Waqasqaykimanta yuwarikuni chhikaqa , jayk'ataraqmi nuqawan kuska kanaykita munani , ajinamanta kusirikunaykipaq .
55001005	Imaraykuchus tukuy sunqu iyaw niyuq kasqaykimantam yuwarikuni . Ñawpaqtaqa Loida awichayki jinataq Eunice mamaykim ajina iyaw niyuq karqanku , chayraykum qampas kikin iyawniyuq kasqaykimanta allinta yachani .
55001006	Chayraykum , jayk'aqchus makiykunata qanjawaman churqatarqayki chhika ima atiykunatachus Diosmanta jap'iqachkarqanki chaykunata kawsatatachinaykipaq kunariyki .
55001007	Diosqa manam uj manchali kanapaq ajayuta quchkawanchischu , manachayqa uj atiyniyuq kananchispaq , munakuyniyuq kananchispaq jinataq chiqampi yuwatatachikuq ajayutam quwanchis .
55001008	Ajinaqa , Tatanchis Jesucristorayku rimaytaqa ama p'inqakuychu , jinallataq payman jaywasqayrayku wisq'asqa kasqaymantaqa nuqamantapas amallataq p'inqakuychu . Astawampas , sumaq willaykunarayku ñak'ariykuna jamuqtinqa , ima kallpatachus Dios quchkasunki chay kallpawan ñak'arillaytaq .
55001009	Diosmi qhispichiwanchis , jinallataq paymi ch'uwa llaqtampi kananchispaq ajllikuwanchis . Chay llaqtampi kananchispaq nuqanchisqa manam imatapas ruwarqanchischu , manachayqa Diosmi athun munakuyninrayku ajinata ruwarqan . Diosqa manaraq kaypachata tiyaykuchichkarqan chhikamantapacham munakurqawanchis , imaraykuchus chhikamantapacham Cristo Jesuspaq kapurqanchis .
55001010	Chay athun munakuynintaqa , imatachus qhispichiq Tatanchis Jesucristo nuqanchisrayku ruwachkarqan chayniqtam Diosqa riqsichipuwanchis . Imaraykuchus paymi wañuypaq atiyninta t'unarqupun , jinaspataq sumaq willaykunaniqtam wiñay kawsayta qupuwanchis .
55001011	Diosmi kay sumaq willaykunata willanaypaq uj kachasqantajina jinataq yachachiqtajina kachamuwan .
55001012	Chayraykum tukuy kay yanariykunata ñak'arichkani . Chaywampas manam chaymantaqa p'inqakuchkanichu , imaraykuchus maypi sunquy churasqaytaqa allintam yachani . Chaywampas sumaq willaykuna kaypachapaq tukukunankama willakuchkanallampaq paypaq atiyniyuq kasqanmantapas allintam yachallanitaq .
55001013	Ima yachachiykunatachus yachachichkarqayki chaykunaqa , ima ruwanaykichus kanqa chaypaqqa uj rikuchiyjinam kanan . Diospi iyawniyuq kasqaykita jinataq Jesucristopi munakuyniyuq kasqanchistaqa ama chinkachikuychu .
55001014	Chay chiqan jinataq sumaq yachachiykunata yachachichkarqayki chaykunataqa , nuqanchispi kawsakuq Ch'uwa Ajayupaq yanapariyninwan allinta waqaychariy .
55001015	Yachasqaykimanjinaqa , tukuy Asia suyuniqpi kaq wawqipanakunam qunqawachapuwanku , chaykunawan kuskaqa Figelo jinataq Hermógenes imam qunqawachapuwanku .
55001016	Onesíforo wawqipaq wasimpi kaqkunamanta khuyapayarikunampaq jinataq yanaparinampaq Dios Tatamanta mañarikuni . Pay wawqiqa achkha kutim kallpacharirqawan jinataq wisq'asqa kasqayrayku manam nuqamanta p'inqakuchkarqanchu .
55001017	Astawampas Roma llaqtaman chayamuspajinam mana juch'uytapas suyarispa tukuyniqta nuqaman taripanankama maskamurqawan .
55001018	Jayk'aqchus kaypachata Dios juchanchachkanqa chay p'unchayqa , Apu Tataqa payman munakuywan rikunantam suyachkani . Allintam qan yachanki imaynatachus Éfeso llaqtapi kachkarqanchis chhika yanaparqawanchis chaytaqa .
55002001	Munasqa waway , Jesucristopi iyaw nisqaykiraykum Diosqa anchata munakusunki . Ñak'ariykunapi puriykunaykipaqqa payman kallpata mañarikuy .
55002002	Ima yachachiykunatachus achkha runakunapaq ñawpaqimpi niqta uyarirqawanki chay yachachiykunataqa pikunachus wajkunaman yachachinapaq sumaq sunquyuq kachkanku chay runakunaman yachachimuy .
55002003	Jesucristopaq sumaq jaywaq pallapallanjina payrayku ñak'arinapaqqa wakicharisqam kachkanayki .
55002004	Manam pi pallapallapas kurajkaqnimpaq apaykachasqa kachkan chhikaqa waj ruwaykunaman churakuchkanmanchu , imaraykuchus kurajkaqninmanmi uyart'ananqa .
55002005	Ajinallataqmi , pichus pujllanaman churakuchkan chayqa , imayna pujllana kachkan chaymanjinachus mana pujllachkan chhikaqa manam imachus pujllanapi atipaqpaq churasqa kachkan chayta jap'iqachkanmanchu .
55002006	Chajra apthapiy p'unchay chayamuqtinqa , pichus chajrapi llank'achkan chaymi ñawpaqkaq urikunata jap'iqanqa .
55002007	Kay nisqaykunapi yuwatatarikuy , imaraykuchus Tata Jesucristom tukuy chaykunamanta astawan yuwatatarichisunki .
55002008	Nuqapaq sumaq willaykunata willasqaymanjina , pichus wañusqamanta kawsarimuchkarqan jinataq qhapaq suyu apaykachaq Davidpaq tunu allchhin kachkan chay Jesucristomanta yuwarikuy .
55002009	Sumaq willaykunaraykum imaymanapi ñak'arichkani , uj runa wañuchiq runapas kayman ajinatam wataykuwanku ; chaywampas Diospaq rimayninqa manam watasqachu kachkan .
55002010	Chayraykum tukuy pikunatachus Dios ajllikuchkan chaykunapaq allimpi kanankurayku ñak'arichkani , ajinamanta paykunaqa Cristo Jesuspi qhispichiyta jinataq imachus wiñaypaq athunchasqa kay kachkan chayta taripanankupaq .
55002011	Kayqa chiqampunim : Cristowanchus wañusun chhikaqa , paywanmi kawsakusunchis .
55002012	Ñak'ariykunatachus atipasun chhikaqa , paywan kuskam qhapaq suyumpi kawsakusunchis . Payman mana riqsiqchus tukusun chhikaqa payqa nuqanchisman mana riqsiqllataqmi tukunqa .
55002013	Paymanchus tukuy sunqu mana qatichkanchis chhikapas , payqa nuqanchisman manam qunqawachachkawasunchu . Imaraykuchus payqa manam pay kikin qunqawachakuchkanmanchu .
55002014	Diospaq ñawpaqimpi tukuyman kayta yuwarichiy jinataq kunariy : Ama ima rimaykunajawapas qallanakuchunkuchu . Imaraykuchus chaykunaqa manam imapaqpas allinchu kachkan , astawampas pikunachus uyarichkanku chaykunapaqqa uj mitk'akuyjinam kapun .
55002015	Dioswan allin runamanta jap'iqachikunaraykuqa imantin ruwanaman churakuy . Ajinamantam Diosqa mana imakaqmantapas p'inqakuyniyuq llank'aqmanta jinataq imachus chiqan kachkan chay willaynin chiqan willaqninmanta jap'iqapusunki .
55002016	Diospi mana iyawniqkuna qallapayasunki chaykunamanqa ama uyart'aychu , imaraykuchus ajina qallakuqkunaqa juch'uymanta juch'uymi saqra kayman jalaykuchkanku ,
55002017	yachachiyninkunataq uj tukjachiq unquyjinam juch'uymanta juch'uy japuykuchkan . Kaymi Himeneo jinataq Filetowan ruwakuchkan ,
55002018	paykunaqa chiqan rimaykunamanta lluq'iniqmanmi puriwachapunku , imaraykuchus wañusqamanta kawsatataypiñam kawsapuchkanchis nispam yachachichkanku , chaytaq wakin iyaw niq wawqikunamanqa pantachichkanmi .
55002019	Chaywampas Diosqa uj thuru , mana kuyuq qallariytam churaykun , maypichus ajina qilqasqa kachkan : “ Apu Tataqa pikunachus paypaq kanku chaykunataqa allintam riqsin ” , jinataq “ Tukuy pikunachus Apu Tatapaq sutinta rimanku chaykunaqa mana allin ruwaykunamanta jithirinqakum . ”
55002020	Uj qhapaq runapaq wasimpiqa manam tukuy imapas qurimanta jinataq qulqimantachu kachkan , manachayqa k'aspimanta jinataq t'urumantapas kallantaqmi . Ujkunaqa raymi p'unchaykunapaq churasqam , wakinkunataq sapa p'unchay apaykachanapaq churasqallataqmi .
55002021	Kikillantaqmi nuqanchiswan ruwakun : jayk'aqchus mana allin ruwaykunamanta jithirinchis jinataq llulla yachachiykunamantapas qunqapunchis chhikaqa , chay qurimanta qulqimanta ruwasqa kaqkunajinam kapunchis . Tukuy kawsayninchismi Diospaq allin kapunqa , ajinallataq tukuy allin kaqta ruwanapaq wakichasqa kachkasun .
55002022	Sipas waynakunapaq munapayayninkunamanta jithiqapuy , chhikamantataq ch'uwa sunquwan Apu Tataman yupaychaqkunawan kuska chiqampi kayta , iyaw niyta , munakuyta jinataq sumaqpi kayta maskay .
55002023	Qasi qallanakuykunamanqa ama uyariychu , yachankiñam chaykunapaq maqanakuykunapi tukuchapusqantaqa .
55002024	Imaraykuchus Apu Tatapaq uj jaywaqninqa manam maqanakuykunapi puriykachachkanmanchu , manachayqa tukuywan sumaq runamanta riqsisqam kanan . Yachachinapaq may kusam kanan jinataq llamp'u sunquyuqmi kanan .
55002025	Mana uyarikuqkunaman yachachinki chhikataq llamp'u sunquwan yachachiy . Chayjinamantam Diosqa paykunapaq payman kutirimunankuta jinataq chiqan rimaykunata riqsichinman .
55002026	Chhikam paykunaqa supaypaq sipitanman jalaykusqankuta yuwatatakunqaku , jinaspataq chay sipitamanta phawarinqaku . Chhikankamaqa supaymi paykunata jap'isqata kachin jinataq paykunawan imachus munasqanta ruwan .
55003001	Qhipa pachakunapiqa , ñak'ariy jinataq mana allin p'unchaykuna jamunanmantaqa yachanallaykitaqmi .
55003002	Runakunaqa , saqra mich'akuna , qulqi sunqukuna , paykuna munayniyuq jinataq athun athun tukuspam puriykachapunqaku . Diosman juch'uychanqaku , tata mamankunamampas manañam uyaripunqakuchu , mana p'inqayniyuqmi kapunqaku jinataq Diosman qatina ñan kachkan chaytapas manañam munapunqakuchu .
55003003	Mana munakuyniyuq jinataq mana khuyapayakuqmi tukupunqaku , simi apaykachaqkunam kapunqaku , aychankupaq munayninllatam qatipunqaku , ancha saqrakunam kanqaku jinataq tukuy imachus allin kachkan chaytam chhiqnikupunqaku .
55003004	Ranjaykukuqkuna jinataq mana manchakuspa imatapas ruwaqkunam kanqaku . Diosman maskachkaytaqa , yachaysapa tukuspaqa paykunapaq aychankupaq munayninllatam maskanqaku .
55003005	Diospaq sumaq qatiqninkunapas kankuman ajinatam runakunaman yuwachinqaku , chaywampas ruwayninkunawanqa imachus Diospaq chiqan ñannin kachkan chaymanta may karupiraq kasqankutam rikuchinqaku . Chayjina runakuna chawpipiqa ama qan pitukuychu ,
55003006	imaraykuchus paykunaqa , may wasikunamampas lluskhuykukuchkallankum , chaypitaq pikunachus aychankupaq saqra munayninkunata mana apaykachayta atichkanku chay pisi kallpa jinataq jucharara warmikunatam sallqaykumunku .
55003007	Paykunaqa imachus musuq yachay kachkan chay yachaqaytaqa munachkankupunim , chaywampas imachus chiqan kachkan chaytaqa manam jayk'aqpas yuwaywan jap'iqayta atichkankuchu .
55003008	Imaynatachus Janes jinataq Jambrés runakuna Moisesjawa jatarikurqanku , ajinallatataqmi chay runakunaqa imachus chiqan kachkan chayjawapi jatarikullankutaq .
55003009	Chaywampas manam karuta chayachkanqakuchu , imaraykuchus tukuymi paykunapaq uj pisi sunqukuna kasqankuta riparakunqaku , imaynatachus chay iskay runakuna Moisesjawa jatarikuchkarqanku chaykunawanjina .
55003010	Timoteo : yachachiyniykunata , imaynatachus kawsakuni chayta , imatachus maskani , imaynatachus iyaw nini , suyay sunquyuq kasqayta , munakuyniyta jinataq ñak'ariykunapipas kallpachakusqaytaqa allintam qan yachanki .
55003011	Antioquía , Iconio jinataq Listra llaqtakunapi imaynatachus qatiykachachikurqani jinataq ñak'arirqani chaykunamantapas yachallankitaqmi . Chaywampas tukuy kaykunamantaqa Tata Jesucristom qhispichirqawan .
55003012	Jesucristoman uyarispa tukuy kawsakuy munaqkunaqa , imaynatachus qatiykachasqa ñak'arinankumantaqa allintam yachanchis .
55003013	Chaywampas pikunachus saqra jinataq llulla kanku chaykunaqa , juch'uymanta juch'uymi astawan jalaykupunqaku , wajkunaman llullaykuspa jinataq wajkunawampas llullaykuchikuspa ima .
55003014	Qantaq , ima yachachiytachus yachaqachkarqanki chayman thuruta jap'iykukuspa puriykukuchkallay , imaraykuchus chay yachachiypaq chiqan kasqanmantaqa allintam yachanki jinallataq pikunachus yachachisunki chaytapas yachallankitaqmi .
55003015	Imaynatachus wawamantapacha Diospaq ch'uwa Qilqasqankunata yacharqanki chaymanta yuwarikuy , kaytaq athun yachaytam qusunki , jinataq Cristo Jesuspi iyaw nisqaykiraykuqa qhispichiy ñanmanmi pusasunki .
55003016	Tukuy Qilqasqakunaqa Diospaq yuwayachisqanmi , kaytaq yuwayta qunapaq , k'amiykunapaq , sumaq ñanman puririchinapaq jinataq uj chiqan kawsayta yachachinapaqmi allin .
55003017	Ajinamanta Diospaq runanqa tukuy imatapas allinta ruwanampaq yachachisqa jinataq sumaq wakicharisqam kanan .
55004001	Jayk'aqchus Jesucristo uj qhapaq suyu apaykachaqjina jamunqa chhikaqa , tukuy kawsachkaq jinataq wañupuq runakunaman juchanchaqmi jamunqa . Chayraykum Diosman jinataq Jesucristoman uj rikuqkunatajina churarikuspa kayta kamachiyki :
55004002	Diospaq willaynintaqa tukuy pachakunapi willay . Manapas allin pacha kakuchkachun , willanaman churakuypuni . Runakunaman pantasqa puriykachasqankumanta sut'inchay , paykunaman ninrinchariy jinaspataq kallpachariy ; mana sayk'uspa paykunaman yachachiy .
55004003	Imaraykuchus , runakunapaq sumaq yachachiykunata mana uyariy munananku p'unchaykunam chayamunqa . Chaymanta niqtimpas waj yachaykuna uyariyllatam munachkanqaku . Chayraykum paykunaqa imatachus uyariyta munachkanku chay rimaq yachachiqkunallata maskakupunqaku .
55004004	Imachus chiqan kachkan chaytaqa manañam uyariyta munapunqakuchu , jinaspataq imachus qasi willaykunalla kachkan chay uyariyllatam munapunqaku .
55004005	Chaywampas qanqa Timoteo , tukuy yuwayniykiwan puriykukuchkallay , ñak'ariykunaman saykatay , sumaq willaykuna willanaman churakuy jinataq llank'anaykipiqa imachus ruwanayki kachkan chayta sumaqta ruway .
55004006	Wañupunay p'unchayqa ñaqam chayampuchkanña , wañusqaytaq Diosman uj jaywayjinam kanqa .
55004007	Imaymana mana walt'aykunapiqa atipanakamam sumaqta kallpachakuni , imachus ruwanay kachkarqan chaytapas tukuchapuniñam , iyaw niyniytapas manam chinkachikunichu .
55004008	Kunantaq nuqamanqa uj sumaq pillum kallpachakusqaymantajina suyachkawan , chaytataq pichus uj chiqan juchanchaq kachkan chay Tatam chhaqay p'unchaypi quwanqa . Chaytaqa manam nuqallamanchu quchkawanqa , manachayqa tukuy pikunachus paypaq athun kayninwan jamunanta munakuywan suyachkanku chaykunamampas qullanqataqmi .
55004009	Nuqaman rikuqqa , imaynamantapas usqhayllata jamuy .
55004010	Demas wawqinchisqa kaypacha kawsaykunata chay tukuytapuni munasqanraykuqa saqiwachapuwanmi , jinaspataq Tesalónica llaqtamanmi puripun . Crescente wawqinchisqa Galacia suyuniqmanmi puripun jinataq Tito wawqinchispas Dalmacia suyuniqman puripullantaq .
55004011	Lucas wawqinchisllam nuqawan kuska kaypi kachkan . Marcos wawqinchista maskamuy jinaspataq qanwan kuskata pusamuy , imaraykuchus payqa kay llank'ayniypi uj yanaparikuqmi nuqapaq kanman .
55004012	Tíquico wawqitaqa Éfeso llaqtamanmi kachani .
55004013	Jamunki chhikaqa , Tróade llaqtapi Carpopaq wasimpi saqimuchkarqani chay mantilluytawan aparipumuwanki ; chaywan kuskataq p'anqakunata jinataq q'araq'arapi qilqasqakunata ama qunqakuspapuni aparipumuway .
55004014	Champiq Alejandroqa imaymana mana allinkunatam nuqaman ruwawan ; chay ruwasqanmantaqa Apu Tatam imayna asut'iykunamampas churakuchkanqa .
55004015	Qampas paymantaqa qhawaqarikullaytaq , imaraykuchus yachachichkanchis chay willaypaqqa ancha k'utukuqmi tukupuchkan .
55004016	Jayk'aqchus ñawpaqkaq kuti Roma llaqtapi kaq atiyniyuq runakuna ñawpaqimpi juchanchasqa kachkarqani chhikaqa , manam pipas nuqamanta sayqatarikurqawanchu ; tukuyninkum saqiwachapurqawanku . Chayjina saqiwachasqawankumantaqa Tata Diosmanmi ama paykunaman asut'iykunampaq mañarikuni .
55004017	Chaywampas Apu Tatakaqmi yanaparirqawan jinataq kallpachariwampas , payllataqmi Diosman mana riqsiq runakunaman sumaq willaykunata willanaypaq kallpachariwan . Ajinamantam Diosqa uj yariqasqa machuq'arapaq siminmantapas qhispichiwanman ajinata wañuymanta aysarqumuwan .
55004018	Paymi tukuy mana allinkunamanta waqaychawanqa , payllataqmi janaqpacha qhapaq suyunman apapunawankama qhispichiwanqa ¡ Payqa , wiñaypaq wiñaynintimpaq athunchasqa kachun ! Ajina kachun .
55004019	Priscaman , Aquilaman jinataq Onesiforopaq wasimpi kaqkunaman napaykuripuway .
55004020	Erastoqa Corinto llaqtapim qhiparapurqan , Trofimotataq Mileto llaqtapim unqusqata saqimpurqani .
55004021	Qasapacha manaraq chayamuchkaqtin purqarumuy . Eubulo , Pudente , Lino , Claudia jinataq tukuy wawqipanakunam napaykumusunkichis .
55004022	Tata Jesucristoqa qanwampuni kachun , Diostaq tukuy qankunajawaman khuyapayakuyninta t'akaykumuchun .
56001001	Nuqa Pablo , Diospaq jaywaqnin jinataq Jesucristopaq kachasqan , pichus Diospaq ajllikusqankunata iyaw niyman pusanaypaq kachasqanmi kani . Jinallataq puriyninchismanjina wiñay kawsaypi suyay sunquyuq kayman jap'iykukuspa imachus chiqan kachkan chayta riqsichinaypaq paypaq kachasqanmi kallanitaq . Pichus mana llullakuq Dios kachkan chaymi wiñaymantapacha chay kawsay qunapaq rimayninta qurqan ,
56001002	
56001003	kunantaq Qhispichiqninchis Diosqa ima willaytachus nuqaman willanaypaq kamachichkarqawan chayniqtam pachampi willayninta riqsichipun .
56001004	Tito , iyaw niyninchispi churiy , Dios Tatanchis jinataq Qhispichiqninchis Jesucristo khuyapayakuyninta jinataq sumaqpi kayninta qanjawaman t'akaykumuchun .
56001005	Qucha chawpipi kaq Creta jallp'aniqpi saqimuchkarqayki chhikaqa , ima mana walt'aykunachus manaraq allich'asqa kachkarqan chaykunata allich'amunaykipaqmi chayman saqimurqayki , jinataq tukuy llaqtapi kaq iglesiakunapaq pusaqninkunata tiyt'achimunaykipaq imam saqimurqayki , imaynatachus nichkarqayki ajinamanjina .
56001006	Uj iglesia pusaqqa chiqan jinataq mana imakaqmantapas tumpaykunajina kawsayniyuq runam kanan . Uj warmiyuqllam kanan , wawankunapas iyaw niqkunam kananku jinataq uyart'akuqmi kananku . Manam kutkatakuq kasqanmanta tumpaykunachu kanan .
56001007	Imaraykuchus iglesia pusaqqa Diospaq kaqninkuna rikuqpaq churasqam , chayraykum payqa uj chiqan jinataq mana imakaqmantapas tumpaykunajina kawsayniyuq runa kananqa . Manam mana uyart'akuq k'ullu runachu kanan , manallataqmi ancha phiñakuqpas kananchu ; manam machaykukuq runachu kanan , manam maqanakuy munaqpas kananchu , manallataqmi suwakusqa qulqita munaq runapaschu kanan .
56001008	Astawampas , wasimpiqa karuniqmanta chayamuq runamanqa jap'iqariqpunim kanan , jinallataq allin ruwaq runa , sumaq yuwayniyuq , chiqampi kawsakuq , ch'uwa jinataq sumaq yachaywan kawsakuq runam kanan .
56001009	Payqa ima chiqan willaytachus yachaqachkarqan chaymanjinam puriykachanan , ajinamanta wajkunamampas allin willaykunawan kallpacharinallampaqtaq jinataq pikunachus yachachisqanwan churanakunku chaykunamampas iyaw nichinampaq .
56001010	Imaraykuchus chayniqkunapiqa achkha mana uyart'akuqkunam kan , astawampas pikunachus judío runakunapaq puriymanta jamuchkanku chaykunam ajina kanku , paykunaqa mana yuwayniyuq rimaykunatam rimachkanku jinaspataq runakunaman salqaykuchkanku .
56001011	Chaykunamanqa jup'ayt'achinam , imaraykuchus paykunaqa mana allin sunqunkuwan qulqita uqharinankuraykuqa imaymana mana wakikuq yachachiykunata yachachispam pikunachus uj wasipi kanku chaykuna junt'antinta pantachichkanku .
56001012	Chay kikin qucha chawpipi kaq Creta jallp'aniqpi kaq willaqmi llaqtamasinkunamanta ajinata nirqan : “ Creta jallp'aniqpi kaqkuna , llullakuspalla puriykachachkankichis , sach'a uywakunajina puriykachankichis , ancha thathaqkuna jinataq qilla runakunam kankichis ” — nispa .
56001013	Chay nisqantaq chiqanmi karqan ; chayrayku qanqa paykunaman allinta k'amiykuy , ajinamanta iyaw niyninkupi allin kanankupaq ,
56001014	llulla runakunapaq kamachiykuna churasqankuman ama uyarinankupaq , jinataq judiokunapaq ima rimaykunatachus apaykachachkanku chaykunamampas ama uyarinankupaq yanapariy .
56001015	Pikunachus Jesucristoman chiqampipuni uyarinku chaykunapaqqa tukuy imapas allillampunim kakuchkan . Chaywampas pikunachus mana uyart'akuq jinataq mana iyaw niyuq kanku chaykunakaqpaqqa tukuy imapas mana allinllam kapullantaq , imaraykuchus mana allinkunallatam paykunaqa yuwakuchkanku , chaykuna ruwasqankumantapas manam sunqunkuta nanarichikuchkankuchu .
56001016	Paykunaqa Diosta riqsiyku nispam ninku , chaywampas ruwayninkunawanqa Diosman mana riqsisqankutam rikuchichkanku . Paykunaqa chhiqnikuqkuna , mana uyart'akuqkuna jinataq ima allin ruwaykunatapas mana ruway atiqkunam kanku .
56002001	Tito , imachus chiqan kachkan chaytam yachachinayki .
56002002	Iglesia pusaqkunaqa tukuy imatapas allin apaykachaqkuna , tukuywan allinmanta qhawasqa jinataq allin yuwayniyuqkunam kananku . Allin iyaw niyuq , munakuyniyuq jinataq ima ñak'ariykunapipas kallpacharisqam kananku .
56002003	Awichakunapas imaynatachus Diosman munakuq wawankuna puriykachananku kachkan ajinallatataq kawsakuchunku . Manam simi apaykachaqkuna kanankuchu , manallataqmi machaykukuqpas kanankuchu , astawampas sipas warmikunapaqqa uj rikuchiyjinam paykunaqa kananku .
56002004	Sipas warmikunamanqa imaynatachus qharinkuman jinataq wawankunaman munakunanku chaytam awichakunaqa yachachinanku ,
56002005	allin yuwayniyuq kanankupaq , ch'uwa sunquyuq , wasinkutapas allin rikukuq , munakuyniyuq jinataq qharinkuman uyariqkunatam yachachinanku , ajinamanta ama pipas Diospaq willayninta juch'uychanampaq .
56002006	Ajinallataq waynakunamanqa tukuy imapipas allin yuwayniyuq kanankupaq yachachiy ,
56002007	chaypaqtaq qan kikin imaynatachus allin puriykachana kachkan chayta rikuchiy . Yachachispataq tukuy ch'uwa sunquykiwan jinataq chiqampi kaywan yacharichiy .
56002008	Ama pipas juch'uychanasunkipaqqa , imachus allin kachkan chayllata rimay . Ajinamantam pichus qanjawapi jatarikunqa chayqa p'inqaypi qhiparapunqa , imaraykuchus manañam ima mana allintapas nuqanchismanta rimayta atipunqachu .
56002009	Jaywaqkunamanqa , wasiyuqninkunaman tukuy imantimpi uyarinankupaq kunariy ; paykunaqa munakuyniyuq kachunku , manataq kutkatakuqkuna kachunkuchu .
56002010	Jaywaqkunaqa ama suwakuchunkuchu , manachayqa chiqan runakuna kachunku , ajinamanta tukuy imapi jayk'a munaytaq Qhispichiq Diosninchispaq willaynin kachkan chayta rikuchinapaq .
56002011	Tukuy runakunapaq qhispichiyta apamuspaqa , munakuynintam Diosqa rikuchiwanchis .
56002012	Chay Diospaq munakuyninmi mana allin ruwaykunata jinataq kaypacha munapayaykunata mana ruwananchispaq yachachiwanchis , chay munakuyninllataqmi kunampachapi yuwaywan , chiqan kaywan jinataq khuyapayakuywan kawsakunanchispaq yachachiwanchis .
56002013	Ajinatam chay kusikuy jinataq musphachkay p'unchay chayamunankama kawsakunanchisqa , chay p'unchaytaq jayk'aqchus athunkaq Diosninchis jinataq Qhispichiqninchis Jesucristo kutimuchkanqa chhikam junt'akunqa .
56002014	Paymi nuqanchisrayku wañurqan , ajinamanta tukuy saqra kaymanta qhispichinawanchispaq jinataq junt'asqata picharapunawanchispaq , ajinata ruwaspam nuqanchismantaqa pay kikimpaq allin ruwanapaq tukuy sunqu qatiq llaqtanman tukuchipuwanchis .
56002015	Kaymi tukuy imatachus yachachinayki kachkan chayqa , kallpacharispa jinataq tukuy atiywan k'amiykuspa . Ama piwampas juch'uychachikuychu .
56003001	Llaqtajawapi kurajkaqkunaman jinataq atiyniyuqkunaman uyart'anankupaq tukuy wawqipanakunaman yuwatatarichiy , paykunaqa uyart'akuq jinataq allin ruwaykuna ruwanapaqqa usqhayllapuni kachunku .
56003002	Ama pimantapas mana allinkunata rimachunkuchu , llamp'u sunquyuqkuna jinataq munakuyniyuqkuna kachunku , llamp'u sunquyuq kasqankutaqa tukuyman rikuchichunku .
56003003	Imaraykuchus nuqanchisqa pisi sunqu jinataq mana uyart'akuq runakunallataqmi ñawpaqpachakunapi karqanchis . Chinkasqam puriykacharqanchis jinataq kaypachapi imaymana munapayaykunapaq jaywaqninmi karqanchis . Saqra kaypi jinataq qhawanakuypim puriykacharqanchis , tukuypaq chhiqnisqa jinataq nuqanchispura ujmanta uj chhiqninjakuspam kawsarqanchis .
56003004	Chaywampas Qhispichiqninchis Dios Tatanchismi munakuyninta riqsichirqawanchis , jinataq tukuy runakunaman munakusqantapas riqsichirqallantaqmi ,
56003005	nuqanchismampas qhispichispa . Chaywampas manam ima allinkuna ruwasqanchisraykuchu qhispichirqawanchis , manachayqa munakusqawanchisrayku jinataq yanapariyta munasqanraykum qhispichirqawanchis . Ch'uwa Ajayuniqtam qhispichiwanchis , tukuy juchanchiskunamantapas pampachapuwanchismi , jinaspam wiñay kawsayta qupuwanchis . Tukuy chaykunataq wajmantapas paqarichuwan karqan ajinam .
56003006	Imaraykuchus Qhispichiqninchis Jesucristoniqtam kurajyachkaqtaraq Ch'uwa Ajayuta quwanchis ,
56003007	ajinamanta munakuyninrayku chiqan runakunaman tukuchispa wiñay kawsaypi mana tukukuq kaqkunata jap'iqanapaq suyay sunquyuq kananchispaq .
56003008	Tukuy kayqa chiqan rimaykunam , tukuy kaykunatataq mat'iykuspajina yachachinaykitam munani , ajinamanta pikunachus Diospi iyaw ninku chaykunaqa allin ruwaykunata ruwanaman churakunankupaq . Kaykunaqa tukuyninkupaq sumaq kawsanankupaq allinmi .
56003009	Chaywampas mana wakikuq qallanakuykunamanqa ama pituykukuychu , manallataq ñawpaq machulakunapaq puriynin willayninkunatapas uyart'allaytaqchu . Moisespaq kamachiyninjawa rimaqkunawanqa ama phiñakuychu , manallataq ch'aqwaypaschu . Imaraykuchus chay ch'aqwaykunaqa qasipaq jinataq mana maymampas pusaq rimaykunam .
56003010	Iglesia chawpipichus mayqimpas t'ipinjachiyta munachkan chaymanqa , uj kuti jinataq iskay kutitawan ninrinchariy ; chaywampas manachus uyart'akunqa chhikaqa , chay ukhumanta qatirqumpuy ,
56003011	imaraykuchus chay runapaq mana allinniqman puriwachapusqanmanta jinataq chay kikin juchan payman juchanchapusqanmantaqa yachapunaykiñam .
56003012	Artemasta manachayqa Tiquicota kachamusqayki chhikaqa , Nicópolis llaqtaman nuqa rikuq jamuriypuni , imaraykuchus qasapachapiqa chaypi qhiparaytam yuwachkani .
56003013	Sayqatakuq Zenasta jinataq Apolo wawqitawan imantin atisqaykipi yanapariy , puriyninkupi imachus munasqankuta quriy , ajinamanta ama imatapas pist'achikunankupaq .
56003014	Wawqipananchiskunaqa allin ruwayta jinataq pist'achikuqkunaman yanapariytaqa yachaqallachunkutaq , ajinamanta kawsayninkuqa wakinkunapaq allin kanampaq .
56003015	Tukuy pikunachus nuqawan kaypi kachkanku chaykunam napaykumusunkichis . Iyaw niypi munasqa wawqimasiykunaman napaykuripuway . Diosqa khuyapayakuyninta qankunajawaman t'akaykumuchun .
57001001	Nuqa Pabloqa Cristo Jesusrayku jap'isqa kachkaspa kay p'anqata qilqamuyku wawqiy Timoteopiwan , munasqa llank'aq masiyku Filemonman napaykuspa ,
57001002	jinallataq munasqa pananchis Apiaman , nuqanchiswan kuska llank'aq wawqinchis Arquipoman , jinataq wasiykipi tantakuq iglesiaman napaykumuyku .
57001003	Dios Tata , jinataq Tata Jesucristopiwan khuyapayakuyninta , sumaq kayninta qankunajawaman t'akaykumuchun .
57001004	Diosniymanta mañakuspa , qanmanta sapa kuska yuwarikuni chhikaqa yuspäranipunim ,
57001005	imaraykuchus Jesucristopi jinataq tukuy Diospaq ajllikusqan ch'uwa llaqtanwan ima ancha munakuyniyuq jinataq iyawniyuq kasqaykimanta uyarini .
57001006	Qanqa nuqaykujinallataqmi Diospi iyaw ninki , chayraykum tukuy ima allin ruwaykuna ruwaytachus atichuwan chayta riqsinaykikama Diosmanta mañapuyki , Cristoman munakusqanchisrayku .
57001007	Wawqiy Filemón , ancha kusisqa jinataq sunqu junt'asqam kani , Diosman iyawniq ch'uwa llaqtanman munakusqaykimanta jinataq paykunaman sunqucharisqaykimanta .
57001008	Filemón , Cristopaq sutimpi imachus ruwanayki kachkan chay ruwanaykipaq kamachiytaqa atiykim ,
57001009	chaywampas munakuypaq sutimpi , nuqa Pablo , machuña kapuspa , Cristo Jesusrayku jap'isqa kachkaspa ,
57001010	Onésimo wawayrayku qanman mañarikuytaraq munani , pipaqchus kaypi wisq'asqa kachkaspa Cristoman pusaspa iyaw nichisqayraykum tatanjinam kachkani .
57001011	Onesimoqa , ñawpaqpachapi qampaq mana imapaq allin watarunam karqan ; kunantaq qampaqpas , nuqapaqpas tukuy imapaq allin runam kapun .
57001012	Chayraykum kunanqa wajmanta kutichimpuyki , paytaqa nuqapaq wawaypas kanman ajinata jap'iqaripuway .
57001013	Diospaq sumaq willayninkunarayku jap'isqa kachkaqtiy , qampaq lantiykipi yanapanawampaq qhiparanantam munayman karqan .
57001014	Chaywampas manaraq qampaq ima munasqaykita yachachkaspaqa , manam ima ruwaytapas yuwarqaniraqchu , astawampas imatachus mañayki chayqa ama kamachiyjina kachunchu , manachayqa tukuy sunquykimanta kanantam munani .
57001015	Ichapas Onesimoqa , uj chhika p'unchaykunata qanmanta jithiqapurqan , chhikamanta payta wiñaypaq jap'iqapunaykipaq .
57001016	Kunanmantaqa manañachä uj watarunaykitajinachu rikupunki ; astawampas uj ancha munasqa wawqiykitajina payta jap'iqapuy . Nuqaqa payta anchata munakuni . Qantaq astawanraq munakunayki , amaña runamasiykitajinachu , astawampas iyawniq wawqimasiykitajina .
57001017	Ajinaqa , Diospaq iyawniq wawqiykitajinachus rikuwanki chhikaqa , nuqapas kachkayman ajinata Onesimota jap'iqaripuway .
57001018	Ima mana allintapas ruwarqasunki , ichapas manuyki rikhurin chhikaqa , nuqam chayta junt'apusqayki .
57001019	Nuqa Pablo makiywan kayta qilqamuyki : chay manuntapas qupusqaykim . Ichapas chay manuta mana junt'anaychu kanman karqan , imaraykuchus kawsayniyki , tukuy imaykipas , qampas Cristopi iyaw nisqaykiraykuqa , manuypas kawaq ajinaraqmi kachkanki .
57001020	Arï , wawqiy , Dios Tatapaq sutimpi kayta mañarikuyki , Cristopi iyawniq wawqiyjina sunquyta t'ikarichiway .
57001021	Kayta qilqamuyki uyarikuq kasqaykita yachaspa , kay nisqaymantapas astawanraq ruwanaykitam suyachkani .
57001022	Jinallataq uj qurpa wasita chayman chayamunaypaq wakirichipuway , imaraykuchus Diosqa jamunaypaq mañakusqaykichismanqa uyart'anqam , ajinamantam nuqapaq jamunayta munanqa .
57001023	Cristo Jesusrayku jap'isqa masiy Epafras ,
57001024	jinataq Marcos , Aristarco , Demas , Lucas ima sumaq willaykunapi llank'aq masiykunam napaykumusunkichis .
57001025	Jesucristo Tatapaq khuyapayakuynin qankunajawaman t'akaykumuchun .
58001001	Ñawpaqpachakunapiqa achkha kuti jinataq imaymananiqmantam paypaq willaqninkunaniqta machulanchiskunaman Diosqa rimapayarqan .
58001002	Kunantaq kay qhipa p'unchaykunapi Diosqa Churinniqtam rimapayapuwanchis . Diosqa Churinniqtam kaypachata tiyt'achirqan , jinaspataq tukuy imakunatapas paymanmi qupurqan .
58001003	Chay Churinmi Diospaq atiyninta jinataq athun kayninta riqsichiwanchis , imaraykuchus payqa imantimpi Dios kikinmi , athun atiyninwantaq tukuy kaypacha kakuchkanallampaq japqasichkan . Dioswan juchanchiskunamanta pampachasqa kananchispaqqa paymi uj athun ruwayta ruwarqan , chhikamantataq janaqpachamanmi chimpapurqan , jinaspataq Diospaq tiyakunan qayllapim tiyarikupurqan .
58001004	Payqa angelkunamanta niqtimpas astawan kurajkaq kaymanmi chayarqan , imaraykuchus Diosqa angelkunapaq jap'iqananku kachkarqan chaymanta niqtimpas astawan kurajkaq sutitam payman qurqan . “ Qanmi Churiy kanki ; nuqam kunan p'unchay kawsayta quyki ” — nispa . “ Nuqam paypaq uj Tatan kasaq , paytaq nuqapaq uj churiymi kanqa ” — nispa . “ Tukuy Diospaq angelninkuna payman yupaychachunku ” — nispa . “ Angelniykunaqa wayrajina kachunku , jaywaqniykunataq lawrachkaq ninajina kachunku ” — nispa . “ Qhapaq suyuykijawapi atiyniykiqa wiñaypaq wiñaynintimpaqmi kanqa , chay atiyniykitataq chiqan kaypaq allin kanampaqmi apaykachanki .
58001005	Imaraykuchus Diosqa manam maykaq angelmampas ajinata nirqanchu : “ Qanmi Churiy kanki ; nuqam kunan p'unchay kawsayta quyki ” – nispa . Manallataqmi maykaq angelmantapas ajinata nirqanchu : “ Nuqam paypaq uj Tatan kasaq , paytaq nuqapaq uj churiymi kanqa ” – nispa .
58001006	Chaywampas , jayk'aqchus kaypachaman Churinta kachamuchkan chhikaqa ajinatam kamachirqan : “ Tukuy Diospaq angelninkuna payman yupaychachunku ” – nispa .
58001007	Angelkunakaqmantaqa , ajinatam Diosqa nin : “ Angelniykunaqa wayrajina kachunku , jaywaqniykunataq lawrachkaq ninajina kachunku ” – nispa .
58001008	Chaywampas Churinkaqmantaqa ajinatam nin : “ Qhapaq suyuykijawapi atiyniykiqa wiñaypaq wiñaynintimpaqmi kanqa , chay atiyniykitataq chiqan kaypaq allin kanampaqmi apaykachanki .
58001009	Imachus chiqan kachkan chaytam munanki mana chiqan kachkan chaykaqtataq chhiqnikunki ; Chayraykum ajllikuyki jinaspataq kusikuywan junt'aykuchiyki ” — nispa . “ Apu Tata , qallariymantapacha qanmi kaypachata tiyaykuchirqanki ; qan kikinmi janaqpachata ruwanki .
58001010	Kaytawan nirqallantaqmi : “ Apu Tata , qallariymantapacha qanmi kaypachata tiyaykuchirqanki ; qan kikinmi janaqpachata ruwanki .
58001011	Tukuy chaykunaqa tukukunqam , chaywampas qanqa wiñaypaq kakuchkallankim . Tukuy kaykunaqa p'achajinam mayk'arqukupunqa ;
58001012	uj p'achatajinam suk'aykunki , imaynatachus p'achata ch'utiwachana kachkan ajinatam ch'utiwachanki . Chaywampas qanqa kikinpunim kakuchkanki ; kawsayniykiqa manam jayk'aqpas tukukuchkanqachu ” — nispa . “ Qayllaypi tiyarikuy , qanman chhiqnikuqniykikunata chakiyki pampaman churanaykama ” — nispa .
58001013	Diosqa manam jayk'aqpas maykaq angelmampas ajinata nichkarqanchu : “ Qayllaypi tiyarikuy , qanman chhiqnikuqniykikunata chakiyki pampaman churanaykama ” – nispa .
58001014	Imaraykuchus tukuy angelkunam Diosman jaywanapaq churasqa ajayukuna kanku , tukuy pi runakunatachus Dios qhispichichkanqa chaykunaman yanaparinapaqmi payqa kachan .
58002001	Qhispichiy willay uyarisqanchismanqa tukuy yuwayninchistam churananchisqa , ajinamanta ima ñantachus Diosqa rikuchiwanchis chaymanta ama wajniqman jithiqananchispaq .
58002002	Mayqin willaykunatachus Diosqa ñawpaqpachakunapi angelkunaniqta quchkarqan chayqa kallpayuq kamachiykunam karqan . Pikunachus chay kamachiykunajawapi juchata ruwarqanku jinataq mana uyart'arqanku chaykunaqa chiqampi asut'iykusqam karqanku .
58002003	Ajina kaqtinqa , chay athun qhispichiytachus mana waqaychachkasun chhikaqa ¿ imaynatataq chaypaq asut'iyninmanta phawarichuwanri ? Imaraykuchus kay qhispichiytaqa kikin Apu Tatam ñawpaqta willarqan , chaytataq pikunachus chhikamanta chay willayta uyarirqanku chaykunam nuqanchis chawpipi sut'inchapurqanku .
58002004	Chaywampas Diosmi chaytaqa musphay rikuchiykunawan jinataq musphay ruwaykunawan ima sut'inchapuwanchis , jinallataq jayk'aqchus chayta ajinata ruwachkarqan chhikaqa , Ch'uwa Ajayutam pikunamanchus Diosqa quyta munachkarqan chaykunaman qurqan .
58002005	Maykaq jamuq jallp'amantachus rimachkanchis , chay jallp'ajawapiqa manam maykaq angeltapas atiyniyuqta Diosqa churachkanqachu .
58002006	Astawampas , Qilqasqakunamanta uj chhikapiqa ajinatam nin : “ Dios Tata ¿ runakunaqa imataq qampaq kankuri ? ¿ Imamantataq paykunamanta yuwarikunki jinataq llakikuchkankinri ?
58002007	Angelkunamanta niqtimpas uj chhika pisi chaniyuqllatam ruwarqanki , chaywampas sumaq k'anchaywan jinataq athunkaywanmi junt'aykuchirqanki .
58002008	Tukuy ruwasqaykikunajawapi atiyniyuqtam tukuchirqanki ” — nispa . Ajinaqa , tukuy ruwasqankunajawapichus atiyniyuqta tukuchin chhikaqa , manam imakaqtapas chay atiymanta wajniqman saqichkanchu . Chaywampas manaraqmi tukuyjawapi atiyniyuq kasqanta rikuchkanchischu .
58002009	Diosqa munakuwanchismi , chayraykum nuqanchisman qhispichinapaq Jesusta wañunampaq kachamurqan . Diosqa Jesusman uj juch'uy pachakunapiqa angelkunamanta niqtimpas pisi chaniyuq kanantam saqirqan , kunantaq chay wañusqanraykum payqa athunchasqa jinataq yupaychasqa kapun .
58002010	Tukuy imakaqpas Diospaqmi jinataq paypaq ruwasqanmi , payqa tukuy wawankuna qhapaq kaynimpi kanankutam munan . Chayraykum Diosqa ñak'ariyniqta pichus wawankunapaq Qhispichiqnin kachkan chay Jesucristoman uj chiqan runaman tukuchirqan .
58002011	Imaraykuchus , payman jap'ichisqa kachkanku jinataq pichus jap'ichichkan chaypas tukuyninkum kikin Tatapaq wawankuna kanku . Chayraykum Diospaq Churinqa paykunaman wawqikuna niytaqa mana p'inqakuchkanchu ,
58002012	imaraykuchus Qilqasqakunapiqa ajinatam nin : “ Sutiykimantaqa wawqiykunaman nuqam willasaq , tantakuy chawpipitaq takiykunawanmi yupaychasqayki ” — nispa . “ Nuqaqa Diospaq makimpim jap'ichikusaq ” — nispa . “ Mayqin wawakunatachus Dios quchkawan chaykunawanqa kaypim kachkani ” — nispa .
58002013	Kaytawampas nillantaqmi : “ Nuqaqa Diospaq makimpim jap'ichikusaq ” – nispa . Wajmantapas ajinata nikuchkallanmi : “ Mayqin wawakunatachus Dios quchkawan chaykunawanqa kaypim kachkani ” – nispa .
58002014	Imaynachus nuqanchisqa aychayuq jinataq tulluyuq kanchis , ajinallataqmi Jesuspas nuqanchisjina runaman tukurqan . Ajinata ruwaspam wañusqanwan Supayta atiparqan , imaraykuchus Supayqa runakunaman wañuchinapaq atiyniyuqmi karqan .
58002015	Wañusqanwantaq pikunachus mañuyman manchaspa kawsachkarqanku chaykunaman qhispichiytam qurqan .
58002016	Imaraykuchus , chiqampiqa manam angelkunaman yanapariqchu Jesusqa jamuchkarqan , manachayqa Abrahampaq tunu allchhinkunaman yanapariqmi jamurqan .
58002017	Chay ruwanampaqtaq tukuy imapim paykunajina rijch'akunan karqan , ajinamanta uj Athunkaq sacerdoteman chayaspa sumaq uyart'akuq jinataq khuyapayarikuq Diospaq jaywaqninman tukunampaq , jinallataq ñak'ariyniqta runakunapaq juchankuna pampachayta taripanampaq .
58002018	Imaynatachus pay kikin ñak'arirqan jinataq Supaypas mitk'achiyta munarqan , ajinallatataqmi pikunamanchus Supayqa mitk'achiyta munachkan chaykunaman yanaparinmanqa .
58003001	Ch'uwa llaqtapi kaq wawqipanakuna , pikunachus Diospaq kanaykichispaq paypaq wajasqan karqankichis chaykuna , Cristo Jesusqa Diospaq kachasqan jinataq Athunkaq sacerdoten kasqanmanta allinta yuwatatarikuychis .
58003002	Imaraykuchus Jesusqa Diosman jaywanapaq uyarimpunim , imaynatachus Moisesqa Diospaq wasimpi tukuy sunquwan jaywarqan ajinata .
58003003	Chaywampas Diosqa Jesusmanqa Moisesmanta niqtimpas astawan kurajtam athunchayta qurqan , imaynatachus uj wasi ruwaqqa chay ruwasqan wasimanta niqtimpas astawan kuraj kachkan ajinata .
58003004	Tukuy wasipas uj ruwaqniyuqmi ; chaywampas Diosmi tukuy imachus kaypi kachkan chaykunata ruwarqan .
58003005	Ajinamantam Moisesqa Diospaq wasimpi uj sumaq jaywaqnin karqan . Diosqa imatachus ninan kachkarqan chay rikunanmi paypaq ruwananqa karqan .
58003006	Chaywampas , nuqanchischus thuruta sayarikuspa jinataq suyasqanchispi kusikuywan kachkasun chhikaqa , Diospaq Churinjina Cristoqa imachus ruwanantaqa tukuy sunqunwanmi kay Diospaq wasinjawapi junt'anqa , kay wasitaq nuqanchis kikinmi kanchis .
58003007	Qilqasqakunapi Ch'uwa Ajayuqa ajinata nin : “ Imatachus kunan p'unchay Dios nichkan chaytachus uyarinkichis chhikaqa ,
58003008	ama rumi sunquyuq tukuychischu ; imaynatachus chhaqay p'unchaykunapi Diosman mana uyart'achkarqanku ajinataqa , paykunaqa chhaqay ch'usaq qasi pampaniqpiqa Diosmanmi yanarirqanku .
58003009	Tawa chunka wata imaymana musphay ruwasqaykunata rikuchkarqanku chhikapas , chaypim qankunapaq ñawpa machulaykichiskunaqa yanarirqawanku .
58003010	Chayraykum chaypachapi kawsakuq runakunawanqa phiñarikupurqani , jinaspataq ajinata nirqani : ‘ Sunqunkupiqa pantasqallapunim puriykachakuchkanku , ñanniykunatataq manam riqsiyta munarqankuchu ’ — nispa .
58003011	Chayraykum phiñakusqaypiqa , paykunapaq samarakuy jallp'ayman ama waykunankupaq rimayniyta qurqani ” — nispa .
58003012	Wawqipanakuna , qankuna chawpimanta pipas ancha saqra sunquyuq , mana iyawniyuq jinataq kawsachkaq Diosmanta jithiqaqpas ama kanampaq allinta qhawaqarikuychis .
58003013	Astawampas , ima p'unchaymantachus Qilqasqakunapi rimachkan chay p'unchay kachkaqtinqa , qankunapura ujmanta uj sapa p'unchay kallpacharinakuychis , ajinamanta maykaqpas ama juchawan sallqaykuchikunampaq jinataq sunqumpas ama mana uyarikuq tukunampaq .
58003014	Tukuchaykamachus qallariypijina iyaw nisqanchispi tukuy sunqu Cristowan thuru sayarikuspa puriykusun chhikaqa , imachus Cristopaq jap'iqanan kachkan chaytaqa paywan kuskam nuqanchispas jap'iqallasuntaq .
58003015	Chayraykum Qilqasqakunapiqa ajinata nin : “ Kunan p'unchaychus Diospaq nisqanta uyarinkichis chhikaqa , ama rumi sunquyuq tukuychischu ; imaynatachus chhaqay p'unchaykunapi Diosman mana uyart'achkarqanku ajinataqa ” — nispa .
58003016	Diospaq rimayninta uyarirqanku chhikamantaqa ¿ chay mana uyart'akuqkunaqa , pikunataq karqanri ? Chaykunaqa , tukuy pikunatachus Moisés Egipto llaqtamanta jurqumuchkarqan chaykunam karqanku .
58003017	Diosqa ¿ pikunawantaq tawa chunka watapacha phiñasqa kachkarqanri ? Pikunachus juchata ruwarqanku chaykunawanmi phiñasqa karqan , chaykunataq chhaqay ch'usaq qasi pampaniqpim wañurasqa kapurqanku .
58003018	Diosqa ¿ pikunamantaq samaranay jallp'aymanqa manam waykuchkankichischu nispa nirqanri ? Pikunachus mana uyarikuq karqanku chaykunamanmi ajinata nirqan .
58003019	Chaymanjinapunim , mana iyaw niq kasqankuraykuqa mana paykunaqa chayman waykuchkarqankuchu .
58004001	Chayrayku , Diospaq samaraynimpi waykunanchispaq rimaynin qusqan kachkaqtinqa , allintam qhawaqarikunanchis . Chay Diospaq samaraynintachus qankunamanta maykaqpas mana jap'iqanman chhikaqa , ancha mana allimpunim kanman .
58004002	Imaraykuchus nuqanchisqa , imaynatachus Egipto llaqtamanta lluqsimuchkarqanku chay israelitakunajinallataqmi sumaq willaykunapaq willayninta jap'iqarqanchisqa . Chaywampas paykunapaqqa chay willay jap'iqasqankuqa manam imapaqpas allinchu kachkarqan , imaraykuchus paykunaqa manam chay willayman iyaw nirqankuchu .
58004003	Chaywampas nuqanchis iyaw niqkunaqa , Diospaq samarakuyninmanqa waykusunmi , mayqinmantachus payqa ajinatam nirqan : “ Chayraykum phiñarikusqaypi ajinata jurarqani : samarakunaypiqa manam waykunqakuchu ” — nispa . “ Tukuy llank'ayninkunamanta Diosqa qanchiskaq p'unchaymi samararikurqan ” — nispa . “ Manam samarakunay chhikaman waykuchkanqakuchu ” — nispa . “ Imatachus kunan p'unchay Dios nichkan chaytachus uyarinkichis chhikaqa , ama rumi sunquyuq tukuychischu ” — nispa .
58004004	imaraykuchus Qilqasqakunamanta uj chhikapiqa , ajinatam qanchiskaq p'unchaymanta nillantaq : “ Tukuy llank'ayninkunamanta Diosqa qanchiskaq p'unchaymi samararikurqan ” – nispa .
58004005	Qilqasqakunapiqa wajmanta ajinata nillantaqmi : “ Manam samarakunay chhikaman waykuchkanqakuchu ” – nispa .
58004006	Pikunachus Diospaq sumaq willayninkunata ñawpaqta uyarirqanku chaykunaqa manam uyart'akurqankuchu , chayraykum Diospaq samarakuyninman mana chayarqankuchu . Chaywampas ima samaraymantachus Diosqa rimayninniqta quchkarqan chayqa kakuchkallanmi .
58004007	Chayraykum Diosqa uj p'unchayta ch'ikulliykurqan , chay p'unchaytaq uj musuq “ kunan p'unchaymi . ” Chaytataq imaynatachus achkha pachakuna uraqapurqan chhikamanta Qilqasqakunapi nichkan chayniqta Davidqa nirqan , chaytataq ajinata nipurqanchismi : “ Imatachus kunan p'unchay Dios nichkan chaytachus uyarinkichis chhikaqa , ama rumi sunquyuq tukuychischu ” – nispa .
58004008	Josué runachus israelita runakunaman chay samarakuyta qunman karqan chhikaqa , manam Diosqa waj samarakuy p'unchaymanta rimachkanmanchu karqan .
58004009	Chaywampas Diospaq llaqtampaqqa uj samarakuy p'unchayqa kakuchkallanmi , chaytaq qanchiskaq p'unchaymi ,
58004010	imaraykuchus chay p'unchaymi Diospaq llaqtanqa llank'asqanmanta samararikupunqa , imaynatachus Diosqa llank'ayninmanta samararikupurqan ajinata .
58004011	Chayrayku , chay samarakuy chhikaman chayanapaqqa Diosman uyart'aspapuni puriykachakusunchis . Pikunachus sumaq willaykunata mana iyaw ninku chaykunajinaqa amapuni pipas puriykachachunchu .
58004012	Diospaq rimayninqa kawsayniyuq jinataq atiyniyuqmi . Diospaq rimayninqa purajniq ariyuq athun kuchillumanta niqtimpas astawan arim , jinaspataq sunqu ukhumanta niqtimpas astawan ukhutaraqmi chayaykun . Chay ukhumantapacham imaymana mana allin yuwayninchiskunata jinataq munasqanchiskunata rikumun , jinaspataq imachus allin jinataq mana allin kachkan chaykunatam sut'inchamullantaq .
58004013	Diospaq ruwasqankunaqa manam imapas paymanta pakaykukuchkankumanchu , imaraykuchus payqa tukuy imatapas sut'intam rikun , ñawpaqimpitaq tukuy ruwasqanchiskunamantam junt'ananchis kanqa .
58004014	Jesusqa Diospaq Churinmi , nuqanchispaqtaq uj janaqpachaman waykuq athunkaq sacerdotenchismi . Chayraykum tukuy sunqu payman qatikuchkanallanchisqa .
58004015	Pisi kallpa kayninchispi Athunkaq sacerdotenchisqa khuyapayarikuwasunmi , imaraykuchus paypas nuqanchisjina yanarisqallataqmi karqan , chaywampas paykaqqa manam jayk'aqpas juchaman jalaykuchkarqanchu .
58004016	Munakuq Diosninchispaq qayllanman tukuy sunqu qayllaykukusunchis , ajinamanta payqa nuqanchismanta khuyapayarikunampaq . Jayk'aqchus pist'achikusunchis chhikaqa , paymi munakuynimpi yanapariwasun .
58005001	Tukuy Athunkaq sacerdotekunaqa , runakuna chawpimanta Diospaq ajllisqanmi kanku , paykunataq runakunaman yanaparinankupaq , jaywana qulqikunata jinataq juchakunamanta pampachasqa kanankupaq wañuchisqa uywa jaywanakunata ima Diospaq ñawpaqinman qunankupaq churasqam kanku .
58005002	Kay sacerdotetaq runa kasqanrayku pisi kallpa kaynimpiqa , pikunachus mana yachachkanku jinataq juchayuq kachkanku chaykunamantaqa qhuyapayarikunmanmi ;
58005003	chay pisi kallpa kasqanraykutaq , payqa kikin juchankunamanta jinataq llaqtapaq juchankunamantapas wañuchisqa uywakunatam jaywanan .
58005004	Manam pipas pay kikimpaq munayninmantaqa Athunkaq sacerdote kachkanmanchu , manachayqa Diosmi payman chay athunkaq kayta qunapaq wajan , imaynatachus Aarón runaman wajachkarqan ajinata .
58005005	Chay kikillantataqmi Cristopas Athunkaq sacerdote kanapaqqa , manam pay kikin munayninmanjina tiyaykukuchkarqanchu , manachayqa Diosmi payman chayjina athunkaq kayta qunapaq tiyaykuchirqan , imaraykuchus paymi ajinata nirqan : “ Qanmi Churiy kanki , nuqam kunan p'unchay kawsayta quyki ” — nispa . “ Qanqa wiñaypaq wiñaynintimpaq sacerdotem kanki , imaynachus Melquisedec kachkarqan ajinata ” — nispa .
58005006	Waj chhika Qilqasqakunapiqa ajinatapas nirqallantaqmi : “ Qanqa wiñaypaq wiñaynintimpaq sacerdotem kanki , imaynachus Melquisedec kachkarqan ajinata ” – nispa .
58005007	Jayk'aqchus Jesucristo kaypachapi kawsachkarqan chhikaqa , athun kunkanwan jinataq anchata waqarikuspam wañuymanta qhispichinampaq Diosmanta mañarikurqan , uyarikuq kasqanraykutaq Diosqa payman uyarirqanmi .
58005008	Ajinaqa , Cristo churin kachkaspaqa ñak'arisqampim imachus uyarikuna kachkan chayta yachaqarqan .
58005009	Ajinamantam tukuy ima Diospaq kamachisqan uyarisqanrayku , Cristoqa tukuy pikunachus payman uyarinku chaykunapaq wiñaq qhispichiy quqninman tukupun .
58005010	Chayraykum Diosqa imaynachus Melquisedec sacerdote kachkarqan ajinata payman Athunkaq sacerdotemanta tiyaykuchipun .
58005011	Kayjawamantaqa achkham rimananchis kachkan , chaywampas qankunaman sut'inchanaqa ancha kallpam , imaraykuchus qankunaqa yachaqanapaq ancha pisi yuwayniyuqmi kankichis .
58005012	May pachaña sumaq willaykuna jap'iqasqaykichisraykuqa , qankunaqa ancha allinta yachapuspaqa wajkunamampas yachachinaykichisñam karqan . Chaywampas imachus Diospaq willayninmanta yachaqanapaq jasalla kachkan chaykunamantapas wajmantaqa tapukuchkallankichismi . Pisi kallpayuq asu wawakunapas kawaqchis ajinatam imachus qhulu mikhuy kachkan chay mikhuyta mana atichkankichischu , manachayqa lichillatam ujyayta munakuchkankichis .
58005013	Asu wawakunajinallataqmi puriykachankichis , imaraykuchus imachus allin jinataq mana allin kachkan chaykunataqa manam rikuyta atichkankichischu .
58005014	Qhulu mikhuyqa kuraj runakunapaqmi , pikunachus yuwayniyuqmi kapunku , imaraykuchus paykunaqa imachus allin jinataq mana allin kachkan chaytaqa allintam rikuyta atipunku .
58006001	Ajinaqa kuraj runakuna kapunanchiskama puriykukuchkallasunchis , ima yachachiykunatachus ñawpaqpachapi Cristoniqmanta uyarichkarqanchis chayta wajniqman churarikuspa amaña uj juch'uy imakaqkunamantapas rimapusunchu . Imachus mana allin kachkan chaykunata amaña ruwapusunchu , wañuyman ama chayanapaqqa amaña juchata ruwapusunchu jinaspataq Diosman iyaw nispa Cristoman qatisunchis ,
58006002	jinataq bawtisakusunchis . Yachallanchistaqmi Cristopi iyaw ninku chaykunapaq Ch'uwa Ajayu jap'iqasqankumanta , wañusqakunapaq kawsarimunanmanta jinataq tukuchay p'unchaypi uj athun juchanchay p'unchay kananmantaqa .
58006003	Dios munanqa chhikaqa tukuy kaykunata yachachikuchkallasunmi .
58006004	Pikunachus uj kutipi k'anchayta jap'iqarqanku , imatachus Dios quchkarqan chaytapas mallirirqanku , Ch'uwa Ajayutapas jap'iqarqallankutaq ,
58006005	Diospaq willaynintapas mallirirqanku jinataq jamuq pachakunapi kawsaypaq atiynintapas suyarirqanku ,
58006006	chay wawqikunachus wajmanta jithiqankuman chhikaqa , manañam wajmanta Diosman kutirichimuyta atipuchuwanchu . Imaraykuchus paykuna kikinmi Diospaq Churinta wajmanta chakataykuchkanku , jinaspam tukuyninkuwan asipayasqa kanampaq churachkanku .
58006007	Imaynatachus uj chajra jallp'aqa parata jap'iqan jinaspataq pichus tarpuchkan chaypaq sumaqta urirqun , Diostaq sumaq kayninta qun kaypiqa ajinam paykunaqa kanku .
58006008	Chaywampas khichkhakunata jinataq tikakunatachus wiñachipun chhikaqa , manam imapaqpas allinchu kapunku . Paykunataq Diospaq qhinchachasqa kanamanmi chayapunku , tukuchaymantaq paykunaqa ninawan lawraykuchisqam kapunqaku .
58006009	Ajinata rimanchis chhikapas ; munasqa wawqipanakuna , allintam yachayku qankunapaq iyaw niykichista mana chinkachikusqaykichismantaqa , imaraykuchus qhispichiy ñampim kakuchkankichis .
58006010	Imaraykuchus Diosqa chiqanmi , qankunapaq ruwasqaykichismanta , ch'uwa llaqtanman munakuywan yanaparisqaykichismanta jinataq kunampas yanapakuchkallankichis chaymantaqa manam payqa qunqakuchkanqachu .
58006011	Chaywampas sapa uj qankunamanta tukuchaykama chay kikin kallpawan puriykukuchkanallaykichistam munayku , ajinamanta imatachus suyachkankichis chayta jap'iqanaykichispaq .
58006012	Manam qilla runakunaman tukunaykichista munachkaykuchu , manachayqa pikunachus iyawniyniqta jinataq suyay sunquyuq kasqankurayku Diospaq rimaynin qusqanniqta jap'iqachkanku chaykunapaq ñanninta qatinaykichistam munayku .
58006013	Jayk'aqchus Diosqa Abraham runaman rimayninta quchkarqan chhikaqa , pay kikinraykum rimayninta qurqan , imaraykuchus manam pipas paymanta astawan kuraq chayjawapi rimaynin qunapaq karqanchu .
58006014	Jinaspataq ajinatam nirqan : “ Chiqantapunim nuqaqa qanman achkha sumaq kayniyta qusqayki , jinaspataq qampaq allchhiykikunataqa ancha achkhamanmi tukuchisaq ” — nispa .
58006015	Abraham runataq tukuy sunqum unaypacha chay jap'iqanapaq suyaykurqan , jinaspataq imatachus Diosqa qunapaq rimayninta quchkasqa chaytam jap'iqarqan .
58006016	Jayk'aqchus runakuna rimayninta qunku chhikaqa , paykunamanta niqtimpas astawan kurajkaqkunaraykum juramintuta ruwanku , jinaspataq jayk'aqchus juramintuta ruwaspa imatapas rimarqunku chhikaqa manañam imamanta rimarqunapas kapunñachu .
58006017	Chayraykum jayk'aqchus Diosqa rimarqusqan junt'anapaq rimayninta quchkarqan chhikaqa , uj juramintuta ruwaspa mana imakaqtapas apaqanapaq jinataq yapaykunapaq rimarqurqan .
58006018	Diosqa mana llullakuqmi , chayraykum rimarqusqanqa mana apaqasqa jinataq yapaykusqapas kachkanqachu . Kaymi nuqanchisman sunquchawanchis , imaraykuchus nuqanchisqa Diospaq waqaychasqa kaytam maskanchis , jinaspataq paypaq rimaynin qusqanmanmi sunqunchista churanchis .
58006019	Kay suyasqanchismi kawsayninchista thuruta kachichkan , imaynatachus rumikunaqa wasi pirqata mana kuyurichispa japqasichkan ajinata . Kay suyaytataq Jesucristo Tatanchismi quwanchis , pichus janaqpachapi kaq Diospaq wasin k'uchuniqpi kaq qatananniqta k'uchukama chimpaykurqan , may chhikachus ancha manchaywan ch'uwachasqa kachkarqan chaykama waykuspa .
58006020	Dios kachkan chay chhikaman nuqanchispaq chayananchispaqmi ajinata ruwarqan , imaraykuchus Jesucristom wiñaypaq wiñaynintimpaq Athunkaq sacerdoteqa , imaynachus Melquisedec kachkarqan ajinata .
58007001	Melquisedec runaqa Salem qhapaq suyupaq apaykachaqnin jinataq Athunkaq Diospaq sacerdotenmi karqan . Jayk'aqchus Abrahamqa qhapaq suyu apaykachaqkunata tupjanapi atiparqumuspa kutimuchkarqan chhikaqa , Melquisedec sacerdoteqa pay taripaqmi lluqsimurqan jinaspataq sumaq kayta kurqan ;
58007002	chhikataq Abrahamqa chay tupjanapi tukuy imakunatachus atipamuchkasqa chaykunamantaqa chunkamanta ujtam payman qurqan . Melquisedec chay sutiqa ajina niytam munan : “ Chiqampi kaq suyu apaykachaq , ” chaywampas Salem suyupaq apaykachaqninjinapas rikhurillantaqmi , chaytaq “ Sumaqpi kay suyu apaykachaq ” niytam munan .
58007003	Manam tatanmanta , mamanmanta , jinataq ñawpaq machulankunamantapas yachakunchu ; manallataqmi paqarisqanmanta jinataq wañupusqanmantapas rimakuchkanchu ; ajinamantam payqa sacerdotejina Diospaq Churinman rijch'akun , jinaspataq wiñaypaq wiñaynintimpaq sacerdotem kapun .
58007004	Kunanqa allimpachata yuwatatarikuychis , Melquisedec runaqa Abraham nuqanchis kikin ñawpaq machulanchispaq allimpi qhawasqam karqan , imaraykuchus tupjanapi qichumuchkasqa tukuy chaykunamantaqa chunkamanta ujtam payman qurqan .
58007005	Moisespaq kamachiyninmanjinaqa , tukuy sacerdotekunam Leví runapaq mirayninmanta jamuqkuna karqanku , paykunallaman tukuy imamanta llaqtaman chunkamanta ujkaqta mañananku karqan , paykunajina wasimasinkuna karqanku manachayqa Abrahampaq wawankuna karqanku chhikapas .
58007006	Chaywampas Melquisedec runaqa manapas Leví runapaq mirayninmanta kachkarqan chhikapas , Abraham runamanqa imakunatachus Diospaq rimaynin qusqanmanjina jap'iqachkarqan chaykunamantaqa chunkamanta ujtam mañarqan . Ajinamantam Melquisedec runaqa Abraham runaman sumaq kayta qurqan .
58007007	Chaywampas , imaynatachus yachanchis ajinamanjinaqa , manam pi sumaq kay jap'iqaqpas sumaq kay quqmanta niqtimpas astawan kurajkaq kachkanmanchu .
58007008	Kunampacha kawsayninchispiqa , pikunachus chunkamanta ujta mañanku chaykunaqa wañuq runakunam kanku ; chaywampas Qilqasqakunapi Melquisedec runamantaqa kunan p'unchaykunapi kawsakuchkallanmampas ajinatam riman .
58007009	Chayraykum kunan p'unchaypi Leví runapaq mirayninmanta jamuq sacerdotekuna chunkamanta ujta mañanku chaykunaqa chunkamanta ujllatataqmi Melquisedec runaman qunku , imaraykuchus Abraham runam paykunarayku ñawpaqpi qupurqan .
58007010	Chayqa ajinata ruwakun imaraykuchus tukuy paykunaqa Abrahampaq allchhinkunam kanku . Abraham runa Melquisedec runawan tinkuchkarqan chhikaqa amapas paykuna paqarichkarqanku chhikapas , paykunaqa Abraham runawan kuskam kakuchkarqanku , imaraykuchus chhikamantaraqmi paykunaqa Abraham runapaq allchhinkunajina paqaripurqanku .
58007011	Israel llaqtaqa Leví runapaq mirayninmanta jamuq sacerdotekunaniqtam kamachiyta jap'iqarqanku . Kunanqa kay sacerdotekunachus runakunaman chiqanman tukuchiyta atinkuman karqan chhikaqa , manam waj sacerdotepaq rikhurimunan munakuchkanmanchu karqan , kay sacerdoteqa manam Aarómpaq puntanmantachu kachkan manachayqa Melquisedec runajinam .
58007012	Sacerdote kaytachus tijran chhikaqa , kamachiytaqa tijranallantaqmi kanman .
58007013	Apu Tatanchistaq , pimantachus Qilqasqakunapi nichkan chayqa , Israel llaqtapaq waj punta mirayninmantam , mayqinmantachus manam uj sacerdotepas lluqsirqanchu .
58007014	Tukuymi yachanchis Tatanchis Jesucristopaq Judá runapaq miraynin puntamanta jamusqantaqa , jayk'aqchus Moisesqa sacerdotekunamanta rimachkarqan chhikaqa , manam imatapas chay puntamanta rimachkarqanchu .
58007015	Kaytaq astawan sut'im kapun , chay musuq sacerdotechus Melquisedec runajina kasqanmanta yuwanchis chhikaqa .
58007016	Payqa manam kamachiymanjina uj wasimanta jamusqanraykuchu sacerdote karqan , manachayqa wiñaypaq kawsasqanraykum sacerdote karqan .
58007017	Imaraykuchus kayjinatam Diosqa paymanta nin : “ Qanqa Melquisedec runajinam wiñaypaq sacerdote kanki ” — nispa .
58007018	Ajinaqa , ñawpaq Moisespaq kamachiyninqa qasimanmi tukupun , imaraykuchus mana imapaq allinmi kapun .
58007019	Chay kamachiyqa manam runakunata chiqanman tukuchiyta atichkarqanchu , chaypaq lantimpitaq uj astawan sumaq suyayninchismi kapuwanchis , mayqinniqtachus Diosman qayllachakunchis .
58007020	Kaytataq Diosqa juramintuniqtam junt'anapaq rimayninta quwanchis . Wakin sacerdotekunaqa mana ima juramintuwan tiyt'achisqam karqanku ,
58007021	chaywampas Cristo Tatanchiskaqwanqa uj juramintum karqan , imaraykuchus chayjawamantaqa Qilqasqakunapi ajinatam nikun : “ Diosmi uj juramintuta ruwarqan , jinaspataq ajinata nirqan : ‘ Qanmi wiñaypaq sacerdote kanki ’ — nispa . Chaymantataq payqa manam wajta yuwachkanqachu ” — nispa .
58007022	Kayjinamantam Jesusqa ñawpaq rimthapiymanta niqtimpas Dioswan uj sumaqkaq musuq rimthapiy kapusqanta riqsichipuwanchis .
58007023	Ñawpaq pachakunapiqa achkha sacerdotekunam nuqanchispaq karqan , imaraykuchus paykunaqa manam maykaqpas wiñaypaq kawsayta atirqankuchu .
58007024	Chaywampas Jesusqa mana jayk'aqpas wañuq kasqanraykuqa , manam sacerdote kaynintaqa pimampas qupunan munakuchkanchu .
58007025	Chayraykum tukuy pikunachus Diosman qayllachakunku chaykunataqa payniqta wiñaypaq qhispichiyta atin , imaraykuchus paykunarayku Diosmanta mañakunapaqqa wiñaypaqmi kawsan .
58007026	Ajinaqa , pi sacerdotetachus munachkarqanchis chay Athunkaq sacerdoteqa Jesús kikinmi , payqa ch'uwa , mana uj juch'uy saqra kayniyuq jinataq mana uj juch'uy juchayuq , jucharara runakunamanta wajniqman churasqa jinaspataq janaqpachamanta niqtimpas astawan janaqpi churasqam .
58007027	Jesusqa manam waj Athunkaq sacerdotekunajina uywakunata wañuchispa sapa p'unchay , ñawpaqta paypaq juchankunamanta chhikamantataq llaqtapaq juchankunamanta Diosman jaywananchu kachkan . Manachayqa jayk'aqchus pay kikin wañuspa jaywakuchkarqan chhikaqa uj kutillam wiñaypaq jaywananta qupurqan .
58007028	Moisespaq kamachiyninmanjina churasqa Athunkaq sacerdotekunapaqqa ancha kallpam tukuy imapi Diosman uyarinankuqa . Kamachiyta qupurqawanchis chhikamantataq , Diosmi kikin Churinta nuqanchispaq uj Athunkaq sacerdotetajina qunapaq rimayninta qurqawanchis , pichus wiñaypaq uj chiqan runa tukuchisqa kapurqan .
58008001	Tukuy nisqaykumanta astawan allinkajqa , Athunkaq sacerdotenchispaq janaqpachapi Diospaq tiyakunan chhikapi tiyakuchkan chaykaqmi .
58008002	Chay sacerdoteqa Jesucristo Tatanchismi , pichus Tatapaq ruwasqan chiqankaq ch'uwa chhikapi kachkan , chay ch'uwa chhikaqa manam runakunapaq ruwasqanchu kachkan .
58008003	Kaypachapi kaq sacerdotekunataqa llaqtapaq Diosman qulqi jaywayninkuna jinataq uywa wañusqa jaywayninkuna qunankupaq tiyt'achisqam kanku . Chayraykum Jesucristopaq Diosman ima jaywanan kallantaq .
58008004	Paychus kaypachapi kanman chhikaqa manam sacerdotepaschu kachkanman , imaraykuchus kaypachapiqa Moisespaq kamachiyninmanjina jaywaykuna jaywaq sacerdotekunaqa kapunkuñam .
58008005	Chaywampas kay sacerdotekunapaq llank'ayninkunaqa imachus janaqpachapi kachkan chaykunamanta niqtimpas ancha pisi chaniyuq llanthunjinallam kakuchkan . Chayraykum jayk'aqchus Moisesqa Diospaq wasinta ruwanan kachkarqan chhikaqa , ajinatam Diosqa payman nirqan : “ Allinta qhawaqarikuy , imaraykuchus urquniqpi imayna ruwanaykitachus rikuchichkarqayki chaymanjinam ruwanaykichis ” — nispa .
58008006	Chaywampas ima llank'aytachus nuqanchispaq Athunkaq sacerdotenchis kachkan chay Jesucristoman Diosqa quchkarqan chaykaqqa astawan sumaqmi ; payniqllatataqmi uj astawan kusa rimthapiyniyuq kanchis , imaraykuchus paypim Diosqa astawan sumaqkaq rimayninta quwanchis .
58008007	Ñawpajkaq rimthapiychus allin kanman karqan chhikaqa , manañam uj iskaykaq rimthapiy ruwanaqa wakikupunmanchu karqan .
58008008	Chaywampas paypaq munasqanmanjina runakunapaq mana uyarikuyta munasqankutam Diosqa rikurqan , jinaspataq ajinata nirqan : “ Israel llaqtawan jinataq Judá llaqtawan uj musuq rimthapiy ruwanay p'unchaymi jamuchkan .
58008009	Kay rimthapiyqa manam paykunapaq ñawpa machulankunawan ruwasqayjinachu kachkanqa , jayk'aqchus makinkunamanta Egipto jallp'amanta jurqumunapaq aysarqumurqani chhikaqa ; paykunapaq rimthapiyniyta mana junt'asqankuraykutaq , paykunata saqiwachapurqani , nispam Tataqa nin .
58008010	Israel llaqtawan ima rimthapiytachus chhaqay p'unchaykunamanta kunan ruwasaq chayqa kaymi , nispam Tataqa ajinata nin : Kamachiyniykunatam umampi churasaq jinaspataq sunqumpi qilqaykusaq . Nuqam paypaq Diosnin kasaq paykunataq llaqtaymi kanqaku .
58008011	Manañam ujkuna wajkunapaq yachachiqninkuna , jinataq nuqaman riqsiy yachachinanku munakupunqachu , imaraykuchus tukuymi riqsipuwanqaku , astawan waynamanta , astawan machukama .
58008012	Saqra kayninkunataqa nuqam pampachasaq jinaspataq manañam juchankunamanta yuwarikupusaqchu ” — nispa .
58008013	Jayk'aqchus Diosqa uj musuq rimthapiymanta riman chhikaqa , ñawpaq rimthapiypaq mawk'a kapusqanmi ; mawk'a kapuqpaq chinkawachapunantaq qayllapiñam kapun .
58009001	Ñawpaqkaq rimthapiypiqa yupaychanapaq kamachiykunayuqmi karqan , chaywampas chay yupaychana chhikaqa kaypachapi kanampaq ruwasqam karqan .
58009002	Chay yupaychana chhikataq kayjinamanta ruwasqam karqan : Ñawpaqkaq chhikaqa Ch'uwa Chhika nisqam karqan , maypichus candelabro nisqa micha k'anchachina jinataq Diosman jaywasqa t'ant'akuna churqatasqa misawan ima karqan .
58009003	Iskaykaq qatanamanta qhipaniqpitaq ancha Ch'uwa kachkan chay Chhikam karqallantaq ;
58009004	maypichus kupala phichanapaq qurimanta ruwasqa jaywana pata jinataq tukuyniqmanta quriwan churakipasqa rimthapiy ruwasqa arka chaypi karqallantaq . Chay arkapitaq maypichus maná t'ant'ata pakarqanku chay qurimanta ruwasqa chatu , Aarón runapaq mayqin thujrunchus ch'ijch'itatachkarqan jinataq rimthapiy qilqasqa rumikuna imam chaypi karqan .
58009005	Arka patapitaq runaman rijch'akuq lijrayuqkunam karqan , chaykunataq Diospaq chaypi kasqantam sut'incharqanku , lijrankunawantaq chay arkapaq khupinanta qatqatachkarqanku . Chaywampas kunanqa manam astawan ima kaqkunamanta rimananchispas wakikuchkanchu .
58009006	Tukuy imapas ajinamanta wakicharisqam karqan chay yupaychana chhikapiqa . Sacerdotekunaqa sapa p'unchaymi chay Ch'uwa chhikaman yupaychay purichinapaq waykurqanku .
58009007	Chaywampas ancha ch'uwa kachkan chay Chhikakaqmanqa Athunkaq sacerdotellam watapi uj kuti waykurqan . Chayman waykurqan chhikataq uywakunapaq yawarnin aparisqam jaywanapaq waykurqan , chaytaq jayk'aqchus pay jinataq llaqtapas mana riparakuspa juchankunata ruwarqanku chaykunamanta Dioswan pampachachikunapaqmi ajinata ruwarqan .
58009008	Jayk'aqchus chay yupaychana chhika kachkarqan chhikaqa , ancha ch'uwa Chhikamanqa manam pipaqpas waykunan chanichu kachkarqan , ajinatam Ch'uwa Ajayuqa riparachiwanchis .
58009009	Tukuy kaykunataqa imachus kunan p'unchay astawan chaniyuq kachkan chay rikuchinapaqmi ajinamanta ruwakurqan . Manam yupaychay tantakuypi qulqi jaywasqanchisrayku jinataq uywa wañuchisqa jaywasqanchisraykupas juchanchismanta pampachasqa kapusqanchista yuwananchischu kachkan .
58009010	Chaykunaqa mikhunamanta , ujyanakunamanta jinataq ch'uwachakuy ruwaykunallamantam rimakuchkan , chaykunaqa jawaniqmanta kamachiykunallam kanku , chaytaq Diospaq imakunatapas wajmanta astawan allinkaqta tiyt'achinankamallam chaniyuq kakuchkan .
58009011	Chaywampas Cristoqa jamunñam , paymi tukuy allinkunajawapi Athunkaq sacerdotenchisman tukupun . May yupaychana chhikapichus payqa sacerdotejina ruwananta junt'an chay chhikaqa astawan sumaqkaq jinataq ch'uwam kunanqa kapun , chaytaq manam runakunapaq ruwasqanchu kachkan ; manam kaypachamantachu kachkan .
58009012	Cristoqa yupaychana chhikamanmi waykun , manañam uywakunapaq yawarnin jaywanapaqchu , manachayqa pay kikimpaq yawarninta jaywanapaqmi waykun . Uj kutillam waykun , waykuspataq wiñaypaqmi waykupun , nuqanchispaqtaq wiñaypaqmi qhispichiyta taripapuwanchis .
58009013	Karwitukunapaq wakakunapaq yawarninwan jinataq jaywana patapi waka uñakuna ruphachisqa uchphankunawan juchararakunaman ch'aqch'ukipasqaqa , chiqampi Diosman jap'ichinapaq jinataq jawaniqllamanta ch'uwachanapaqqa atiyniyuqmi kakuchkan .
58009014	Kaychus ajina chhikaqa , Cristopaq yawarninqa astawan atiyniyuqmi . Imaraykuchus wiñay Ajayuniqtam Cristoqa pay kikin uj mana juchayuq jaywayjina Diosman jaywakurqan , chay ch'uwa yawarninmi ch'uwachawanchis , ajinamanta pampachasqa kapusqanchista yachananchispaq jinataq wiñaypaq kawsaq Diosman jaywayta atinanchispaq .
58009015	Jesucristoniqtam Dioswanqa uj musuq rimthapiyman chayapunchis . Imaraykuchus ñawpaqkaq rimthapiyman jaywarqanchis chhika tukuy mana allinkuna ruwasqanchismanta Diospaq pampachanawanchispaqmi Jesucristoqa wañurqan . Chay wañusqanniqtataq , pikunachus Diospaq ajllikusqankuna kanchis chaykunaqa ima wiñaypaq qhispichiy qunapaqchus payqa rimayninta qurqawanchis chaytam jap'iqasun .
58009016	Kay musuq rimthapiyqa uj qilqasqajinam : Qilqasqapaq chaniyuq kanampaqqa , ñawpaqtaqa pichus tiyt'achichkan chaypaq wañupusqanmi yachakunan .
58009017	Pichus chay qilqasqata tiyt'achichkan chaychus manaraq wañuchkan chhikaqa , chay qilqasqaqa manaraqmi ima chaniyuqpaschu kachkan .
58009018	Chayraykum ñawpaqkaq rimthapiypas yawar jich'aywan tiyt'achisqallataq karqan .
58009019	Moisesqa tukuy kamachiykunataqa tukuy llaqtamanmi willarqan ; chhikamantataq puka millmata uj hisopo ch'ampaman llawuykurqan jinaspataq unuwan chhaqruykusqa uywakunapaq yawarninwanmi kamachiy p'anqaman jinataq tukuy llaqtaman ch'aqch'uykurqan .
58009020	Chhikataq paykunaman ajinata nirqan : “ Kay yawarmi ima rimthapiytachus Diosqa qankunawan ruwachkan chayta sut'inchan ” — nispa .
58009021	Moisesqa yupaychana chhikata jinataq tukuy imakunachus chay ukhupi yupaychanapaq apaykachana kachkarqan chaykunatapas chay yawarwan ch'aqch'uykurqallantaqmi .
58009022	Kamachiymanjinaqa , tukuy imakunapas yawarwan ch'uwachasqam kanan karqan ; jinaspataq manam juchamanta pampachay kachkanmanchu manachus yawar jich'akuchkan chhikaqa .
58009023	Chayraykum tukuy imakunachus yupaychana chhikapi kachkan chaykuna ch'uwachanapaq uywakuna wañuchinaqa wakikurqampuni , chaytaq imachus janaqpachapi kachkan chaykunajinallataqmi karqan . Chaywampas imachus janaqpachapi kachkan chaykaqqa , uywakunapaq yawarninmanta niqtimpas astawan chaniyuqtam munan .
58009024	Cristoqa manam runakunapaq ruwasqan yupaychana chhikaman waykuchkarqanchu , mayqinchus chiqankaq yupaychana chhikamanta uj lantinllam karqan . Cristoqa kikin janaqpachamanmi waykurqan , chaypim nuqanchisman pampachanawanchispaq Diosmanta mañakunapaq ñawpaqinman chimpkatarqan .
58009025	Manam achkha kuti pay kikin jaywakunapaq waykuchkarqanchu , imaynatachus kaypachapi kaq Athunkaq sacerdotekuna mana yawarnin kachkan chay waj yawarta jaywanapaq sapa wata waykuchkanku ajinataqa .
58009026	Chaychus ajina kanman karqan chhikaqa , kaypacha tiyt'achisqa kachkarqan chhikamantapachaqa , achkha kutim Cristoqa wañunan kanman karqan . Chaywampas kunantaq jayk'aqchus tukuchay p'unchay chayampuchkan chhikakaqqa , Cristoqa uj kutillam wiñaypaq rikhurimun , ajinamanta juchanchiskuna pampachasqa kanampaq pay kikin jaywakuspa .
58009027	Tukuy nuqanchismi uj kutilla wañupusunchis , chhikamantataq juchanchay p'unchaymi jamunqa .
58009028	Ajinallatataqmi achkhayuq juchanchiskunamanta pampachasqa kananchispaq Cristoqa uj kutilla pay kikin jaywakurqan . Chhikamantataq payqa wajmantam kaypachaman kutimunqa , chaywampas manañam juchanchiskunarayku wañunapaqchu , manachayqa tukuy pikunachus jamunan p'unchayta suyachkanchis chaykunaman qhispichinapaqmi kutimunqa .
58010001	Moisespaq kamachiyninqa ima allinkunachus jamunan kachkarqan chaypaq llanthunjinallam , manam imaynachus kanan kachkarqan ajinachu kachkasqa . Chayraykum kamachiyqa pikunachus sapa wata kikin jaywaykunata Diosman jaywanapaq qayllachakunku chaykunaman mana jayk'aqpas chiqan runakunaman tukuchichkanmanchu .
58010002	Kamachiychus chiqampipuni juchankunamanta paykunaman ch'uwachayta atinman karqan chhikaqa manañam juchayuq kasqankuta yuwakupunkumanchu , jinaspataq uywa wañusqa jaywaykunatapas manañam ruwapunkumanchu karqan .
58010003	Chaywampas kay jaywaykunaqa sapa watam paykunaman juchayuq kasqankumanta yuwarichinapaq allin .
58010004	Imaraykuchus wakakunapaq jinataq karwitukunapaq yawarninqa manam juchakunamanta pampachachkanmanchu .
58010005	Jayk'aqchus kaypachaman Cristo waykumuchkarqan chhikaqa Diosman ajinata nirqan : “ Manam uywa wañuchisqa jaywaykunata jinataq qulqi jaywaykunatapas munachkankichu , manachayqa kay aychaytam quwanki .
58010006	Uywa ruphaykuchisqa jaywaykunaqa manam sunquykiman chayachkanchu , juchakuna qichunapaq jaywaykunapas manallataqmi sunquykiman chayachkallantaqchu .
58010007	Chhikataq ajinata nirqani : Imachus munasqaykita ruwanapaqqa kaypim kachkani , imaynachus nuqamanta Qilqasqakunapi qilqasqa kachkan chaymanjina , ajinamanta imachus munasqaykita junt'anaypaq Dios Tatay ” — nispa .
58010008	Ñawpaqkaqpiqa ajinatam nin : Diosqa ima uywa wañuchisqa jaywaykunatapas , qulqi jaywaykunatapas jinataq juchakuna qichunapaq jaywana pataman uywa ruphaykuchisqakunatapas manam munachkanchu , jinataq kamachiyqa ajinata ruwanankupaq kamachichkan chhikapas sunqunmanqa manallataqmi chayachkanchu , nispam niwanchis .
58010009	Chaymanqa kaytawanmi yaparin : “ Imachus munasqaykita ruwanapaqqa kaypim kachkani ” – nispa . Kaywanqa ima jaywaykunachus ñawpaqpi kachkarqan chaykunataqa Cristom qichuqapun jinaspataq chay lantimpiqa uj musuqkaqtam churaykupun .
58010010	Diosqa nuqanchisman chiqan runakunamanmi tukuchipuwanchis , imaraykuchus Jesucristoqa Diospaq munaynintam ruwarqan jayk'aqchus pay kikimpaq aychanta uj jaywaytajina uj kutilla jinataq wiñaypaq jaywakurqan chhikaqa .
58010011	Uywa wañuchisqa jaywasqakuna mana juchata qichuchkan chhikapas , sacerdotekunaqa achkha kutim sapa p'unchay chaykunata jaywakuchkallanku .
58010012	Chaywampas Jesucristokaqqa uj sapa jaywayllatam wiñaypaq Diosman jaywapun , ajinamantam juchanchiskunamanta pampachapuwanchis . Chhikamantataq Diospaq tiyakunan qayllapim tiyarikupun .
58010013	Chaypim payman chhiqnikuqninkunata Diosqa chakin pampaman churaykunankama suyaykuchkan ,
58010014	imaraykuchus Jesucristoqa uj sapa jaywayllawanmi tukuy pikunatachus llaqtan kanankupaq ajllikuchkarqan chaykunaman chiqan runakunaman tukuchipun .
58010015	Chayta sut'inchanapaqqa ajinatam Ch'uwa Ajayuqa niwanchis :
58010016	“ Chay p'unchaykuna qhipamantaqa , kaymi paykunawan rimthapiyniy kanqa , nispam Apu Tataqa nin : Kamachiyniykunatam sunqunman churasaq , jinaspataq umampim qilqaykusaq .
58010017	Jinaspataq manañam jayk'aqpas juchankunamanta jinataq saqra kayninkunamantapas yuwaripusaqchu ” — nispa .
58010018	Ajinaqa , juchakunachus pampachasqa kapun chhikaqa , chay juchakuna pampachachikunapaqqa manañam jaywaykunaqa munakupunchu .
58010019	Wawqipanakuna , kunanqa Jesuspaq yawarninraykuqa Diosman astawanmi qayllachakupunchis , ajinamantam chay ch'uwa chhikaman mana imata manchaspa waykupunchis .
58010020	Imaraykuchus Jesús wañuchkarqan chhikaqa , mayqin qatanachus chay ch'uwa chhikaman waykunanchista jark'achkarqawanchis chay qatanataqa paymi wisq'araripuwanchis , payniqtam Diosman uj musuq nanniqta qayllachakupuchuwan .
58010021	Diospaq wasin ñawpaqimpiqa paymi uj Athunkaq sacerdote kapuwanchis .
58010022	Chayrayku , tukuy sunquwan jinataq iyaw nisqanchista allinta yachakuspa Diosman qayllaykukusunchis , imaraykuchus Cristoqa juchanchiskunamanta mayllaqarisqatam saqipuwanchis , uj ch'uwa unuwampas mayllaqariwanchisman ajinata , ajinaqa manañam juchayuqchu kapunchis .
58010023	Diospi iyaw nispa paypaq qhispichinawanchista suyakuchkallasun , amapuni uj juch'uytapas iskayakusunchu , imaraykuchus payqa tukuy rimaynin qusqawanchistam junt'awasun .
58010024	Ujmanta uj imaynamantapas yanaparinakuyta , astawan munakuyniyuq kayta jinataq allin ruwaykunata ruwaytaqa maskallasumpuni .
58010025	Amapuni tantakuyninchisman puriyta qunqakusunchischu , imaynatachus wakinkuna ruwanku ajinataqa , manachayqa ujmanta uj kallpacharinakusun ; Apu Tatapaq p'unchaynin qayllachakumusqanta yachaspaqa astawan kallpawanraq puriykusunchis .
58010026	Diospaq chiqankaq willayninta yachachkaspa juchata ruwakuchkallasun chhikaqa , manam ima jaywaypas Dioswan pampachachikunapaq chaniyuqchu kachkanqa .
58010027	Manachayqa manchay juchanchay p'unchaypaq chayamunan jinataq maykaq lawrachkaq ninachus Diospaq chhiqnikuqninkunapaq wakichasqa kachkan chay suyananchisllam wakikupunqa .
58010028	Jayk'aqchus pipas Moisespaq kamachiyninta mana uyarispa juchata ruwan jinaspataq iskay manachayqa kimsa payman irkataqkuna kanku chhikaqa , mana uj juch'uytapas sunquta nanarichikuspam chay mana uyarikuq runaman wañunampaq juchanchaykunaqa .
58010029	Ajinaqa ¿ ima athun ñak'ariytataq jap'iqananku kanqa pikunachus Diospaq Churinta jinataq yawar jich'asqantapas juch'uychanku jinataq pikunachus munakuq Diospaq Ch'uwa ajayunta sutichjanku chaykunapaqri ? Chay yawarmi rimthapiytaqa sumaqta tiyaykuchin , jinaspataq chayniqtam juchankunamantapas pampachasqa kapunku .
58010030	Apu Tatapaq ajina nisqantaqa yachanchismi : “ Nuqamanmi piman chiqanman churanaypas wakikuwanqa ; nuqam junt'akuchkasaq ” — nispa . Kaytawampas nillantaqmi : “ Apu Tataqa llaqtantam juchanchanqa ” — nispa .
58010031	¡ Ancha manchaymi kawsachkaq Diospaq makinkunaman chayanaqa !
58010032	Chaywampas jayk'aqchus sumaq willaykunata jap'iqarqankichis chhika imaynatachus kallpawan ñak'ariykunata atiparqankichis chay ñawpaq pachakunamanta qankunaqa yuwatatarikuychis .
58010033	Qankunamanta wakinkunaqa tukuy runakunapaq ñawpaqimpi sutichjasqa jinataq chhuqrinchasqam karqankichis , wakin pachakunapitaq qankunaqa paykunawan kuska ajina chhuqrinchasqallataqmi karqankichis .
58010034	Pikunachus wisq'aykusqa kachkarqanku chaykunamantaqa khuyapayarikurqankichismi , kusikuywanmi tukuy imaykichistapas qichuqachikurqankichis , imaraykuchus qankunaqa allintam janaqpachapi kapuchkasunkichis chaypaq astawan chaniyuq jinataq wiñaypaq kasqanta yacharqankichisqa .
58010035	Chayrayku amapuni Diosman qayllaykukuyta qunqakuychischu , imaraykuchus ajinallamantam uj athun quyninta jap'iqankichis .
58010036	Qankunaqa , Diospaq munayninta ruwanapaq ñak'ariykunapiqa kallpacharisqam kanaykichis , ajinamanta paypaq rimaynin qusqanta jap'iqanaykichispaq .
58010037	Imaraykuchus Qilqasqakunapiqa ajinatam nin : “ Usqhayllam pichus jamunan kachkarqan chaypaq jamunqa , manam juch'uytapas suyarichkanqachu .
58010038	Chiqan runaqa iyawniyraykullam kawsanqa ; chaywampas qhipamanchus kutirinqa chhikaqa , paywanqa manam sunquy junt'asqachu kachkasaq ” — nispa .
58010039	Nuqanchistaq manam pikunachus qhipaman kutirichkanku jinataq paykuna kikimpaq juchanchayninman purichkanku chaykunajinachu kachkanchis , manachayqa pikunachus Diospi iyaw nisqankurayku qhispichiyta taripanku chaykunajinam kanchis .
58011001	Iyawniyuq kayqa , imatachus “ jap'iqasaqmi ” nispa tukuy sunquwan suyachkanchis chaymi . Imachus kachkan chayta amapas rikuchkasun chaypaq kasqanmanta allinta yachanam .
58011002	Iyawniyuq kasqankuraykum Diosqa ñawpaq machulanchiskunata jap'iqarqan .
58011003	Iyaw nisqanchisraykum nuqanchisqa Diospaq kaypachata rimayninwan ruwasqanmanta yachanchisqa , imaraykuchus kunampachapi imakunatachus rikuchkanchis chaykunaqa , imakunachus mana rikukuyta atikuchkarqan chaykunamanta ruwasqam karqan .
58011004	Iyawniyraykum Abel runaqa Caín wawqinmanta niqtimpas astawan allinkaq jaywayta Diosman jaywarqan , chayraykum Diosqa payman chiqan runamanta riqsipurqan jinaspataq jaywasqankunatapas sumaqta jap'iqarqan . Ajinaqa Abel runa wañupun chhikapas , iyaw nisqanniqtam rimapayakuchkallawanchis .
58011005	Iyawniyninraykum Henoc runaqa mana wañunampaq kawsachkaq uqharisqa karqan , imaraykuchus Diosmi apakupusqa . Manaraq uqharisqa kachkarqan chhikaqa , Henoc runaqa Diospaq sunqunman chayachkaqtam kawsakurqan nispam Qilqasqakunapi nin .
58011006	Chaywampas , manachus iyawniyuq kachuwan chhikaqa manam imaynamantapas Diospaq sunqunman chayachkaqta kawsakuyta atichkachuwanchu , imaraykuchus Diosman qayllachakunapaqqa paypaq kasqantam ujqa iyaw ninan , jinataq pikunachus payman maskanku chaykunaman sumaq kayninta qusqantapas iyaw ninallantaqmi .
58011007	Iyawniyraykum , Noé runaqa Diosman uyart'arqan jinataq wasimasinkuna qhispichinapaq athun yamputapas ruwallarqantaq , jayk'aqchus Diosqa imaymana manaraq rikukuq ruwaykuna ruwakunanmanta willachkarqan chhikaqa . Chay iyawniyraykullataqmi Noé runaqa kaypacha runakunaman juchanchaykurqan , jinaspataq iyawniyniqtam imachus chiqankaq kachkan chay jap'iqaq runaman tukupurqan .
58011008	Iyawniyraykum jayk'aqchus Diosqa Abraham runaman wajarqan chhikaqa uyart'arqan , jinaspataq may chhikaman purisqanta mana yachaspam ima jallp'atachus Diosqa qunapaq nichkasqa chayman puripunapaq lluqsimpurqan .
58011009	Iyawniyraykullataqmi ima jallp'atachus Diosqa qunapaq rimayninta quchkasqa chayniq jallp'api puriq runajina kawsakurqan . Payqa awasqakunamanta ruwasqa ch'ujllakunapim tiyakurqan , imaynatachus Isaac jinataq Jacob runakunapas kawsakullarqankutaq ajinata , pikunachus chay Diospaq rimaynin qusqantaqa jap'iqallarqankutaqmi .
58011010	Imaraykuchus Abraham runaqa maykaq llaqtatachus Diosqa ruwanapaq wakichachkarqan jinataq ruwachkarqan chay sumaq tiyaykuchisqa llaqtatam suyachkarqan .
58011011	Iyawniyraykullataqmi Sara warminqa mana wachakuq karqan jinataq Abrahamqa ancha machu runaña kapurqan chhikapas , payqa tata kanapaq kallpata jap'iqarqan , imaraykuchus Diospaq uj churi qunampaq rimaynin qusqampiqa mana iskayakuspam payqa iyaw nirqan .
58011012	Chayraykum Abraham runaqa wañunan qayllapi kapurqan chhikapas , mana yupay atinajina janaqpachapi kaq quyllurkuna jinataq qucha ch'ullpaniqpi kaq ch'allajinam achkha tunu allchhikunayuq karqan .
58011013	Tukuy chay runakunaqa imatachus Diosqa qunapaq rimayninta quchkasqa chayta mana jap'iqaspam wañupurqanku . Chaywampas iyawniyuq kasqankuraykuqa chaypaq junt'akusqantaqa karullamanta qhawarispam kusirikurqanku , imaraykuchus paykunaqa kaypachapi puriq runakunalla kasqankutam yacharqanku .
58011014	Ajina niqkunataq , uj llaqtata maskakuchkallasqankutaqa sut'intam yuwachiwanchis .
58011015	May jallp'aniqmanta lluqsimusqankumantachus yuwakuchkallankuman karqan chhikaqa , kikin jallp'amanmi kutiripunkuman karqan .
58011016	Chaywampas paykunaqa uj sumaqkaq llaqtatam munarqanku , chaytaq janaqpacha llaqtam karqan . Chayraykum Diosqa paykunapaq Diosnin nispa nichikuytaqa mana p'inqakurqanchu , imaraykuchus paykunapaqqa uj llaqtatam wakichapun .
58011017	Iyawniyraykum jayk'aqchus Diosqa Abraham runaman yanarichkarqan chhikaqa Isaac churinta jaywanapaq wakichakurqan . Diosqa rimayninta quchkarqan chhikapas , tukuy sunqum payqa uj sapa churinta jaywanapaq wakichakurqan , imaraykuchus Diosqa ajinata nispam rimayninta qusqa :
58011018	“ Isaac churiykiniqtam achkha allchhikunayuq kanki ” — nispa .
58011019	Imaraykuchus Abraham runaqa wañusqakunata wajmanta kawsarichimunapaq Diospaq atiyniyuq kasqantaqa yacharqanmi . Chayraykum Abraham runaqa churinta wajmanta pay qayllampi kachipurqan , ajinamantam payqa uj rikuchiyjina kapun .
58011020	Iyawniyraykum Isaac runaqa Jacob jinataq Esaú churinkunaman jamuq p'unchaykunapi sumaq kayta qunapaq rimayninta qurqan .
58011021	Iyawniyraykum jayk'aqchus Jacob runaqa wañunan qayllapiña kapurqan chhikaqa , José churimpaq sapa uj wawankunaman sumaq kayta qunapaq rimayninta qurqan , jinaspataq thujrumpi qimirikuspam Diosman yupaycharqan .
58011022	Iyawniyraykum José runaqa wañunan qayllapiña kapurqan chhikaqa , israelitakunaqa Egipto llaqtamanta lluqsimpunqakum nispa nirqan , jinaspataq ayampaq tullunkunawan imatachus ruwananku kachkarqan chaymantapas kamachirqallantaq .
58011023	Iyawniyraykum jayk'aqchus Moisés paqarichkarqan chhikaqa , tatamamankunaqa kimsa killantin payta pakaykurqanku ; imaraykuchus paypaq ancha munay uyayuq wawa kasqantam rikurqanku , jinaspataq ima kamachiytachus wawakuna wañurachinapaq qhapaq suyu apaykachaqqa kamachichkasqa chaytapas manallataq mancharqankuchu .
58011024	Iyawniyraykullataqmi jayk'aqchus Moisesqa machu runaña kapurqan chhikaqa , Faraonpaq ususimpaq churin nichikuyta mana munarqanchu ;
58011025	manachayqa jucha chawpipi kusukuywan kawsakunamanta niqtimpas Diospaq llaqtanwan kuska chhiqnisqa kaytam munarqan .
58011026	Egipto llaqtapi kaq qhapaq kaqkunajawapi kawsanamanta niqtimpas , imaynatachus Mesías ñak'arinan kachkarqan chay kikin ñak'arinakaqmi astawan allinqa nispam Moisesqa yuwarqan . Imaraykuchus payqa imatachus Diosqa qunan kachkarqan chaytaqa allintam yacharqan .
58011027	Iyawniyraykum Moisesqa qhapaq suyu apaykachaqta mana mancharispa Egipto llaqtamanta puripurqan ; manam jayk'aqpas iskayakurqanchu , jinaspataq mana rikuy atina Dios kikintapas rikuchkanman ajinatam puriykachakurqan .
58011028	Iyawniyraykum Moisesqa Pascua raymita ruwarqan , chayraykum punkukunata yawarwan ch'aqch'ukipamunankupaq kamachirqan , ajinamanta wañuchiq angelqa mayqin israelitakunapaq kurajkaq wawankunatapas ama wañurachinampaq .
58011029	Iyawniyraykum israelitakunaqa Puka Quchaniqta ch'aki pampapas kanman ajinata ujniqman chimpkatarqanku ; chhikamantataq jayk'aqchus Egipto llaqtapi kaq runakuna kikin ruwayta munarqanku chhikataq , unu ukhuman jalaykuspam mikirakupurqanku .
58011030	Iyawniyraykum jayk'aqchus israelitakunaqa qanchis p'unchay junt'a Jericó llaqta muyuriyta muyurqanku chhikaqa , chay llaqtapaq muyuriy pirqankuna lluqllaykumpurqan .
58011031	Iyawniyraykullataqmi mana allin puriykachaq Rahab warmiqa imaynatachus mana uyart'akuqkuna wañurachkarqanku ajinata mana wañuchkarqanchu , imaraykuchus payqa Israel llaqtapaq kachasqan qhawaqaq runakunatam tukuy sunqunwan jap'iqarisqa .
58011032	¿ Imatawantaq niykichismanri ? Gedeonpaq , Baracpaq , Sansonpaq , Jeftepaq , Davidpaq , Samuelpaq jinataq Diospaq sutimpi willaqkunapaq iyawniyninkunamanta willanapaqqa pachaqa pist'anmanraqmi .
58011033	Iyawniyraykuqa achkha suyukunatam atipaspa jap'iykukurqanku , chiqan kaywanmi apaykacharqanku , chayraykutaq imatachus Diosqa qunapaq rimayninta quchkasqa chaytam jap'iqarqanku , jinataq machuq'arakunapaq siminkunatapas wisq'aykusqatam kachirqanku ,
58011034	jinallataq paykunaqa manchay lawrachkaq ninakunatam wañuchirqanku , athun kuchillukunawan wañurachisqa kanamantam phawarirqanku , jayk'aqchus sipi kallpa kachkarqanku chhikaqa kallpatam jap'iqarqanku , tupjay maqanakuykunapitaq ancha atiyniyuqmi tukupurqanku , ajinamantam chhiqnikuqninkunataqa atipjarqanku .
58011035	Iyawniyraykullataqmi wakin warmikunaqa wañusqa masinkunata wajmanta kawsachkaqta jap'iqakupurqanku . Wakinkunaqa chay tukuytapuni Diospi iyawnispaqa , manam watasqa kasqankumanta kacharichikuyta munarqankuchu . Astawampas wañuchisqa kaytam munarqanku , imaraykuchus paykunaqa wañusqa kachkaspa wajmanta kawsarimunankumantaqa allintam yacharqanku .
58011036	Wakinkunaqa asipayasqa , khirjasqa , wataykusqa jinataq wisq'aykusqam ñak'arirqanku .
58011037	Wakinkunaqa rumiwan ch'aqirqusqa , iskayman kuskamanta ñak'awachasqa jinataq athun kuchillukunawan khuchuwachasqam wañurqanku . Uwijakunapaq jinataq karwitukunapaq qaranwan p'achallirikuspam tukuy chhikapi wajcha kawsayniyuq , llakisqa jinataq chhuqrinchasqa uj chhikamanta waj chhikaman puriykacharqanku .
58011038	Kay pachaqa manam chayjina sumaq sunquyuq runakunapaqjinachu kachkarqan , paykunaqa mana may chhikaman chayanankuta yachaspam ch'usaq qasi pampakunapi , urqu pataniqkunapi , qarqa jutk'uniqkunapi jinataq jallp'a ukhuniqkunapi puriykacharqanku .
58011039	Chaywampas , iyawniyuq kasqankurayku Dioswan jap'iqasqa karqanku chhikapas manam paykunamanta mayqimpas imatachus Diosqa qunapaq rimayninta quchkasqa chayta jap'iqachkarqankuchu .
58011040	Kayqa ajinamanta ruwakurqan paykunapaq ama mana nuqanchiswan may chhikaman chayanankuchus kachkarqan chayman chayanankupaq , imaraykuchus Diosqa paykunapaq astawan sumaqkaqtam wakichasqa .
58012001	Nuqanchisqa , pikunachus iyawniyninkuta rikuchirqanku chaykunawan muyuykusqa kachkaspaqa , imakunachus kawsayninchispi mitk'achichkawanchis chaykunata wajniqman saqiwachaspa amaña juchata ruwapusunchu , jinaspataq kallpacharikuspa ima phawaychus nuqanchispaq ñawpaqinchispi phawananchis kachkan chayta phawasunchis .
58012002	Tukuy yuwayninchista Jesuspi churarikusun , imaraykuchus paymantam nuqanchispaq iyaw niyninchisqa jamun , jinallataq paymi nuqanchispaq sapa kuti astawan allinta iyaw ninanchispaq kallpachawanchis . Jesusqa chakanapim ñak'arirqan , chayjina wañuypi wañunamanta mana p'inqakuspa , imaraykuchus chay ñak'ariy chhikamanta sumaqpi kayniyuq jinataq kusisqa kaytaqa yacharqanmi ; jinaspataq Diospaq tiyakunan qayllapim tiyarikupurqan .
58012003	Chayrayku Jesuspaq ruwasqanmanta yuwarikuychis . Achkha jucharara runakunam paytaqa chiqnikurqanku jinataq ñak'arichirqanku , chaywampas payqa astawanmi ñawpaqman puriykurqan . Chayrayku qankunaqa ama sayk'uychischu , manataq iskayakuychispaschu .
58012004	Imaraykuchus qankunaqa manaraqmi juchawan maqanakuypi wañuyman chayachkankichischu .
58012005	Chaywampas ima kunariytachus Diosqa wawankunamanjina quchkarqan chaytapas qankunaqa qunqakupunkichismi . Qilqasqakunapi Diosqa ajinatam nin : “ Munasqa waway , Apu Tatapaq kunariyninkunataqa ama juch'uychaychu , k'amiykusunki chhikapas amallataq iskayakuychu .
58012006	Imaraykuchus Diosqa pimanchus munakuchkan chaymanqa k'amiykunmi jinataq pimanchus wawanmanta riqsikun chaymanqa khiraykullantaqmi ” — nispa .
58012007	Dios munakusunkichis chayraykum kunanqa qankuna ñak'arichkankichis , jinataq payqa wawankunatajinam rikusunkichis ¿ Pi tatapas manachu wawankunaman allin kanampaq asut'iykuchkanmanri ?
58012008	Chaywampas Dioschu qankunaman mana wawankunamanjina k'amiykusunkichisman chhikaqa , manam qankunaqa pay kikimpaq wawankunachu kachkawaqchis .
58012009	Nuqanchisqa , jayk'aqchus uña wawakuna karqanchis chhikaqa kaypachapi kaq tatanchisqa k'amiykurqawanchismi chaymantataq nuqanchisqa payman allintam rikuq karqanchis . Janaqpachapi kaq Tatanchiskaqmanqa , ¿ imamantataq mana uyart'achuwanri ? Kawsay jap'iqananchisraykuqa , astawanmi payman uyart'ananchisqa .
58012010	Kaypachapi kaq tatanchisqa , kay juch'uy p'unchaykuna kawsayninchispiqa imaynamanchus paykuna allimpi kananchista rikuspaqa , ajinamanjinam k'amiykurqawanchis , chaywampas Diosqa nuqanchispaq allimpi kananchispaqmi k'amiykuwanchis , ajinamanta payjina Ch'uwa tukuchinawanchispaq .
58012011	Chiqampiqa , maykaq asut'iypas jap'iqachkanchis chhikaqa manam sumaqchu kachkan manachayqa nanaykuchiwanchismi ; chaywampas ujchus chaymanta yachaqan chhikaqa , uj sumaq kaypi jinataq chiqan kaypi kawsakuytam jap'iqan .
58012012	Ajinaqa , sayk'usqa makiykichiskunapaq jinataq pisi kallpayuq qunquriykichiskunapaq kallpanta musuqmanta kallpachaychis ,
58012013	jinaspataq imachus chiqan ñan kachkan chayta maskaychis , ajinamanta wist'u chakiqa alliyanampaq jinataq amaña astawan wist'uyanampaq .
58012014	Tukuyninkuwan sumaqpi kanaman jinataq uj ch'uwa kawsayniyuq kanaman churakuychis , imaraykuchus mana ch'uwa kawsaywanqa manam pipas Tataman rikuyta atichkanqakuchu .
58012015	Ama pitapas Diospaq munakuyninmanta karunchakunankuta saqiychischu . Amallataq pipaq tantachakuy chawpipi ch'aqwachinantapas saqiychisllataqchu , imaraykuchus chayqa chajra chawpipi wiñaq millay qasi qurajinam kanman , jinaspataq manam qankunapaq allinchu kachkanman .
58012016	Qankunamanta maykaqpas amapuni millay khuchi ruwaykunata ruwachunkuchu , amallataq Diostapas juch'uychachunkuchu . Chaytam Esaú runaqa ruwarqan , imaraykuchus uj mikhuy chuwaraykum kurajkaq churi kayninta ranqaykukurqan .
58012017	Jayk'aqchus tatampaq sumaq kayninta jap'iqayta munarqan chhikaqa manañam atipurqanchu . Esaú runaqa anchatapunim waqarikurqan , chaywampas manañam ima ruwanapas kapurqanchu .
58012018	Qankunaqa manam israelitakunajina Sinaí urquman qayllachakuchkarqankichischu , mayqinchus rikuna jinataq llankharinajinam kakuchkarqan , maypichus nina , ch'amaka , laqa ch'amaka jinataq wayrayuq parapiwanmi karqan ;
58012019	manallataqmi pututupaq phukurikumusqanta jinataq Diospaq kunkantapas uyarirqankichischu . Chay kunka uyariqkunaqa chaypaq jup'ayt'amunantam mañarqanku ,
58012020	imaraykuchus kay kamachiypaq ajina nisqantaqa manañam astawan uyariyta atipurqankuchu : “ Pipas urquman chakin sarurimuqmanqa , uywapas pipas kachun rumiwan manachayqa ari k'aspiwanmi wañurquchisqam kanan ” — nispa .
58012021	Chay tukuy manchaypuni urqupi rikusqanku kaqtinqa Moisés kikinmi ajinata nirqan : “ Manchaymanta kharkhatichkanim ” — nispa .
58012022	Qankunakaqqa Sión urquman jinataq wiñaypaq kawsakuq Diospaq llaqtanmanqa qayllakurqankichismi . Chaymi janaqpachapi kaq Jerusalén llaqtaqa . Chaypiqa waranqa waranqa Diosman yupaychaq angelkunam kanku ,
58012023	jinataq Diospaq ñawpaqkaq wawankunapaq janaqpachapi qilqaykusqa kapunku chaykunapaq tantakuynin ima . Qankunaqa Diosmanmi qayllachakunkichis pichus tukuyninchispaq Juchanchaqninchismi . Ajinallataqmi pi runakunamanchus Diosqa sumaq runakunaman tukuchirqan chaykunapaq ajayunkunamampas qayllachakurqankichis .
58012024	Astawampas Jesusmanmi qayllachakurqankichis , mayqinniqtachus Diosqa qankunawan waj musuq rimthapiyta ruwarqan . Jesuspaq yawar jich'asqanraykum juchanchiskunamanta pampachasqa kapunchis , mayqinchus Abelpaq yawarninmanta niqtimpas astawan sumaqtaraqmi rimarqun .
58012025	Chayrayku , jayk'aqchus chay rimay rimapayasunkichis chhikaqa allintapuni qhawaqarikusunchis . Imaraykuchus Diosqa jayk'aqchus paykunaman kaypachapi k'amiykuchkarqan chhikaqa , manam phawariyta atichkarqankuchu . Nuqanchisqa , pichus janaqpachamantapacha k'amiykuchkawanchis chaymanchus mana uyart'asun chhikaqa , astawanraqmi mana phawariyta atichkasunchu .
58012026	Chhaqay p'unchaykunapiqa , Diospaq kunkanqa kaypachata khatatirichirqanmi , kunantaq ajinatam nin : “ Ujtawanmi kaypachata khatatirichisaq , manam kaypachallatachu , manachayqa janaqpachantintam khatatirichisaq . ”
58012027	Jayk'aqchus “ Ujtawanmi ” nispa nin chhikaqa , tukuy kuytaq ruwasqa kachkan chaykunatam payqa qichuqapunqa niytam munan , ajinamanta imachus mana kuytaq kachkanku chaykunaqa qhiparapunampaq .
58012028	May qhapaq suyutachus Dios quchkawanchis chayqa manam kuyurichkanmanchu . Chayrayku Diosman yuspärasunchis , tukuy sunqunchiswan jinataq imachus sunqunman chayachkan chaywan sumaqta uyart'akuspa Diosman yupaychasunchis .
58012029	Imaraykuchus Diosninchisqa imaynatachus ninaqa q'alata ruphaykun ajinatam tukuy imatapas t'unarqun .
58013001	Qankunaqa wawqipanamasintinjinaqa amapuni sumaq munakuywan rikunakuyta saqiychischu .
58013002	Pikunachus wasiykichiskunaman chayarimunku chaykunaman munakuywan jap'iqariytaqa amapuni qunqakuychischu , ajinata ruwaspam wakinkunaqa mana yachachkaspa angelkunantinta jap'iqarirqanku .
58013003	Jap'iykusqa kachkanku chaykunamantaqa , qankuna kikimpas paykunawan kuska jap'iykusqa kachkawaqchis ajinata yuwarikuychis . Imayna ñak'arichisqachus kachkarqanku chaypi yuwaychis , imaraykuchus qankunaqa chayjinata ñak'ariykunamantaqa manam karupichu kachkankichis .
58013004	Runachakuy kawsayta jinataq ch'uwa kaynintapas tukuyninku allimpi qhawachunku ; imaraykuchus millakuy khuchi ruwaykunata ruwaspa puriykachaqkunamanqa Diosmi juchanchakuchkanqa .
58013005	Ama qulqi sunqu kaychischu ; imachus kapusunkichis chaywanqa sunqu junt'asqa kakuychis , imaraykuchus Diosqa ajinatam nin : “ Manam jayk'aqpas qunqachkasqaykichu manallataqmi saqiwachachkasqaykipaschu ” — nispa .
58013006	Ajinaqa tukuy sunquwan ajinata nichuwanmi : “ Apu Tatam nuqapaq yanapaqniyqa ; manam imatapas manchachkasaqchu . ¿ Imanawanmantaq runari ? ” — Nispa .
58013007	Pikunachus qankunata pusarqasunkichis jinataq Diospaq willayninkunata willarqasunkichis chaykunamanta yuwarikuychis ; imaynapichus kawsayninku tukjakun chaymanta yuwarikuychis , jinaspataq paykunapaq iyawninkuta qhawarikuspa qatiychis .
58013008	Jesucristoqa kunampas , jayk'aqpas , wiñaypaq wiñaynintimpas pay kikillampunim .
58013009	Qankunaqa waj mana riqsisqaykichis yachachiykunataqa ama uyart'aychischu . Ima kamachiykunachus mikhunakunajawamanta rimachkan chaykunaman uyarinamanta niqtimpas , Diospaq munakuynimpi sunsunchis kallpachakunankaqmi astawan allinqa ; imaraykuchus chay mikhunakunajawamanta kamachiykunaqa manam jayk'aqpas allinchu kachkarqan .
58013010	Nuqanchisqa uj jaywana patayuqmi kanchis , maykaqmantachus ñawpaq sacerdotekunaqa manam mikhuyta atinkumanchu karqan .
58013011	Imaraykuchus athunkaq sacerdoteqa jucha qichunapaq uj jaywaytajinaqa uywakunapaq yawarnintam chay ch'uwa chhikaman apan , chaywampas chay uywakunapaq aychantaqa tantasqa ch'ujllakuna kachkan chaymanta jawaniqpim ruphaykuchin .
58013012	Ajinallatataqmi Jesuspas llaqtamanta jawaniqpi ñak'arispa wañurqan , ajinamanta llaqtata yawarninniqta ch'uwachanapaq .
58013013	Chayrayku , Jesuswan kuskallataq nuqanchispas llaqta jawaniqman purisunchis , ajinamanta ima p'inqaytachus pay ñak'arichkarqan chay kikinta nuqanchispas ñak'arinanchispaq .
58013014	Imaraykuchus kaypachapiqa manam wiñaypaq tiyaykuchisqa uj llaqta kachkanchu , manachayqa jamuq p'unchaykunapi kaq llaqtata maskaspam puriykuchkanchis .
58013015	Chayraykum Diosmanqa Jesucristoniqta wiñaypaq yupaychananchis . Kay yupaychaymi ima jaywaytachus payman jaywananchis kachkan chay qunanchisqa . Ajinaqa ¡ Siminchiswan yupaychasunchis !
58013016	Qankunaqa allin ruwaykuna ruwayta jinataq kaqniykichiskunamanta wakinkunaman quriytaqa amapuni qunqakuychischu .
58013017	Kurajkaqniykichiskunamanqa uyart'aychis jinataq imachus nisqankunata ruwaychis , imaraykuchus Diosman qankunarayku uyankuta churanankuta yachachkanku chhikapas , paykunaqa mana samaraspam qankunamanta llakikunku . Qankunaqa paykunapaq ama uj uma nanay kaychischu , ajinamanta paykunaqa ima llank'aytachus ruwachkanku chaypi sunqu junt'asqa kanankupaq , jinataq qankunapas uj yanapariyjina kanaykichispaq .
58013018	Nuqaykurayku Diosmanta mañaripuwaychis . Diosqa nuqaykupaq mana phiñasqa kasqantaqa allintam yachayku , imaraykuchus imantimpim chiqampi puriykachakuyta munayku .
58013019	Astawampas usqhaylla qankunaman rikuq jamunaypaq Diosmanta mañaripuwaychis .
58013020	Sumaq kayniyuq Dios , pichus Tata Jesusta wañusqamanta kawsarichimurqan , mayqinchus sumaq uwijakuna michiq kachkan , pichus yawarninwan wiñay rimthapiyta tiyaykuchichkan ,
58013021	chayqa tukuy imapi qankunaman chiqan runakunaman tukuchichun , ajinamanta paypaq munayninta junt'anaykichispaq ; jinaspataq Jesucristoniqta imatachus pay munachkan chayta nuqanchiswan ruwanampaq . ¡ Cristoqa wiñaypaq wiñaynintimpaq athunchasqa kachun ! Ajina kachun .
58013022	Wawqipanakuna , kay as chhika kallpachariy rimaykunata qilqamuchkaykichis chaykunataqa llamp'u sunquykichiswan jap'iqarikuychis .
58013023	Wayqinchis Timoteopaq kacharisqa kapusqanta yachaychis . Paychus usqhayllata chayamunqa chhikaqa , nuqawan kuskam qankunaman rikuq jamuchkasaq chhika pusamusaq .
58013024	Kurajkaqniykichiskunaman jinataq tukuy ch'uwa llaqtapi kaqkunaman napaykuripuwaychis . Italia suyuniqpi kaqkunaqa napaykumusunkichismi .
58013025	Diosqa tukuy qankunajawaman khuyapayakuyninta t'akaykumuchun .
59001001	Nuqa Santiagoqa Diospaq jinataq Tata Jesucristopaq jaywaqnin kachkaspa , tukuy kaypachapi ch'iqiwachasqa kaq chunka iskayniyuq Israel llaqtapaq ayllukunaman napaykumuykichis .
59001002	Wawqipanaykuna , qankunachus imaymana yanariykunaman chayankichis chhikaqa ancha kusikuyniyuqmi kanaykichis .
59001003	Imaraykuchus yachankichismi iyaw niyniykichis yanariyman churasqa chhikaqa , qankunaqa kallpawan chay ñak'ariykuna ñak'arinata yachaqankichis .
59001004	Chaywampas chay thuru sayarikunaykichisqa chiqan kayman jinataq uyarikuq kayman apanasunkichispaq kallpacharikuychis .
59001005	Qankunamanta maykaqkunapas pisi yachayniyuq kankichis chhikaqa Diosman mañarikuychis , paytaq qusunkichismi ; imaraykuchus payqa tukuymanmi mana ajllikuspa yachayta qun .
59001006	Chaywampas mana iskayakuspa , tukuy sunquwan iyaw nispam mañakunan ; imaraykuchus iskayakuqqa quchapaq qhullchuqiynin kayniqmanta chhaqayniqman wayrawan apachikuqjinam .
59001007	Pichus ajina kachkan chayqa , imatapas Tatamanta jap'iqasaq nispa ama suyachkachunchu ,
59001008	imaraykuchus kunan p'unchayqa ujta yuwachkan , q'ayataq wajta yuwapullantaq , chayrayku yuwasqampiqa manam chiqanchu kachkan .
59001009	Qankunamanta maykaqpas wajcha kawsayniyuq kanku chhikaqa , uma uqharisqam Diospaq chay tukuy chaniyuq kasqanmanta yuwakunan .
59001010	Maykaqpas qhapaq kachkan chayqa kusikunanmi jayk'aqchus Dios juch'uychachkan chhikaqa , imaraykuchus qhapaq kayqa chajra t'ikakunajina uj juch'uy kawsayniyuqllam kanku .
59001011	Jayk'aqchus ruphay anchata q'uñirimun chhikaqa , chay quraqa ch'akirqupun , t'ikankunapas ñaq'urqupun jinataq munay kaynimpas tukjakupunmi . Ajinallatataqmi qhapaq runaqa tukuy kaqninkunawan kuska ch'usaqman tukjakullanqataq .
59001012	Kusikuyniyuqmi pi runachus kallpawan yanariykunata atipachkan chayqa , imaraykuchus chaykunata atipasqanraykuqa wiñay kawsaytam jap'iqanqa , chaytaq mayqin pillutachus Diosqa payman munakuqkunaman qunapaq rimayninta quchkarqan chaymi .
59001013	Jayk'aqchus qankunaqa ima mana allin ruway ruwanapaq yanarisqa kankichis chhikaqa , chaymanta ama Diosman tumpaykuychischu , imaraykuchus payqa manam yanarisqachu kachkanman , manallataq pimampas mana allin ruwanankupaq yanarichkanmanchu .
59001014	Chaymanta niqtimpas ujqa pay kikimpaq millay yuwasqankunawanmi yanarisqa kakuchkan , chaykunataq payman qatatin jinataq atipapun .
59001015	Kay millay yuwaykunamantam juchaqa rikhurin , chay jucha wiñaripuqtintaq wañuymi chayampun .
59001016	Munasqa wawqipanakuna ama qankuna kikin llullaykukuychischu :
59001017	tukuy allinkaq jinataq chiqankaq nuqanchisman qukuwanchis chayqa janaqmantam jamun , pichus janaqpachapi kaq quyllurkunata ruwachkarqan chay Diosmantam jamun . Diosqa kikimpunim kakuchkan : paytaq manam jayk'aqpas waqniqman kutirichkanmanchu .
59001018	Diosmi paypaq wawankuna kananchista munarqan . Chayraykum uj musuq kawsayta qhispichiy sumaq willaykunaniqta quwanchis .
59001019	Munasqa wawqipanakuna kaytaqa ama qunqaychischu : tukuy qankunaqa uyarinapaq usqhayllam kanaykichis ; chaywampas rimanapaq jinataq phiñakunakaqpaqqa suyarinaykichispunim .
59001020	Imaraykuchus phiñasqa runaqa manam imachus chiqan kachkan chayta Diospaq ñawpaqimpi ruwachkanchu .
59001021	Ajinaqa , tukuy qhilli kawsayta jinataq chay tukuy saqra kaykunata qankunaqa wijch'uwachaychis , jinaspataq llamp'u sunquwan sumaq willaykuna tarpusqa kachkarqan chayta iyaw nipuychis ; imaraykuchus chay willaykunaqa qankunaman qhispichinapaq atiyniyuqmi .
59001022	Chaywampas manam willaykuna uyarinallawanchu kayqa junt'asqa kapun , manachayqa imachus yachaqasqanchistaqa kawsayninchispim ruwananchis , manachus chayjina kachkanman chhikaqa qankuna kikinmi sallqaykukuchkawaqchis .
59001023	Pichus willaykunata uyarispalla uyarichkan jinaspataq mana chaymanjina puriykachachkan chayqa , uj kikin uya qhawkatakunapi uyan qhawkatakuq runajinallam kakuchkan :
59001024	pay kikinllam qhawkatakuchkan , jinaspataq kutirimpuqtinjinam imayna uyayuqchus kachkan chayta qunqakupun .
59001025	Chaywampas qankunachus tukuy yuwayniykichista Diospaq rimaynimpi churankichis jinataq uyarinkichispuni chhikaqa , tukuy ima ruwasqaykichispim kusikuyniyuq kapunkichis . Imaraykuchus Diospaq rimayninqa chiqanmi , jinataq juchakunamantam kacharichisunkichis .
59001026	Pipas ancha ch'uwa sunquyuqpas kanman ajinata yuwakun jinaspataq imaymana mana wakikuqkunata rimachkan chayqa , pay kikinmi llullaykukuchkan , puriynimpas qasipaqmi kapun .
59001027	Dios Tatanchispaq ñawpaqimpi kachkan chay ch'uwa jinataq mana uj juch'uypaq qhilliyuq kachkan chay puriyqa kaymi : Wajchakunaman yanaparina , sapayaq warmikunaman llakikuyninkunapi yanaparina jinataq kaypachapaq saqra kayninwan mana qhillichakuspa puriykachana .
59002001	Qankuna wawqipanaykuna , pikunachus athunchasqa Tata Jesucristopi iyawninkichis chaykuna , ama maykaq runatapas allimpi rikusqata wajkunatataq juch'uychasqata rikuychischu .
59002002	Kayta nisqaykichis : Qankunapaq tanatakuyniykichisman uj qhapaq runa , achkha chaniyuq p'achawan p'achallt'asqa jinataq quri surtijakunawan churaykusqa waykumunman , chay kikimpachapitaq uj wajcha kawsayniyuq runa , thantha p'achakunawan p'achallt'asqa waykumullanmantaq ,
59002003	qankunataq qhapaq runakaqta sumaqta jap'iqariwaqchis , jinaspa ajinata niwaqchis : “ Jamuy , kay allin chhikaniqpi tiyarikuy ” — nispa , chaywampas wajcha thantha p'achayuq runakaqmanqa ajinata niwaqchis : “ Chay chhikallapi sayarikuy ” , manachayqa “ Chay pampapi tiyarikuy ” — nispa chhikaqa ,
59002004	saqra juchanchaqkunajinam kankichis , pikunachus wakinkunamanqa allinta rikunku wajkunamantaq juch'uychanku .
59002005	Munasqa wawqipanaykuna , kayta uyariychis : Diosqa pikunachus kaypachapi wajcha kawsayniyuq kachkanku chaykunatam ajllikun , ajinamanta iyawniypi qhapaq kanankupaq jinataq may qhapaq suyutachus payman munakuqkunaman qunapaq rimayninta quchkarqan chayta tutipijina jap'iqanankupaq ,
59002006	chaywampas qankunakaqqa juch'uychankichismi . Qankunaman qasi llank'achisunkichis jinataq llaqta apaykachaqkunaman puskatanapaq qatatichkasunkichis chaykunaqa ¿ Manachu qhapaq runakuna kachkankuri ?
59002007	Qankunajawapi mañasqa kachkan chay Tatapaq sutinta sutichjachkanku chaykunaqa ¿ Manachu qhapaq runakuna kachkankuri ?
59002008	Qilqasqakunapi nichkan chaymanjina maykaq athunkaq kamachiytachus qankunaqa sumaqta junt'ankichis chhikaqa , allintam ruwakuchkankichis . Chay kamachiyqa ajinatam nin : “ Runa masiykiman qan kikimpas kanman ajinata munakuy . ”
59002009	Chaywampas qankunachus wakinkunaman allinta rikunkichis wajkunamantaq juch'uychankichis chhikaqa juchatam taripankichis , jinaspataq Diospaq kamachiyninmanjinaqa juchayuqmi kapunkichis .
59002010	Imaraykuchus uj runachus tukuy kamachiykunata junt'an , chaywampas uj sapa kamachiyllata mana junt'apun chhikaqa , tukuy kamachiykunajawapim juchayuq kapun .
59002011	Imaraykuchus “ Ama millay khuchi juchakunata ruwaychu ” nispa nichkarqan chay kikin Diosmi “ Ama wañuchiychu ” nispa nirqallantaq . Ajinaqa , maykaqpas millay khuchi juchakunata mana ruwan , chaywampas wañuchin chhikaqa , kamachiytaqa sarukupunmi .
59002012	Qankunaqa maykaq kamachiychus qhispichiyta apamuwanchis chaymanjina juchanchasqa kanapaqjinam rimanaykichis jinataq puriykachanaykichispasqa .
59002013	Imaraykuchus mana wajkunamanta khuyapayarikuq kachkanku chaykunaqa , mana khuyapayarisqallataqmi juchanchasqa kanqaku , chaywampas pikunachus khuyapayarikuq karqanku chaykunaqa , juchanchay p'unchaypiqa atipaqmi kapunqaku .
59002014	Wawqipanaykuna , ruwayninkunachus paypaq iyawniyuq kasqanta mana rikuchichkan chhikaqa ¿ Imapaq allintaq kanman iyawniyuqmi kani nisqanri ? ¿ Chay iyaw nisqanqa qhispichinmanchuri ?
59002015	Kayta nisun : Uj wawqiman manachayqa uj panaman kunan p'unchaypi p'achan jinataq mikhuynin pist'anman ;
59002016	qankunamanta ujkaqtaq ajinata ninman : “ Allillan puriykuychis ; p'achthapikumuychis jinataq imachus munasqaykichista mikhuykumuychis ” nispa , chaywampas imatachus p'ist'achikuchkanku chaytataq mana quchkan chhikaqa , ¿ chayqa imapaq allintaq kanmanri ?
59002017	Ajinallatataqmi iyawniywanqa ruwakun : iyawniytachus ruwaykunawan mana rikuchisun chhikaqa , chay iyawniy sapallaqa wañusqajinam kapun .
59002018	Ujqa ajinata ninman : “ Qanqa iyawniyuqmi kanki , nuqataq ruwaykunayuqmi kani . Mana ruwaykunayuq iyawniykita rikuchiway ; chaywampas nuqakaqqa iyawniyniyta ruwaykunawanmi rikuchisqayki ” — nispa .
59002019	Qanqa uj sapa Dios kasqantaqa iyaw ninkim , chaywanqa allintam ruwachkanki ; chaywampas millay saqra supaykunapas iyaw nillankutaqmi , jinaspataq paykunaqa manchaymanta kharkhatinkum .
59002020	Ama pisi sunqu kaychu , iyawniychus mana ruwaykunawan kuska puriykuchkan chhikaqa , mana imapaq allin iyawniymi chayqa .
59002021	Diosqa Abraham ñawpaq machulanchistaqa , jayk'aqchus Isaac churinta jaywanapaq quchkarqan chhikam ruwasqanmantajina chiqan runamanta jap'iqarqan .
59002022	Ajinamantam rikuchuwan , imaynatachus Abrahampaq iyawniyninqa ruwaykunawan rikuchikun chaytaqa , chay ruwasqankunaraykum iyawniyninqa chiqan kayman chayapurqan .
59002023	Ajinamantam Qilqasqakunapi nichkan chayqa ajinata junt'akurqan : “ Abrahamqa Diospim iyaw nirqan , chayraykum Diosqa uj chiqan runamanta payta jap'iqapurqan . ” Abrahamtaq Diospaq wawqimasin nisqa kapurqan .
59002024	Qankunaqa rikupunkichisñam , Diosqa ruwasqankunaraykum runaman chiqanmanta riqsipun , manam iyawniyninraykullachu .
59002025	Ajinallataqmi Rahab mana allin puriykachaq warmiwampas ruwakurqan ; Diosqa ruwasqankunaraykum chiqan warmimanta jap'iqapurqan , imaraykuchus kachasqakunatam qurpacharirqan jinataq waj ñanniqta phawarinankupaq yanaparirqan .
59002026	Imaynatachus mana kawsayniyuq aychaqa wañusqa kapun , ajinallataqmi iyawniyqa mana ruwaykunawan kuska kachkan chhikaqa wañusqa kapun .
59003001	Wawqipanaykuna , qankuna chawpipiqa ama achkha yachachiqkuna kachunchu , imaraykuchus yachachiqkunaqa uj juch'uytapas mana khuyapayarisqam juchanchasqa kasaqku .
59003002	Tukuyninchismi anchata pantakunchis , chaywampas pichus rimasqampi uj juch'uytapas mana pantakuchkan chayqa uj chiqan runam , tukuy aychantapas apaykachakullanmantaqmi .
59003003	Jayk'aqchus silla uywapaq sinqanman jakimawan churaykunchis chhikaqa , chay uywataqa munasqanchismanmi aysaykachapunchis .
59003004	Kikillantaqmi yampukunawampas ruwakun . Jayk'a athumpas kakuchkachun , manachayqa jayk'a kallpayuqpas kakuchkachun yampu phukumuq wayraqa , yampu apaykachaq runaqa uj juch'uy purichina k'aspillawanmi athun yampukunata munasqanmanjina q'iwiykachapun .
59003005	Ajinallataqmi siminchiswanqa ruwakun ; siminchisqa aychanchismanta uj juch'uy chhikallam , chaywampas athun ruwaykunatam ruwanman . Uj juch'uy ninawanqa athun sach'akunatam ruphaykuchichuwan .
59003006	Siminchiswan rimasqanchistaq chay ninajinam . Siminchisqa ancha kallpayuqmi mana allinkunata ruwanapaqqa . Runataqa qasipaqmi tukjachinman jinaspataq wiñaypaq nina lawray kachkan chayman ruphaykuchinman .
59003007	Runaqa , imaymana sach'a kurukunata , pisqukunata , pallikunata , quchapi kaq challwakunata , tukuy chaykunataqa apaykachayta atinmi ;
59003008	chaywampas manam pipas simin apaykachakuykaqta atichkanchu . Uj mana apaykachanajina mana allinmi jinaspataq wañuchinapaq nanaykuchiq jampi junt'am .
59003009	Siminchiswanqa , kikillantam Dios Tatanchisman yupaychakuchkanchis , pikunatachus Diosqa pay kikin rijch'akuqta ruwarqan chay runa masinchiskunamampas qhinchachakuchkallanchistaq .
59003010	Kikin siminchismantam sumaq kay quykuna jinataq qhinchachaykunapas lluqsin . Munasqa wawqipanaykuna , kayqa manam ajinachu kanan .
59003011	Uj unu p'ullp'umuqmantaqa manam kikimpachapi misk'i unuwan jinataq k'allk'u unuwan lluqsimuchkanmanchu .
59003012	Uj higo sach'aqa manam uvas urikunata urichkanmanchu , manallataqmi uj uvas sach'apas higos urikunata urichkallanmantaqchu . Wawqipanaykuna , manallataqmi uj misk'i unu lluqsimuq unu p'ullp'umuqmantaqa k'ara unuqa lluqsimuchkanmanchu .
59003013	Qankuna chawpipichus uj yachaysapa jinataq yuwayniyuq runa kan chhikaqa , allin puriykachakusqanwan , ima llamp'u sunquyuq kaytachus yachayninqa quchkan chaywan rikuchichun .
59003014	Chaywampas qankunachus qhawanakuyrayku jinataq tanqanakuspa imatapas ruwankichis chhikaqa , llakisqa jinataq sunqu nanasqam kawsankichis , chhikataq manam imakaq ruwasqaykichismantapas kusikuywan athunchakuyta atichkankichischu , chaywampas imachus chiqan kachkan chaytam juch'uychachkankichis .
59003015	Imaraykuchus chay yachayqa manam Diosmanta jamuchkan chay yachaychu kachkan , manachayqa kaypachapaq , runakunapaq umanmanta lluqsiq jinataq kikin Supaymanta lluqsiq yachaymi .
59003016	Maypichus qhawanakuy jinataq tanqanakuy kachkan chaypiqa , pitjanakuy jinataq imaymana saqra kaykunam kallantaq ;
59003017	chaywampas pikunachus Diosmanta jamuq yachayniyuq kachkanku chaykunaqa , tukuy imantimpim uj chiqan sumaq kawsayta kawsakunku ; jinataq mana ch'aqwaqkuna , munakuqkuna jinataq llamp'u sunquyuqkunam kanku . Astawampas khuyapayakuq , imatapas chiqampi rikuqkuna , mana llullakuqkuna jinataq imachus allin kachkan chay ruwaqkunam kanku .
59003018	Pikunachus sumaq kayta maskanku chaykunaqa , sumaq kaytam tarpunku , urinkunata apthapipunqaku chhikataq chiqan kaytam uqharipunqaku .
59004001	¿ Maymantataq qankunapura tupjanakuykuna jinataq maqanakuykuna jamunkuri ? Qankunapaq sunquykichis ukhupi mana allin munapayaykuna kachkan chaykunamantam jamunku .
59004002	Imatapas munankichis chhikaqa tarirqunakamam qankuna maskankichis ; wañuchinkichis , imamantapas qhawanakuchkankichis , maqanjakunkichis jinaspataq qankunapura tupjankichis . Munasqaykichistaqa manam tarinkichischu , imaraykuchus manam Diosman mañankichischu ;
59004003	mañankichis chhikataq manam jap'iqankichischu , imaraykuchus manam allimpaqchu mañankichis , manachayqa imaymana mana allinkunapi tukurqunapaqmi mañankichis .
59004004	Qankunaqa manam Diostaqa munankichischu , manallataq uyarinkichispaschu . ¿ Kaypachawan sumaqpi kayqa Dioswan mana allin kana kasqantaqa manachu yachankichisri ? Maykaqpas kaypachawan allimpi kayta munaqqa Diospaq chiqnikuqninmanmi tukupun .
59004005	Chayraykum Qilqasqaqa ajinata nin : “ Ima ajayutachus Diosqa nuqanchispi kawsachin chaytaqa anchatam munakun ” — nispa .
59004006	Chaywampas Diosqa astawanmi munakuyninwan yanapawanchis , imaraykuchus Qilqasqakunaqa ajinatam nin : “ Diosqa athun athun tukuq runakunamanqa manam yanapachkanchu , chaywampas pikunachus llamp'u sunquyuq kanku chaykunamanqa sumaq sunquwanmi rikun . ” — Nispa .
59004007	Chayrayku Diosman uyariychis . Supaypaqqa sayarikuychis , jinaspataq payqa qankunamanta phawaripunqam .
59004008	Diosman qayllachakuychis , paytaq qankunaman qayllachakusunkichismi . ¡ Jucharara runakuna , mana allinkunataqa amaña ruwaychischu ! Pikunachus Diosman munakuyta munanku , chaywampas jucha ruwaytaqa munakuchkallankutaq chaykunaqa ujpita maykaqtapas yuwapuychis : Dioswanchu , manachayqa kaypacha juchakunawanchu qhiparapunkichis chaytaqa .
59004009	Llakikuychis jinataq sunqu nanaymanta waqarikuychis . Amaña asikuychischu , astawampas waqanaman churakuychis , ajinamantam Diosqa qankunapaq pampachachikuy munasqaykichista rikupunqa .
59004010	Tatapaq ñawpaqimpi juch'uychakuychis , paytaq athumpim kachisunkichis .
59004011	Wawqipanakuna , ama wakinkunamanta mana allinkunata rimaychischu . Pichus ujkaqmanta mana allinkunata riman chayqa , Diospaq kamachiynintapas qhawachkanman jinataq chayjawa mana allinkunata rimachkanman ajinam chayqa . Qankunaqa Diospaq kamachiyninta uyarinaykichismi , manam qhawapayanaykichischu .
59004012	Dios sapallanmi juchanchaqqa . Paymi kamachiyta quwanchis , payllataqmi nuqanchispaq juchayuq kasqanchista manachayqa mana juchayuq kasqanchistapas willawasun . Chayraykum wakinkunaman qhawapayaytaqa mana atichkachuwanchu .
59004013	Qankuna ajinata niqkunaqa uyaririwaychis : “ Kunan p'unchay , manachayqa q'aya p'unchay athun llaqtaman purisunchis ; chaypim athun qhatukunata tiyaykuchisun jinaspataq achkha qulqita tarisun ” — nispa .
59004014	¿ Imachus qankunawan q'aya paqarin kachkanqa chaytapas mana yachachkaspa imaynatataq ajinata rimawaqchisri ? Qankunapaq kawsayniykichisqa phuyuman rijch'akuqmi : uj chhikakunaqa rikhurqumun , chhikamantataq chinkawachapullantaq .
59004015	Astawampas ajinatam ninaykichis kanman : “ Dios munanqa chhikaqa kawsakusun jinaspataq kaytapas chhaqaytapas ruwakusun ” — nispa .
59004016	Chaywampas qankunaqa athun athuntapunim rimachkankichis , jamuq p'unchaykunapas qankunapaq kanman ajinata , chaytaq manam allinchu kachkan .
59004017	Pichus allin kaqta ruwayta yachan jinaspataq mana ruwachkan chayqa juchatam ruwakuchkan .
59005001	¡ Qhapaq runakuna , kayta uyariychis ! ¡ Waqaychis jinataq qapariychis ima ñaq'ariykunachus qankunajawaman jamuchkanqa chaymantaqa !
59005002	Qhapaq kaqniykichiskunaqa ismuykunqam , p'achaykichiskunatapas thuthakunamam mikhurqupunqa .
59005003	Ima qulqikunatachus pakachkarqankichis chaykunaqa k'alatam qurwariykupunqa , chay qurwariytaq tukuchay p'unchay juchanchaypiqa uj irkataqjinam qankunapaq kapunqa , jinaspataq ninajinam t'unarqusunkichis .
59005004	Qankunaqa chajra ruwaqniykichiskunamanqa manam llank'asqankumanta jap'iqananku kachkarqan chaytaqa imatapas qurqankichischu , chaykunam qankunajawa qaparichkanku ; tukuy atiyniyuq Apu Tatataq chay llank'aqkunapaq mañakusqankuta uyaripunmi . Chay llank'aqkunaman mana qupusqaykichis qulqikunaqa Diospaq ñawpaqimpi tumpaykullasunkichistaqmi .
59005005	Kay pachapiqa imantin patapim qankuna qhapaq runakunaqa kawsakunkichis . Chaytukuytapuni wakajina wirayaykuspaqa wañurachina p'unchaypaqmi ajinata wirayaykunkichis .
59005006	Mana juchayuq runakunatam qankunaqa tumpaykunkichis jinataq wañurachinkichis , paykunaqa manam kutkatakuytapas atirqankuchu .
59005007	Wawqipanakuna , Apu Tatapaq jamunankamaqa suyarillaychis qankunaqa . Imaynatachus uj chajra ruwaq runaqa tukuy suyay sunqunwan parapaq chayamunanta suyachkan jinataq jallp'apaq sumaq urikunata qunantapas suyachkallantaq ajinata qankunaqa suyarillaychistaq .
59005008	Qankunaqa suyarillaychis jinataq mana iskayakuspa tukuy sunqu kachkaychis , imaraykuchus Tataqa usqhayllatam kutimunqa .
59005009	Wawqipanakuna , ama qankunapuraqa willanjakuychischu , chaykunamanta ama juchanchasqa kanaykichispaq ; imaraykuchus Juchanchaqqa punkupiñam kapun .
59005010	Wawqipanaykuna , Diospaq sutimpi willaqkunapaq suyay sunqunkumanta jinataq ñaq'arisqankumanta yachaqakuychis . Paykunaqa Tatapaq sutimpim willarqanku .
59005011	Chiqampiqa pikunachus kallpawan ñak'ariykunata atipanku chaykunapaq kusikuyniyuq kasqankutam nuqanchis yuwanchis . Qankunaqa uyarirqankichismi imaynatachus Job runaqa ñak'arirqan chaytaqa , jinataq yachallankichistaqmi imatachus chhikamanta Apu Tataqa paywan ruwachkarqan chaytaqa , imaraykuchus Tataqa ancha khuyapayakuyniyuq jinataq sumaq sunquyuqmi .
59005012	Chaywampas munasqa wawqipanaykuna , janaqpacharaykupas , kaypacharaykupas , imaraykupas amapuni juramintuta ruwaychischu . Jayk'aqchus “ arï ” ninkichis chhikaqa arï kachun , jayk'aqchus “ mana ” ninkichis chhikapas manallataq kachun , ajinamanta Diosqa ama juchanchanasunkichispaq .
59005013	Qankunamanta mayqimpas ancha llakisqa chhikaqa Diosmanta mañarikuchun . Mayqimpas kusisqa chhikaqa q'uchukunata wankarikuchun .
59005014	Qankunamanta maykaqpas unqusqa chhikaqa , iglesia pusaq machulakunata wajachichun , payrayku Diosmanta mañapunankupaq jinataq Tatapaq sutimpi wiswiwan jawiykunankupaq ,
59005015	jayk'aqchus iyaw niywan Diosmanta mañarikunqaku chhikataq chay unqusqa runaqa alliyapunqam , Apu Tatataq sayarichipunqa ; juchakunatachus ruwarqan chhikaqa , chay juchankunamantaqa pampachanqam kapunqa .
59005016	Chayrayku , qankunaqa puraqmanta juchaykichiskunata willanaquychis jinataq ujkuna wajkunamanta Diosmanta mañarikuychis , ajinamanta alliyachisqa kanaykichispaq . Uj chiqan puriykachakuq runapaq Diosmanta mañarikusqanqa ancha atiyniyuqmi .
59005017	Diospaq sutimpi willaq Eliasqa nuqanchisjina runallataqmi karqan , jayk'aqchus tukuy sunqunwan ama paranampaq Diosmanta mañarikurqan chhikataq kimsa wata kuskayuqmi kaypachapiqa mana parapurqanchu .
59005018	Ujtawan Diosmanta mañarikurqan chhikataq wajmantam paraykupurqan , kaypacha jallp'apitaq tarpusqakuna uriykupurqan .
59005019	Wawqipanaykuna , qankunamanta maykaqpas chiqan ñanmanta ujniqman puriwasipun , ujkaqtaq kutirichimun chhikaqa ,
59005020	jucharara runatam mana allin ñanninmanta kutirichimun jinaspataq wañuymanta qhispichin jinataq achkha juchakunapaq pampachasqa kanantam ruwan .
60001001	Nuqa Pedro , Jesucristopaq kachasqan , pikunachus Ponto , Galacia , Capadocia , Asia jinataq Bitinia juch'uy suyuniqkunapi llaqtankumanta karupi ch'iqiwachasqa kawsakunku chaykunaman napaykumuykichis .
60001002	Pikunamanchus Dios Tataqa imaynatachus ruwayta munachkarqan chaymanjinam ñawpaqmantapacha ajllikupusqa . Ajayuniqtam qankunaman ch'uwachapusunkichis ajinamanta payman uyaripunaykichispaq jinaspataq Jesucristopaq yawarninwan mayllaqasqa kapunaykichispaq . Qankunaqa ancha achkhatapuni khuyapayakuyta jinataq sumaq kayta jap'iqaychis .
60001003	Tatanchis Jesucristopaq Diosnin jinataq Tatan kachkan chayman yupaychasunchis , pichus chay musphay khuyapayakuyninwan Jesucristopaq kawsarimusqanniqta wajmanta paqarichiwanchis . Kaymi uj kawsachkaq suyay sunquta quwanchis ,
60001004	chaymi ima tutitachus Diosqa qankunapaq janaqpachapi pakasqata kachipuchkasunkichis chayta jap'iqachisunkichis , chayqa manam jayk'aqpas t'unarqukuchkanmanchu , manallataqmi qhillichakuchkanmanchu jinataq ñaq'urquchkanmachu .
60001005	Qankunaqa Diospi iyawniyuq kasqaykichisraykum payqa atiyninwan qankunaman pakasunkichis , ajinamanta ima qhispichiytachus wakichasqata kachipusunkichis chayta taripanaykichispaq , chaytataq tukuchay p'unchaykunapim riqsichipusunkichis .
60001006	Chayraykum qankunaqa ancha kusikuy junt'a kachkankichis , uj juch'uy pachakuna yanariykunata ñak'arinaykichis kanqa chhikapas .
60001007	Imaraykuchus qankunapaq iyawniyniykichisqa qurijinam : imaynatachus quripaq chanintaqa ninawan yanarina kachkan , ajinallatataqmi qankunapaq iyaw nisqaykichisqa imaymana yanariykunaniqta yachakun . Qankunachus chay yanariykunata atipankichis chhikaqa , iyawniykichisqa qurimanta niqtimpas astawan chaniyuqmi kanqa , imaraykuchus quriqa t'unjakullanmanmi . Ajinamantam jayk'aqchus Jesucristo rikhurimuchkanqa chhikaqa , qankunapaq iyawniyuq kasqaykichismanta athunchasunkichis , imaraykuchus chay tukuy yanariykunawan yanarisqa iyawniyqa athunchasqam kanan .
60001008	Qankunaqa mana rikuchkankichis chhikapas Jesucristoman munakunkichismi , ajinata mana riqsichkaspas paypi iyaw nisqaykichisraykuqa chay tukuy athun kusikuywanmi kisikunkichis , chaytaqa manam imayna rimaykunawampas rimarquyta atichkachuwanchu .
60001009	Qankunaqa kusisqam kawsakunkichis , imaraykuchus Diospaq qhispichinasunkichistaqa allintam yachankichis , chayraykum paypi iyawniyuq kankichis .
60001010	Kay qhispichiyjawamantaqa Diospaq sutimpi willaqkunaqa allintam yachqatarqanku , jinataq imatachus Diosqa munakuynimpi qankunaman qunasunkichis kachkarqan chaymantapas rimarqallankutaqmi .
60001011	Manaraq kaypachaman Cristo jamuchkarqan chhikaqa , imaynatachus kaypachapi ñak'arinan kachkarqan chaytaqa Diospaq sutimpi willaqkunaman Ajayunqa yachachirqanmi .
60001012	Chaywampas Diosqa imatachus willachkarqanku chayqa paykunapaq mana kasqanta , manachayqa qankunapaq kasqantaqa yachachipurqanñam . Chay willaymi pikunachus sumaq willaykunata yachachirqasunkichis chaykunapaq willasqanqa . Chaytataq janaqpachamanta kachamusqa kachkarqan chay Ch'uwa Ajayupaq atiyninwanmi yachachirqasunkichis ¡ Kaytaqa kikin angelkunam rikuyta munankuman karqan !
60001013	Chayrayku wakicharisqa kachkaychis jinataq allin yuwayniykichiswan puriykachakuychis . Jayk'aqchus Jesucristo rikhurimuchkanqa chhika imatachus Diosqa munakuynimpi qankunaman quchkasunkichis chayman tukuy suyayniykichista churaychis .
60001014	Uyart'akuq wawakunajinaqa , manaña imaynatachus manaraq Diosman riqsichkaspa kawsarqankichis chay munaykunamanjina kawsapuychischu .
60001015	Astawampas kunanqa sumaq ch'uwa kawsaypi kawsakupuychis , imaraykuchus pi Dioschus wajakuchkasunkichis chayqa ch'uwam .
60001016	Imaraykuchus Qilqasqakunapiqa ajinatam nin : “ Qankunaqa ch'uwa kaychis , imaraykuchus nuqaqa ch'uwam kani ” — nispa .
60001017	Qankunachus sapa ujman ruwasqanmantajina jinataq mana pitapas ajllikuspa juchanchachkan chay Diosman “ Tatay ” nispa ninkichis chhikaqa , kaypachapi tukuy kawsayniykichispim manchariywan k'umurispa payman uyart'anaykichisqa .
60001018	Imaraykuchus chay mana imapaq allin kawsayta ñawpaq machulaykichiskunamanta jap'iqarqankichis chaymantam Diosqa qhispichisunkichis . Qankunataq chay qhispichiypaq chaninqa tukukuq quriwan jinataq qulqiwan mana rantisqa kasqanmantaqa allintam yachankichis .
60001019	Manachayqa Cristopaq sumaq yawarninwan rantisqa kasqanmantaqa allintam yachallankichistaq . Chaytaq mana juchayuq jinataq mana qhilliyuq uwijajinam uj jaywaypi jaywasqa karqan .
60001020	Cristoqa manaraq kaypacha tiyt'achisqa kachkarqan chhikamantapacham chayjina ruwanampaq wakichasqa kasqa , chaywampas kay qhipa p'unchaykunapiqa qankunapaq allimpi kanaykichispaqmi rikhurimun .
60001021	Cristoniqtam qankunaqa pichus payman wañusqamanta kawsarichimurqan jinataq athumpi kachirqan chay Diospi iyawninkichis ; ajinaqa iyawniykichista jinataq suyayniykichistaqa Diospim qankunaqa churankichis .
60001022	Kunantaq , chiqan kachkan chay willayman uyart'aspaqa , tukuy sunquykichiswan wawqipanakunaman munakunaykichispaqmi ch'uwachakupunkichis . Ajinaqa ch'uwa sunquwan jinataq tukuy kallpaykichiswan ujmanta ujmi munakunaykichis .
60001023	Imaraykuchus qankunaqa wajmantam paqarinkichis , kunankaqtaq manam wañuq tatamamaykichismantachu , manachayqa wiñaypaq jinataq kawsachkaq Diospaq rimayninmantam paqarimunkichis .
60001024	Imaraykuchus Qilqasqakunapiqa ajinatam nin : “ Runakunaqa qurajinam kanku , athun kaynintaq qurapaq t'ikankunajinam . Quraqa ch'akirqupunmi , t'ikankunataq jalaqapun ,
60001025	chaywampas Diospaq rimayninqa , wiñaypaq kakuchkallanmi . ”
60002001	Imaymana saqra kaykunata , llullakuykunata , puraj uya kaykunata , qhawanakuykunata jinataq imaymana simi apaykachaykunata wijch'uwachaychis .
60002002	Asu wawakunajina tukuy sunquwan imachus ajayuniqpi ch'uwa kachkan chay lichita maskaychis , ajinamanta chayniqta wiñanaykichispaq jinataq qhispisqa kanaykichispaq ,
60002003	imaraykuchus qankunaqa Diospaq munakuq kasqantaqa yachapunkichismi .
60002004	Ima kawsachkaq rumitachus runakunaqa juch'uychachkarqanku chay Tataman qayllachakumuychis , imaraykuchus chay rumiqa Diospaq ajllikusqan achkha chaniyuq rumim .
60002005	Qankunapas kawsachkaq rumikunajinallataqmi kankichis , pikunawanchus uj ajayuniqpi kaq Diospaq wasinmi ruwakuchkan . Ajinamantam qankunaqa ch'uwa sacerdotekunaman tukupunkichis , ajinamanta ajayuniqpi ima jaywaykunatachus Diosqa Jesucristoniqta jap'iqachkan chay jaywaykunata jaywanaykichispaq .
60002006	Chayraykullataqmi Qilqasqakunapiqa ajinata nin : “ Nuqaqa Sión llaqtapi uj rumitam churani mayqinchus pirqa japqasiq rumim , ajllisqa jinataq achkha chaniyuq ; pichus chaypi sunqunta churanqa chayqa manam sunqu nanasqa qhiparachkanqachu . ”
60002007	Qankuna , pikunachus chay rumipi iyawninkichis chaykunapaqqa , chay rumiqa ancha chaniyuqmi ; chaywampas pikunachus chaypi mana iyawninku chaykunapaqqa Qilqasqakunapi ajinatam nin : “ Ima rumitachus wasi ruwaqkunaqa juch'uychanku chayqa , pirqa japqasiq rumimanmi tukupun . ” “ Kay rumim achkhayuqman wijch'uchiqqa ; kay qarqapim achkhayuq mitk'akunqaku ”
60002008	Kaytawan nillantaqmi : “ Kay rumim achkhayuqman wijch'uchiqqa ; kay qarqapim achkhayuq mitk'akunqaku ” Paykunaqa willaykunaman mana uyarisqankuraykum mitk'akunku . Chaypaq churasqam paykunaqa kanku .
60002009	Chaywampas qankunaqa Diospaq ajllikusqan wasim kankichis , Qhapaq Suyu apaykachaqpaq jaywaqnin sacerdotekuna , uj ch'uwa llaqta jinataq Diospaq jap'ikupusqan llaqtam kankichis . Chayrayku ima musphay ruwaykunatachus Dios ruwarqan chayta willamuychis , imaraykuchus paymi ch'amaka ukhumanta lluqsimunaykichispaq wajamusunkichis , ajinamanta musphay sumaq k'anchayninman waykupunaykichispaq .
60002010	Qankunaqa ñawpaqpi manam llaqtapaschu karqankichis , chaywampas kunanqa Diospaq llaqtanmi kapunkichis ; Diosqa manam ñawpaqpi qankunamanta khuyaparikurqanchu , chaywampas kunanqa khuyapayaripusunkichismi .
60002011	Munasqa wawqipanakuna , kaypachapi puriq runakunapas kachkawaqchis ajinatam mañarikuykichis , kawsayninchiswan jap'inakuq aychapaq munapayayninkunawanqa amapuni atipachikuychischu .
60002012	Diospi mana iyawniq runakuna chawpipi kachkankichis chhikaqa allintapuni puriykachakuychis . Ajinamantam paykunaqa kunanchus qankunamanta mana allinkunata rimachkanku chhikaqa , chiqan runakuna kapusqaykichista riparakuspaqa Diosmanmi yupaychanqaku , jayk'aqchus payqa tukuyman juchanchaq jamuchkanqa chay p'unchayqa .
60002013	Tataraykuqa tukuy runakunajawapi churasqa llaqta apaykachaqkunaman uyariychis . Romano Athun suyukuna apaykachaqman uyariychis , imaraykuchus payqa tukuy suyujawapi atiyniyuqmi .
60002014	Ima llaqta apaykachaq runakunatachus Athun suyukuna apaykachaq churakun chaykunamanqa uyariychis , imaraykuchus chaykunataqa mana allin ruwaq runakunaman asut'iykuqta jinataq allin ruwaqkunaman athunchaqtam payqa churakun .
60002015	Allin ruwaykuna ruwanaykichistam Diosqa munan , ajinamanta mana ima yachaq jinataq pisi sunqu runakunaqa qankunajawamanta ama imatapas rimachkanankupaq .
60002016	Diospaq jaywaqninkuna kasqaykichisrayku qankunaqa kacharisqakunam kankichis . Chaywampas kacharisqa kasqaykichis tumpawanqa amapuni mana allinkunata ruwaychischu . Astawampas Diospaq jaywaqninkunajina puriykachakuychis .
60002017	Tukuy runakunaman allinta rikuychis . Wawqipanakunaman munakuychis , Diosman athunchaychis jinataq athun suyukuna apaykachaqmampas allinta rikuriychis .
60002018	Jaywaqkuna , tukuy allimpi kayniykichiswan wasiyuqniykichista uyariychis , ama sumaq jinataq yanaparikuq wasiyuqkunallamanchu , manachayqa saqra wasiyuqkunamampas kikillanta imantimpi uyariychis .
60002019	Imaraykuchus Diosqa sumaqpi kaynintam qun pikunachus paypi iyawnisqankurayku mana juchayuq ñaq'arinku chaykunamanqa .
60002020	Maykaqpas uj mana allin ruwasqanrayku asut'iykuchikun jinaspataq kallpawan chay asut'iyta ñaq'arin chhikaqa ima allintapas manam ruwachkanchu . Chaywampas pichus allin ruwasqanrayku kallpawan ñak'ariykunata ñak'arichkan chaymanqa , Diosmi sumaqpi kayninta qunqa .
60002021	Diosqa kaypaqmi wajasunkichis , imaraykuchus Cristoqa qankunaraykum ñak'arirqan , ajinamanta payjina ruwanaykichispaq uj rikuchiyjina kanampaq .
60002022	Cristoqa manam jayk'aqpas juchata ruwarqanchu , manallataq pitapas llullaykurqanchu .
60002023	Jayk'aqchus sutichjarqanku chhikaqa manam kikin sutichjaykunawan kutichirqanchu , jayk'aqchus ñak'arichirqanku chhikaqa manam kutkatakurqanchu , manachayqa pichus chiqan kaywan juchanchan chay Diosmanmi kawsayninta jap'ichikurqan .
60002024	Cristo kikinmi aychanjawapi juchanchiskunataqa chakananpatapi aparqan , ajinamanta nuqanchispaq juchata saqipunanchispaq jinaspataq uj chiqan kawsayta kawsakupunanchispaq . Qankunapaq alliyachisqa kanaykichispaqmi Cristoqa chhuqrisqa karqan .
60002025	Chinkasqa uwijakunajinam qankunaqa ñawpaqpi kawsakurqankichis , chaywampas kunanqa Cristomanmi kutirimpunkichis , pichus uj michiqjinam qankunata rikusunkichis .
60003001	Ajinallataq qankuna warmikunaqa qhariykichisman uyart'aychis , ajinamanta maykaq qharipas sumaq willaykunapi mana iyawnichkan chayqa , imaynatachus puriykachakunkichis chayta rikuspalla mana rimapayanaykichis munakuchkaqtin iyaw nipunankupaq ,
60003002	imaraykuchus paykunaqa qankunapaq chiqampi puriykachakuq jinataq Diosman athunchaq kasqaykichistam rikunqaku .
60003003	Qankunapaq allich'arikusqaykichisqa ama jawaniqllamanta kachunchu , imaynatachus chujcha simp'aykunawan yanjakunku , quri surtijakunawan churaykukunku jinataq achkha chaniyuq p'achakunawan p'achalliykukunku ajinataqa .
60003004	Astawampas allich'akusqaykichisqa mana mawk'akuq kachkan chaymanta kachun , mayqinchus sunqu ukhumantapacham jamun , chaytaq uj llamp'u jinataq sumaq kayniyuq ajayupim taripakun . Kay munaylla kachkan chay allich'akusqakaqmi Diospaq ñawpaqimpiqa astawan achkha chaniyuqqa .
60003005	Imaraykuchus ch'uwa kawsayniyuq warmikunapaq ñawpaq pachakunapi allinch'akusqankuqa kayllataqmi karqan . Chay warmikunaqa Diospim sunqunkuta churarqanku jinataq qharinkunamampas uyart'arqallankutaqmi .
60003006	Sara warmipas ajinallataqmi karqan , payqa Abraham qharinman uyart'arqan jinaspataq “ tatay ” nispam nirqan . Qankunapas imachus allin kachkan chaytachus ruwankichis jinataq mana imatapas manchankichis chhikaqa chay warmipaq ususinkunam kankichis .
60003007	Qankunakaqwantaq qharikuna , warmiykichiskunawan llamp'u sunquyuq kaychis . Paykunapaq t'ikajina kasqankuta ama qunqakuspa imaynatachus rikuna kachkan ajinata paykunaman athumpi kachispa rikuychis . Imaraykuchus paykunaqa ima kawsaytachus Diosqa tutipijina qusunkichis chaypi qankunawan kuska kawsakunaykichispaq wajasqam kanku . Qankunachus ajinata ruwankichis chhikaqa , mañarikusqaykichista Diosqa uyarinqam .
60003008	Tukuy qankunaqa sumaqpi , uj kikin sunqulla jinataq wawqipanantinjina munakuywan kawsakuychis . Munakuqkuna jinataq llamp'u sunquyuqkuna kaychis .
60003009	Ama saqra kaytaqa saqra kaywan kutichiychischu , amallataq mana allin rimaykunataqa waj mana allin rimaykunawan kutichiychischu . Astawampas sumaq kaywan kutichiychis , imaraykuchus Diosqa sumaq kayta jap'iqanaykichispaqmi wajasunkichis .
60003010	Imaraykuchus : “ Pichus kawsayta tukuy sunquwan munakun jinataq kusikuy p'unchaykunata rikuyta munan chayqa , mana allin rimaykunata jinataq llullakunata ama rimanapaqqa siminta lluphaykukuchun ;
60003011	saqra kaymanta juthiqachun jinaspataq imachus allin kachkan chayta ruwachun , sumaq kayta maskachun jinataq chayman qatichun .
60003012	Imaraykuchus Diosqa chiqan runakunamanqa sumaqtam rikun , mañakusqankunamampas uyarillantaqmi , chaywampas pikunachus mana allinkunata ruwanku chaykunataqa chhiqnikunmi . ”
60003013	¿ Qankunachus allin ruwaykuna ruwanapaqpuni kallpachakunkichis chhikaqa , pitaq qankunaman ima mana allintapas ruwasunkichismanri ?
60003014	Qankunachus chiqan kaywan puriykachanarayku ñak'arinkichis chhikaqa ¡ Kusikuyniyuqmi kankichis ! Ama pimampas manchaychischu , manallataq mulljakuychispaschu ,
60003015	manachayqa sunquykichis ukhupiqa uj Tatajina Cristoman athunchaychis . Imamantachus Cristopi jinataq rimaynin qusqankunapi sunquykichista churankichis chaymanta runakunaman jayninapaqqa wakicharisqapuni kachkaychis ,
60003016	chaywampas chaytaqa llamp'u sunquwan jinataq mancharispa ruwaychis . Allintapuni Cristopaq qatiqninkunajina puriykachakuychis , ajinamanta imamantapas juchayuqjina sunquykichista ama nanachikunaykichispaq . Ajinamantam pikunachus allin puriykachakusqaykichisrayku mana allinkunata rimanku paykunaqa p'inqaypi rikukupunqaku .
60003017	Dioschu ajinata munan chhikaqa , mana allin ruwaykuna ruwanamanta niqtimpas Astawan allinmi sumaq ruwaykunarayku ñak'arinaqa .
60003018	Imaraykuchus Cristo kikinmi uj kuti wiñaypaq juchanchiskunarayku wañuyninta ñak'arirqan . Payqa mana juchayuqmi karqan , chaywampas mana allin ruwaqkunaraykum ñak'arirqan , ajinamanta qankunata Dios qayllaman chayachinapaq . Runa kasqanraykum wañurqan ; chaywampas ajayuniqpi uj sumaq kawsayniyuqmi wañusqamanta kawsarimpurqan ,
60003019	ajinamantam atipasqantaqa maykaq ajayukunachus jap'iykusqa kachkarqanku chaykunaman willamurqan .
60003020	Kay ajayukunaqa ñawpaqpachakunapi mana uyart'akuqkunam kasqaku , jayk'aqchus Noé runapaq p'unchayninkunapi Diosqa llamp'u sunqunwanmi athun yampu ruwakunankamaqa suyaykurqan chhika , maypichus wakin pusaqniyuq runakunallam chay tukuy unu chawpimanta qhispisqa karqanku .
60003021	Chay unum bawtismu unu kachkan chaypaq lantin karqan , chay uynuniqtam kunanqa qhispisqa kanchis . Bawtismuqa manam aychanchis mayllaqanapaqchus kachkan , manachayqa juchanchiskunamanta Dios nuqanchisman mayllaqanampaq mañakunanchispaqmi allinqa ; jinaspataq Jesucristopaq kawsarimusqanraykum qhispichiwanchis ,
60003022	pichus janaqpachaman chimparqan kunantaq Diospaq qayllampim kakuchkan , atiyniyuq kallpayuq angelkuna jinataq tukuy ajayukunapas payman jap'ichisqam kapun .
60004001	Imaynatachus kaypachapi kachkaspa Cristoqa ñak'arirqan ajina ñak'arinapaq wakichasqallataqmi qankunaqa kachkanaykichis . Qankuchachus Cristojina ñak'arinkichis chhikaqa manañam juchata ruwapunkichisñachu ,
60004002	Chaymi qankunapaq mana allin ruwaykunata yuwaspa puriykachasqaykichis qunqapusqaykichismantaqa uj rikuchiyjina kapunqa , jinaspataq imatachus Dios munachkan chayta ruwaspa kawsakupusqaykichimantapas .
60004003	Diospi mana iyawniyuq runakuna imakunatachus ruwanku , chaykunata ruwaspaqa achkha pachakunam qankunaqa puriykacharqankichis . Imaymana mana allinkuna ruwanapaq yuwayniyuq , machaykukuykunapi , mikhunakunapi jinataq runapaq ruwasqan dioskunaman yupaychaspam qankunaqa puriykacharqankichis .
60004004	Chaywampas manaña paykunawan kuska puriykachapunkichis chayraykuqa mana kunanqa allinkunatam qankunamanta rimapunku .
60004005	Chaywampas paykunaqa , chhaqay pichus kawsaqkunaman jinataq wañupuqkunaman juchanchanapaq wakichasqa kachkan chaymanmi imakunatachus ruwarqanku chaykunamanta junt'ananku kanqa .
60004006	Imaraykuchus wañupurqanku chay runakunantinmanmi sumaq willaykunaqa willakurqan , ajinamanta kawsachkarqanku chhika imakunatachus ruwarqanku chaykunamanta juchanchapunqa chhikamanta ajayuniqpi kawsayta atinankupaq .
60004007	Tukuy imakunapaq tukukuyninqa qayllachakumpuchkanñam . Chayrayku qankunaqa allin yuwayniyuqpuni kaychis jinataq Diosmanta mañakunaman churakuychis .
60004008	Tukuy imamanta niqtimpas qankuna chawpipiqa ancha munakuy kachun , imaraykuchus munakuyqa achkha juchakunatam pampachan .
60004009	Ujmanta uj wasiykichiskunapiqa mana imamanta qhawanakuspa sumaqta jap'iqarinakuychis .
60004010	Sapa uj qankunamantam Diosmantaqa uj atiyta jap'iqankichis , chaytaqa wakinkunaman jaywanapaq apaykachaychis .
60004011	Jayk'aqchus maykaqpas rimanqa chhikaqa , chay rimasqanqa Diospaq rimayninjina kachun . Jayk'aqchus maykaqpas yanaparinqa chayqa , ima kallpatachus Dios quchkan chaywan yanaparichun . Tukuy imatachus ruwankichis chayqa , pipaqchus wiñaypaq athunchasqa kay jinataq atiypas kachkan chay Diospaq Jesucristoniqta yupaychasqa kanampaq ruwaychis . Ajina kachun .
60004012	Munasqa wawqipanankuna jayk'aqchus yanariy ninaman churasqa kankichis chhikaqa ima mana riqsisqaykichis manchay ñak'ariypas kanaman ajinata ama mulljakuychischu .
60004013	Astawampas Cristowan kuska ñak'arisqaykichismanta kusikuychis , ajinamanta jayk'aqchus Cristopaq athunkaynin rikuchikumuchkanqa chhika kusikunaykichispaq .
60004014	Kusikuyniyuqmi kankichis Cristoraykuchus mayqimpas mana allin rimaykunawan sutichjasunkichis chhikaqa , imaraykuchus Diospaq athunchasqa ajayunmi sapa p'unchay qankunajawapi kakuchkan .
60004015	Qankunamanta maykaqpas ñank'arinqa chayqa , ama runa wañuchiq kasqanrayku kachunchu , manallataq suwa manachayqa mana allin puriykachaq kasqanrayku manallataq maymampas sat'iykukuq kasqanraykupas ñak'arichunchu .
60004016	Chaywampas , iyawniyuq kasqanraykuchus ñak'arin chhikaqa , manam chaymanta p'inqakunanchu kachkan , astawampas chay iyawnisqanmantaqa Diosmanmi yupaychanan .
60004017	Diospaq kikin wasinmanta qallarispa juchanchanan p'unchayqa chayampunñam . Chay juchanchaychus nuqanchiswan ajinata qallarichkan chhikaqa ¿ Diospaq sumaq willayninkunaman mana uyart'aqkunapaqqa imaynañataq kapunqa chhikari ?
60004018	Pichus chiqan kachkan chaychus ajina kallpawan qhispichikuchkan chhikaqa ¿ pikunachus saqra jinataq jucharara kachkanku chaykunawan imaynañataq kapunqari ?
60004019	Ajinaqa pikunachus Diospaq munayninmanta ñak'arichkanku chaykunaqa , imachus allin kachkan chaytaqa ruwakuchkallachunku jinataq kawsayninkutapas pichus paykunaman ruwakurqan chay Diospaq makinman churachunku , imaraykuchus payqa manam paykunamanta qunqakuchkanqachu .
60005001	Kunanqa qankunapaq tantakuyniykichispi kachkanku chay pusaqkunamanmi ninrinchariyta munani , nuqapas paykunajina pusaqllataq jinataq imaynatachus Cristo ñak'arichkarqan chaymantapas uj rikuqjinallataqmi kachkani . Jayk'aqchus Cristo kutimuchkanqa jinataq athun kayninta rikuchimuchkanqa chhikaqa , paywan kuskallataqmi athun kaynimpi kasaq .
60005002	Imaynatachus uj michiqqa uwijankunata rikuchkan ajinata Diospaq uwijankunata munasqanmanjina rikuriychis , manallataq mat'iykusqajinapas jinataq qulqiraykupas rikuychischu , manachayqa tukuy sunquwan rikuychis , imaraykuchus paykunaqa Diospaq uwijankunam kanku .
60005003	Pikunachus qankunapaq makiykichispi kachkanku chaykunamanqa ama wasiyuqnimpas kawaqchis ajinata yanjaychischu , manachayqa paykunapaq uj rikuchiyjina kanaman churakuychis .
60005004	Ajinamantam jayk'aqchus kurajkaq michiq , pichus Cristo kachkan chay rikhurimunqa chhikaqa , uj mana jak'aqpas mawk'akuq athunchasqa pilluta jap'iqankichis .
60005005	Qankuna waynakunaqa kikillantataq atiyniyuq kurajkaq pusaqkunaman uyart'aychis . Tukuyniykichismi ujmanta uj llamp'u sunquwan uyart'anakunaykichis , imaraykuchus : “ Athun athun tukuqkunaman Diosqa juch'uychanmi , chaywampas pikunachus llamp'u sunquyuq kanku chaykunamanqa munakuywanmi yanaparin . ”
60005006	Chayrayku , Diospaq atiynimpi kachkaspaqa llamp'u sunquyuq kaychis , ajinamanta pachan chayamuqtin payqa athunchanasunkichispaq .
60005007	Tukuy llakikuyniykichistaqa Diosman saqipuychis , imaraykuchus paymi qankunamanta llakikuchkan .
60005008	Ch'iki yuwayniyuq kaychis jinataq imapaqpas rijch'arisqajina kachkaychis , imaraykuchus chhiqnikuqniykichis Supayqa uj yariqasqa machuq'arajinam piman mikhuykunapaq maskachkan .
60005009	Iyawniypi sumaqta sayarikuspa payman saykataychis , tukuy kaypachapi qankunapaq wawqipanaykichiskunapaq qankunajinallataq ñak'arisqankuta yachaspa .
60005010	Chaywampas uj juch'uy pachakuna qankunapaq ñak'arisqaykichismantaqa , chiqan , thuru , kallpayuq jinataq allin sayarisqa runakunamanmi Diosqa tukuchipusunkichis . Chay Diosmi pichus munakuynimpi nuqanchispaq Jesucristowan ujchakupusqanchisrayku wiñay athun kaynimpi kananchispaq wajachkarqawanchis chayqa .
60005011	Payqa wiñaypaq atiy qusqa kachun . Ajina kachun .
60005012	Pimanchus uj wawqimasiytajina rikuni chay Silvanoniqtam kay juch'uy qilqasqata qilqarimuykichis . Ajinamanta ima sumaq kaykunatachus jap'iqankichis chaykunaqa Diospaq chiqankaq munakuynimpaq rikuchiyninjina kasqanmanta ninrincharinapaq jinataq allinta yachanaykichispaq ¡ Mana uj juch'uytapas t'ipiqakuspa chay munakuypi kachkaychis !
60005013	Babilonia llaqtapi kachkan chay iglesia , mayqintachus qankunatajinallataq Dios ajllikurqan chaypi kaqkunam napaykurimusunkichis , churiy Marcospas napaykumullasunkichistaqmi .
60005014	Qankunapuraqa ujmanta uj ancha munakuywan napaykurikuychis . Tukuy qankuna pikunachus Cristopaq kankichis chaykunaqa sumaq kayniyuq kaychis .
61001001	Noqa , Simón Pedro , Jesucristopaq kachasqan jinataq jaywaqnin pikunachus chay tukuy sumaq iyaw niyuq kanaman chayanku chaykunaman napaykumuykichis , imaraykuchus Dios jinataq qhispichiq Jesucristonchisqa chiqanmi .
61001002	Anchatapuni munakunasunkichispaq jinataq sumaqpi kawsakuqta saqinasunkichispaq Diosman mañarikuni , jinallataq qankunapaq Diosman jinataq Tata Jesucristoman riqsiytapuni munanaykichispaqqa mañarikullanitaqmi .
61001003	Diosqa atiyninniqtam tukuy ima munasqanchista kawsananchispaq quwanchis jinallataq pichus paypaq kikin athun kayninwan jinataq ruwayninkunawan wajakurqawanchis chaytapas riqsichillawanchistaq .
61001004	Ajinamantam imakunatachus qunapaq rimaynimpi nichkarqawanchis chaytaqa qupuwanchis . Chaykunaniqtam qankunaqa Diosjina kankichis , manallataq kaypacha jucharara runakunajinachu , imaraykuchus chay runakunapaq saqra yuwayninkunaqa wakinkunatam t'unarqunqu .
61001005	Chayraykum iyaw niyniykichisman allin puriykachaywan jinataq allin puriykachayniykichismantaq yuwaywan yanaparinaykichisqa ;
61001006	yuwaymantaq qankuna kikimpaq puriykachakusqaykichiswan ; puriykachakusqaykichismantaq suyay sunquwan ; suyay sunkumantaq Diosman munakuywan ;
61001007	Diosman munakuytataq , qankunapura allin puriykachakuywan ; qankunapura allin puriykachakuytataq munakuywan yaparinallaykichistaqqa .
61001008	Qankunapaqchus tukuy kaykuna kapusunkichis jinaspataq ajinamanjina puriykachakunkichis chhikaqa , manam kawsayniykichispas , Tatanchis Jesucristoman riqsisqaykichispas qasipaqchu kachkanqa .
61001009	Chaywampas kaykunachus uj runapaq mana kachkan chhikaqa uj ñawsa runaman rijch'akuqmi , payqa manam rikupunpaschu jinaspataq ñawpaq juchankunamanta pampachasqa kapusqantapas qunqapunmi .
61001010	Wawqipanakuna , Diosqa llaqtampaq kanaykichispaqmi ajllikusunkichis , wiñaypaqchu chay llaqtampaq kayta munankichis chhikaqa tukuy kaykuna ruwanapaq kallpacharikuychis . Chayjinamantam jayk'aqpas mana jalaykuchkankichischu .
61001011	Diostaq tukuy sunqunwanmi pichus wiñaypaq kawsakun chay Tatanchis jinataq qhispichiqninchis Jesucristopaq qhapaq suyumpi jap'iqarisunkichis .
61001012	Chayraykum yachakuchkaychispas manachayqa iyaw niypi thurupas kakuchkaychis , tukuy kaykunataqa yuwarichikuchkasqaykichispunim .
61001013	Chaywampas nuqa kawsachkaqtiyqa tukuy kay kunariykunawan qankunaman ninrincharinayqa wakikunmi .
61001014	Jesucristo Tatanchisqa kay kawsayniyta usqhaylla saqipunaymantaqa willapuwanmi ,
61001015	Chaywampas , imantintam ruwasaq kay kunariykunata wañupusaq chhikamanta ama qunqakunaykichispaqqa .
61001016	Jayk'aqchus Tatanchis Jesucristopaq atiyninmanta jinataq kutimuyninmanta yachachichkarqaykichis chhikaqa , manam ancha yuwaywan wakicharisqa llulla willaykunatachu willachkarqaykichis , imaraykuchus kikin ñawiykunawanmi Tatapaq athunkaynimpi kachkaqta rikurqayku .
61001017	Jayk'aqchus Dios Tata payman athun kayninta jinataq sumaq k'anchayninta quchkarqan chaytaqa rikurqaykum , jinataq jayk'aqchus Diospaq kunkan athun kaynimpi ajinata rimachkarqan : “ Kaymi munasqa Wawayqa , mayqintachus ajllikuni ” — chaytapas uyarillarqaykutaqmi .
61001018	Nuqayku kikinmi chay kunkapaq janaqpachamanta jamusqanta uyarirqayku , imaraykuchus Tatawan kuskam chay ch'uwa urquniqpi kachkarqayku .
61001019	Kaymi ima willaytachus Diospaq sutimpi willaq runakuna willachkarqanku chay willaypaq sumaqta junt'akupusqanta rikuchiwan , mayqintachus qankunaqa allintam jap'iqakuchkankichis . Imaraykuchus chay willayqa laqa ch'amakapi uj micha k'anchayjinam k'anchachkan , chaytaq sut'iytatampunankama jinataq paqartatamuy quyllur lluqsimuspa qankunapaq sunquykichista k'ancharinankamaqa ajinatam k'anchakuchkanqa .
61001020	Chaywampas tukuy imamanta niqtimpas kaykaqta ama chinkachikuychischu : Qilqasqakunapi kachkan chay willaykunamanta maykaq willaypas manam pipaq munasqanmanjina willasqachu kachkanman ,
61001021	imaraykuchus Diospaq sutimpi willaq runakunaqa manam runapaq yuwasqanmanjinachu willachkarqanku . Astawampas , paykunaqa Ch'uwa Ajayuwan pusasqa Diosniqmanta rimaq runakunam karqanku .
61002001	Israel llaqta chawpipiqa ajinallataqmi llulla willaq runakunapas karqallankutaq ; ajinallataqmi qankuna chawpipiqa llulla yachachiqkuna kallanqakutaq . Paykunaqa sallqa sunquwan jamuspam mana allin yuwayninkunata yachachisunkichis , ajinamantam pichus juchankunamanta qhispichichkan chay kikin Tatatapas mana riqsiq tukupunqaku ; kay ruwasqankum paykunaman usqhayllata juchanchaykupunqa .
61002002	Achkhayuqmi paykunaman p'inqay ruwayninkunapi qatinqaku , jinaspataq paykunaraykum chiqan kaq ñanqa mana allin rimaykunawan juch'uychasqa kanqa .
61002003	Ancha qulqi sunqu kasqankuraykutaq , llulla yachachiykunawanmi qankunaman imaymanata yanjasunkichis ; chaywampas paykunamanqa juchanchaymi suyaykuchkan , imaraykuchus paykunaqa ñawpaqmantapachañam juchanchasqa kapurqanku .
61002004	Pi angelkunachus juchata ruwarqanku chaykunaman Diosqa manam pampachachkarqanchu , manachayqa nina lawraymanmi wijch'uykurqan jinaspataq wataykusqata jinataq juchanchay p'unchaypaq pakasqatam laqa ch'amaka ukhuman saqiwachapurqan .
61002005	Manallataqmi pikunachus ñawpaq pachapi mana allin ruwayninkunapi kawsachkarqanku chaykunamampas pampachachkarqanchu , manachayqa chay saqra runakunajawamanqa unutam jichqatakurqan , jinaspataq Noé jinataq wakin qanchis runakuna sapallatam qhispichirqan , imaraykuchus Noé runaqa chiqan kawsaytam willarqan ,
61002006	Ajinallatataqmi Sodoma jinataq Gomorra llaqtakunatapas t'unarqusqa kanankupaq Diosqa juchanchaykurqan , chay llaqtakunataqa uchpha q'upaman tukunankamam phichaykurqan , ajinamantam imachus saqra runakunawan ruwakuchkanqa chayta uj rikuchiytajina saqipun .
61002007	Chaywampas Lot nisqa runamanmi chay ukhumanta qhispichimurqan , payqa uj chiqan runam karqan , chay p'inqay ruwaykunapi kawsachkarqanku chay saqra runakunam payman llakichirqan .
61002008	Kay chiqan runa paykuna chawpipi kawsarqan chayqa , sumaq sunqun ukhupiqa ima millay ruwaykunatachus sapa p'unchay rikunan jinataq uyarinan karqan chaywanmi ñak'arirqan .
61002009	Dios Tataqa pikunachus payman tukuy sunqu qatispa kawsakunku chaykunaman yanariykunamanta qhispichiytaqa yachanmi , jinataq pikunachus saqra runakuna kachkanku chaykunaman juchanchay p'unchaypi asut'isqa kanankupaq pakasqa kachiytapas yachallantaqmi .
61002010	Pikunachus mana allin saqra yuwayninkunaman qatispa Diospaq atiyninta mana uyart'aspa puriykachanku chaykunawanqa allimpachatam asut'iykunqa . Paykunaqa ancha pisi sunqu jinataq paykuna munayniyuq runakunam kanku , jinaspataq athun kurajkaq atiykunaman sutichjaytaqa manam manchachkankuchu .
61002011	Chaywampas angelkunaqa chay llulla yachachiqkunamanta niqtimpas astawan atiyniyuq kanku chhikapas , Diospaq ñawpaqimpiqa chay kurajkaq atiykunaman manam sutichjayta atichkarqankuchu .
61002012	Chay runakunaqa mana yuwayniyuq uywakunajinam kanku : manam riparakuchkankuchu , qasillam kawsakuchkanku , jap'irqusqa jinataq wañuchisqa kanallapaqmi paqarirqanku . Imatachus mana yachaqachkanku chaykunamantaqa mana allinkunatam rimanku ; chaywampas imaynatachus uywakuna wañunku ajinallataqmi paykunaqa wañupunqaku .
61002013	Imaynatachus wakinkunaman ñak'arichirqanku ajinata ñak'arispam wañupullanqakutaq . Sut'i p'unchaypi imaymanata yanjakuspaqa , ancha kusisqapas kankuman ajinatam yuwakunku . Tantakuyniykichispi qankuna chawpipi llulla kusikuyninkunawan yanjakuchkanku chhikaqa ¡ Uj p'inqay jinataq qasipaq ch'aqwaqmi kanku !
61002014	Mana allin khuchi yuwayninkunawanmi maykaq warmitapas qhawachkanku , manam jucha ruwayta sayk'uchkankuchu . Pikunachus iyawniypi pisi kallpa kanku chaykunaman sunqunta suwarquchkanku . Ancha mich'am kanku ; paykunaqa ancha saqra runakunam kanku .
61002015	Mana may chhikapi kasqankuta yachakuspam puriykachanku , imaraykuchus chiqan ñanmantaqa wajniqmanmi puripusqaku . Bosor runapaq churin Balaam willaq runapaq ñannintam qatinku , pichus qulqiraykum mana allin ruwayta munarqan ,
61002016	jinaspataq juchanraykum k'amiykusqa karqan : uj china jup'a asnum runapas kanman ajinata payman rimapayarqan , ajinamantam imatachus uma muyusqajina ruwayta munachkarqan chay mana ruwachirqanchu .
61002017	Kay yachachiqkunaqa mana unuyuq unu phujyujinam kanku , wayrawan tukuyniqman apaykachasqa phuyujinam kanku . Paykunaqa astawan laqa ch'amaka kachkan chay ukhupi wiñaypaq kanankupaq juchanchaykusqam kapunku .
61002018	Paykunaqa imapas kankuman ajinatam qasi rimaykunawan rimayta jap'ichinku . Wakinkunamanqa paykunajina p'inqay ruwaykunapi jinataq mana allin munayninkunapi kanankupaqmi mat'iykunku . Pikunachus ancha kallpawan juchamanta phawarichkanku chaykunamanqa sunquntapas usqhayllatam suwarqunku .
61002019	Paykunamanqa imaymanata yanjakuyta atinkichismi nispam ninku , chaywampas paykuna kikinmi saqra kaywan wataykusqa kachkanku , imaraykuchus tukuy runam piwanchus apaykachachikuchkan chaypaq jaywaqnin kapun .
61002020	Tatanchis jinataq Qhispichiqninchis Jesucristoman riqsipusqankurayku , kaypachapaq saqra kayninmanta phawaripurqanku chaykunachus wajmanta kay millay ruwaykunaman kutiykunku jinaspataq wataykuchikupunku chaykunaqa , ñawpaqmanta niqtimpas astawanraqmi tukupunku .
61002021	Paykunapaqqa allinraqmi kanman karqan chiqan ñanta mana riqsinankuqa . Chaywampas kunanqa yachapunkuñam , Diosmanchus manaña uyart'apunqaku chhikaqa , ñawpaqmanta niqtimpas astawanraqmi tukupunqaku .
61002022	Chaywampas paykunapaq ruwasqankupim ajina nisqa kachkan chayqa junt'akupun : “ Alquqa lansjakusqantaqa wajmantam mikhuykukun ” kay nisqatawan : “ Sumaq mayllaqarisqa khuchiqa , wajmantam t'uruman sunt'iykupun ” — nispa .
61003001	Munasqa wawqipanaykuna , kaymi qankunaman iskaykaq qilqamusqayqa . Chay iskaynin qilqamusqaypim ninrinchariykunata qankunaman quyta munarqani , ajinamanta chiqampijina yuwanaykichispaq .
61003002	Imatachus ñawpaqpachakunapi Diospaq sutimpi ch'uwa willaqninkuna nirqanku chaykunamanta jinataq imatachus qankunaman Qhispichiq Tatapaq kamachiyninkunata kachasqankuna yachachirqasunkichis chaykunamanta ima yuwatatarikuychis .
61003003	Ñawpaqkaqtaqa kaymanta yachaychis : Qhipa p'unchaykunapiqa , saqra yuwayninkunamanjina kawsaq runakunaman jamunqaku , jinataq asikuspam mana allin rimayninkunawan
61003004	ajinata tapukunqaku : “ Cristo kutimunan kachkarqan chay rimay qusqawanqa ¿ imataq kapunri ? Tatamamanchiskunapas wañurapunkum , chaywampas kaypacha tiyt'achikuchkarqan chhikamantapachaqa tukuy imapas kikillanmi kakuchkan ” — nispa .
61003005	Chayjina yuwaq runakunaqa , ñawpaq pachakunamanta janaqpacha jinataq kaypachapas tiyt'achisqa kapusqanmantaqa manam riparakuyta munachkankuchu , mayqinkunatachus Diosqa rimayninwanmi unu ukhumanta lluqsichimurqan jinaspataq unu chawpipim kachikuchkan .
61003006	Chay unu juchanchay unullawantaqmi chay pachapi kaq jallp'ata t'unarqurqan .
61003007	Chaywampas , kunan kachkan chay janaqpacha jinataq kaypachapas Dios kikimpaq kamachiyninniqta ninawan ruphaykuchisqa kanapaq pakasqam kachkanku . Kay ninam juchanchay p'unchaypi ruphaykunqa jinataq saqra runakunatapas tukjachinqa .
61003008	Astawampas munasqa wawqipanakuna , Tatapaq uj p'unchay waranqa watapas kanman , jinataq waranqa wataqa uj p'unchaypas kanman ajina kasqanmantaqa ama qunqaychischu .
61003009	Wakin runakunapaq nisqankumanjinaqa manam Diosqa rimaynin qusqanta qunqakuchkanchu , manachayqa qankunamanmi llamp'u sunqunwan suyakuchkasunkichis , imaraykuchus manam pipaq wañunantapas munachkanchu , astawampas tukuyninku Diosman kutirimunankutam munan
61003010	Chaywampas jayk'aqchus Tata kutimuchkanqa chhikaqa , imaynatachus wasiman suwaqa suwakunapaq waykun ajinatam jamunqa . Chhikataq janaqpachakunaqa uj manchay t'uqaywanmi chinkaripunqa , quyllurkunapas ninawan t'unarqusqam kanqaku , kaypacha jinataq tukuy imakunachus chaypi kachkan chaykunaqa ch'usaqmanmi tukupunqaku .
61003011	Ajinaqa tukuy imakunapas ajinamanta t'unarqusqa kanqa chhikaqa ¡ astawanmi qankunaqa ch'uwa kawsaywan jinataq Diosman uyart'aspa kawsakunaykichisqa !
61003012	Diospaq p'unchaynin chayamunanta suyaychis , usqhaylla chayamunampaqtaq kallpachariychis . Chay p'unchayqa janaqpachakunaqa ninawan t'unarqusqam kanqaku , quyllurkunataq chay ninawam ruphaykuchisqam unuyapunqaku .
61003013	Chaywampas nuqanchisqa ima musuq janaqpachatachus jinataq musuq kaypachatachus Diosqa nuqanchisman qunapaq rimaynimpi quchkarqawanchis chaytam suyachkanchis .
61003014	Chayrayku munasqa wawqipanakuna , kaykuna suyanaykichiskamaqa kallpacharikuychis , ajinamanta Diosqa qankunaman sumaq kaypi , mana uj juch'uypas qhillichasqata jinataq mana juchayuqta taripanasunkichispaq .
61003015	Tatanchis Jesucristo llamp'u sunqunwan nuqanchispaq qhispisqa kananchispaq rikuwanchis chaymantaqa yuwatatarikuychis . Kaykunajawamantaqa munasqa wawqinchis Pabloqa ima yachaytachus Diosqa payman quchkarqan chaymanjinaqa qilqamurqallasunkichistaqmi .
61003016	Sapa uj qilqasqankunapim chay chawpipi mana jap'iqay atinajina ancha kallpa rimaykuna kachkan chhikapas payqa kaykunajawamanta rimapayarqasunkichis , mayqinkunatachus pisi sunqukuna jinataq iyawniypi pisi kallpakuna kanku chaykunaqa wajniqman q'iwinku , imaynatachus wakin Qilqasqakunatapas paykuna kikin juchanchaynimpaq q'iwinku ajinata .
61003017	Chayrayku munasqa wawqipanakuna , kaykunata ñawpaqtaña yachasqaykichisraykuqa , pikunachus saqra runakuna kanku chaykunapaq sallqaykuyninkumanta jithiqaychis , ajinamanta ama paykunawan qatatisqa kanaykichispaq , qankunapas iyawniykichista ama chinkachikunaykichispaq .
61003018	Chaywampas Tatanchis jinataq Qhispichiqninchis Jesucristoman sumaqta riqsiychis jinataq munakuynimpi wiñaychis ¡ Athun kayqa kunampas jinataq wiñaypaqpas paypaq kachun ! Ajina kachun .
62001001	Imachus qallariymantapacha kakuchkarqampuni , imatachus uyarirqanchis , imatachus kikin ñawinchiswan rikurqanchis , imatachus qhawqasirqanchis jinataq imatachus makinchiswan llankhirirqanchis chaykunamantam qilqamuykichis . Chaytaq kawsay rimaymantam riman .
62001002	Kay kawsaymi rikuchikurqan : nuqaykuqa rikurqayku jinataq chaymantaqa willaykum , jinaspataq qankunamanqa kay kawsaymantam willarqaykichis , mayqinchus Tatawanmi kakuchkarqan chaytaq rikuchikupuwanchismi .
62001003	Imatachus rikuyku jinataq uyarirqayku chaykunatam willaykichis , ajinamanta qankunaqa nuqaykuwan ujchasqa kanaykichispaq , imaynatachus nuqaykuqa Dios Tatanchiswan jinataq Churin Jesucristowan ujchasqa kayku ajinata .
62001004	Tukuy kaykunataqa kusikuyniyku junt'asqa kanampaqmi qilqamuyku .
62001005	Kaymi mayqin willaytachus Jesucristo yachachichkarqawanku chayqa , chaytataq qankunamanmi willapuykichis : Diosqa k'anchaymi , paypitaq manam ima ch'amakapas kachkanchu .
62001006	Payman ujchasqam kayku nispa ninchis , jinaspataq chay kikin pachapi ch'amakallapitaq kawsakuchkanchis chhikaqa llullakuchkanchismi , jinaspataq manam imachus chiqan kachkan chaymanjina puriykachachkanchischu .
62001007	Chaywampas imaynatachus Dios k'anchaypi kachkan ajinata k'anchayllapitaq kawsakunchis chhikaqa , nuqanchispurapas ujchasqallataqmi kanchis , Churin Jesuspaq yawarnintaq tukuy juchanchiskunamantam mayllaqawanchis .
62001008	Mana juchayuqmi kani nispachus ninchis chhikaqa , nuqanchis kikinmi llullaykukuchkanchis , jinaspataq chiqan kayqa manam nuqanchispi kachkanchu .
62001009	Chaywampas juchanchiskunatachus willakusun chhikaqa , juchanchiskunamanta pampachanapaq jinataq tukuy saqra kaymanta picharanapaq Diosqa chiqanmi .
62001010	Manam juchata ruwachkanichu nispachus nisun chhikaqa , Diosqa llullakuchkanmampas ajinatam yuwachinchis jinataq rimaynintaqa manapas chiqampi jap'iqachkanchischu .
62002001	Munasqa wawaykuna , tukuy kaykunataqa manaña juchata ruwanaykichispaqmi qilqamuykichis . Qankunamanta maykaqpas juchaman chayanman chhikaqa , Tatanchispaq ñawpaqimpiqa uj sayqatarikuqniyuqmi kanchis , pichus Jesucristo Tatanchismi , paytaq chiqanmi .
62002002	Jesucristoqa nuqanchispaq juchanchiskuna pampachasqa kanampaqmi uj jaywaypijina jaywakurqan ; manam nuqanchispaq juchanchiskunallamantachu , manachayqa tukuy kaypachapaq juchankunaraykum jaywakurqan .
62002003	Diospaq kamachiyninkunatachus uyarisun chhikaqa , payman riqsisqanchistaqa sumaqtam yachakupuchuwan .
62002004	Chaywampas mayqimpas ajinata ninman : “ Nuqaqa payman riqsinim ” — nispa , jinaspataq kamachiyninkunata mana uyarichkan chhikaqa uj llulla runam chayqa , paypitaq chiqan kayqa manam kachkanchu .
62002005	Chaywampas pichus rimayninkunata uyarin chhikaqa , paypim Diospaq munakuyninqa chiqampipuni tiyaykukupum , ajinamantam Diosman ujchasqa kasqanchistaqa yachapunchis .
62002006	Pichus Diospim ujchasqa kani nispa nin chhikaqa , imaynatachus Jesucristo kawsakurqan ajinatam kawsakuna
62002007	Munasqa wawqipanakuna kay kamachiyta qilqamuchkaykichis chayqa manam musuqchu kachkan : qallariymantapacha ima kamachiytachus jap'iqachkarqankichis chay kikinmi kakuchkan . Kay ñawpaq kamachiymi mayqin willaytachus uyarirqankichis chayqa .
62002008	Chaywampas imatachus qilqamuchkaykichis chayqa uj musuq kamachiymi , mayqinchus Cristopi jinataq qankunapiqa chiqanmi , imaraykuchus ch'amaka kachkarqan chayqa tukukupuchkanñam , jinaspataq imachus chiqan k'anchay kachkan chaymi lliphipimpuchkan .
62002009	Mayqimpas k'anchaypim kani nispa nin , chaywampas wawqimasinman chhiqnikuchkallan chayqa , ch'amakapiraqmi kakuchkan .
62002010	Pichus wawqimasinman munakun chayqa k'anchaypim kawsakun , jinaspataq paymanqa manam imapas jalaykuchichkanmanchu .
62002011	Chaywampas , pichus wawqimasinta chhiqnikun chayqa ch'amakapim kawsan jinataq puriykachan , jinaspataq manam may purisqantapas yachachkanchu , imaraykuchus ch'amakaqa ñawsatam saqipun .
62002012	Munasqa wawaykuna , qankunaman qilqamuykichis imaraykuchus Jesucristoniqtam Diosqa juchaykichiskunamanta pampachapusunkichis .
62002013	Tatakuna , pichus qallariymantapacha kakuchkarqampuni chayman riqsisqaykichisraykum qankunaman qilqamuykichis . Waynakuna Supayman atipasqaykichisraykum kayta qilqamuykichis .
62002014	Wawakuna , Tataman riqsisqaykichisraykum kayta qilqamuykichis . Tatakuna , pichus qallariymantapacha kapurqanñapuni chayman riqsisqaykichisraykum qilqamuykichis . Waynakuna , kallpayuq kasqaykichisrayku , sunquykichispi Diospaq rimayninta jap'iqasqaykichisrayku jinataq Supayman atipasqaykichisraykum qankunamampas qilqamullaykichistaq .
62002015	Kaypachata jinataq imachus kaypachapi kachkan chaykunataqa ama munaychischu . Mayqinchus kaypachata munan chayqa manam Dios Tataman munachkanchu ;
62002016	imaraykuchus kaypachaqa imakunatachus quyta munawanchis chaykunaqa manam Tataniqmanta jamuchkanchu , manachayqa kikin kaypachamantam jamun . Kaytam kaypachaqa quyta munawanchis : runajina mana allin yuwaykunata , tukuy imatachus rikuchkanchis chaykuna munanata jinataq qhapaq kaykunapi uma uqharisqa kaykunata ima .
62002017	Chaywampas kaypachaqa tukuy chay mana allin yuwayninkunawan tukukupuchkanñam . Chaywampas pichus Diospaq munayninta ruwan chaykaqqa wiñaypaqmi kawsan .
62002018	Wawaykuna , qhipa p'unchaykunapim kapuchkanchisña . Qankunaqa Cristopaq Chhiqnikuqnin jamuchkanmi nispa niqtaqa uyaripunkichisñam , ajinaqa achkha Cristopaq chhiqnikuqninkunam kunanqa rikhurimunku . Chaymantam tukuchay p'unchaykuna kapusqanmanta yachapunchis .
62002019	Paykunaqa nuqanchis chawpimantam lluqsinku . Chaywampas chiqampiqa manam nuqanchismantachu karqanku , nuqanchismantachu kankuman karqan chhikaqa nuqanchiswanmi qhiparankuman karqan . Chaywampas paykunaqa nuqanchis chawpimanta lluqsipurqanku ajinamanta tukuyninku mana nuqanchis chawpimanta kasqankuta sut'inta yachakunampaq .
62002020	Cristo , pichus Diospaq Churin kachkan chaymi qankunaman Ch'uwa Ajayuta qusunkichis , jinaspataq tukuy qankunaman imachus chiqan kachkan chayta riqsipunkichis
62002021	Kaytaqa manam imachus chiqan kachkan chayta mana riqsisqaykichisraykuchu qilqamuchkaykichis , manachayqa chay chiqan kaqta riqsisqaykichisraykum qilqamuykichis . Qankunataq maykaq llullapas chiqan kaqmanta mana jamusqantaqa allintam yachankichis .
62002022	¿ Pitaq llulla kachkan chayri ? Pichus Jesusqa manam Mesiaschu kachkan nispa nin chaymi llullaqa . Kaymi Cristopaq Chhiqnikuqninqa , imaraykuchus Dios Tataman jinataq Churinman imam mana riqsiq tukun .
62002023	Maykaqpas Churita mana riqsiq tukun chayqa Tataman mana riqsiq tukullantaqmi . Chaywampas pichus Churita jap'iqan chayqa Tataman jap'iqallantaqmi .
62002024	Chayrayku , ima yachachiykunatachus qallariymantapacha uyarirqankichis chaytaqa sunquykichispi pakaychis . Qallariymantapacha uyarisqaykichischus sunquykichispi qhiparapun chhikaqa , qankunapas Churiman jinataq Tataman ujchasqam kallankichistaq .
62002025	Kaymi imatachus Jesucristoqa rimayninniqta quchkarqawanchis chayqa : Wiñay kawsay .
62002026	Pikunachus sallqaykuyta munachkasunkichis chaykunamantam qilqamuchkaykichis .
62002027	Chaywampas qankunaqa maykaq Ch'uwa Ajayutachus Jesucristo qurqasunkichis chayniyuqmi kankichis , manam piwan yachachisqa kanatapas munachkankichischu , imaraykuchus maykaq Ajayutachus pay qurqasunkichis chaymi tukuy imakunamantapas yachachisunkichis , chay yachachisqankunataq chiqanmi kanku manam llulla yachachiykunachu kachkan . Imaynatachus Ch'uwa Ajayu yachachirqasunkichis ajinamanjina Cristoman ujchasqapuni kachkaychis .
62002028	Kunantaq wawaykuna , Cristoman ujchasqa kachkaychis , ajinamanta pay rikhurimunqa chhikaqa qayllachakunanchispaq , pay jamunqa chhikataq paypaq ñawpaqimpi ama p'inqakunanchispaq .
62002029	Jesucristopaq chiqan kasqanta yachapunkichis chhikaqa , tukuy pikunachus chiqan kachkan chayta ruwanku chaykunaqa Diospaq wawankuna kasqanmantaqa yachanallaykichistaqmi .
62003001	Qhawariychis jayk'atachus Dios Tatanchis munakuwanchis wawankunamanta riqsisqa kananchispaq chaytaqa , imaraykuchus wawankunapunim kakuchkanchis . Chayraykum kaypachapi kaqkunaqa mana riqsichkawanchischu , imaraykuchus manam Diosman riqsichkankuchu .
62003002	Munasqa wawqipanakuna Diospaq wawankunañam kapunchis . Chaywampas imachus kapusunchis chayqa manaraqmi yachakuchkanchu . Astawampas jayk'aqchus Cristo jamuchkanqa chhikaqa imaynachus pay kachkan ajina kananchiskaqmantaqa allintam yachapunchis , imaraykuchus imaynachus pay kachkan chaytam rikupusunchis .
62003003	Jinaspataq mayqimpas chaypi suyayniyuq kachkan chayqa , pay kikinmi ch'uwachakun , imaynatachus Jesucristo ch'uwachakun ajinata .
62003004	Chaywampas tukuy pikunachus juchata ruwanku chaykunaqa saqra kaytam ruwanku , imaraykuchus juchaqa kikin saqra kaymi .
62003005	Jesucristopaq kaypachaman juchakuna qichunapaq jamusqanmantaqa jinataq paypaq mana juchayuq kasqantapas qankuna yachapunkichisñam .
62003006	Ajinaqa , tukuy pikunachus payman ujchasqa kanku chaykunaqa , manañam juchata ruwapunkuchu . Chaywampas pikunachus juchata ruwakuchkallanku chaykunaqa manam rikuchkarqankuchu , manallataqmi riqsichkarqankupaschu .
62003007	Wawaykuna , ama piwampas sallqaykuchikuychischu : pichus chiqan kayta ruwan chayqa chiqanmi , imaynatachus Jesusqa chiqan kachkan ajinata .
62003008	Tukuy pikunachus juchata ruwakuchkallanku chaykunaqa Supaypaqmi kanku , imaraykuchus Supayqa qallariymantapacham jucha ruwaq karqan . Chiqampiqa Diospaq Churinqa kaypaqmi jamurqan : imatachus Supay ruwachkasqa chayta qasiman tukuchinapaqmi jamurqan .
62003009	Manam Diospaq pi wawampas juchata ruwachkanmanchu , imaraykuchus payqa Diosmanta lluqsispam paqarirqan ; jinaspataq manam astawan juchata ruwakuchkallanmanchu , imaraykuchus Diospaq wawanmi .
62003010	Ajinamantam pichus Diospaq wawan kachkan jinataq pichus Supaypaq wawan kachkan chayta riqsichuwanqa , imaraykuchus mayqimpas imachus allin kachkan chayta mana ruwachkan manachayqa wawqimasinta mana munakuchkan chayqa , manam Diospaqchu kachkan .
62003011	Kaymi ima willaytachus qallariymantapacha uyarichkarqankichis chayqa : “ Ujmanta uj munakuychis . ”
62003012	Amapuni Caín runajina kasunchu , payqa saqrapaqmi karqan chayraykum wawqinta wañurquchirqan ¿ Imamantataq wañurquchirqanri ? Imaraykuchus Caín runapaq ruwasqankunaqa mana allinkunam karqan , wawqinkaqpaq ruwayninkunaqa allin ruwaykunam karqan .
62003013	Wawqipanaykuna , kaypachachus chhiqnikusunkichis chhikaqa , ama mulljakuychischu .
62003014	Nuqanchisqa wañuyniqmanta kawsayniqmanmi chimpapunchis , chaytataq wawqinchiskunaman munakusqanchisraykum yachanchis . Pichus mana munakuchkan chayqa wañusqallam kakuchkan .
62003015	Tukuy pikunachus wawqinta chhiqnikun chayqa runa wañuchiqmi , qankunataq allintam yachankichis pi runa wañuchiqpas mana wiñay kawsayniyuq kananmantaqa .
62003016	Nuqanchisrayku Jesucristo kawsayninta apt'akusqanniqtam imachus munakuy kachkan chayta riqsinchis . Ajinallatataqmi nuqanchispas wawqimasinchisrayku kawsayninchista apt'akunanchis .
62003017	Ujchus qhapaq runa jinaspataq wawqimpaq pist'achikusqanta rikun , chaywampas mana yanaparichkan chhikaqa ¿ Imaynatataq Diospaq munakuyninqa sunqun ukhupi kanmanri ?
62003018	Wawaykuna , munakuyninchisqa amapuni jawaniq simillamanta kachunchu , manachayqa ruwayninchiskunawan rikuchisunchis .
62003019	Ajinamantam chiqan kaypaq kasqanchista yachasunchis , jinataq Diospaq ñawpaqimpipas paywampuni kasqanchista yachapusun .
62003020	Sunqunchischus imakaqmantapas tumpaykuchkawanchis chhikaqa , Diosqa sunqunchismanta niqtimpas astawan athunmi , jinaspataq tukuy imatam yachan .
62003021	Munasqa wawqipanakuna sunqunchischus imakaqmantapas mana tumpaykuchkawanchis chhikaqa , Diosqa nuqanchisman imakaqmantapas mana tumpaykusqawanchismantaqa allintam yachakusunchis ,
62003022	jinataq paymi tukuy imatachus mañasunchis chayta quwasunchis , imaraykuchus kamachiyninkunatam junt'anchis , jinaspataq imachus sunqunman chayachkan chaytam ruwanchis .
62003023	Kamachiynintaq Churin Jesucristoman iyawninanchis jinataq imaynatachus pay kamachichkawanchis chaymanjina ujmanta uj munakunanchismi .
62003024	Pikunachus kamachiyninkunata junt'anku chaykunaqa paypim kawsanku , Diostaq paykunapim kawsallantaq . Chaypim ima Ch'uwa Ajayutachus quchkarqawanchis chayniqta paypaq nuqanchispi kawsasqanmanta yachanchis .
62004001	Munasqa wawqipanakuna , tukuy pikunachus Diospaq yuwayachisqam kayku nispa niqkunamanqa ama usqhayllata iyawniychischu , manachayqa ñawpaqta yanariychis , ajinamanta Diospaq Ajayunniyuqchu manachu chayniyuq kachkan chayta rikunapaq . Imaraykuchus kaypachaqa llulla willaqkuna junt'am kakuchkan .
62004002	Ajinamantam pitaq Diospaq Ajayunniyuq kachkan chayta yachankichis : pichus chiqampipuni Jesucristopaq runajina jamusqanta riqsin chaymi Diospaq Ajayunniyuqqa .
62004003	Pichus Jesucristota mana ajinata riqsichkan chayqa manam Diospaq Ajayunniyuqchu kachkan ; astawampas Cristoman Chhiqnikuqnimpaq ajayunniyuqmi . Qankunaqa chay ajayupaq jamunanmantaqa uyaripunkichisñam ; ajinaqa kaypachapiñam kapun .
62004004	Wawaykuna , qankunaqa Diospaqmi kankichis jinaspataq chay llullakunamanqa atipapunkichisñam , imaraykuchus pichus qankunapi kachkan chayqa kaypachapi kachkan chaymanta niqtimpas astawan atiyniyuqmi .
62004005	Paykunaqa kaypachapaqmi kanku , chayraykum imachus kaypachapi kachkan chaykunallamanta rimanku , pikunachus kaypachapaq kachkanku chaykunataq paykunamanmi uyarinku .
62004006	Chaywampas nuqanchiskaqqa Diospaqmi kanchis . Pichus Diosman riqsichkan chayqa nuqanchisman uyariwanchismi . Kaypim pichus chiqankaq ajayuyuq kachkan jinataq pichus llulla ajayuyuq kachkan chayta riqsichuwanqa .
62004007	Munasqa wawqipanakuna , ujmanta ujmi munakunanchis , imaraykuchus munakuyqa Diosmantam jamun . Tukuy pikunachus munakuyniyuq kanku chaykunaqa Diospaq wawankunam kanku jinataq Diostapas riqsillankutaqmi .
62004008	Pichus mana munakuyniyuq kachkan chayqa , manam Diosman riqsichkanchu , imaraykuchus Diosqa munakuymi .
62004009	Diosqa uj sapa Churin Jesusta kaypachaman kachamusqanwanmi munakusqawanchista rikuchiwanchis , ajinamanta payniqta wiñay kawsayniyuq kananchispaq .
62004010	Chiqan munakuyqa manam nuqanchis Diosman munakusqanchispichu taripakuchkan , manachayqa Churinta kachamuspa nuqanchisman munakusqawanchista rikuchiwanchis ajinamanta jaywayniqta juchanchiskunamanta qhispisqa kananchispaq ruwachkarqan chaypim munakuyqa taripakun .
62004011	Munasqa wawqipanakuna , Dioschus ajinata munakuwanchis chhikaqa , nuqanchispuraqa ujmanta uj ajinallatataqmi munakunanchis .
62004012	Diosmanqa jayk'aqpas manam pipas rikurqanchu . Chaywampas nuqanchispurachus ujmanta uj munakuywan kawsakusunchis chhikaqa , Diosqa nuqanchispim kawsan , munakuynintaq sut'intam nuqanchispi rikukupun .
62004013	Diosqa Ajayuntam quwanchis , chayraykum nuqanchis Diospi kawsasqanchismanta jinataq pay nuqanchispi kawsasqanmanta yachapunchis .
62004014	Jinaspataq nuqanchis kikinmi rikunchis jinataq kaypachaman qhispichinapaq Tataqa Churinta kachamusqanta sut'inchanchis .
62004015	Mayqimpas Jesusqa Diospaq churin kasqanta riqsin chayqa Diospim kawsan Diostaq paypi kawsallantaq .
62004016	Ajinamantam Diospaq nuqanchisman munakusqawanchismanta yachapunchis jinataq iyaw nipunchis . Diosqa munakuymi , jinaspataq pichus munakuypi kawsan chayqa Diospim kawsan , Diostaq paypi kawsallantaq .
62004017	Ajinamantam munakuyqa sut'impachata nuqanchispi rikuchikupun , ajinamanta juchanchay p'unchaypi imamantapas ama manchakuchkananchispaq . Imaraykuchus nuqanchisqa kaypachapi imaynachus Jesucristo kachkan ajinam kanchis .
62004018	Maypichus munakuy kan chaypiqa , manam manchay kachkanchu . Astawampas chiqan munakuyqa manchayta qichuqanmi . Pichus Diosmi asut'iwanqa nispa manchan chayqa , manam munakuyta yachaqachkanchu .
62004019	Nuqanchisqa Diosmanmi munakunchis imaraykuchus paymi ñawpaqta munakurqawanchis .
62004020	Mayqimpas “ Diosmanmi nuqa munakuni ” nispa nin , jinaspataq kikin pachapi wawqimasinman chhiqnikun chayqa , uj llulla runam . Imaraykuchus mayqimpas rikuchkan chay wawqimasinman mana munakun chayqa , mana rikuchkan chay Diosmanqa manallataqmi munakuchkanmanchu .
62004021	Jesucristoqa kay kamachiytam qurqawanchis : pichus Diosman munakun chayqa , wawqimasinman munakullachuntaq — nispa .
62005001	Tukuy pikunachus Jesuspaq Mesías kasqanta iyawninku chaykunaqa , Diospaq wawankunam kanku ; jinataq pichus uj tataman munakun chayqa , chay tatapaq wawankunatapas munakullantaqmi .
62005002	Jayk'aqchus Diosman munakunchis jinaspataq imatachus pay kamachichkan chayta ruwanchis chhikaqa , Diospaq wawankunaman munakusqanchistaqa yachallanchistaqmi .
62005003	Diosman munakuyqa paypaq kamachiyninkuna uyarinapim taripakun , chay kamachiyninkuna uyarinataq manam ima kallpa tukunapaschu kachkan ,
62005004	imaraykuchus tukuy Diospaq wawankunaqa kaypachata atipapunmi , jinaspataq iyawninchismi kaypachataqa atipachipuwanchis .
62005005	Pichus Jesusqa Diospaq Churin kasqanta iyawnin chayqa kaypachata atipapunmi .
62005006	Jayk'aqchus Jesucristo kaypachaman jamuchkarqan chhikaqa unupi bawtisasqam karqan , wañuspataq yawartam jich'arqan . Diospaq Ajayunmi kaymanta rikuq kachkan , jinaspataq tukuy imatachus pay nichkan chayqa chiqanmi .
62005007	Kimsayuqmi pikunachus kaypaq chiqan kasqanmanta yachachichkawanchis chaykunaqa :
62005008	Diospaq Ajayun , unu jinataq yawar imam , chay kimsantintaq uj yuwayniyuqllam kanku .
62005009	Runakunapaq willasqantaqa jap'iqanchismi , chaywampas Diospaq willayninkaqqa astawan chaniyuqmi , imaraykuchus Churinmantam rimapayawanchis .
62005010	Pichus Diospaq Churimpi iyawnin chayqa , kay willaytaqa kikin sunqumpim apakun ; pichus Diospi mana iyaw nichkan chaytaq llullapas kanman ajinatam Diosman rikhurichin , imaraykuchus ima willaytachus Diosqa Churinniqmanta sut'inchachkarqan chaytaqa manam iyaw nichkanchu .
62005011	Kay willaytaq ima wiñay kawsaytachus Dios qusqawanchis chaymi , kay kawsaytaq Churimpim taripakun .
62005012	Pichus Diospaq Churinta jap'iqachkan chayqa wiñay kawsayniyuqllataqmi . Chaywampas pichus Diospaq Churinta mana jap'iqachkan chayqa , manam wiñay kawsayniyuqchu kachkan .
62005013	Kaytaqa pikunachus Diospaq Churimpi iyaw ninkichis chaykunamanmi qilqamuykichis , ajinamanta wiñay kawsayniyuq kasqaykichista yachanaykichispaq .
62005014	Diospim sunqunchista churanchis , imaraykuchus imatapas paypaq munakuyninmanjina mañakusun chhikaqa uyariwasunmi .
62005015	Imaynatachus mañakusqanchista Diospaq uyarisqanta yachanchis , ajinallataqmi imatachus mañakurqanchis chay jap'iqananchismanta yachapunchis .
62005016	Pichus wawqinta mana wañuyman apakuq jucha ruwachkaqta rikun chhikaqa payrayku Diosmanta mañarikunanmi , jinaspataq Diosmi chay wawqinman wiñay kawsayta qunqa , chaywampas chay juchaqa mana wañuyman apakuqmi kanan . Imaraykuchus uj wañuyman apakuq jucham kan , jinaspataq chay wañuyman apakuq jucha ruwaqkunaraykuqa manam Diosmanta mañakunachu kachkan nispam nini .
62005017	Imaymana saqra ruwaykunam juchaqa ; chaywampas wañuyman mana apakuq juchaqa kanmi .
62005018	Pichus Diosman uj Tatantajina jap'iqan chaypaq manaña jucha ruwapusqanmantaqa yachanchismi , imaraykuchus Diospaq Churinmi payta waqaychan , jinataq Supayqa manam payman llankharipunchu .
62005019	Diospaq kasqanchismantaqa yachanchismi jinataq tukuy kaypacha Supaypaq atiyninwam apaykachasqa kasqanmantapas yachallanchistaqmi .
62005020	Chiqan kachkan chay Diosman riqsinanchispaq yuwayta qunapaq Diospaq Churin jamusqanmantaqa yachallanchistaqmi . Pichus chiqan kachkan mayqinchis Churin Jesucristo chayman ujchasqam kawsakunchis . Kaymi chiqankaq Diosqa jinataq wiñay kawsaypasqa .
62005021	Wawaykuna llulla dioskunamanta qhawaqarikuychis .
63001001	Diospaq ajllikusqan tantakuyman jinataq pikunachus chaypaq kachkanku chaykunamanmi nuqa pusaq machulajina napaykumuykichis . Chiqantapunim nuqa munakuykichis , manam nuqa sapallaychu manachayqa tukuy pikunachis chiqan kachkan chayta riqsipunku chaykunapas munakullasunkichistaqmi .
63001002	Qankunataqa , imachus chiqan kachkan chaypaq sunqunchis ukhupi kasqanraykum munakuykichis , chay munakuytaq wiñaypaqmi nuqanchiswan kakuchkanqa .
63001003	Dios Tata jinataq pichus Tatapaq Churin kachkan chay Jesucristopiwan khuyapayakuyninta jinataq sumaqpi kayninta qankunajawaman t'akaykumuchun , chaykunataq chiqan kaypi jinataq munakuynimpim kanqa .
63001004	Qankunamanta wakinkuna chiqampijina imaynatachus Dios Tatanchis kamachichkarqawasun ajinata kawsakusqankuta taripaspaqa anchatapunim kusirikurqani .
63001005	Kunantaq munasqa wawqipanakuna , ujmanta uj munakunanchistam mañarikuykichis . Kay kamachiyqa manam musuqchu kachkan , manachayqa ima kamachiytachus qallariymantapacha jap'iqachkarqanchis chay kikinmi kakuchkan .
63001006	Munakuyqa Diospaq kamachiyninkunamanjina kawsanapim taripakun . Imaynatachus qallariymantapacha qankuna yacharqankichis , Diosqa wakinkunaman munakuspapuni puriykachakuychis nispam niwanchis .
63001007	Kaypachapiqa achkha sallqa runakunam puriykachanku , pikunachus “ Jesucristoqa manam chiqan runajina kaypachaman jamuchkarqanchu ” — nispam ninku . Pichus chayta ajinata nin chayqa uj sallqa llulla runam jinataq Cristopaq chhiqnikuqninmi .
63001008	Qankunaqa allintapuni qhawaqarikuychis , ajinamanta imatachus llank'achkarqayku chayqa ama qasipaq kanampaq . Manachayqa qankunaqa manam imatachus Dios qunawanchis kachkarqan chayta junt'asqata jap'iqachkankichischu .
63001009	Imatachus Cristo yachachichkarqawanchis chaymantachus mayqimpas wajniqman puriwachapun chaypaqqa , sunqun ukhupi manam Dios kachkanchu . Chaywampas pichus Cristopaq yachachisqankunapi thuruta sayarikun chaykaqpaqqa , Tata Dios jinataq Churimpiwanmi sunqun ukhupiqa .
63001010	Mayqimpas qankunaman rikuq jamunqa jinaspataq Cristopaq yachachiyninkunata mana apamuchkanqa chhikaqa , wasiykichispi ama jap'iqaychischu manallataq napaykuriychispaschu .
63001011	Imaraykuchus pichus napaykun chayqa paypaq mana allin ruwayninkunapi waqra masinmanmi tukupun .
63001012	Qankunamanqa mayraqmi ninay kachkan , chaywampas manam kay qilqasqaniqta niyta munachkanichu . Qankunaman rikuq jamuytam suyachkani ajinamanta qankunawan qayllamanta rimanarinapaq , jinaspam kusikuyninchisqa junt'asqa kapunqa .
63001013	Pikunachus qankunapaq tantakuyniykichispaq ñañan iglesiapi tantakullankutaq pikunamanchus Diosmi ajllikullantaq chay wawqipanaykichiskunam napaykumusunkichis .
64001001	Nuqa Juan , iglesia pusaq machula Gayo wawqiman , pimanchus anchata munakuni chayman napaykumuni .
64001002	Munasqa wawqiy , imaynatachus ajayuniqpi allin kachkanki , ajinallatataq tukuy imapi allin kanaykipaq jinataq k'uchi puriykachakunaykipaq Diosmanta mañarikuni .
64001003	Jayk'aqchus wakin wawqikuna jamurqanku jinaspataq imaynatachus chiqan kaypi iyaw nispa tukuy sunquwan qampaq puriykusqaykimanta willarirqawanku chhikaqa anchatapunim kusirikurqani .
64001004	Wawaykunapaq chiqan kaymanjina puriykachakusqankuta yachasqaymantaqa , manam imapas wajqa astawan kusirichichkawanmanchu .
64001005	Munasqa wawqiy , ima yanapariytachus wakin wawqipanakunarayku ruwasqaykipiqa allintam puriykuchkanki , astawan allintam ruwanki jayk'aqchus karuniqmanta jamunku chaykunaman yanaparinki chhikaqa .
64001006	Paykunaqa tukuy tantakuypaq ñawpaqimpim imaynatachus qan paykunaman munakunki chaymanta rimanku . Imaynatachus Diospaq sunqunman chayachkan ajinamanjina puriyninkupi purikuchkanallankupaq imakunatachus pist'achikuchkanku chaywan yanaparinaykipaq mañarikuyki .
64001007	Imaraykuchus paykunaqa Jesucristoman jaywanaraykum chay puriyman purqarunku , paykunataq Diospi mana iyawniq runakunamantaqa manam imatapas jap'iqayta munarqankuchu .
64001008	Chayraykum nuqanchisqa paykunamanta llakikupunanchis , ajinamanta chay chiqan kaymanta willasqankupi yanaparinanchispaq .
64001009	Nuqaqa iglesiamanmi uj qilqasqata apachimurqani , chaywampas Diótrefes runaqa manam nuqaykupaq kurajkaq kasqaykuta uyariyta munachkanchu , imaraykuchus payllam imatapas apaykachayta munakuchkan .
64001010	Chayraykum jayk'aqchus nuqa jamusaq chhikaqa payman k'amiykusaq , imaraykuchus nuqaykujawamantam imaymana mana wakikuq llulla rimaykunata apaykachaspa puriykachachkan . Ajinata puriykachasqanwan mana sunqu junt'asqa kaspataq pikunachus karuniqmanta chayamunku chay wawqikunamanqa manam jap'iqarichkanchu , jap'iqariy munaqkunamanqa mana jap'iqanankupaqmi jark'aykun manachayqa iglesiamanta qatiwachapun .
64001011	Munasqa wawqiy Gayo , pikunachus mana allinkunata ruwanku chaykunamantaqa ama imatapas yachaqakuychu , manachayqa pikunachus allin ruwaykunata ruwanku chaykunakaqman qatiy . Pichus allinkaqta ruwan chayqa Diospaq wawanmi , chaywampas pichus mana allinkunata ruwan chayqa manam Diosman riqsichkanchu .
64001012	Tukuyninku , chiqan kachkan chaynintinmi Demetrio runapaq allin ruwayninkunamanta rimanku . Nuqaykupas ajinallatataqmi rimayku , chaypaq chiqan kasqanmantaqa allintam qan yachanki .
64001013	Nuqaqa imantinmanta qanman ninaymi karqan , chaywampas manam kay qilqasqaniqta niyta munachkanichu ,
64001014	imaraykuchus usqhayllam rikuyta munayki ajinamanta qanwan qayllamanta rimanarinaypaq .
64001015	Sumaq kayniyuq kay . Wawqimasiykikunam napaykumusunki . Sapa uj wawqimasinchiskunaman napaykuripuway .
65001001	Tata Jesucristopaq jaywaqninjina kachkani , jinallataq Santiagopaq wawqin kaspa , tukuy pikunatachus Dios Tata ajllikun , jinataq munakun , pikunachus Jesucristopaq waqaychasqa kanku chaykunaman , nuqa Judas kay p'anqata qilqamuykichis .
65001002	Diospaq khuyapayakuyninta , sunquykichispaq sumaq kayninta jinataq munakuynin jap'iqanaykichistam munani .
65001003	Munasqa iyawniq wawqipanaykuna , Diospaq qhispichiynin qusqanjawamantaqa anchatapunim qankunaman qilqamuyta munarqani . Chaywampas kunanqa , ima iyawniychus ch'uwa llaqtaman qusqa kachkarqan chayrayku maqanakuypijina thuruta sayarikunaykichispaq qilqamunamanmi churakuni .
65001004	Kayta niykichis , imaraykuchus wakin runakunaqa llulla yachachiykunawan jamuspa qankuna chawpiman pakamanta lip'iykumuspa waj lluq'i ñanta rikuchichkasunkichis , pikunamanchus Qilqasqakunaqa ñawpaq p'unchaykunamantapacha juchanchasqa kanankupaq ch'ikulliykusqatañam kachipun . Paykunaqa ancha saqra runakunam kanku , Dios Tatanchispaq munakuyninta imachu munasqankuta yanjakunankupaqmi apaykachanku , jinataq Jesucristo Tatanchistapas mana riqsiqmi tukunku manam Apu Tatanchispaschu kachkan , nispam ninku .
65001005	Yachasqaykichismanjinaqa , uj kutitawan yuwarichiyta munaykichis , Dios Tatam Israel llaqtata Egipto llaqtamanta jurqumurqan ; chhikamantataq paypi mana iyawniqkunataqa ch'usaqman tukjachirqan .
65001006	Ajinallataqmi angelkunawampas karqan , pikunachus Diospaq qayllampi atiyniyuqkayta saqiwachamurqanku chaykunapaqqa . Chaymantam Diosqa paykunata wiñaypaq ch'amaka jutk'u ukhukunapi athun juchanchana p'unchay chayamunankama watasqata kachikuchkan .
65001007	Chay angelkunawanjinallataqmi Sodoma llaqtapi , Gomorra llaqtapi , jinallataq chay qaylla llaqtakunapi tiyaqkunawanqa karqan ; pikunachus ancha jucha ukhupi tiyarqanku , qhariwarmikuna millay khuchichakuy juchakunata ruwarqanku . Chayraykum Dios Tataqa chay jucha ruwaqkunata nina ukhuman wiñaypaq lawranankupaq chhuqaykurqan . Kaytaq nuqanchispaq uj ninrinchayjinam qhiparapun .
65001008	Ajinallataqmi , chay saqra millay runakunaqa aychankuta qhillichaspa musquypijina kawsachkanku , pikunachus Tatanchispaq atiyninta mana uyarispa jinataq athun atiykunatapas mana allin rimaykunawan sutichjaspa puriykachachkanku .
65001009	Kikin Kurajkaq arcángel Miguelpas , Moisespaq ayanrayku Supaywan waykanakuchkaspaqa , manaraqmi millay rimaykunawan Supayman sutichjayta atirqanchu . Manachayqa payqa ajinallatam nirqan : ¡ Dios Tatam qanta k'amiykusunki ! — Nispa .
65001010	Chaywampas chay runakunaqa , mana riqsisqankunamantam imatapas mana allinta rimallanku ; riqsisqankunakaqtaqa mana yuwayniyuq uywakunajinam paykuna kikin juchanchjakunapaq apaykachanku .
65001011	¡ Imalla paykunawan kachkanqa ! Imaraykuchus Caín runapaq ñannintam qatichkanku . Balaam runajina qulqirayku pantasqa ñanta purichkanku , Coré runajinam mana uyarikuq kanku , payjinallataqmi wañupunqaku .
65001012	Paykunaqa , munay raymita qankuna ruwakuchkankichis chayman jamunku chhikaqa uj p'inqaymi chay chawpipi kanku ; maypichus paykunaqa waliq kusisqa qankunawan kuska mikhunku jinataq ujyanku mana pipaq uj juch'uytapas mancharikuspa . Diospaq uwijankunata michiqmi kani nispa paykuna kikinkunallatam michikuchkanku , sapa kawsayninkumanta yuwakuspa . Mana parayuq ch'aki phuyukunjina wayrawan tukuynijman apaykachasqam kanku . Pachampi mana uriq saphinmanta t'irarqusqa mullpha iskay kuti wañurqusqa sach'akunajinam rijch'akunku .
65001013	Millay saqra runakunam kanku , phiñasqa mama quchapaq qhilli uphuquntajinam millayta p'inqay ruwasqankunata rikuchichkanku . Chaymantaqa , mana uj chhikapi tajyaq chinkasqa quyllurkunajina manchay ch'amaka chawpipi purinankupaq juchanchasqam kanku .
65001014	Adán runamanta qhipapi qanchiskaq miraynin Henoc nisqa runapas , chay runakunamantaqa ajinatam jamuq p'unchaykunapi kananmanta rimarqan : — “ Dios Tatatam waranqa waranqa angelkunawan jamuchkaqta rikurqani ,
65001015	paytaq tukuy jucharara , saqra mana iyawniyuq , jinataq mana allin ruwaq runakunata , pikunachus llullaspa Diospaq sutinta juch'uyman churachkanku chaykunaman juchanchanapaqmi jamunqa ” — nispa .
65001016	Kayjina runakunaqa wasa qhipaniqmanta mana allin rimaykunawan imantinmanta thuthukuqmi kanku , paykunallapaqmi tukuy imatapas munachkanku . Imata maskachkanku chhikallam may sumaqta tariparqunkama wakinkunaman lluskhupayanku .
65001017	Chaywampas qankunaqa munasqa iyawniq wawqipanaykuna , Jesucristo Tatanchispaq kachasqankunapaq yachachiyninkunata yuwarikuychis ,
65001018	paykunaqa ajinatam nirqasunkichis : “ Qhipa p'unchaykunapiqa , qankunamanta asikuq , millay munayninkumanjina kawsaq jinataq saqra yuwayniyuq runakunam rikhurimunqaku ” — nispa .
65001019	Chaykunam qankunpurata maqanjachisunkichis , t'ipit'ipita kawsachillasunkichistaq ; kaypacha kawsaynillankumantam yuwakuchkanku manam Diospaq Ajayunqa uj juch'uypas paykunapaq kachkanchu .
65001020	Chaywampas qankunaqa munasqa iyawniq wawqipanamasiykuna , ancha Ch'uwa iyawniykichispi sumaq thuruta sayarikuychis . Ch'uwa Ajayuta uyarispa pusasqanmanjina Diosmanta mañakuychis .
65001021	Diospaq munakuynimpi sumaqta qayllaykukuspa jinataq Jesucristo Tatanchispaq khuyapayakuynimpi wiñay kawsayta quwasunchis chay jap'iqananchiskama sayaykurikuychis .
65001022	Iyawninankupi iskayachikuchkanku chaykunamanqa munakuywan khuyapayarispa sumaqta yanapariychis .
65001023	Wakin qhispikuy munaqkunamanqa , chay nina lawraymanta usqhayta qhispichimuychis , wakinkunatataq khuyapayarikuychis chaytachus munachkanku chhikaqa , chaywampas ama ruwaychischu paykunapaq millay ruwasqankunataqa , churakunanku p'achankunamantapas millay khuchi kawsaywan qhilichasqa kasqanraykuqa millakuychis .
65001024	Diosmi nuqanchispaq uj sapa qhispichiqninchisqa , paymi tukuy mana allinkunaman ama jalaykunaykichispaq atiyninwan waqaychakuwasunchis , ajinamanta mana juchayuq musuq p'achayuqtajina kusisqa paypaq sumaq k'anchaynin qayllaman chayapunanchispaq .
65001025	Chayrayku , atiyniyuq athun yachaysapa qhispichikuq Diosninchisman yupaychaychis , Jesucristo Tatanchista kachamusqanrayku ñawpaqpas , kunampas jinataq wiñaypaq wiñaynintimpas payqa yupaychasqa kachun . Ajina kachun .
66001001	Kayqa imatachus Diosqa Jesucristoman sut'inchachkarqan chaymi , ajinamanta payqa imakunachus jamuq p'unchaykunapi usqhayllata ruwakuchkanqa chaykunamanta jaywaqninkunaman rikuchinampaq . Jesucristoqa jaywaqnin Juanman riqsichinapaqmi angelninta kachamurqan .
66001002	Juanqa tukuy imakunatachus rikuchkarqan chaykunataqa chiqantapunim rimarqan , jinaspataq imatachus Jesucristoqa Diospaq willayninta rimarquchkarqan chaymantapas payqa rikuqjinallataqmi kakuchkan .
66001003	Kusikuyniyuqmi pichus kay jamuq p'unchaykunamanta willay kachkan chayta ñawirichkan jinataq pikunachus chay ñawirisqata uyarichkanku chaykunaqa , imaraykuchus pachaqa qayllapiñam kapun .
66001004	Asia suyuniqpi kachkan chay qanchis iglesiamanmi nuqa Juanqa napaykumuni . Pichus kachkan , karqampuni jinataq kakuchkallanqa chay Diosniqmanta jinataq ima qanchis ajayukunachus tiyakunan chhikapi kachkanku chaykunamanta ima khuyapayakuyninta jinataq sumaq kayninta jap'iqaychis .
66001005	Jinallataq pichus Diospaq chiqan irkataqnin kachkan chay Jesucristomantapas jap'iqallaychistaq , pichus ñawpaqkaq wañusqamanta kawsarimuqmi jinataq tukuy kaypachapi kaq kurajkaq suyu apaykachaqkunapaq kurajkaq apaykachaqninmi . Cristoqa munakuwanchismi , jinaspataq yawarninta jich'aspam juchanchiskunamanta qhispichiwanchis ,
66001006	jinaspataq nuqanchismantaqa uj qhapaq suyutam tiyt'achin . Dios Tatampaq jaywaqnin sacerdotekunamanmi tukuchipuwanchis . ¡ Athunchasqa kay jinataq atiypas wiñaypaq wiñaynintimpaq paypaq kachun ! Ajina kachun .
66001007	¡ Qhawariychis ! ¡ Cristom phuyu chawpipi jamuchkan ! Tukuyninkum payta rikunqaku , pikunachus payman wañuchirqanku chaykunantinmi rikunqaku ; jinataq tukuy kaypachapi kaq llaqtakunam payrayku waqanqaku . Ajinam ruwakunqa ¡ Ajina kachun !
66001008	Pichus kachkan , karqampuni jinataq kakuchkallanqa chay tukuy atiyniyuq Dios Tatam ajinata nin : “ Nuqam qallariy jinataq tukuchaypas kani , ” — nispa .
66001009	Nuqa Juanqa qankunapaq wawqiykichismi kani , Jesusman ujchakusqayraykutaq qankunawan kuskam Diospaq qhapaq suyumpi , ñak'ariykunapi jinataq chay ñak'ariykunata atipanapaq kallpacharikuykunapipas wajasqa kasaq . Diospaq mayqin willayninkunatachus Jesusqa sut'inchachkarqan chay willaykuna willasqayraykum qucha chawpipi kaq Patmos nisqa jallp'aniqpi taripakurqani .
66001010	Chaypi kachkaspataq , Tatapaq p'unchaynin kachkarqan chhikam Ch'uwa Ajayupaq atiyninwan apaykachasqa taripakurqani , jinaspataq nuqapaq qhipayniqmantaqa uj athun kunkawan wajach'akumuqtam uyarirqani , chay kunkataq uj pututupas phukukumuchkanman ajinam karqan ,
66001011	chaytaq ajinatam nirqawan : “ Imatachus rikuchkanki chayta uj p'anqapi qilqaykuy , jinaspataq Éfeso , Esmirna , Pérgamo , Tiatira , Sardes , Filadelfia jinataq Laodisea chay Asia suyupi kaq qanchis iglesiakunaman apachiy . ” — nispa .
66001012	Pitaq rimapayamusqawanta rikunapaq qhipaniqman kutirirqani chhikataq ; qurimanta ruwasqa candelabro nisqa micha k'anchachiykunatam rikurqani ,
66001013	Chay qanchis micha k'anchachiykuna chawpipitaq , uj runapaq Churimpas kachkanman ajinatam rikurqani . Paytaq chaki pampaman chayachkaq p'achayuqmi karqan , wijsa patanniqpitaq uj quri chumpiwan chumpiykurisqam karqallantaq .
66001014	Chujchankunataq yuraq willmajina , manachayqa yuraq rit'ipas kanman ajinam karqan , ñawinkunataq nina lawrarachkaqman rijch'akuqmi karqan .
66001015	Chakinkunaqa athun junch'api ninawan pukayachispa jijichkaq jiruman rijch'akuq sumaq lliphipichkaqmi karqan , kunkantaq uj phawchintapaq unu phawaqasqanjinam karqan .
66001016	Pañaniq makimpiqa qanchis quyllurkunayuqmi karqan , siminmantataq purajniqman ariyuq athun ari kuchillum lluqsimurqan . Uyantaq imaynatachus kuska p'unchaypi inti k'ancharimuchkan ajinam karqan .
66001017	Payman rikuspataq chakim pampaman wañusqajinam wijch'uwachakurqani . Chaywampas payqa pañaniq makinwan nuqaman churqataspam ajinata nirqawan : “ Ama manchaychu , nuqam qallariy , tukuchay ,
66001018	jinataq pichus kawsachkan chaypas kani . Wañusqam kapurqani , chaywampas kunanqa wiñaypaqmi kawsapuni . Nuqam wañuyjawapi atiyniyuq kani .
66001019	Imatachus rikuchkanki chayta qilqaykuy : imachus kunan kachkan jinataq imachus kachkanqa chayta qilqaykuy .
66001020	Kaymi pañaniq makiypi rikuchkarqanki chay qanchis quyllurkunapaq jinataq qanchis micha k'anchachiykunapaq imatachus niyta munachkan chaypaq pakasqa willayninkunaqa . Chay qanchis quyllurkunaqa , qanchis iglesiakunapaq angelninkunam kanku , qanchis micha k'anchachiykunataq qanchis iglesiakunam kallankutaq .
66002001	“ Éfeso iglesiapaq angelninman ajinata qilqay : ‘ Pichus pañaniq makimpi qanchis quyllurkunayuq kachkan jinataq pichus qurimanta ruwasqa qanchis micha k'anchaykuna chawpipi puriykachachkan chayqa , ajinatam nin :
66002002	Tukuy imatachus ruwachkanki chaytaqa nuqam yachani ; chay tukuy llank'asqaykita jinataq mana iskayakuq kasqaykitapas riqsinim , jinataq saqrakunaman mana uyart'ay atisqaykimantapas yachallanitaqmi . Pikunachus mana kachasqan kachkaspa , Cristopaq kachasqankunam kayku nispa jamuchkarqanku chaykunaman yanarisqaykimantapas yachallanitaqmi , jinaspataq llulla kasqankutaqa taripjankim .
66002003	Mana iskayakuspam puriykunki , nuqaraykutaq mana sayk'uspa anchatam ñak'arinki .
66002004	Chaywampas uj jayk'a ruwasqaykikunam nuqapaq sunquyta nanachichkawan : munakuyniykiqa manañam qallariypijinachu kapun .
66002005	Chayrayku , imaynachus ñawpaqpi karqanki chaymanta yuwarikuy , Diosman kutirimpuy jinaspataq imatachus qallariypi ruwarqanki chay ruwayta wajmanta qallariy . Manachus ajinata ruwachkanki chhikataq , qanman asut'iykuqmi jamusaq jinaspataq micha k'anchachiyniykitam qichuqamusqayki .
66002006	Chaywampas , nicolaitas nisqakunapaq ruwasqankunata imaynatachus nuqa chhiqnikuni ajinallatataq chhiqnikusqaykikaqmi qampaq allin ruwasqayki kakuchkan .
66002007	¡ Imatachus Diospaq Ajayun iglesiakunaman nichkan chaytaqa , pichus ninriyuq kachkan chayqa uyarichun ! Pikunachus mana walt'aykunamanta atipachkaq lluqsimunqaku chaykunamanqa kawsay sach'amantam mikhuyta mikhuchisaq . Kay sach'ataq Diospaq t'ika kanchampim wiñaspa urichkan . ’
66002008	“ Esmirna iglesiapaq angelninman qilqay : ‘ Pichus qallariy jinataq tukuchaypas kachkan chay , pichus wañupurqan jinaspataq kawsarimpurqan chayqa ajinatam nin :
66002009	Ñak'ariyniykikunata jinataq pist'achikuypi puriykachakusqaykitapas nuqaqa riqsinim , chaywampas qhapaqmi kakuchkanki . Pikunachus judío runakunam kayku nichkanku chaykunapaq qanjawamanta mana allinkunata rimanku chaymantapas yachallanitaqmi , chaywampas paykunaqa Supaypaq tantakuq runakunam kanku .
66002010	Imaynatachus ñak'arinayki kanqa chaymantaqa ama manchaychu , imaraykuchus Supayqa qankunamanta wakinkunataqa wisq'ana wasikunamanmi churaykunqa , ajinamanta tukuy qankunaqa yanarisqa kanaykichispaq ; jinaspam qankunaqa chunka p'unchaykuna ñak'arinkichis . Wañunayki p'unchaykama ama iskayakuspa sayarikuy , chay ruwasqaykimantataq nuqaqa kawsaytam qusqayki .
66002011	¡ Imatachus Diospaq Ajayun iglesiakunaman nichkan chaytaqa , pichus ninriyuq kachkan chayqa uyarichun ! Pikunachus mana walt'aykunamanta atipachkaq lluqsimunqaku chaykunaqa , iskaykaq wañuytaqa manam ñak'arichkanqakuchu . ’
66002012	“ Pérgamo iglesiapaq angelninmanqa qilqallaytaq : ‘ Pichus purajniqman ariyuq athun kuchilluyuq kachkan chayqa kaytam nin :
66002013	Maypichus Supayqa tiyakunayuq kachkan chay chhikapi kawsakusqaykimantaqa yachanim , chaywampas nuqaraykuqa tukuy sunqum puriykuchkanki . Maypichus Supay kawsan chay llaqtapi nuqamanta willaqniy Antipasta wañuchichkarqanku chhikapas manam qanqa nuqapi iyaw nisqaykimanta iskayakurqankichu .
66002014	Chaywampas uj jayk'a ruwasqaykikunam nuqapaq sunquyta nanachichkawan . Imaraykuchus Balaam runapaq ñannin qatiqkunamanmi qan chawpipi kachikuchkallanki , chay Balaamqa Balac runamanmi israelitakunata juchaman jalaykuchinapaq kunarirqan , jinaspataq imakunatachus llulla dioskunaman jaywachkarqanku chaykunata mikhunankupaq jinataq millay khuchi ruwaykuna ruwanankupaqmi rimapayarqan .
66002015	Pikunachus nicolaitas nisqa kachkanku chaykunapaq yachachiyninkunamanta mana t'ipiqakuy munaqkunatapas qan chawpipiqa kachikuchkallankitaqmi .
66002016	Ajinaqa Diosman kutirimpuy , manachus Diosman kutirimuchkanki chhikaqa usqhayllatam qanman jamusaq , jinaspataq simiymanta lluqsimuq athun kuchilluwanmi paykunawan maqanakumusaq .
66002017	¡ Imatachus Diospaq Ajayun iglesiakunaman nichkan chaytaqa , pichus ninriyuq kachkan chayqa uyarichun ! Pikunachus mana walt'aykunamanta atipachkaq lluqsimunqaku chaykunamanqa , imachus pakasqa kachkan chay maná t'ant'amantam mikhuchisaq ; jinaspataq uj yuraq rumitam paykunaman qullasaqtaq , maypichus mana pipaq riqsisqan uj musuq sutim qilqaykusqa kachkan , chay sutitataq pichus qilqaykuchkan chay sapallanmi riqsin . ’
66002018	“ Tiatira iglesiapaq angelninman qilqallaytaq : ‘ Pichus nina lawrarachkaqman rijch'akuq ñawikunayuq jinataq chakinkunapas athun junch'api ninawan pukayachispa jijichkaq jiruman rijch'akuchkan chay Diospaq Churinmi ajinata nin :
66002019	‘ Nuqam tukuy imatachus ruwachkanki chaytaqa yachani . Munakuyniykita , iyawniyniykita , jaywasqaykita jinataq mana iskayakuq kasqaykitapas yachanim , jinallataq imaynatachus qallariypi ruwarqanki chaymanta niqtimpas astawanraq ruwasqaykimantaqa yachallanitaqmi .
66002020	Chaywampas uj jayk'a ruwasqaykikunam nuqapaq sunquyta nanachichkawan : Jezabel warmitam tiyqasichikuchkanki , paytaq jaywaqniykunatam sallqaykupuchkawan . Diospaq sutimpi willaqmi kani nispam pay kikin sutiyakuchkan , jinaspataq jaywaqniykunamanqa millay khuchi juchakuna ruwanankupaq jinataq waj dioskunaman jaywasqa mikhuykunata mikhunankupaqmi kallpachachkan .
66002021	Nuqaqa Diosman kutirimunampaqmi pachata quni , chaywampas payqa manam kutirimuyta munachkanchu , manallataqmi millay khuchi ruwayninkunatapas saqiwachayta munachkanchu .
66002022	Chayraykum nuqaqa chay warmita unquywan puñunampi wijch'uykusaq , jinaspataq pikunachus paywan millay khuchi juchata ruwachkanku chaykunamanqa anchatapunim ñak'arichisaq , manachus paykunaqa chay warmijina ruwayta mana saqichkanqaku chhikaqa .
66002023	Chay warmipaq wawankunataqa wañurachisaqmi . Ajinamantam tukuy iglesiakunaqa nuqapaq tukuy yuwaymanta jinataq sunqumantapas astawan ukhukama riqsisqaymanta riparakunqaku . Qankunamantaq imatachus ruwankichis chaymanjinam sapa ujman qusqaykichis .
66002024	Qankuna pikunachus Tiatira llaqtapi kachkankichis , chaywampas chay warmipaq yachachiyninkunata jinataq imatachus paykunaqa Supaypaq pakapi kachkan chay yachachiykuna nispa nichkanku chayta mana uyart'achkankichis chaykunakaqmanqa , kay uj sapa kamachiyllatam quyta munaykichis :
66002025	Imachus kapusunkichis chaytaqa nuqapaq jamunaykama ama iskayakuspa waqaychakuychis .
66002026	Pikunachus mana walt'aykunamanta atipachkaq lluqsimunqaku jinataq tukuchaykama imachus nuqapaq munasqayta ruwaspa puriykunqaku chaykunamanqa , llaqtakunajawapim atiyta qusaq ,
66002027	imaynatachus Tatayqa nuqaman atiyta quwan ajinata . Chay llaqtakunamanqa ancha kallpawanmi apaykachanqaku , jinaspataq t'urumanta ruwasqa mankakunapas kankuman ajinatam t'unarqunqaku .
66002028	Paykunamanqa paqariy quyllurtam qullasaqtaq .
66002029	¡ Imatachus Diospaq Ajayun iglesiakunaman nichkan chaytaqa , pichus ninriyuq kachkan chayqa uyarichun ! ’
66003001	Sardes iglesiapaq angelninman qilqay : ‘ Pichus Diospaq qanchis ajayunkunayuq jinataq qanchis quyllurkunayuq kachkan chayqa ajinatam nin : Tukuy ima ruwasqaykitaqa nuqam yachani , tukuyninku kawsachkaqmanta riqsisunki chhikapas wañusqa kasqaykimantaqa yachallanitaqmi .
66003002	Rijch'ariy jinaspataq ima allin ruwaykunatachus ruwachkanki chaykunata astawan allin kanampaq kallpacharikuy , chaywampas chay allin ruwayniykikunaqa wañupuchkanñam , imaraykuchus Diosniypaq ñawpaqimpiqa manam ancha sumaqta ruwachkankichu .
66003003	Ima yachachiytachus jap'iqachkarqanki chaymantaqa yuwarikuypuni , chayman qatiy jinasptaq Diosman kutirimpuy . Manachus rijch'arisqa kachkanki chhikaqa , imaynatachus suwaqa jamun ajinatam manaraq suyachkanki chhika qanman jamusaq .
66003004	Chaywampas chay Sardes iglesiapiqa uj jayk'ayuq p'achankunata mana qhillichakuspa puriykachakuqkunam kanku ; paykunaqa nuqawan kuskam yuraq p'achayuq puriykachanqaku , imaraykuchus chaypaqqa chaniyuqmi kanku .
66003005	Pikunachus mana walt'aykunamanta atipachkaq lluqsimunqaku chaykunaqa , ajina yuraq p'achayuqmi kanqaku , jinaspataq sutinkutaqa manam kawsay p'anqamanta jurquwachachkasaqchu , manachayqa Tataypaq jinataq angelninkunapaq ñawpaqimpim paykunaman riqsikupusaq .
66003006	¡ Imatachus Diospaq Ajayun iglesiakunaman nichkan chaytaqa , pichus ninriyuq kachkan chayqa uyarichun !
66003007	“ Filadelfia iglesiapaq angelninman qilqallaytaq : ‘ Pichus ch'uwa jinataq chiqankaq kachkan , pichus qhapaq suyu apaykachaq Davidpaq wasi wisq'arananta jap'ichkan , mayqintachus wisq'aran chhikaqa manam pipas wisq'aykunmanchu , wisq'aykun chhikataq manam pipas wisq'arallanmantaqchu chayqa ajinatam nin :
66003008	Tukuy imatachus ruwachkanki chaytaqa nuqam yachani . Qhawariy , qan ñawpaqiykipiqa uj wisq'arasqa punkutam churani , mayqintachus manam pipas wisq'aykuyta atichkanmanchu , qantaq pisi kallpa kanki chhikapas , rimayniykunataqa uyariwankim jinaspataq manam nuqaman mana riqsiq tukuchkarqankichu .
66003009	Supaypaq tantakuyninman puriqkunaman jinataq pikunachus mana judío runakuna kachkaspa judío runakunam kayku nispa llullakuspa puriykachanku chaykunamanqa , nuqam chakiyki pampaman killpiykukuspa jamunankupaq ruwasaq , ajinamanta nuqapaq qanman munakusqayta yachanankupaq .
66003010	Ama sayk'uspa puriykuy nispa kamachisqaytaqa uyariwankim , chayraykum tukuy kaypachaman mana walt'aykuna jamuchkanqa chhikaqa nuqa qanman waqaychakusqayki , ajinamanta tukuy kaypachapi tiyaqkunaman pimanchus iyawninku chayta yanarinaypaq .
66003011	Usqhayllam jamuchkani . Imachus kapusunki chaytaqa allinta waqaychakuy , ajinamanta imatachus jap'iqanayki kachkan chayta ama pipas qichuqanasunkipaq .
66003012	Pikunachus mana walt'aykunamanta atipachkaq lluqsimunqaku chaykunamanqa , Diosniypaq wasimpiqa wasi japqasiqkuna kanankupaqmi churasaq , jinaspataq chay chhikamantaqa manam jayk'aqpas lluqsimpunqakuchu . Paykunapim Diosniypaq sutinta jinataq llaqtampaq sutintapas qilqaykullasaqtaq , mayqinchus Diosniypaq janaqpachanmanta jamuq musuq Jerusalén nisqam , musuq sutiytapas paykunapi qilqaykullasaqtaqmi .
66003013	¡ Imatachus Diospaq Ajayun iglesiakunaman nichkan chaytaqa , pichus ninriyuq kachkan chayqa uyarichun ! ’
66003014	“ Laodicea iglesiapaq angelninman qilqallaytaq : Pichus Ajina kachun nisqa kachkan , pichus mana llullakuq jinataq chiqan irkataq kachkan , pichus Diospaq tukuy ruwasqankunapaq qallariynin kachkan chayqa ajinatam nin :
66003015	Tukuy ima ruwasqaykitaqa nuqam yachani . Manallataq chiri jinataq q'uñipas kasqaykitaqa yachanim ¡ Ichapas ujpita chiri manachayqa q'uñi kaynayki allin kanman !
66003016	Manam chiripas q'uñipas kachkankichu manachayqa llaphim kanki , chaymantam simiymanta waq'aqirqusqayki .
66003017	Imaraykuchus qanqa qhapaqmi kani , tukuy imapas nuqapaqqa allillanmi kakuchkan , manallataqmi imamantapas pist'achikuchkanichu nispam ninki . Chaywampas uj khuyay , mana imayuq , wajcha , ñawsa jinataq q'arapacha kasqaykimantaqa manam riparakuchkankichu .
66003018	Chayrayku , imachus chiqampi qhapaqyachisunki chayta nuqamanta rantikunawaykipaq kunariyki . P'achallikunaykipaqqa yuraq p'achata nuqamanta rantikuway , ajinamanta chay p'inqay q'arapacha puriykachasqaykita qatqatakunaykipaq , jinataq ñawiykikunaman churaykukuspa manaña ñawsa kanaykipaq uj jampita rantikullawaytaq .
66003019	Pikunamanchus nuqa munakuni chaykunamanqa k'amiykuni jinallataq yachachinim . Ajinaqa tukuy sunquykiwan Diosman kutirimpuy .
66003020	Qhawariy , nuqaqa punkuykipim wajakumuchkani , kunkayta uyarispachus punkuta wisq'aramuwanki chhikaqa , wasiykimanmi waykumusaq , jinaspataq qanwan kuskam mikhukusaq .
66003021	Pikunachus mana walt'aykunamanta atipachkaq lluqsimunqaku chaykunamanqa , tiyakunay chhikapim uj chhikata qusaq , imaynatachus nuqaqa atiparqani jinaspataq Tataypaq tiyakunan chhikapi tiyarikupurqani ajinata .
66003022	¡ Imatachus Diospaq Ajayun iglesiakunaman nichkan chaytaqa , pichus ninriyuq kachkan chayqa uyarichun ! ’ ”
66004001	Qhawarispataq janaqpachapiqa uj wisq'arasqa punkutam rikurqani . Jinaspataq ima kunkatachus ñawpaqpi uyarichkarqani chaytaq pututu phukurisqajina kunkayuq kachkarqan chaymi ajinata niwan : “ Kayman chimpamuy , jinaspataq imakunachus kay chhikamanta ruwakuchkanqa chaykunatam rikuchisqayki . ” — nispa .
66004002	Chay chhikapitaq Ajayupaq atiyninwan apaykachasqam taripakupurqani , jinaspataq janaqpachapi churasqa uj tiyanatam rikurqani , chay tiyanapitaq uj tiyachkaqtam rikurqani .
66004003	Chay tiyanapi tiyachkarqan chaytaq achkha chaniyuq k'anchachkaq rumikunaman rijch'akuqmi karqan , chay tiyana muyuriypitaq uj lliphipichkaq rumiman rijch'akuq k'anchachkaq k'uychim karqallantaq .
66004004	Tiyana muyuriypiqa waj iskaychunka tawayuq tiyanakunatam rikurqani , chaykunapitaq iskaychunka tawayuq machulakunam tiyarachkarqanku ; paykunataq yuraq p'achawan p'achallt'asqam karqanku , umankupitaq uj quri pilluwan churqatasqam karqanku .
66004005	Chay tiyanamantataq llijullijukuna , waqach'akuykuna jinataq qhunqhunkunam lluqsimurqan ; chay tiyana ñawpaqimpitaq qanchis nina wiyakunam lawrachkarqanku , chaykunaqa Diospaq qanchis ajayunkunam kanku .
66004006	Tiyana ñawpaqimpiqa uj quchaman rijch'akuqmi karqan , chaytaq qhispillujina ch'uwam karqan . May chhikapichus tiyana kachkarqan chay chawpi chhikapi jinataq chay muyuriypiqa , tawa kawsachkaqkunam karqan , paykunataq ñawpaniqpi jinataq qhipaniqpi ñawikunawan junt'aykusqam karqanku .
66004007	Chay kawsachkaqkunamanta ñawpaqkaqqa uj machuq'araman rijch'akuqmi karqan , iskaykaqtaq uj turuman rijch'akuq , kimsakaqtaq runaman rijch'akuq , tawakaqtaq uj phawachkaq ankaman rijch'akuqmi karqallantaq .
66004008	Sapa uj tawantin kawsaqkunaqa suqta lijrayuqmi karqanku , jinaspataq pataniqmanta jinataq ukhuniqmanta ñawikunawan junt'aykusqam karqan . Paykunataq p'unchaypas tutapas manam ajina niyta sayt'achkarqankuchu : “ ¡ Ch'uwa , ch'uwa , ch'uwam tukuy atiyniyuq Dios Tataqa , pichus karqampuni , kakuchkanmi jinataq jamunqam ! ” — nispa .
66004009	Chay kawsaqkunaqa pichus chay tiyanapi tiyachkarqan jinataq pichus wiñaypaq kawsachkan chayman yupaychayta , athunchayta jinataq yuspärayta sapa kuti qurqanku chhikataq ,
66004010	iskaychunka tawayuq machulakunaqa paypaq ñawpaqimpim killpiykukurqanku jinaspataq yupaycharqanku , pillunkunata tiyana chhikaman chhuqaspataq ajinatam nirqanku :
66004011	“ Tatayku jinataq Diosniyku , yupaychanayku chanim kanki , athunchanaykupaq jinataq atiyniyuq kanaykipaq chaninmi kanki , imaraykuchus qanmi tukuy imatapas ruwarqanki : munayniykimantam imapas kan jinataq chaykunapas ruwasqa karqan . ” — nispa .
66005001	Pichus tiyanapi tiyachkarqan chaypaq pañaniq makimpiqa , purajniqman qilqarqusqa jinataq qanchis limiykusqa ch'ikulliykunayuq uj k'iruykusqa kachkan chay qilqasqatam rikurqani .
66005002	Jinaspataq uj ancha atiyniyuq angeltam rikurqani , paytaq athun kunkanwanqa ajinatam tapukurqan : “ ¿ Pitaq chay k'iruykusqa kachkan chay qilqasqata wisq'aranapaq chaniyuq kanmanri ? ” — nispa .
66005003	Chaywampas janaqpachapipas , kaypachapipas , ukhupachapipas k'iruykusqa kachkan chay qilqasqata wisq'aray atiq jinataq qhawariqpas manam pipas kachkarqanchu .
66005004	Nuqataq anchatapunim waqachkarqani , imaraykuchus k'iruykusqa kachkan chay qilqasqata wisq'aray atiq jinataq qhawariqpas manam pipas kachkarqanchu .
66005005	Chaywampas machulakunamanta ujkaqqa ajinatam nirqawan : “ Amaña astawan waqaychu , imaraykuchus Judá llaqtapaq machuq'aran kachkan , pichus Davidpaq allchhin kachkan chaymi atiparqan , payllataqmi k'iruykusqa kachkan chay qilqasqataqa wisq'arayta atinmanqa jinataq chay qanchis limiykusqa ch'ikulliykunatapas p'akiykuyta atinmanqa ” — nispa .
66005006	Chhikataq tiyana chawpipi , tawantin kawsachkaqkuna jinataq machulakuna chawpipiqa uj Uwijatam rikurqani . Payqa sayachkarqanmi , chaywampas wañuchisqa jaywasqa kasqanqa sut'intam rikukurqan . Qanchis waqrakunayuq jinataq qanchis ñawikunayuqmi karqan , mayqinkunachus tukuy kaypachaman kachamusqan Diospaq qanchis ajayunkunam kanku .
66005007	Chay Uwijataq pichus tiyanapi tiyachkarqan chayman purispam pañaniq makinmanta k'iruykusqa kachkarqan chay qilqasqata jap'iqamurqan ;
66005008	k'iruykusqa kachkarqan chay qilqasqata jap'iqtinjinataq , tawantin kawsachkaqkuna jinataq iskaychunka tawayuq machulakunantin chay Uwijapaq ñawpaqimpi killpiykukurqanku . Tukuy paykunam jasp'ina arpakunayuq karqanku jinataq kupala junt'a pusillukuna aparisqam karqanku , mayqinkunachus ch'uwa llaqtapaq mañakuyninkunam .
66005009	Jinaspataq kay musuq takiytam q'uchurqanku : “ K'iruykusqa kachkan chay qilqasqata jap'inapaq jinataq limiykusqa ch'ikulliykunata p'akinapaqqa qanmi atiyniyuq kanki , imaraykuchus wañuchisqa jaywasqam karqanki ; yawarniyki jich'asqaykiwantaq imaymana rijch'akuq , imaymana rimayniyuq , llaqtayuq jinataq suyuyuq runakunatam qhispichirqanki .
66005010	Paykunamantaqa uj qhapaq suyutam tiyt'achirqanki , Diosninchisman jaywaq sacerdotenkunatam tukuchirqanki , paykunataq tukuy kaypachajawapim atiywan tiyaykukupunqaku ” — nispa .
66005011	Chhikamantataq qhawarini , jinaspataq tiyana muyuriypi kaq achkha angelkunapaq , tawantin kawsachkaqkunapaq jinataq machulakunapaq rimanarichkasqankutam uyarirqani . Paykunamantaqa waranqa waranqakunam karqanku ,
66005012	jinaspataq athun kunkawan ajinata nirqanku : “ ¡ Mayqin Uwijachus wañuchispa jaywasqa kachkarqan chayqa , tukuy atiyta , qhapaq kayta , yachayta , kallpata , athumpi kayta , athunchasqa kayta jinataq yupaychasqa kayta jap'iqanapaq chaniyuqmi ! ”
66005013	Ajinallatataqmi tukuy imakunatachus janaqpachapi , kaypachapi , ukhupachapi jinataq quchapi ima Diosqa ruwachkasqa chaykunapas ajinata nirqallankutaq : “ ¡ Tukuy yupaychay , athumpi kay , athunchasqa kay jinataq atiypas pichus tiyanapi tiyachkan jinataq Uwijaman wiñaypaq wiñaynintimpaq qusqa kachun ! ” — nispa .
66005014	Tawantin kawsachkaqkunataq ajinatam jaynirqanku : “ ¡ Ajina kachun ! ” — nispa . Iskaychunka tawayuq machulakunataq killpiykukurqanku jinaspataq yupaycharqanku .
66006001	Jayk'aqchus Uwijaqa ñawpaqkaq limiykusqa ch'ikullita p'akiykurqan chhikataq , kawsachkaqkunamanta ujkaqpaq qhunqhunjina kunkawan ajina nisqantam uyarirqani : “ ¡ Jamuy ! ” — nispa .
66006002	Qhawarirqani jinaspataq uj yuraq silla uywatam rikurqani , chay uywa patapi tiyqatasqa kachkarqan chaytaq makimpiqa uj mich'i aparisqam karqan . Paymantaq uj pillutam qurqanku , jinaspataq atipachkaqmi atipanapaq lluqsirqan .
66006003	Jayk'aqchus Uwijaqa iskaykaq limiykusqa ch'ikullita p'akiykurqan chhikataq , kawsachkaqkunamanta iskaykaqpaq ajina nisqantam uyarirqani : “ ¡ Jamuy ! ” — nispa .
66006004	Jinaspataq waj silla uywam lluqsimurqan . Chaytaq pukam karqan , pichus chay uywa patapi tiyqatasqa kachkarqan chaytaq tukuy kaypachamanta sumaqpi kayta qichuqanapaq jinataq runakunapaq paykunapura wañurachikunankupaq atiy qusqam karqan ; jinaspataq uj athun kuchillutam qurqanku .
66006005	Jayk'aqchus Uwijaqa kimsakaq limiykusqa ch'ikullita p'akiykurqan chhikataq , kawsachkaqkunamanta kimsakaqpaq ajina nisqantam uyarirqani : “ ¡ Jamuy ! ” — nispa . Qhawarirqani jinaspataq uj yana silla uywatam rikurqani , pichus chay uywa patapi tiyqatasqa kachkarqan chaytaq makimpi uj tupu aparisqam karqan .
66006006	Jinaspataq chay tawantin kawsachkaqkuna chawpimanta ajina nimuq uj kunkatam uyarirqani : “ Uj p'unchay llank'aspa kallpasqawanqa uj phuqtu trigullatam rantikunqaku , jinallataq kimsa phuqtu siwarataqa uj p'unchay llank'aspa kallpasqawanmi rantikunqaku ; chaywampas wiswita jinataq vinukaqtaqa ama qasiman tukjachiychu ” — nispa .
66006007	Jayk'aqchus Uwijaqa tawakaq limiykusqa ch'ikullita p'akiykurqan chhikataq , kawsachkaqkunamanta tawakaqpaq ajina nisqantam uyarirqani : “ ¡ Jamuy ! ” — nispa .
66006008	Qhawarirqani jinaspataq uj q'illu silla uywatam rikurqani , pichus chay uywa patapi tiyqatasqa kachkarqan chaypaq sutinqa Wañuy nisqam karqan . Paypaq qhipantataq imachus wañuypaq qhapaq suyun lanti kachkan chaymi jamuchkarqallantaq , jinaspataq tupjaykunawan , yariqaykunawan , unquykunawan jinataq sach'a kurukunawan wañurachinampaqmi kaypachapaq kuskanmanta kuskanjawapi atiyta qurqanku .
66006009	Jayk'aqchus Uwijaqa phichqakaq limiykusqa ch'ikullita p'akiykurqan chhikataq , pikunachus Diospaq willayninta willasqankurayku jinataq chay willaypi tukuy sunqu iyaw nisqankurayku ñak'awachasqa kachkarqanku chaykunatam jaywana patapaq ukhuniqnimpi rikurqani .
66006010	Paykunataq athun kunkawan ajinata nirqanku : “ Tukuy atiyniyuq ch'uwa jinataq chiqan , kaypacha runakunataqa ¿ nuqaykuman wañurachiwanku chaymantaqa jayk'aqtaq juchanchaykunki jinataq nuqaykumanta sayqatakuspa asut'iykunkiri ? ” — nispa .
66006011	Chhikataq yuraq p'achakunatam qurqanku , jinaspataq : “ Diosman jaywasqankupi qankunajina wañuchisqa kananku kachkan chay wawqimasiykikunapaq kayman junt'asqa chayamunankukama uj juch'uy pachata suyariychis ” — nispam nirqanku .
66006012	Jayk'aqchus Uwijaqa suqtakaq limiykusqa ch'ikullita p'akiykurqan chhikataq , qhawarirqani jinaspataq uj manchay jallp'a kharkhatiymi karqan . Intiqa yana ch'amakamanmi tukupurqan , killapas yawarjina pukamanmi tukupurqallantaq ,
66006013	jinataq imaynatachus wayrawan thalarqusqa higo sach'apaq urinkuna t'akarakumuchkan ajinatam quyllurkunapas janaqpachamanta kaypachaman t'akarakumurqanku .
66006014	Janaqpachaqa imaynatachus uj qarata k'iruykunchis ajinatam chinkawachapurqan , tukuy athun urqukunapas jinataq qucha chawpipi kaq jallp'akunapas may chhikapichus kachkanku chaymantaqa wajniqman kuyurichisqam kapurqanku .
66006015	Kaypachapi kaq qhapaq suyukuna apaykachaqkunataq urqu chawpipi kaq qarqa jutk'ukunapim pakaykukupurqanku , paykunawan kuskataq pallapallakunapaq kurajkaqninkuna , qhapaq runakuna , kaypachapi atiyniyuq runakuna , tukuy wata runakuna jinataq kacharisqa runakunantinmi pakaykukurqanku ;
66006016	jinaspataq urqukunaman jinataq qarqakunamanqa ajinatam nirqanku : “ ¡ Pichus tiyanapi tiyachkan chaymanta jinataq Uwijapaq phiñakuyninmanta pakaykurinawaykichispaq nuqaykujawaman urmaykumuychis ! ” — nispa .
66006017	Imaraykuchus manchay asut'iy p'unchayqa chayampunñam , jinaspataq ¿ pitaq sayarinmanri ? ”
66007001	Kaypachapi kaq tawantinniq chhikakunapi tawa angelkuna sayarachkaqtam rikurqani , paykunataq tawantinniqmanta phukumuq wayratam jark'aykuchkarqanku , ajinamanta jallp'ajawapi , quchajawapi jinataq mayqin sach'ajawapipas ama wayrarimunankupaq .
66007002	Inti lluqsimuyniqmanta jamuq waj angeltaqa rikurqallanitaqmi , pichus kawsachkaq Diospaq limiykuna ch'ikullinniyuqmi karqan . Kay angeltaq pikunachus kaypachaman jinataq quchaman chhuqrinchanankupaq atiyta jap'iqachkasqaku chaykunamanmi athun kunkawan ajinata nispa wajach'arqan :
66007003	“ ¡ Diosninchispaq jaywaqninkunaman manaraq ch'ikulliykunanchiskamaqa , kaypachaman , quchaman jinataq sach'akunamampas ama chhuqriykuychischu ! ” — nispa .
66007004	Jinaspataq pikunachus ajina ch'ikulliykusqa karqanku chaykunapaq yupthapisqa yupaytam uyarirqani : chaykunataq tukuy israel llaqtapi kaq ayllukunamantaqa pachaj tawachunka tawayuq waranqam karqanku .
66007005	Judäpaq ayllunmantaqa chunka iskayniyuq waranqa ch'ikullisqakuna , Rubenpaq ayllunmantaqa chunka iskayniyuq waranqa ch'ikullisqakuna , Gadpaq ayllunmantaqa chunka iskayniyuq waranqa ch'ikullisqakuna ,
66007006	Aserpaq ayllunmantaqa chunka iskayniyuq waranqa ch'ikullisqakuna , Neftalïpaq ayllunmantaqa chunka iskayniyuq waranqa ch'ikullisqakuna , Manasespaq ayllunmantaqa chunka iskayniyuq waranqa ch'ikullisqakuna ,
66007007	Simeonpaq ayllunmantaqa chunka iskayniyuq waranqa ch'ikullisqakuna , Levïpaq ayllunmantaqa chunka iskayniyuq waranqa ch'ikullisqakuna , Isacarpaq ayllunmantaqa chunka iskayniyuq waranqa ch'ikullisqakuna ,
66007008	Zabulonpaq ayllunmantaqa chunka iskayniyuq waranqa ch'ikullisqakuna , Josepaq ayllunmantaqa chunka iskayniyuq waranqa ch'ikullisqakuna jinataq Benjaminpaq ayllunmantaqa chunka iskayniyuq waranqa ch'ikullisqakunam karqanku .
66007009	Chay chhikamantataq , qhawarirqani jinaspataq ancha achkha imaymana runakunatam rikurqani , paykunaqa tukuy suyukunamanta , imaymana rijch'akuq uyakunayuq , imaymana rimayniyuq jinataq tukuy llaqtakunamantam karqanku . Tiyana ñawpaqimpi jinataq Uwijapaq ñawpaqimpim sayarachkarqanku , chay tukuy kasqankuraykutaq manam pipas yupayta atichkarqankuchu . Paykunaqa yuraq p'achayuqkama jinataq chhiru ch'ampakuna jap'irisqam kachkarqanku .
66007010	Tukuyninkum athun kunkawan ajinata wajach'akurqanku : “ ¡ Diosninchis pichus tiyanapi tiyachkan chay jinataq Uwija imam qhispichiwanchis ! ” — nispa . “ ¡ Ajina kachun ! Yupaychasqa kay , athunchasqa kay , yachay , yuspärasqa kay , athumpi kay jinataq kallpapas wiñaypaq wiñaynintimpaq Diosninchisman qusqa kachun . ¡ Ajina kachun ! ” — nispa .
66007011	Jinaspataq tukuy angelkunam tiyana muyuriypi , machulakuna jinataq tawantin kawsachkaqkuna muyuriypi sayarachkarqanku ; tiyana ñawpaqipitaq umanku pampaman chayanankama k'umuykuspam Diosman yupaycharqanku .
66007012	Paykunataq ajinatam nirqanku : “ ¡ Ajina kachun ! Yupaychasqa kay , athunchasqa kay , yachay , yuspärasqa kay , athumpi kay jinataq kallpapas wiñaypaq wiñaynintimpaq Diosninchisman qusqa kachun . ¡ Ajina kachun ! ” – nispa .
66007013	Chhikataq machulakunamanta ujkaq ajinata tapurirqawan : “ ¿ Pikunataq yuraq p'achayuq kaypi kachkanku chaykunari ? ¿ Maymantataq jamunkuri ? ” — nispa .
66007014	“ Tatay , qanmi yachanki ” — nispam jaynirqani . Paytaq ajinata nirqawan : “ Kaykunam manchay ñak'ariyta atipamuchkarqanku chaykunaqa , pikunachus Uwijapaq yawarninwanmi p'achankunata mayllaqamuspa yuraqman tukuchimurqanku .
66007015	“ Chayraykum Diospaq tiyanan ñawpaqimpi kachkanku , jinaspataq tuta p'unchaymi wasimpi payman jaywanku . Pichus tiyanapi tiyachkan chaymi kachkasqanwan paykunaman imantinmanta waqaychanqa .
66007016	Paykunaqa manañam yariqachikuspa jinataq unumanta ch'akisqapas puriykachapunqakuchu , intipas manañam ruphayninwan ruphaykupunqachu , manallataqmi q'uñipas phutirqupunqachu ;
66007017	imaraykuchus tiyana chhika chawpipi kachkan chay Uwijam paykunapaq michiqnin kapunqa , jinaspataq kawsay quq unu p'ullp'uq chhikakunamanmi pusapunqa , Diostaq tukuy waqayninkunatam ñawinkunamanta pichararipunqa . ”
66008001	Jayk'aqchus Uwijaqa qanchiskaq limiykusqa ch'ikullita p'akiykurqan chhikataq , janaqpachapiqa uj ñaqa kuska pacham ch'inlla karqan .
66008002	Chhikamantataq Diospaq ñawpaqimpi qanchis angelkuna sayarachkaqtam rikurqani , paykunamantaq qanchis pututukunatam qurqanku .
66008003	Chhikamantataq qurimanta ruwasqa uj kupala phichana jap'irisqam uj angelqa jamurqan , jinaspataq jaywana patapaq ñawpaqimpim sayarikurqan . Paymantaq tiyana ñawpaqimpi kachkarqan chay qurimanta ruwasqa jaywana patapim Diospaq ch'uwa llaqtampaq mañakusqankunawan kuska jaywanampaq achkha kupalata qurqanku .
66008004	Chay kupalapaq q'usñisqantaq ch'uwa llaqtampaq mañakuyninkunawan kuskam angelpaq makinmanta Diospaq ñawpaqinman chimparqan .
66008005	Chhikataq chay angelqa kupala phichanata jap'irqan , jinaspataq jaywana patamanta nina sansakunata apaqaspa chaywan junt'aykuchirqan , jinaspam kaypachajawaman t'akawachamurqan ; chhikataq qhunqhunkuna , qapariykuna , llijullijukuna jinataq uj jallp'a kharkhariy imam karqan .
66008006	Chay qanchis angelkuna pikunachus qanchis pututukuna jap'irisqa karqanku chaykunaqa phukurinapaqmi wakichakurqanku .
66008007	Ñawpaqkaq angel pututunta phukurimurqan chhikataq , kaypachajawamanqa chhijñi jinataq ninawanmi paraykumurqan , chaytaq yawarwan chhaqruykusqam karqan . Chaywantaq kaypachapaq kimsakaq chhikanmi ruphaykupurqan , chaywam kuskataq sach'akunapas jinataq q'umir jach'ukunamantapas kimsakaq chhikanllataqmi ruphaykupurqallantaq .
66008008	Iskaykaq angel pututunta phukurimurqan chhikataq , nina lawrachkaq uj athun urqumanjina rijch'akuqmi qucha chawpiman chhuqaykusqa karqan ; jinaspataq quchamanta kimsakaq chhikanmi yawarman tukupurqan .
66008009	Tukuy quchapi kawsaqkunamantaqa kimsakaq chhikanmi wañurapurqanku , jinataq yampukunamantapas kimsakaq chhikanllataqmi t'unarqusqa kapurqanku .
66008010	Kimsakaq angel pututunta phukurimurqan chhikataq , nina wiyajina lawrachkaq uj athun quyllurmi janaqpachamanta phawaqamurqan , chaytaq mayukuna jinataq unu p'ullp'umuqjawamanmi jalaqamurqan .
66008011	Chay quyllurtaq K'allk'u nisqa sutiyuqmi karqan ; jinaspataq unukunamantaqa kimsakaq chhikanmi k'allk'uman tukupurqanku , chay k'allk'u unu ujyarasqankuraykutaq achkha runakunam wañurapurqanku .
66008012	Tawakaq angel pututunta phukurimurqan chhikataq , intiqa kimsakaq chhikanmi chhuqrisqa kapurqan , killapas quyllurkunapas ajinallataqmi kimsakaq chhikan chhuqrisqa kapurqallankutaq . Ajinamantam chaykunamanta kimsakaq chhikan ch'amakaman tukupurqanku , jinaspataq kimsakaq chhikanllataqmi p'unchaypas tutapas manaña k'anchayninta qupurqankuchu .
66008013	Chhikamantataq qhawarirqani , jinaspataq janaqpacha chawpipi phawaykachachkaq uj ankatam rikurqani , paypaq athun kunkanwan ajinata niqtam uyarirqani : “ ¡ Wakin kimsayuq angelkuna pututunkuta phukurimuchkanqaku chhikaqa , kaypachapi kawsaqkunawan imalla kachkanqa ! ” — nispa .
66009001	Phichqakaq angel pututunta phukurimurqan chhikataq , janaqpachamanta uj quyllur kaypachaman jalaqamuchkasqa chaytam rikurqani ; chaymantaq ukhupachaman waykuna jutk'upaq punku wisq'anantam qurqanku .
66009002	Ukhupachaman waykuna jutk'upaq punkuntam wisq'ararqan , chay ukhumantataq uj athun junch'amantajinam q'usñi lluqsimurqan ; chay q'usñintaq intita jinataq janaqpachantintam ch'amakaykuchirqan .
66009003	Chay q'usñimantataq t'isku t'iskukunam lluqsiramurqanku jinaspataq tukuy kaypachajawamanmi ch'iqiwacharqanku ; chay t'isku t'iskukunamantaq alacran kurukunajina kaniykukuq kanankupaq atiytam qurqanku .
66009004	Chaykunataq kaypachapi kaq q'umir qurakunaman jinataq maykaq sach'akunamampas ama chhuqrinchamunankupaq kamachisqam karqanku , manachayqa pikunachus Diospaq ch'ikullinta umankupi mana apachkanku chaykunaman kaniykunankupaq kamachisqam karqanku .
66009005	Chaywampas runakunata ama wañuchinankupaq , manachayqa kaniykuspa phichqa killakuna nanaykuchinankupaq kamachisqam karqanku . Chay nanaytaq uj alacran kurupaq kaniykusqanjinam karqan .
66009006	Chay p'unchaykunapi runakunaqa wañuytam maskanqaku , chaywampas manam taripanqakuchu ; wañupuytam munanqaku , wañuytaq paykunamantaqa phawaripunqam .
66009007	T'isku t'iskukunaqa maqanakuyman purqaruq silla uywakunajina wakicharisqam karqanku ; umankupiqa qurimanta ruwasqa pilluwan churqatasqajinam karqanku , uyankunataq runapaq uyanman riqch'akuqmi karqan .
66009008	Warmikunapaq chujchanjina chujchayuqmi karqanku , kirunkunataq machuq'arapaq kirunkunajinam karqan .
66009009	Aychankunataq jirumanta ruwasqa maqanakuna p'achayuqjinam karqanku , lijrankunapaq ch'aqwamusqantaq imaynatachus tupjanaman phawaq achkha silla uywakuna ch'aqwamuchkanku ajinam karqan .
66009010	Chupankunataq alacran kurukunapaq chupanjina arikunayuqmi karqan , chaypitaq phichqa killa junt'a runaman chhuqriykunapaq atiyniyuqmi karqanku .
66009011	Chay t'iskut'iskukunapaq kurajkaqnintaq mayqinchus ukhupachapaq angelnin kachkan chaymi karqan , sutintaq hebreo rimaypiqa Abadón nisqam karqan , griego rimaypitaq Apolión nisqallataq .
66009012	Chaymi ñawpaqkaq t'unarqukuy karqan , chaywampas iskaywanraqmi jamunan kachkarqan .
66009013	Suqtakaq angel pututunta phukurimurqan chhikataq , mayqin qurimanta ruwasqa jaywana patachus Diospaq ñawpaqimpi kachkarqan chaypaq tawa waqrankuna chawpimanta uj kunka wajach'akumuqtam uyarirqani .
66009014	Chay kunkataq pututuyuq kachkarqan chay suqtakaq angelmanqa ajinatam nirqan : “ Éufrates athun mayu qayllapi watasqa kachkanku chay tawa angelkunata paskaray ” — nispa .
66009015	Chhikataq chay tawa angelkunam paskarasqa karqanku , ajinamanta kimsakaq chhika runakunata wañurachinankupaq , imaraykuchus paykunaqa chay pachapaq , chay p'unchaypaq , chay killapaq jinataq chay watapaq wakichasqam kasqaku .
66009016	Jinaspataq pikunachus silla uywakunapi maqanakuchkarqanku chaykunapaq iskay waranqa waranqa pallapallakuna kasqankutam uyarirqani .
66009017	Ajinatam musquypijina chay silla uywakunata rikurqani , jinaspataq pikunachus chay uywakunajawapi tiyqatasqa kachkarqanku chaykunaqa , ninajina puka jijichkaq , llawlli jinataq q'illu maqanakuna p'achawan wijsa patapi churaykusqam karqanku . Chay silla uywakunataq machuq'arapaq umanjina umakunayuqmi karqanku , sinqanmantataq nina , q'usñi jinataq azufre imam lluqsimurqan .
66009018	Chay uywakunapaq sinqanmanta nina , q'usñi jinataq azufre lluqsimuqwantaq , kimsakaq chhika runakunam wañurapurqanku .
66009019	Chay silla uywakunapaq atiyninqa sinqampi jinataq chupampim karqan ; imaraykuchus chupankunaqa mach'aqwayakunajinam karqan , umankunawantaq runakunaman chhurincharqanku .
66009020	Chay ninawan , q'usñiwan jinataq azufrewan mana wañurachkarqanku chay puchuq runakunataq , mana allin ruwayninkunataqa manam saqichkarqankuchu , millay saqra supaykunaman jinataq runapaq ruwasqan dioskunaman yupaychaytapas manallataqmi saqichkarqankuchu . Astawampas rumimanta , k'ullumanta , qurimanta , qulqimanta jinataq jirumanta ruwasqa illakunaman , mayqinkunachus mana rikuq , mana uyariq jinataq mana puriykachaq kachkanku chaykunamanqa astawanmi yupaycharqanku .
66009021	Manallataqmi runa wañuchiytapas , layqakuytapas , millay khuchi juchakuna ruwaytapas jinataq suwakuytapas saqichkarqankuchu .
66010001	Phuyuwan muyuykusqa janaqpachamanta uraqamuq waj ancha atiyniyuq angeltam rikurqani ; umanjawapiqa uj k'uychiyuqmi karqan , uyanqa intijinam k'ancharqan , chakinkunataq nina lawramuqjinam karqan .
66010002	Makimpitaq uj k'iruykusqa uña qilqasqa aparisqam karqan , paytaq pañaniq chakinta quchaman , lluq'iniq chakintataq jallp'aniqman sarurikurqan .
66010003	Jinaspataq athun kunkawan imaynatachus machuq'ara qaparin ajinatam wajach'akurqan ; jayk'aqchus wajach'akurqan chhikataq qanchis qhunqhunkunam kikin kunkankunata uyarichimurqanku .
66010004	Chay qanchis qhunqhunkuna rimamurqanku chhikamantataq , nuqaqa qilqanaymi karqan ; chaywampas janaqpachamanta uj kunkapaq nuqaman ajina nimuqtam uyarirqani : “ Imatachus chay qanchis qhunqhunkuna nichkanku chaytaqa pakapi waqaychay , jinaspataq ama qilqaykuychu ” — nispa .
66010005	Chhikataq mayqin angeltachus qucha patapi jinataq jallp'a patapi sayarikuqta rikuchkarqani chayqa , janaqpachamanmi pañaniq makinta uqharirqan ,
66010006	jinaspataq pichus wiñaypaq kawsachkan , pichus janaqpachata , kaypachata , quchata jinataq tukuy imachus chaykunapi kachkan chaykunata ruwachkasqa chayjawapim uj juramintuta ruwarqan . Jinaspataq ajinata nirqan : “ Manañam pachaqa astawan kapunqachu ,
66010007	manachayqa jayk'aqchus qanchiskaq angel pututunta phukuriyta qallarinqa chhikaqa , Diospaq pakapi kachkan chay yuwasqanmi junt'akupunqa , imaynatachus payqa pay kikimpaq jaywaqnin willaqninkunaman willachkarqan chaymanjina ” — nispa .
66010008	Mayqin kunkachus janaqpachamanta lluqsimuspa rimapayamurqawan chayqa , wajmantam ajinata nimurqawan : “ Puriy jinaspataq mayqin angelchus qucha patapi jinataq jallp'a patapi kachkan chaypaq makinmanta chay wisq'arasqa k'irusqa uña qilqasqata apaqamuy ” — nispa .
66010009	Maypichus chay angel kachkarqan chaymanmi purirqani , jinaspataq k'irusqa uña qilqasqata qunawampaqmi mañarqani , paytaq ajinatam jaynirqawan : “ Jap'iy jinaspataq mikhuykuy . Simiykipiqa ancha misk'im kanqa , chaywampas wijsaykipiqa k'allk'umanmi tukupunqa ” — nispa .
66010010	Chhikataq angelpaq makinmanta chay k'iruykusqa uña qilqasqata mañaqarqani jinaspataq mikhuykurqani ; simiypiqa ancha misk'im karqan , chaywampas mikhuykupurqani chhikamantataq wijsaypiqa k'allk'umanmi tukupurqan .
66010011	Chhikataq ajinata nirqawanku : “ Kunanqa achkha llaqtakunajawamanta , suyukunajawamanta , rimaykunajawamanta jinataq suyu apaykachaqkunajawamanta musuq jamuq p'unchaykuna willaykunatam willanayki kanqa ” — nispa .
66011001	Chhikamantataq uj suqus k'aspiman sijch'akuq tupuna k'aspitam qurqawanku : “ Jatariy Diospaq wasinta jinataq jaywana patantawan tupurqumuy , jinaspataq jayk'ayuqchus chaypi yupaychachkanku chayta yuparqumullaytaq .
66011002	Chaywampas Diospaq wasinmanta jawaniq wasikanchakaqtaqa manam tupumunkichu , imaraykuchus Diosman mana riqsiqkunaman qusqam chayqa , paykunataq kimsa wata kuskayuq pacham ch'uwa llaqtata sarukunqaku .
66011003	Nuqataq iskay willaqniykunatam chiqankaq willayniykuna willanankupaq kachamusaq . Paykunataq kimsa wata kuskayuqmi llakikuy p'achawan p'achallt'asqa willayniykunata willanqaku ” — nispa .
66011004	Kay iskay willaqkunataq , ima iskay olivos sach'akunachus jinataq iskay micha k'anchachiykunachus kaypacha apaykachaq Diospaq ñawpaqimpi kachkanku chaykunam kanku .
66011005	Mayqimpas paykunaman chhuqrinchayta munan chhikaqa , ninatam paykunaqa siminniqta phukurqumunku , chaytaq chhiqnikuqninkunataqa q'alatam rupharqupun ; ajinamantam paykunaman maykaq chhuqrinchay munaqkunapas wañunqaku .
66011006	Kay willaqkunaqa janaqpacha wisq'aykunapaq atiyniyuqmi kanku , ajinamanta jayk'a pachachus paykunaqa kaypachapi willaspa puriykachanqaku chay pachakunapi ama paranampaq . Paykunaqa unuta yawarman tukuchinapaq jinataq kaypachaman imaymana ñak'ariykunawan munasqankumanjina ñak'arichinapaqpas atiyniyuqllataqmi kanku .
66011007	Chaywampas jayk'aqchus willaykuna willayta tukuchapunqaku chhikataq , ukhupachamanta chimpamuq wak'am paykunaman phawqatanqa , atipjanqa jinataq wañurachinqa .
66011008	Ayankunataq may athun llaqtapichus Tatata chakanapi wañuchichkarqanku chaypaq llaqta ñanninkunapi wijch'uwachasqam kanqa . Runakunataq chay llaqtamanqa rijch'anachiywan rimanku chhikaqa Sodoma jinataq Egipto nispam sutiyanku .
66011009	Jinaspataq kimsa p'unchay kuskayuqmi , imaymana llaqtayuq , imaymana rijch'ayniyuq , imaymana rimayniyuq jinataq imaymana suyukunamanta jamuq runakunam ayankunata rikunqaku , jinaspataq p'anp'aykuqtaqa manam saqichkanqakuchu .
66011010	Kaypachapi kawsaqkunataq chay iskay willaqkunapaq wañusqankumantaqa kusikunqakum . Chay tukuytapuni kusikuspataq ujmanta ujmi paykunapura imaymana quriquykunata jaywanakunqaku , imaraykuchus chay iskay willaqkunaqa paykunapaq uj uma nanaymi karqanku .
66011011	Chaywampas kimsa p'unchay kuskayuq kapurqan chhikamantataq , Diosmi paykunata kawsatatachipurqan jinaspataq wajmantam sayaripurqanku , tukuy chay rikuqkunataq anchatam manchaywan junt'aykuchikupurqanku .
66011012	Chhikataq chay iskay willaqkunaqa janaqpachamanta uj athun kunkatam uyarirqanku , chaytaq ajinatam nirqan : “ ¡ Kay chhikaman chimpamuychis ! ” — nispa . Paykunataq uj phuyupim janaqpachaman chimpapurqanku , chaytataq chhiqnikuqninkunaqa rikurqankum .
66011013	Chay chhika pachapim uj manchay jallp'a kharkhatiy jatarirqan , kharkhatiywantaq chay llaqtamanta chunkakaq chhikam lluqllaykupurqan , jinaspataq qanchis waranqa runakunam wañurarqanku . Pikunachus kawsakuchkaq qhipararqanku chaykunataq , manchay junt'am janaqpachapi kaq Diosman yupaycharqanku .
66011014	Iskaykaq t'unarqukuyqa tukukupunmi , chaywampas usqhayllatam kimsakaq t'unarqukuyqa jamuchkan .
66011015	Qanchiskaq angel pututunta phukurimurqan chhikataq , janaqpachapiqa athun kunkakunam uyarikumurqan , chaykunataq ajinatam nirqanku : “ Kaypacha qhapaq suyuqa Tatanchispaq jinataq Mesiasnimpaqmi kapun , paytaq wiñaypaq wiñaynintimpaqmi apaykachanqa ” — nispa . “ Tukuy atiyniyuq Dios Tata , yuspäraytam quykichis , qanmi kanki jinataq karqanki , imaraykuchus athun atiyniykitam jap'inki jinaspataq qhapaq suyu apaykachaytam qallarinki .
66011016	Diospaq ñawpaqimpi tiyanankunapi tiyarachkarqanku chay iskay chunka tawayuq machulakunaqa , pampaman chayanakama k'uñuykukuspam Diosman yupaycharqanku ,
66011017	ajinata nispa : “ Tukuy atiyniyuq Dios Tata , yuspäraytam quykichis , qanmi kanki jinataq karqanki , imaraykuchus athun atiyniykitam jap'inki jinaspataq qhapaq suyu apaykachaytam qallarinki .
66011018	Suyukunaqa phiñarikupunkum ; chaywampas phiñakunayki p'unchayqa chayampunñam . Chay p'unchaymi tukuy wañupuqkunaman juchanchanki ; willaq jaywaqniykikunaman , ch'uwa llaqtaykiman jinataq pikunachus sutiykita athunchanku chaykunamanqa juch'uykunapas manachayqa athunkunapas kachunku uj sumaq quytam paykunaman kutichinki ; jinaspataq pikunachus kaypachata t'unarqunku chaykunamanqa t'unarqullankitaqmi ” — nispa .
66011019	Janaqpachapi kachkan chay Diospaq wasinmi wisq'arakurqan , Diospaq wasin ukhupitaq rimthapiynin ruwasqa arkam rikhurimurqan . Jinaspataq llijullijukuna , qapariykuna , qhunqhunkuna , uj jallp'a kharkhatiy jinataq uj manchay chhijñirquy imam karqan .
66012001	Janaqpachapiqa uj manchay athun rikuchiymi rikhurirqan : uj warmim p'achapijina intiwan llayuykusqa rikhurirqan , killataq chakinkuna chhikapim karqan , jinataq chunka iskay quyllurkunayuq uj pilluwan churqatasqa .
66012002	Chay warmitaq wawa unquqmi karqan , jinaspataq wawa unqukuyta munaspam unquyninwan qaparichkarqan .
66012003	Janaqpachapiqa waj rikuchiymi rikhurirqallantaq : Uj manchay lijrayuq athun puka pallim rikhurimurqan , chaytaq qanchis umakunayuq , chunka waqrakunayuq jinataq sapa uj umapi quri pillukunawan churqatasqam karqan .
66012004	Chupanwantaq kimsakaq chhika janaqpachapi kaq quyllurkunatam qatatirqan , jinaspataq kaypacha jallp'amanmi t'akawachamurqan . Chay lijrayuq pallitaq wawa unqukunan kachkarqan chay warmipaq ñawpaqimpim sayt'arqan , ajinamanta unqukuqtinjina chay wawanta mikhurqupunapaq .
66012005	Warmitaq uj qhari wawatam unqukurqan , chaymi tukuy kaypacha suyukunata ancha atiyninwan apaykachanqa . Chaywampas chay wawanqa qichuqasqam karqan , jinaspataq Diospaq jinataq tiyanan ñawpaqinman apasqam kapurqan ;
66012006	warmitaq ch'usaq qasi pampaniqmanmi phawaripurqan , maypichus Diosqa kimsa wata kuskayuq pacha mikhuchinankupaq uj chhikata paypaq wakicharipusqa .
66012007	Chhikamantataq uj tupjana maqanakuymi janaqpachapi karqan : Angelkunapaq kurajkaqnin Miguelwan jinataq angelninkunawanmi chay lijrayuq palliwan maqanakurqanku . Chay lijrayuq palliqa angelninkunawan kuskaqa maqanakurqankum ,
66012008	chaywampas Miguelmanqa manam atipayta atichkarqankuchu , jinaspataq paykunapaqqa manañam janaqpachapi uj chhika kapurqanchu .
66012009	Ajinamantam chay manchay lijrayuq athun palliqa chhuqawachasqa kapurqan . Chaymi ñawpaqpachapi kaq palliqa pichus saqra Supay nisqa kachkan chayqa , payqa tukuy kaypachatam sallqaykurqan . Paywan jinataq angelninkunawanmi kaypachaman chuqawachamusqa kapurqanku .
66012010	Chhikataq janaqpachapi uj athun kunka ajina wajach'akumuqta uyarirqani : “ Diosninchispaq qhispichiynin , atiynin , jinataq qhapaq suyunqa chayampunñam , jinallataq Mesiasnimpaq atiyniyuq kasqampas chayampullantaqmi ; imaraykuchus Diosninchispaq ñawpaqimpi wawqipananchiskunaman tuta p'unchay tumpaykuchkarqan chay tumpaykuqninqa chhuqawachasqam kapun .
66012011	Wawqipananchiskunaqa Uwijapaq yawar jich'asqanwan jinataq paykunapaq willaykuna willasqankuwanmi atipapunku ; kawsayninkuta apt'akuytapas manam manchachkarqankuchu , manachayqa wañunapaqqa wakicharisqam kachkarqanku .
66012012	¡ Janaqpachakuna kusikuychis , jinallataq qankuna chaypi kawsakuqkunapas kusikullaychistaq ! ¡ Chaywampas pikunachus kaypacha jallp'api jinataq quchapi kawsakuchkanku chaykunawanqa imalla kachkanqa , imaraykuchus Supayqa uj chhika pachakunalla kananta yachakupuspaqa ancha phiñarisqam qankunajawaman uraqamuchkan ! ” — nispa .
66012013	Jayk'aqchus lijrayuq palli kaypacha jallp'aman chhuqawachasqa rikukupurqan chhikaqa , mayqin warmichus wawata unqukuchkasqa chayman qatiykachaytam qallaripurqan .
66012014	Chaywampas warmimanqa ankapaq iskay athun lijrankunatam qurqanku , ajinamanta may chhikapichus ch'usaq qasi pampaniqpi kanan kachkarqan chayniqman lijrayuq pallimanta karu chhikaman phawaripunampaq , maypichus kimsa wata kuskayuq mikhuchinanku kachkarqan chay chhikaman .
66012015	Lijrayuq pallitaq siminmantaqa unutam lluqsichimurqan , ajinamanta mayuman tukuchispa chay warmiman qatatichinapaq ;
66012016	Chaywampas kaypacha jallp'am warmita yanaparirqan , imaraykuchus jallp'aqa simintam wisq'ararqan , ajinamantam ima mayutachus lijrayuq palliqa siminmanta lluqsiq unuwan ruwachkasqa chayta uquykupurqan .
66012017	Chayta rikuspataq lijrayuq palliqa anchatam phiñarikupurqan , jinaspataq warmipaq mirayninmanta jamuq wakin puchuqkunawan maqanakuqmi purirqan , chaykunataq pikunachus Diospaq kamachiyninkunata uyarinku jinataq Jesuspaq yachachisqankunamanjina mana iskayakuspa puriykuchkanku chaykunam kanku .
66013001	Lijrayuq pallitaq qucha ch'ullpaniqpim sayt'apurqan . Qanchis umayuq jinataq chunka waqrayuq qucha ukhumanta lluqsimuq uj wak'atam rikurqani . Sapa uj waqrapitaq uj pilluwan churqatasqam karqan , umankunapitaq Diosman juch'uychaq sutikuna churqatasqam karqallantaq .
66013002	Kay rikusqay wak'aqa , uj machuq'araman rijch'akuqmi karqan ; chakinkunataq ukumaripaq chakinkunajina , simintaq machuq'arapaq siminjinallataq . Lijrayuq pallitaq atiyninta jinataq tiyakunan chhikatam qurqan , ajinapas ancha munayniyuq kayta imam qurqan .
66013003	Ujkaq umanqa wañunampaqjina chhuqriykusqam karqan ; chaywampas chay chhuqriykusqaqa jampisqam kapurqan , jinaspataq tukuy kaypacha runakunaman musphararqanku , chhikamantataq chay wak'amanmi qatipurqanku .
66013004	Lijrayuq pallimanqa wak'aman atiy qusqanraykum yupaycharqanku , jinataq wak'amampas ajinata nispa yupaycharqallankutaqmi : “ ¿ Pitaq kay wak'ajina kanri ? ¿ Pitaq paywan maqanakunmanri ? ” — nispa .
66013005	Chay wak'amanqa Diosjawamanta imaymana mana allinkuna rimaykunata rimananta jinallataq tawachunka iskayniyuq killakuna atiyniyuq kanantapas saqirqallankutaqmi .
66013006	Chhikataq ajinatam ruwarqan ; Diosman , wasinman jinataq tukuy janaqpachapi kaqkunaman chay wak'aqa mana allin rimaykunawan sutichayta qallarirqan .
66013007	Diospaq ch'uwa llaqtanwan atipjanakama maqanakunantapas saqirqallankutaqmi ; jinaspataq imaymana rijch'ayniyuq runakunajawapi , llaqtakunajawapi , rimaykunajawapi jinataq suyukunajawapi atiyniyuq kanampaqmi atiyta qurqanku .
66013008	Pikunapaq sutinkunachus wañuchispa jaywasqa kachkarqan chay Uwijapaq kawsay p'anqampi mana qilqaykusqa kachkan , tukuy chaykunam chay wak'aman yupaychanqaku . Chay p'anqaqa manaraq Dios kaypachata tiyt'achichkarqan chaymanta niqtimpas ñawpaqtañam qilqasqa kapurqan .
66013009	Pichus ninriyuq kachkan chayqa uyarikuchun :
66013010	“ Pikunachus wataykusqa purinanku kanqa chaykunaqa wataykusqam purinqaku ; jinallataq pikunachus athun kuchilluwan wañuchisqa kananku kachkan chaykunaqa , athun kuchilluwan wañuchisqallataqmi kanqaku . ”
66013011	Chhikamantataq kaypachamanta chimpamuq waj wak'atam rikurqani . Chaytaq mut'u uwijapaq waqranjina iskay waqrakunayuqmi karqan , chaywampas lijrayuq pallijinam rimarqan .
66013012	Paytaq ñawpaqkaq wak'apaq ñawpaqimpiqa payjina atiyniyuqllataqmi karqan . Jinaspataq mayqinchus wañuy chhuqrinmanta jampisqa kachkasqa chay ñawpaqkaq wak'aman kaypacha tukuy runankunantin yupaychanankupaqmi mat'iykuchkarqan .
66013013	Athun musphay ruwaykunatapas ruwallarqantaqmi . Janaqpachamantaqa runakunapaq rikuchkasqantam kaypachamam ninatapas uraqachimurqan .
66013014	Ñawpaqkaq wak'apaq ñawpaqimpi ruwanampaq saqichkarqanku chay rikuchiykunaniqtam kaypachapi kawsaq runakunaman sallqaykurqan , jinaspataq mayqin wak'achus athun kuchilluwan chhuqriykusqa kachkarqan chaywampas kawsakuchkallarqan chaypaq uyan lantintam lluch'irquchirqan .
66013015	Iskaykaq wak'amantaq chay ñawpaqkaq wak'apaq uyan lantin lluch'irqusqa kachkarqan chayman kawsayta qunapaq atiytam qurqanku , ajinamanta chay wak'apaq lantinqa rimayta atinampaq jinataq tukuy pikunachus payman mana yupaychayta munachkanku chaykunaman wañurachinampaq .
66013016	Jinallataq juch'uykunaman , athunkunaman , qhapaqkunaman , pist'achikuq wajchakunaman , kacharisqakunaman jinataq wata runakunaman ima pañaniq makipi jinataq uma ñawpaniqpi uj ch'ikullita tukuyninkuman churanankupaqmi kamachirqan .
66013017	Jinaspataq , manachus chay ch'ikulliyuq , manachayqa wak'apaq sutinniyuq , jinataq sutimpaq yupayninniyuq kachkan chhikaqa manañam pipas ranjayta jinataq rantikutapas atipurqankuchu .
66013018	Kaypim yachayqa riqsikunqa ; pichus yuwaywan jap'iqachkan chayqa wak'apaq yupayninta yupthapichun , chay yupaytaq runapaq yupayninmi . Chay yupayqa suqta pachaq suqtachunka suqtayuqmi .
66014001	Qhawarirqani chhikataq Sión urqu patapi sayachkaqtam Uwijata rikurqani . Paywan kuskataq pachaj tawachunka tawayuq waranqa runakunam kachkarqanku , paykunapaq umanku ñawpaniqpiqa Uwijapaq jinataq Tatampaq sutinkunawan qilqaykusqam karqanku .
66014002	Chhikamantataq janaqpachamanta jamuq uj ch'aqwaraytam uyarirqani ; chaytaq uj mayu phawchintapaq ch'aqwamusqanjina , uj manchay qhunqhumpaq chayaykumusqanjinam karqan ; achkha arpa jasp'iqkunapaq wankamusqanjinam karqan .
66014003	Jinaspataq tiyana ñawpaqimpi , tawantin kawsaqkunapaq ñawpaqimpi jinataq machulakunapaq ñawpaqimpim uj musuq takiyta q'uchurqanku . Chay takiytaqa manam pipas yachaqayta atirqankuchu , manachayqa pikunachus kawpacha chawpimanta qhispisqa kapurqanku chay pachaj tawachunka tawayuq waranqa runakunallam yachaqayta atirqanku .
66014004	Paykunaqa warmiwan mana puñuykuq runakunam karqanku , warmikunawanqa manam khuchi juchakunata ruwachkarqankuchu . Maymanchus Uwija purichkan chayman pikunachus qatichkanku chaykunam paykunaqa kanku . Runakuna chawpimantaqa Diosman jinataq Uwijaman ñawpaqkaq jaywayjina qhispisqam karqanku .
66014005	Siminkunapiqa manam imakaq llullapas taripakunchu , imaraykuchus paykunaqa imamantapas mana tumpaykunajinam kanku .
66014006	Waj angelta rikurqani , paytaq kuska janaqpachapim phawaykachachkarqan , jinaspataq pikunachus kaypachapi kawsakuchkanku chaykunapaq , tukuy suyukunapaq , tukuy rijch'ayniyuq runakunapaq , tukuy rimay rimaqkunapaq jinataq tukuy llaqtakunapaq imam uj wiñay willayta apachkarqan .
66014007	Athun kunkanwantaq ajinatam nirqan : “ Diosman athunchaychis jinaspataq yupaychaychis , imaraykuchus pay juchanchachkanqa chay p'unchaymi chayampunña . Pichus janaqpachata , kaypachata , quchata jinataq unu p'ullp'umuqkunata ruwachkarqan chayman yupaychaychis ” — nispa .
66014008	Chhikamantataq iskaykaq angelqa qatirimurqallantaqmi , paytaq ajinatam nirqan : “ ¡ Pichus tukuy suyukunata millay khuchi ruwayninkunawan machaykuchichkarqan chay Babilonia athun llaqtaqa urmaykupunmi ! ” — nispa .
66014009	Chhikamantataq waj angelmi paykunaman qatirirqan , chay kimsakaq angeltaq athun kunkanwan ajinatam nirqan : “ Mayqimpas chay wak'aman jinataq lantinman yupaychanqa , jinallataq ch'ikullintapas uma ñawpaniqpi manachayqa makipi jap'iqanqa chayqa ,
66014010	Diospaq phiñakusqan asut'iytam jap'iqanqa . Jinaspataq ch'uwa angelkuna jinataq Uwijapaq ñawpaqimpim ninawan jinataq azufrewan ñak'arichisqa kanqa .
66014011	Pikunachus wak'aman jinataq lantinman yupaychanku chaykunapaq jinataq sutimpaq ch'ikullinta jap'iqachkanku chaykunapaq ñ'akarisqanku q'usñitaq wiñaypaq wiñaynintimpaqmi chimpamun , jinaspataq manam tutapas p'unchaypas samararikunanku kachkanchu ” — nispa .
66014012	¡ Kaypim ch'uwa llaqtapaq jinataq pikunachus kamachiykunata junt'anku jinataq Jesuspi mana iskayakuspa puriykunku chaykunapaq kallpayuq kasqan rikukunqa !
66014013	Chhikataq janaqpachamanta uj kunka ajinata nuqaman nimuqtam uyarirqani : “ Kayta uyariy : ¡ Kusikuyniyuqmi kanku pikunachus kunanmanta ñawpaqman Tataman riqsispa wañupunku chaykunqa ! ” — nispa . Arï , Diospaq ajayunqa ajinatam nin : “ Paykunaqa llank'ayninkunamanta samararikupunqakum , imaraykuchus ruwayninkunam paykunawan kuska kakuchkan ” — nispa .
66014014	Qhawarirqani chhikataq uj yuraq phuyutam rikurqani , chay phuyu patapitaq runapaq churinman rijch'akuqjina runatam rikurqani . Payqa qurimanta ruwasqa pilluwan asqatarisqa jinataq makimpiqa uj aricharisqa jusiña ayarisqam kachkarqan .
66014015	Diospaq wasinmantaqa waj angelmi lluqsimurqan , jinaspataq pichus phuyupatapi tiyachkarqan chaymanqa athun kunkanwan ajinata nispam wajach'arqan : “ ¡ Jusiñaykita uqhariy jinaspataq kaypacha urikunata ruturamuspa apthapiyta qallaripuy ; imaraykuchus pachaqa chayampunñam , jinaspataq urikunaqa apthapinapaq puqusqañam kapun ! ” — nispa .
66014016	Chhikataq phuyu patapi tiyachkarqan chayqa jusiñanta uqharispam kaypachaman apthapinapaq rutuyta qallarirqan , jinaspataq urikunataqa apthapipurqanmi .
66014017	Chhikamantataq waj angelñataqmi mayqin Diospaq wasinchus janaqpachapi kachkarqan chaymanta lluqsimurqan , payqa waj aricharisqa jusiña aparisqallataqmi karqan .
66014018	Jaywana patamantaqa waj angelqa lluqsimurqallantaqmi , payqa ninajawapi atiyniyuqmi karqan , jinaspataq ari jusiña aparisqa kachkarqan chay angelmanqa athun kunkanwan ajinata nispam wajarqan : “ ¡ Chay ari jusiñaykita jap'iy jinaspataq kaypachapi kaq uva sach'akunapaq ch'ampankunata chaywan khuchuramuy , imaraykuchus urinkunaqa puqurasqañam kapun ! ” — nispa .
66014019	Chay angeltaq kaypachapim jusiñanwan uvas sach'akunapaq urinkunata khuchurarqan , jinaspataq uj athun quwuñamanmi jich'aykurqan , chaytaq Diospaq phiñakuyninmanmi rijch'akun .
66014020	Chay uvakunataq llaqtamanta jawaniqpi ch'irwarqusqam karqanku , quwuñamantataq yawarmi lluqsimurqan , chaytukuy yawar lluqsimusqanwantaq ñaqa kunkaman chayachkaqmi uj ñaqa kimsa pachaq waranqa kapaypijina athun pampapim quchayaykukupurqan .
66015001	Janaqpachapiqa uj athun musphachkay waj rikuchiytam rikurqallanitaq : qanchis angelkuna tukuchay qanchis ñak'ariykunawan kachkarqanku , mayqinkunawanchus Diospaq phiñakuyninqa tukuchayninmanmi chayapurqan .
66015002	Ninawan chhaqrusqa uj qhispillu quchaman rijch'akuqtam rikurqani ; chay qhispillu qucha kuskataq pikunachus wak'aman atipamuchkasqaku , pikunachus sutimpaq ch'ikullinta mana jap'iqachkasqakuchu jinataq pikunachus lluch'isqa lantintapas mana yupaychachkasqakuchu chaykunam chaypi sayarasqa kachkarqanku . Diosqa paykunaman arpakunatam qusqa ,
66015003	jinaspataq , ajinata nispam Diospaq jaywaqnin Moisespaq jinataq Uwijapaq takiyninta q'uchuchkarqanku : “ Tukuy atiyniyuq Dios Tata , ancha athun jinataq ancha musphachkaykunam qampaq ruwasqaykikunaqa ; Tukuy suyukunapaq kurajkaq apaykachaqnin , ñanniykikunapas chiqan jinataq mana q'iwisqakunam kanku .
66015004	Tatay , ¿ pitaq qanman mana mancharisunkimanri ? ¿ Pitaq qanman mana yupaychasunkimanri ? Imaraykuchus qan sapallaykim ch'uwa kanki ; chayraykum tukuy suyukuna qanman yupaychaq jamusunki , imaraykuchus chiqan kayniykiqa sut'imanmi lluqsipun ” — nispa .
66015005	Chhikamantataq qhawarirqani , jinaspataq janaqpachapi ch'uwa chhika kachkan jinataq rimthapiy athun ch'ujlla kachkan chaypaq wisq'arakusqantam rikurqani .
66015006	Chay ch'uwa chhikamantaqa qanchis ñak'ariykuna apaq angelkunam lluqsiramunku . Paykunaqa achkha chaniyuq yuraq mana uj juch'uypas qhillicharisqa p'achakunawan p'achallt'asqam karqanku , jinaspataq qurimanta ruwasqa chumpikunawan wijsa patamanta chumpiykusqam karqanku .
66015007	Chay tawa kawsaqkunamanta ujkaqmi sapa uj qanchis angelkunamanqa quri pusillukunata qurqan , chay pusillukunataq pichus wiñaypaq wiñaynintimpaq kawsachkan chay Diospaq phiñakuynin junt'am karqanku .
66015008	Ch'uwa chhikataq Diospaq athunkaynimpaq jinataq atiynimpaq q'usñichisqan q'usñiwanmi junt'aykurqan , jinaspataq qanchis angelkuna apachkarqanku chay qanchis ñak'ariykunapaq tukukunankamaqa , manam pipas chay ukhuman waykuyta atinkumanchu karqan .
66016001	Ch'uwa chhikamanta lluqsimuq uj athun kunkatam uyarirqani , chay kunkataq qanchis angelkunaman ajinatam nirqan : “ Puriychis , jinaspataq Diospaq phiñakuynin junt'a kachkan chay qanchis pusillukunata kaypacha jallp'a pataman jich'awachamuychis ” — nispa .
66016002	Ñawpaqkaq angel purirqan jinaspataq kaypacha jallp'a patamanmi pusillunta jich'awachamurqan ; chhikataq tukuy pikunachus wak'apaq ch'ikullinniyuq karqanku jinataq lantintapas yupaycharqanku chay runakunamanqa uj manchay nanaykukuq lliqi unquymi jap'iykurqan .
66016003	Iskaykaq angeltaq qucha patamanmi pusillunta jich'awacharqan , jinaspataq uj wañuchisqa runapaq yawarninjinam quchapaq ununqa yawarman tukupurqan , jinaspataq quchapi tukuy imachus kawsachkan chaykunam wañurapurqanku .
66016004	Kimsakaq angeltaq mayukuna jinataq unu p'ullp'umuqkuna patamanmi pusillunta jich'awacharqan , jinaspataq tukuy chaykunaqa yawarmanmi tukupurqanku .
66016005	Chhikamantataq unujawapi atiyniyuq kachkan chay angelpaq ajina nisqantam uyarirqani : “ Qan , pichus kanki jinataq karqankipuni , kayjinata ñak'arichinapaqqa chiqanmi kanki munasqa Dios Tata ,
66016006	imaraykuchus paykunaqa ch'uwa llaqtaykipaq jinataq willaqniykikunapaq yawarnintam jich'arqanku , chayraykum kunanqa paykunaman yawarta ujyanankupaq qunki . ¡ Paykunaqa chay jap'iqanapaq chaniyuqmi kanku ! ” — nispa .
66016007	Jaywana pata chhikamanta lluqsimuq uj kunka ajina nimuqtam uyarirqani : “ Arï , tukuy atiyniyuq Dios Tata , qanmi chiqan kayniykiwan jinataq chiqanwan juchanchankiqa ” — nispa .
66016008	Tawakaq angeltaq intimanmi pusillunta jich'aykurqan , jinaspataq intimanqa runakunaman ruphaykunampaqmi atiyta qurqanku .
66016009	Jinaspataq tukuyninkum manchachkay ruphaykusqa kapurqanku ; chaywampas manam Diosman kutirimuchkarqankuchu , manallataqmi payman yupaychachkarqankuchu , manachayqa astawanmi pichus kay ñak'ariykunajawapi atiyniyuq kachkan chaypaq imaymana mana allin rimaykunata rimarqanku .
66016010	Phichqakaq angeltaq wak'apaq tiyanan kachkan chay patamanmi pusillunta jich'awacharqan , jinaspataq qhapaq suyunqa ch'amakapim kapurqan . Runakunataq nanaymantaqa qallunkunatam k'uturakurqanku ;
66016011	ajina kachkaqtimpas paykunaqa manam saqra ruwayninkunata saqichkarqankuchu , manachayqa chay nanayninkurayku jinataq lliqi unquyninkuraykuqa astawanmi janaqpacha Diospaq mana allin rimaykunata rimarqanku .
66016012	Suqtakaq angeltaq Éufrates athun mayu patamanmi pusillunta jich'awacharqan , jinaspataq inti lluqsimuyniqmanta jamuq qhapaq suyu apaykachaqkunapaq chimpamunankupaqmi ununta ch'akirquchirqan .
66016013	Lijrayuq pallipaq , wak'apaq jinataq llulla willaqpaq siminkunamantaqa , jamp'atuman rijch'akuq kimsa millay saqra ajayukunam lluqsiramurqanku .
66016014	Chaykunataq millay saqra supaykunapaq ajayunkunam karqanku , paykunam musphay ruway rikuchiykunata ruwarqanku . Paykunaqa tukuy atiyniyuq Dioswan maqanakunankupaqmi tukuy kaypacha qhapaq suyukuna apaykachaqkunata tanthapinapaq lluqsiramurqanku . Chaytataq jayk'aqchus Diospaq athun juchanchana p'unchaynin chayamunqa chhikam ajinata ruwanqaku .
66016015	“ Rijch'arisqa kachkaychis , imaraykuchus nuqaqa suwajinam jamusaq . Kusikuyniyuqmi pichus rijch'arisqa kachkan jinataq q'arapacha uj p'inqayta mana qhiparanapaq p'achanta waqaychakuchkan chayqa . ”
66016016	Chhikataq qhapaq suyu apaykachaq runakunataqa hebreo rimaypi Harmagedon nisqa kachkan chay chhikamanmi tanthapimurqanku .
66016017	Qanchiskaq angeltaq wayraniqmanmi pusillunta jich'awacharqan , jinaspataq ch'uwa chhikamantaqa uj ajina nimuq kunkam lluqsimurqan : “ ¡ Ruwasqañam kapun ! ” — nispa .
66016018	Chhikataq llijullijukuna , kunkakuna jinataq qhunqhunkuna imam karqan , kaypacha jallp'ataq manchaytam kharkhatirqan , chaytaq runa kasqanmantapacha ajina kharkhatiy mana jayk'aqpas kaqmi karqan .
66016019	Athun llaqtataq kimsamanmi phatmikurqan , kaypacha llaqtakunataq lluqllaykupurqankum ; chhikataq Diosqa athun Babilonia llaqtamantam yuwatatarikurqan , ajinamanta phiñakuynimpi ñak'arichinapaq .
66016020	Tukuy qucha chawpipi kaq jallp'akuna jinataq urqukunantinmi manaña kapurqankuchu ,
66016021	janaqpachamantataq manchay athun chhijñikunam runakunajawaman t'akarakumurqan , chay chhijñikunataq ñaqa uj kustala chhika llasakunam karqan , runakunataq chay chijñi chayamusqanraykuqa Diosjawapi imaymana mana allin rimaykunatam rimarqanku , imaraykuchus ancha manchana asut'iymi karqan .
66017001	Qanchis angelkuna pikunachus qanchis pusillukuna aparisqa kachkarqanku chaykunamanta ujkaq jamuspa ajinata nirqawan : “ Jamuy , pichus unu patapi tiyqatasqa kachkan chay mana allin puriykachaq khuchi warmipaq manchay asut'iynintam rikuchisqayki .
66017002	Tukuy kaypachapi kaq qhapaq suyu apaykachaq runakunam chay warmiwan khuchi ruwaykuna ruwanaman churakupunku , kaypacha runakunapas chay khuchi ruwayninkunawanmi machaykukupunku ” — nispa .
66017003	Chhikamantataq , imatachus musquypijina Ajayu rikuchichkarqawan chaypiqa , ch'usaq qasi pampaniqmanmi angelqa pusarqawan . Uj puka wak'a patapi tiyqatasqa warmitam chaypi rikurqani , chaytaq Diospaq imaymana mana allin sutikunawan qilqarqusqam karqan , chay wak'aqa qanchis umakunayuq jinataq chunka waqrakunayuqmi karqan .
66017004	Chay warmiqa yanaman samachkaq puka p'achawan p'achalliykusqam karqan , jinaspataq quriwan , lliphipichkaq rumikunawan jinataq pirlakunawan wallqaykusqam karqan . Makimpitaq uj quri pusillu aparisqam karqan , chaytaq imaymana millay kaqkunawan jinataq khuchi ruwayninkunawan junt'aykusqam karqan ;
66017005	uma pata mat'impitaq uj mana riqsisqa sutiwan qilqaykusqam karqan , chaytaq ajinatam nirqan : “ Athun Babilonia llaqta , millay khuchi juchakuna ruwaqkunapaq jinataq tukuy imachus millay kachkan chaykunapaq maman ” — nispa .
66017006	Chhikamantataq chay warmipaq machasqa kasqantam ripararqani , payqa ch'uwa llaqtapaq jinataq pikunachus Jesuspaq irkataqninkuna kasqankurayku wañuchisqa karqanku chaykunapaq yawarninwan machaykusqam karqan .
66017007	Chhikataq angelqa ajinatam nirqanwan : “ ¿ Imamantataq muspharachkankiri ? Chay warmipaq jinataq payman apachkan chay qanchis umakunayuq jinataq chunka waqrakunayuq wak'apaq ima pakasqa sut'inchaychus kachkan chaypaq sut'inchaynintam nisqayki .
66017008	Ima wak'atachus rikuchkarqanki chayqa , ñawpaqpachakunapi kawsachkarqan chaymi , chaywampas manañam kapunchu . Chaywampas manaraq q'ala t'unarqukuyninman purichkanqa chhikam ukhupachamanta chimpamunqa . Pikunachus kaypacha tiyaykuchisqa kachkarqan chhikamantapacha mana kawsay p'anqapi qilqaykusqa kachkarqanku chay runakunaqa , pichus ñawpaqpi kawsarqan jinaspataq manaña kapurqan chaywampas wajmanta jamunqa chay wak'ata rikuspaqa anchatam muspharanqaku .
66017009	“ Kaypim pichus yachayniyuq jinataq ch'iki yuwayniyuq kachkan chayqa yachakunqa : Qanchis umakunaqa , maykaq qanchis urqukuna patapichus chay warmi tiyqatasqa kachkan chaytam niyta munan ; qanchis umakunaqa , qanchis qhapaq suyu apaykachaqkuna niytapas munallantaqmi .
66017010	Chay qanchis qhapaq suyu apaykachaqkunamantaqa , phichqayuqmi wañurapunku , ujkaqqa kunanmi qhapaq suyuta apaykachachkan ujkaqtaq manaraqmi jamuchkanchu , chaytaq manam suyachkanchu usqhayllatam jamunqa .
66017011	Chay ñawpaq pachapi kawchachkarqan jinataq manaña kapunchu chay wak'ataq pusaqkaq qhapaq suyu apaykachaqmi ; chay wakin qanchis kaqkunamanta ujkaqnin kachkan chhikapas , kunantaq payqa wañunanmanmi purqaruchkan .
66017012	“ Chay chunka waqrakunata rikuchkarqanki chaykunaqa , manaraq qhapaq suyukuna apaykachayta qallarichkanku chay chunka qhapaq suyu apaykachaqkunam kanku . Chaywampas uj pachallam wak'awan kuska atiyta jap'iqaspa qhapaq suyukunata apaykachanqaku .
66017013	Kay chunka qhapaq suyu apaykachaqkunaqa uj yuwayniyuqllam kanqaku , jinaspataq atiyninta jinataq apaykachaytaqa wak'amanmi qupunqaku .
66017014	Paykunataq Uwijawanmi maqanakunqaku ; chaywampas pikunachus mana iskayakuspa paywan kanku chay Diospaq wajakusqankunawan jinataq ajllikusqankunawan kasqanrayku Uwijaqa atipanqam , imaraykuchus Uwijaqa tatakunapaq Tatan jinataq qhapaq suyu apaykachaqkunapaq apaykachaqninmi ” — nispa .
66017015	Angelqa ajinata nirqallawantaqmi : “ Ima unukunatachus rikuchkarqanki , chay patapitaq mana allin puriykachaq khuchi warmi tiyqatasqa kachkan chaykuna rikusqaykiqa , llaqtakuna , runakuna , imaymana rimaykuna jinataq suyukunam chaykunaqa .
66017016	Ima chunka waqrakunatachus rikuchkarqanki chaykuna jinataq wak'apiwanqa , chay mana allin puriykachaq khuchi warmitaqa chhiqnikunqakum jinaspataq sapanta jinataq q'arapachatam saqiwachapunqaku ; paypaq aychantam mikhunqaku jinaspataq ninawanmi ruphaykuchinqaku .
66017017	Diosmi paykunaman munayninmanjina ajina ruwanankupaq yuwayta qun . Paykunaqa imatachus Dios nichkarqan chay junt'akunankamam qhapaq suyu apaykachanapaq atiyniyuq kachkanku chay atiyta wak'aman qupunapaq uj yuwayman chayanqaku .
66017018	Ima warmitachus rikuchkarqanki chayqa , mayqin llaqtachus kaypacha qhapaq suyu apaykachaqkunata apaykachachkan chaymi ” — nispa .
66018001	Janaqpachamanta uraqamuchkaq angeltam rikurqani ; payqa ancha atiyniyuqmi karqan , kaypacha jallp'ataq k'anchayninwan k'ancharisqam kapurqan .
66018002	Paytaq athun kunkanwan ajinatam wajach'akurqan : ¡ Babilonia athun llaqtaqa urmapunñam ! ¡ Millay saqra supaykunapaq wasinman , imaymana qhilli ajayukunapaq jutk'unman , qhilli pisqukunapaq jinataq millay qhilli k'ita kurukunapaq tapanmanmi tukupun !
66018003	Imaraykuchus tukuy suyukunam millay khuchi ruwayninkunawan machaykukurqanku ; qhapaq suyu apaykachaqkunaqa paywanmi millay khuchi ruwaykunata ruwarqanku , ajinamantam chay mana allin ruwaykunapi munasqankuta yanjakusqankuwan kaypachapi kaq qhatuyuqkunaqa qhapaqyarqanku ” — nispa .
66018004	Janaqpachamanta waj kunkata ajina nimuqta uyarirqallanitaqmi : “ Qankuna pikunachus nuqapaq llaqtay kankichis chaykunaqa , chay llaqtamanta lluqsimpuychis , ajinamanta juchankunapi ama qankuna kanaykichispaq jinataq asut'iynimpas ama qankunaman chayanasunkichispaq ;
66018005	imaraykuchus juchankunaqa janaqpachaman chayanankamam tantaykukupun , Diostaq chay mana allinkuna ruwasqankunataqa allintam qhawqasichkan .
66018006	Imatachus wajkunaman ruwarqan kinkinqa kutichiychis ; chay ruwasqanmanta niqtimpas iskay kuti yapaykusqata yanjaychis ; imaynatachus wakinkunaman machaykuchichkarqan chaymanta niqtimpas iskay kuti yapaykusqata jaywaykuychis .
66018007	Imaynatachus payqa uma uqharinaman jinataq munasqanta yanjakuspa puriykachanaman churakuchkarqan chaymanjina ñak'arichiychis . Imaraykuchus sunqun ukhupiqa ajinatam nichkan : ‘ Kaypim qhapaq suyu apaykachaq warmijina tiyachkani . Manam sapayaq warmichu kachkani , manallataqmi jayk'aqpas ñak'arichkasaqchu ’ — nispa .
66018008	Chayraykum uj ch'ulla p'unchayllapi asut'iyninkunaqa payjawaman jamunqa : wañuy , llakikuy , jinataq yariqasqa kawsay , jinaspataq ninawan ruphaykuchisqam kanqa ; imaraykuchus Dios Tataqa atiyniyuqmi , chayraykum payman juchanchaykupun ” — nispa .
66018009	Mayqin qhapaq suyu apaykachaqkunachus paywan millay khuchi ruwaykunata ruwarqanku jinataq imachus munasqankuta yanjakurqanku chaykunaqa , jayk'aqchus payta q'usñi ukhupi ruphaykuchkaqta rikunqaku chhikaqa anchatam waqanqaku jinataq qaparinqaku .
66018010	Chay tukuy manchay asut'isqa kasqanta rikuspaqa , karuniqllamantam ajinata nispa ninqaku : “ ¡ Ay ! ¡ Babilonia athun llaqta , imamantaq chayanki ! Imaraykuchus asut'iyniykiqa usqhayllatam chayamun ” — nispa .
66018011	Kaypachapi kaq qhatuyuqkunapas ajinallatataqmi chay llaqtarayku waqanqaku jinataq qaparinqaku , imaraykuchus qhatupi ranqanankunataqa manam pipas rantikuq kapunqakuchu :
66018012	Chay ranqanankunaqa quri , qulqi , lliphipichkaq achkha chaniyuq rumikuna , pirlakuna achkha chaniyuq yanaman samachkaq puka awasqakuna ; sumaq q'apachkaq k'ullukuna ; tullumanta , jirumanta jinataq rumimanta ruwasqakuna ;
66018013	kanila wayaqakuna jinataq sumaq qap'achkaq jampikuna , jawinakuna , ruphachinakuna ; vino , wiswi , ñut'u jak'u , triwu ; chaqna uywakuna , uwijakuna , silla uywakuna jinataq mayqinkunachus runa kawsaykuna kachkan chay wata runakunatinmi karqan .
66018014	Jinaspataq chay llaqtamanqa ajinatam ninqaku : “ ¡ Chay sumaq ancha munasqayki misk'i uriykikunaqa manañam kapunchu . Tukuy qhapaq kayniykikunataqa wiñaypaqmi chinkachikupunki ! ” — Nispa .
66018015	Pikunachus chay llaqtapi tukuy chaykunata ranqaspa qhapaqyarqanku chaykunaqa , chay asut'iyninta manchaspaqa karuniqllapim waqaspa jinataq qaparispa qhiparapunqaku ,
66018016	jinaspataq ajinatam ninqaku : “ ¡ Ay ! ¡ Athun llaqta ! Achkha chaniyuq awasqa p'achakunawan p'achallisqa , yanaman samachkaq puka p'achakunayuq , quriwan , pirlakunawan jinataq lliphipichkaq rumikunawan allich'arisqa .
66018017	¡ Chay tukuy qhapaq kayniykiqa usqhayllatam tukukupun ! ” — Nispa . Yampukuna apaykachaq kurajkaqkuna jinataq pikunachus qucha ch'ullpaniqpi yampuwan puriykachanku chaykuna , yampupi llank'aqkuna jinataq tukuy pikunachus quchapi llank'aspa kawsakunku chaykuna imam karuniqpi qhiparapunku ,
66018018	jinaspataq llaqtapaq ruphaykusqan q'usñinta rikuspaqa ajinatam qaparirqanku : “ ¿ Maykaq llaqtataq kay llaqtajina kanmanri ? ” — Nispa .
66018019	Jinaspataq uma patankunamantaqa uchphawanmi jach'ikipakurqanku , waqaspa qaparispataq ajinatam nirqanku : “ ¡ Ay ! ¡ Athun llaqta ! Qhapaq kayninwanmi quchapi kaq tukuy yampuyuqkunaqa qhapaqyarqanku . Jinaspataq usqhayllatam t'unarqusqa kapun . ”
66018020	Janaqpachakuna chay llaqtarayku kusikuychis ; qankuna pikunachus ch'uwa llaqtapi kankichis chaykunaqa kusikuychis , kachasqakuna jinataq Diospaq sutimpi willaqkunapas kusikullaychistaq , imaraykuchus chay llaqtaman juchanchaspaqa qankunamanmi Diosqa chiqampi rikusunkichis .
66018021	Chhikataq uj ancha atiyniyuq angelmi uj rumita uqharirqan , chay rumitaq piqan maranaman rijch'akuqmi karqan , quchaman chhuqaykuspataq ajinatam nirqan : “ Babilonia athun llaqta , ajina chhuqaykusqam qan kanki , jinaspataq manañam jayk'aqpas rikupusunkichischu .
66018022	Llaqta ñanniykikunapiqa manañam jayk'aqpas arpakunapaq , pinkillukunapaq jinataq pututukunapaq wankayninkunaqa uyarikupunqachu , manallataqmi ima llank'aq runakunapas kapunqakuchu , manallataqmi piqan rumipaq piqamusqampas uyarikupunqachu .
66018023	Manañam jayk'aqpas micha k'anchayqa qampi k'anchampunqachu , Runachakuy raymipaq ch'aqwamusqampas manañam qampi uyarikumpunqachu . Imaraykuchus qhatuyuq runaykikunam kaypachapi atiyniyuqkuna karqanku , jinaspataq layqakusqaykiwanmi tukuy kaypacha suyukunata sallqaykurqanki ” — nispa .
66018024	Imaraykuchus Diospaq sutimpi willaqkunapaq , ch'uwa llaqtapaq jinataq tukuy pikunachus kaypachapi wañurachisqa karqanku chaykunapaq yawarninmi chay llaqtapi taripakun .
66019001	Chhikamantataq , achkha runakunapaq kunkankunatam janaqpachapi ajina niqta uyarirqani : “ ¡ Diosqa yupaychasqa kachun ! Qhispichiy , athunchasqa kay jinataq atiypas Dios Tatanchispaqmi ,
66019002	imaraykuchus payqa chiqampim juchanchan ; pichus millay khuchi ruwayninkunawan kaypachata juchaman jalaykuchichkarqan chay khuchi warmitam juchanchaykun . Chayta ruwaspam Diospaq jaywaqninkunata wañurachisqanrayku junt'arqukupurqan ” — nispa .
66019003	Chhikamantataq wajmantam ajinata nirqanku : “ ¡ Diosqa yupaychasqa kachun ! Chay warmipaq ruphaykupusqan q'usñiqa jayk'aqpas mana sayt'aspam chimpanqa ” — nispa .
66019004	Iskay chunka tawayuq machulakuna jinataq tawantin kawsachkaqkunaqa , pichus tiyanan chhikapi tiyachkarqan chay Diosmanmi pampaman chayanakama k'uñuykuspa yupaycharqanku , Jinaspataq ajinatam nirqanku : “ ¡ Diosqa yupaychasqa kachun ! ¡ Ajina kachun ! ” — Nispa .
66019005	Chhikataq tiyana chhikamantaqa uj ajina nimuq kunkam uyarikumurqan : “ ¡ Tukuy qankuna , juch'uykuna jinataq athunkuna , tukuy qankuna jaywankichis jinataq uyart'ankichis chaykuna Diosninchisman yupaychaychis ! ” — nispa .
66019006	Uj phawchintapaq jinataq qhunqhumpaq ch'aqwamusqanjina , achkha runakunapaq kunkantam uyarirqallanitaq . Paykunataq ajinatam nirqanku : “ ¡ Diosqa yupaychasqa kachun ! Imaraykuchus tukuy atiyniyuq Dios Tatanchismi atiyninwan apaykachayta qallaripun .
66019007	Kusikusunchis , kusikuy junt'asqa kasun jinataq athunchayta payman qusunchis , imaraykuchus Uwijapaq runachakuy rayminmi chayampun . Runachakunan sipasqa wakicharisqam kapun :
66019008	uj sumaq achkha chaniyuq awasqawan , yuraq mana qhillicharisqa jinataq lliphipichkaq p'achawan p'achallikunantam saqinku , imaraykuchus chay yuraq p'achaqa ch'uwa llaqtapaq allin puriykachakusqanmi ” — nispa .
66019009	Chhikataq angelqa ajinatam nirqawan : “ Kayta qilqaykuy : ‘ Kusikuyniyuqmi kanku pikunachus Uwijapaq runachakuy rayminman wajasqa kanku chaykunaqa ’ — nispa . ” Kaytawanmi nirqan : “ Kaykunaqa Diospaq chiqankaq rimayninkunam ” — nispa .
66019010	Yupaychanapaqtaq angelpaq chakinkuna chhikapim killpiykukurqani , chaywampas payqa ajinatam nirqawan : “ Ama chayta yanakuchkaychu , imaraykuchus nuqaqa qanjina jinataq pikunachus Jesuspaq willasqanmanjina mana iskayakuspa qatinku chay wawqimasiykikunajina Diospaq jaywaqninllataqmi nuqapas kani ” — nispa . Imaraykuchus Jesuspaq chay willayninkunam Diospaq sutimpi willaqkunamampas yuwayta qun .
66019011	Janaqpacha wisq'arasqa kachkaqtam rikurqani : jinaspataq uj yuraq silla uywam rikhurimurqan , pichus chay patapi tiyqatasqa kachkarqan chaytaq Chiqampaq Chiqan nisqam karqan , imaraykuchus payqa atiyninwan apaykacharqan jinataq tupjaykunata ruwarqan chhikaqa chiqan kaywanmi ruwarqan .
66019012	Ñawinkunaqa nina lawramuqjinam lliphipimurqan , umampiqa achkha pillukunawan churqatasqam karqan , jinaspataq payllapaq riqsisqan uj sutiwan qilqaykusqam karqan .
66019013	Yawarwan tiñisqa p'achawan p'achallt'asqam karqan , sutintaq : Diospaq Rimaynin — nisqam karqan .
66019014	Paymantaq janaqpachapi kaqkunam qatirqanku , paykunataq mana qhillichasqa yuraq p'achawan p'achallt'asqakuna jinataq yuraq silla uywakunapi tiyqatasqakunam karqanku .
66019015	Siminmantaqa uj ari kuchillum lluqsimurqan , ajinamanta suyukunaman chaywan chhuqrinchanampaq . Chay suyukunatataq ancha atiyninwanmi apaykachanqa . Jinaspataq imaynatachus vino jurqunapaq uva urikunata ch'irwarquna kachkan , ajinatam tukuy atiyniyuq Diospaq ancha phiñakuynin quwuñampi pay kikin ch'irwarqunqa .
66019016	Mantillumpi jinataq chakin patapiqa , kay qilqaykunawan qilqaykusqam karqan : “ Qhapaq suyu apaykachaqkunapaq apaykachaqnin jinataq tatakunapaq Tatan ” — nispa .
66019017	Inti patapi sayarisqa kachkaq uj angeltam rikurqani , paytaq tukuy kallpanwanmi janaq chhikakunapi phawaykachaq aycha p'ata suwiq'arakunaman ajinata nispa wajach'arqan : “ ¡ Jamuychis , jinaspataq Diospaq mikhuy jaywasqanman tantakumuychis ,
66019018	ajinamanta qhapaq suyu apaykachaqkunapaq , pallapallakuna apaykachaqkunapaq , tupjanapi maqanakuq runakunapaq , silla uywakunapaq jinataq silla uywapi tiyqatasqa karqanku tukuy chaykunapaq aychan mikhunaykichispaq . Chaywan kuskaqa kacharisqa runakunapaq , wata runakunapaq , juch'uypas manachayqa athumpas kachun chaykunapaq aychanta ima mikhunaykichispaq ! ” — Nispa .
66019019	Wak'ata jinataq kaypachapi kaq qhapaq suyu apaykachaqkuna puntapunta pallapallankunawan kuska kachkaqtam rikurqani , paykunaqa yuraq silla uywapi tiyqatasqa kachkarqan jinataq paywan kuska jamuchkarqanku chaykunawan maqanakunapaqmi tantaykukumusqaku .
66019020	Wak'ataq pichus paypaq ñawpaqimpi musphay ruway rikuchiykunata ruwachkasqa chay llulla willaqwan kuskam jap'iykusqa kapurqan . Llulla willaqqa chay rikuchiykunaniqtam pikunachus wak'apaq ch'ikullinwan ch'ikulliykuchikusqaku jinataq lantinta yupaychasqaku chaykunaman sallqaykusqa . Chhikataq chay wak'awan jinataq llulla willaqwanqa kawsachkaqmi maypichus nina quchaqa asufriwan lawrachkan chayman chhuqaykusqa kapurqanku .
66019021	Wakinkunataq yuraq silla uywapi tiyqatasqa kachkarqan chaypaq siminmanta lluqsimuq athun kuchillunwan wañurachisqam kapurqanku , jinaspataq tukuy aycha p'ata suwiq'arakunam chay aychankunawan sajsararqanku .
66020001	Janaqpachamanta uraqamuq uj angeltam rikurqani , paytaq ukhupachapaq punku wisq'anan jinataq uj athun jirumanta ruwasqa watana aparisqam karqan .
66020002	Kay angeltaq , ñawpaq palli pichus Supay kachkan chay lijrayuq pallitam jap'iykurqan , jinaspataq waranqa watapaqmi wataykupurqan .
66020003	Ukhupachamanmi chhuqaykupurqan jinaspataq chaypim wisq'aykurqan , punkumpitaq uj ch'ikullitam churaykurqan , ajinamanta waranqa watakuna uraqanankama maykaq suyukunatapas amaña sallqaykunampaq , chay waranqa watakuna tukukupunqa chhikataq uj chhika pachakunam kacharisqa kallanqataq .
66020004	Tiyanakunatam rikurqani , chaypitaq pikunachus juchanchanapaq atiyta jap'iqachkasqaku chaykunam tiyarachkarqanku . Jinaspataq pikunachus Jesuspaq jinataq Diospaq willayninman tukuy sunqu iyaw nisqankurayku uma khuchuqasqa karqanku chaykunapaq ajayunkunatam rikurqallanitaq . Paykunaqa manam wak'ata jinataq lantintapas yupaychachkasqakuchu , manallataqmi umapipas makipipas ch'ikullinwan ch'ikulliykuchikuyta munachkasqakuchu . Paykunapaq kawsarimpusqankuta jinataq Cristowan kuska waranqa wata kawsasqankutapas rikullarqanitaqmi .
66020005	Chaywampas wakinkaq wañusqakunaqa manam waranqa watakuna uraqanankamaqa kawsarimurqankuchu . Kaymi ñawpaqkaq wañusqamanta kawsarimuyqa .
66020006	¡ Kusikuyniyuqmi kanku pikunachus ñawpaq kawsarimuypi kawsarimunku chaykunaqa , imaraykuchus ch'uwa llaqtapi kaqkunam kanku ! Iskaykaq wañuyqa paykunajawapiqa manam ima atiyniyuqpaschu , manachayqa Diospaq jinataq Cristopaq sacerdotenkunam kanqaku , jinaspataq paywan kuskam waranqa wata apaykachanqaku .
66020007	Jayk'aqchus waranqa watakuna uraqapunqa chhikaqa , maypichus wisq'asqa kachkarqan chay chhikamantam Supayqa kacharisqa kapunqa ,
66020008	jinaspataq kaypachamanta tukuyniq chhikakunapi kaq suyukunaman sallqaykuqmi lluqsimunqa , Gog jinataq Magog mayqinkunapaqchus pallapallankunaqa ch'allajina ancha achkha kachkan chaykunatam maqanakunapaq tantaykumunqa .
66020009	Jinaspataq chay tukuy pampapacham aywkatamurqanku , jinaspataq maypichus ch'uwa llaqta kachkan jinataq pikunamanchus Dios munakuchkan chay chhikaman muyuykumurqanku . Chaywampas janaqpachamantam nina phawaqamuspa paykunaman tukuyninkuta ruphaykupurqan .
66020010	Pichus paykunaman sallqaykuchkasqa chay Supayqa , maypichus wak'awan jinataq llulla willaqwan chhuqaykusqa kachkarqanku chay lawrachkaq nina quchaman chhuqaykusqallataqmi kapurqan . Chaypim tuta p'unchay wiñaypaq wiñaynintimpaq ñak'arichisqa kapunqaku .
66020011	Uj athun yuraq tiyanata jinataq pichus chaypi tiyachkarqan chaytam rikurqani . Paypaq ñawpaqimpitaq , kaypachawan janaqpachawanqa mana ujtawan rikunatam chinkawachapurqanku , jinaspataq manañam may chhikapipas rikukupurqanchu .
66020012	Tukuy wañurapuqkunamantataq atiyniyuqkunata jinataq llamp'u sunquyuqkunatam tiyana ñawpaqimpi sayarachkaqta rikurqani . Chhikataq p'anqakunam wisq'arasqa karqan , chaywan kuskaqa kawsay p'anqapas wisq'arasqallataqmi karqan . Wañusqakunaqa ruwasqankunamantajina jinataq imaynachus chay p'anqapi qilqasqa kachkarqan chaymanjina juchanchasqam karqanku .
66020013	Quchaqa wañusqankunatam puskatarqan , wañuypaq qhapaq suyunpas paypi wañusqankunataqa puskatallarqantaqmi . Jinaspataq tukuyninkum ruwasqankunamantajina juchanchasqa karqanku .
66020014	Chhikamantataq wañuypaq qhapaq suyunqa nina quchaman chhuqaykusqam kapurqan . Kay nina qucham iskaykaq wañuyqa ,
66020015	pikunapaq sutinkunachus kawsay p'anqapi mana qilqaykusqa kachkarqan chaykunaqa chayman chhuqaykusqam karqanku .
66021001	Chhikamantataq uj musuq janaqpachata jinataq uj musuq kaypacha jallp'atam rikurqani ; imaraykuchus ñawpaqkaq janaqpacha jinataq kaypacha jallp'aqa manañam kapusqakuchu , quchapas manallataqmi kapusqachu .
66021002	Ch'uwa musuq Jerusalén llaqtatam rikurqani , chayqa Diospaq qayllanmantam janaqpachamanta uraqamuchkarqan . Chayqa imaynatachus uj runachakuq sipasqa pichus qharin kachkanqa chaypaq sumaq allich'arisqa kachkan ajinam karqan .
66021003	Jinaspataq tiyana chhikamanta jamuq uj athun kunka ajina nimuqtam uyarirqani : “ Kay chhikam maypichus Diosqa llaqtanwan kawsakun chayqa . Paykunawanmi kawsakunqa , paykunataq wiñaypaqmi paypaq kanqaku , jinaspataq Dios kikinmi paykunawan Diosninjina kachkanqa .
66021004	Paykunapaq tukuy waqaynintam pichararinqa , jinaspataq manañam jayk'aqpas wañuy , waqay , ayquy jinataq nanaypas kapunqañachu ; imaraykuchus tukuy imakunachus ñawpaqpi karqan chaykunaqa tukukupunmi ” — nispa .
66021005	Pichus tiyanapi tiyachkarqan chaytaq ajinatam nirqan : “ Nuqaqa tukuy imatapas musuqmantam ruwani ” — nispa . Ajinatapas nirqallantaqmi : “ Qilqaykuy , imaraykuchus kay rimaykunaqa chiqanmi kanku jinataq iyaw ninapaqpas chaniyuqllataqmi ” — nispa .
66021006	Chhikamantataq ajinatam nirqawan : “ Tukuy imapas ruwasqañam kapun . Nuqam qallariypas jinataq tukuchaypas kani . Pichus unumanta ch'akisqa kachkan chaymanqa qasillam kawsay unu p'ullchuqimuqmanta unuta ujyachisaq .
66021007	Pichus atipaq kachkanqa chayqa , tukuy kaykunatam jap'iqanqa ; nuqam Diosnin kasaq paytaq wawaymi kanqa .
66021008	Chaywampas pikunachus manchali , mana iyawniyuq , saqra , runa wañuchiq , millay khuchi ruwaykunata ruwaq , layqakuna , lluch'isqa illakunaman yupaychaqkuna jinataq tukuy llulla runakuna kanku chaykunamanqa , maypichus nina qucha lawrachkan chayman purinankum kanqa , chaymi iskaykaq wañuyqa ” — nispa .
66021009	Chhikataq mayqin qanchis angelkunachus tukuchay asut'iykuna junt'a qanchis pusillukuna aparisqa kachkarqanku chaykunamanta ujkaqmi jamurqan , jinaspataq ajinatam nirqawan : “ Jamuy , runachakuq sipastam rikuchisqayki , mayqinchus Uwijapaq warminmi kanqa ” — nispa .
66021010	Ima rikuytachus musquypijina Ajayuqa rikuchichkarqawan chaypiqa , angelqa uj athun urquniqmanmi pusarqawan , jinaspataq Diospaq qayllan janaqpachamanta ch'uwa Jerusalén llaqta uraqamuqtam rikuchirqawan .
66021011	Chay llaqtaqa Diospaq k'anchayninwan junt'aykusqam karqan ; lliphipiyninqa uj achkha chaniyuq rumipaq lliphipiyninjinam karqan , uj qhispillujina ch'uwam karqan .
66021012	Chay llaqta muyuriypiqa uj athun pirqam karqan , chunka iskayniyuq punkukunayuq , jiaspataq sapa uj punkupiqa uj angelmi kachkarqan ; chay punkukunapitaq Israel suyupaq chunka iskayniyuq ayllunkunapaq sutinkunawan qilqaykusqam karqan .
66021013	Kimsa punkukunaqa inti lluqsimuyniqpim karqan , waj kimsa punkukuntaq janaqniqpi , wakin kimsa punkukunaqa urayniqpi jinataq waj kimsa punkukunaqa inti jalaykuyniqpim karqallantaq .
66021014	Llaqta muyuriy pirqaqa chunka iskayniyuq rumikunawan japqasichisqam karqan , chaykunataq chunka iskayniyuq Uwijapaq kachasqankunapaq sutinkunawan qilqaykusqam karqan .
66021015	Mayqin angelchus nuqawan rimachkarqan chaytaq , llaqtata , punkunkunata jinataq llaqta muyuriy pirqanta ima tupurqunapaq uj quri tupu aparisqam karqan .
66021016	Llaqtaqa llijllajina tawa ch'ullpayuqmi karqan ; tawaniq ch'ullpataq tupurqusqaqa kikinllam karqan . Angeltaq tupunwanmi chay llaqtata tupuykurqan : chaytaq tawa pachaj tawa chunkayuq p'unchay purispa muyurichuwan chay chhikam tukuyniqman karqan , imaraykuchus mayniqmampas kikillanmi karqan .
66021017	Chhikamantataq llaqta luyuriy pirqatam tukuykurqallantaq : chaytaq runakunapaq tupusqanmanjina tupuykunata angel apaykachachkarqan chaymanjinaqa , suqta chunka phichqayuq lijrakuna chhikam karqan .
66021018	Pirqaqa lliphipichkaq rumikunamanta ruwasqam karqan , llaqtataq qurimanta jinataq qhispillumanta imam karqan .
66021019	Llaqta muyuriy pirqapaq pampa kinray ruminkunaqa , imaymana lliphipichkaq rumikunawan allich'arisqam karqan : ñawpaqkaqqa diamante nisqa rumiwan , iskaykaqtaq zafiro nisqa rumiwan , kimsakaqqa ágata nisqa rumiwan , tawakaqtaq esmeralda nisqa rumiwan ,
66021020	phichqakaqqa ónice nisqa rumiwan , suqtakaqtaq rubí nisqa rumiwan , qanchiskaqqa crisólito nisqa rumiwan , pusaqkaqtaq berilo nisqa rumiwan , qanchiskaqqa topacio nisqa rumiwan , chunkakaqtaq crisoprasa nisqa rumiwan , chunka ujniyuqkaqqa jacinto nisqa rumiwan , chunka iskayniyuqkaqtaq amatista nisqa rumiwan ima .
66021021	Chay chunka iskayniyuq punkukunaqa chunka iskayniyuq pilakunam karqan ; sapa uj punkuqa uj sapa pirlamanta ruwasqam karqan . Llaqta chawpipi kaq athun llaqta ñanqa qurimantam karqan , chaytaq qhispillujinam lliphipichkarqan .
66021022	Chhikataq manam imakaq ch'uwa chhikatapas rikurqanichu , imaraykuchus tukuy atiyniyuq Dios Tata jinataq Uwijapiwanmi chay llaqtapaq ch'uwa chhikan karqan .
66021023	Llaqtaqa manam intipaq jinataq killapaq k'anchayninta munapunchu , imaraykuchus Diospaq k'anchaynin jinataq Uwijapaq micha k'anchayninmi k'anchan .
66021024	Tukuy suyukunaqa chay llaqtapaq k'anchaynimpim puriykachanqaku , kaypachapi kaq qhapaq suyu apaykachaqkunaqa qhapaq kayninkutam qupunqaku .
66021025	Punkunkunaqa manam p'unchaypi wisq'aykusqa kachkanqachu , chaypiqa manam tuta kapunqachu .
66021026	Chaymanmi tukuy suyukunapaq qhapaq kayninta qupunqaku ;
66021027	Chaywampas manam ima qhillipas , saqra ruwaykuna ruwaqkunapas manachayqa llullakuqkunapas chayman waykuchkanqakuchu . Chaymanqa pikunachus Uwijapaq kawsay p'anqampi sutin qilqaykusqa kachkanku chaykunallam waykunqaku .
66022001	Chay angeltaq wiñay kawsay unuyuq uj ch'uwa mayutam rikuchirqawan . Chaytaq qhispillujina ch'uwam karqan , jinaspataq Diospaq jinataq Uwijapaq tiyanan chhikamantam lluqsimuchkarqan .
66022002	Llaqta ñan chawpi chhikapi jinataq mayu ch'ullpakunapitaq kawsay quq sach'am wiñarqan , mayqinchus watapiqa chunka iskayniyuq kitim sapa killa urirqan ; sach'apaq llaqankunataq suyukunaman alliyachinapaqmi allin karqan .
66022003	Chhaqaypiqa qhinchachasqa kawsayqa manañam kapunqañachu . Diospaq jinataq Uwijapaq tiyananqa llaqtapim kapunqa , jaywaqninkunataq paymanmi yupaychanqaku .
66022004	Uyamanta uyam payman rikunqaku , jinaspataq sutintaqa uma mat'ipim apanqaku .
66022005	Chhaqaypiqa manañam tuta kapunqañachu , pikunachus chaypi kawsanqaku chaykunataq manañam micha k'anchayta jinataq intipaq k'anchaynintapas munapunqakuchu , imaraykuchus Dios Tatam k'anchayninta paykunaman qunqa , jinaspataq paykunam wiñaypaq wiñaynintimpaq atiywan tiyaykukupunqaku .
66022006	Angelqa ajintam nirqawan : “ Kay rimaykunaqa chiqan jinataq iyaw ninapaqjinam . Tata , pichus willaqninkunaman rimanankupaq umanchachkan chay kikin Diosmi imakunachus usqhayllata ruwakuchkanqa chayta jaywaqninkunaman rikuchinampaq angelninta kachamun ” — nispa .
66022007	“ ¡ Usqhayllatam jamuchkani ! ¡ Kusikuyniyuqmi pichus kay p'anqapi qilqasqa kachkan chay willayman uyart'achkan chayqa ! ”
66022008	Nuqa Juanmi kani pichus kaykunata rikuchkan jinataq urarichkan chayqa . Rikurqani jinataq uyarirqani chhikamantataq , pichus rikuchichkarqawan chay angelpaq chakinkuna pampamanmi payman yupaychanapaq killpiykukurqani .
66022009	Chaywampas payqa ajinatam nirqawan : “ Ama chayta yanakuchkaychu , imaraykuchus nuqapas qanjinallataqmi Diospaq jaywaqnin kachkani , imaynatachus Diospaq sutimpi willaq wawqimasiykikuna jinataq kay p'anqapi qilqasqa kachkan chay uyart'aqkuna kanku ajinata ” — nispa .
66022010	Kaytawampas nillawantaqmi : “ Kay p'anqapi Diospaq willayninkuna qilqasqa kachkan chaytaqa ama pakapi kachiychu , imaraykuchus junt'akunan pachaqa qayllapiñam kapun .
66022011	Saqraqa saqra kayninta ruwakuchkallachun niy , millay khuchi ruwaykuna ruwaqqa , chay khuchi ruwayninkunata ruwakuchkallachun . Chaywampas pichus sumaq runa kachkan chayqa allin ruwaykunata ruwakuchkallachun jinataq ch'uwa runaqa astawan ch'uwachakuchkallachun niy ” — nispa .
66022012	“ ¡ Qhawariychis ! Nuqaqa usqhayllatam jamuchkani , nuqawan kuskataq uj quytam sapa ujman ruwasqanmantajina qunapaq apamuchkani .
66022013	Nuqan qallariy jinataq tukuchaypas kani , ñawpaqkaq jinataq qhipakaqmi kani . ”
66022014	Kusikuyniyuqmi kanku pikunachus p'achankunata t'aqsaqakunku chaykunaqa , ajinamantam kawsay sach'apaq urinkunata mikhunqaku jinataq llaqtapaq punkunniqtapas waykunqaku .
66022015	Chaywampas pikunachus mana p'inqayniyuq , layqakuqkuna , millay khuchi ruwaqkuna , runa wañuchiqkuna , illakunaman yupaychaqkuna jinataq tukuy pikunachus sallaqakuykunata ruwanku chaykunaqa jawaniqpim qhiparapunqaku .
66022016	“ Nuqa Jesusmi tukuy kaykunata iglesiakunaman willanampaq angelniyta kachamuni . Nuqam Davidpaq tunu allchhin kani . Nuqam paqariy lliphipimuq ch'aska quyllur kani . ”
66022017	Ch'uwa Ajayu jinataq Uwijapaq runachakusqan sipaswanqa ajinatam ninku : “ ¡ Jamuy ! ” Pichus uyarichkan chaytaq ajinata nichun : “ ¡ Jamuy ! ” Pichus unumanta ch'akisqa kachkan chaytaq jamuchun jinaspataq kawsay quq unumanta qasilla ujyachun .
66022018	Tukuy pikunachus kay p'anqapi qilqasqa willayta uyarichkanku chaykunamanqa kaytam ninrincharini : Pipas kay qilqasqaman imatawampas yapaykunqa chaymanqa , ima ñak'ariykunachus kay p'anqapi qilqasqa kachkan chaykunawanmi Diosqa payman yapaykullanqataq .
66022019	Jinataq pipas kay p'anqapi qilqasqamanta uj juch'uytapas qichuqanqa chaymanqa , kay p'anqapi ima kawsay sach'amanta mikhunan kananmanta jinataq ch'uwa llaqtapi kawsananmantachus qilqasqa kachkan chaykunamantam Diosqa qichuqallanqataq .
66022020	Pichus kayta rimarquchkan chayqa ajinatam nin : “ Usqhatam jamuni . ” Ajina kachun . ¡ Jamuy Tata Jesús !
66022021	Tata Jesusqa khuyapayakuyninta tukuy qankunajawaman t'akaykumuchun .
