# language_name:        Chin, Thado
# closest ISO 639-3:    tcz
# ISO_15924:            Latn
# year_short:           
# year_long:            
# vernacular_title:     
# english_title:        The Holy Bible in Thado
# URL:                  http://www.biblesos.org/tcz/bible/thado-kuki/the-holy-biblein-thado-168/
# copyright_short:      
# copyright_long:       
# notes:                
01001001	Semtil’in Pathenin van le leiset ahinsemtai .
01001002	Ahin leiset chu alim le agong bei , twipi thuh tah a ki khang chule achungnga thim pi jingahin , twipi chu Pathen Lhagaovin a-opkhum’e .
01001003	Pathenin , “ kho hungvah hen , ” atile , ahungvahtai .
01001004	Pathenin khovah chu avetle apha lheh jengin , muthim le khovah asep khentai .
01001005	Pathenin khovah chu “ sun ” asah-in , muthimchu “ jan ” asah-e . Jan akichaijin jingkah ahitan , nikhat alhingtai .
01001006	Pathenin , Twipi lah a chun vanthimjol hung kidal hen , Twipi chu alang langa dalten hen , atin ;
01001007	Vanthimjol ajamdoh-in , twipichu chung le noiya adaltanin asepkhentai .
01001008	Twipi daltenna chu Pathenin “ vanthamjol ” asah-e . Jan akichaiyin jingkah ahitan , ni ni alhingtai .
01001009	Pathenin , “ vanthimjol noiya twipi mun khat’a veikhom hen , tolgo hung doh hen , ” atileh , aseibangin aumtai .
01001010	Tolgo lai chu Pathenin , “ leiset ” asah-in , twipi veikhom chengse chu “ twikhanglen ” asahtai . Aphatdan chu Pathenin amudohtai .
01001011	Pathenin , “ leiset’in hampa , amunei hamphung , agathei thing , achi ding amunei cheh , ama amachi dungjui cheh-in hinsepdohhen , leiset chunga kehdohhen , ” atileh ahung kehdoh tauve .
01001012	Leiset’in hampa ahinsep doh tan , hamphung ama ama chi dungjuiyin akehdoh-in , agathei amunei thingphung achi dungjuiyin ahung kehdoh tauve . Ahoidanchu Pathenin amudoh tai .
01001013	Jan akichaiyin jingkah ahitan , nithum alhingtai .
01001014	Pathenin , “ sun le jan sepkhendin vanthamjol’a avah thei vahho hung kigol’u hen , kum kiheichin kum simtoh nan jong panguhen ;
01001015	Vanthamjol’a konin leiset hinsalvah-u hen , ” atileh , aseibang in aumtauve .
01001016	Pathenin vah len cheh ni asemin , nichang chu sun laiyin avahsah-e . Hiti hin ahsi ho jong asemdoh tai .
01001017	Pathenin , vah cheng chu leiset salvah ding le
01001018	Sun lai le jan laiya vah ding , muthim le khovah sepkhen din vanthamjol’a agoldohtai . Aphatje chu Pathenin amudoh tan ahi .
01001019	Jan akichaiyin jingkah ahitan , nili alhingtai .
01001020	Pathenin , “ twi lah a ahon hona kijot le ding ganhing hiungdimset hen , “ atin ;
01001021	Pathenin twi lah acheng din ganhing lentah tah ho le adang dang ganhing tamtah asemin , akijot le nauva Twi , akidil chet chut jin , chule alha lengthei vachate aloi loiyin asemdoh-e . Aphat dan Pathenin amudoh tai .
01001022	Abonchauvin Pathenin phatthei aboh-in , “ Hinphauvin , pungun , Twikhanglen le twi lah jouse dimset’uvin , chule vachate jong leiset’a pungu hen , ” ati .
01001023	Hichun jan akichaiyin jingkah ahitan , ni-nga alhingtai .
01001024	Pathenin , “ leiset’in ganhinglen le neo , ina vahthei le gamlah alha ding hinsep doh hen , ” atileh , asei bangin aumtauve .
01001025	Pathenin leiset’a ganhing le sa jouse chule tol’a kithol ganhing jouse aloiloiyin asemdoh-in , avet le apha lheh jenge .
01001026	Chujouvin Pathenin , “ Eiho lim le mel pun mihem semu hitin , ama ho twi lah anga jouse le chunga vacha te , leiset’a ganhing namkim , ina kivah le gamlah alha ho , alen aneo jouse chunga thunei vaihomin panguhen , ” atin ;
01001027	Ama lim le mel tobangin Pathenin mihem asemin , numei le pasal asemdohtai .
01001028	Pathenin ama ni chu phatthei aboh-in , “ Chinphan pung lhonin , nason napah lhon leiset hung dimhen , twilah a nga , ju le vachate , leiset chunga ganhing namkim chunga hung vaihomu hen , ” ati .
01001029	Pathenin , “ ven , leiset’a muchi chivo , thingphung gathei jouse naneh lhon din kapen ,
01001030	Leiset’a sa jouse le vachate , tol’a kithol ganhing ho le adang ho nehdin hamhing kapetai , ” atin , hiti chun aumtai .
01001031	Hichun Pathenin athilsemsa chengse avet le ahoi behseh jengin pha asai . Hiti hin jan akichaiyin jingkah ahitan , nigup alhing tai .
01002001	Hiti hin thilsem pumpi akijousoh tai .
01002002	Ni sagi lhinnin Pathenin Athilsem ajousoh-in anatoh acholdotan ahi .
01002003	Athilsem aboncha ajosoh a , ni sagi lhinnia acholdo jeh-in hiche nikhohi Pathenin Phatthei aboh-in asuthengtai .
01002004	Hitia hi thilsempumpi hung kisemdoh ahi . Pakai Pathenin thilsem pumpi ahinsemdoh chun
01002005	Leiset chunga hampa louhing akeh hih laiyin , muchijong adondoh hih laiye . Ajeh chu Pakai Pathenin go ajuh sah hih laiyin , loubol ding mihem jongaum hih laiye .
01002006	Leiset’a konjoh chun meijun ajamdoh jin , chutengle leichung ahinle chapkotjie .
01002007	Pakai Pathenin leiset alan mihem asemin , anahhom sunga hintheina hu ahailut peh le , mihem chu mihing asohdoh paiten ahi .
01002008	Chujouvin Pakai Pathenin niso lam Eden mun’a chun hon khat asemin , hikomma hin amihem sempa chu akoitai .
01002009	Honsunga hin vetnomnom thingphung gapha tahtah Pakai Pathenin akesah-in , alailungtah a chun hintheina thingphung le se le pha hetna thingphung jong akeh-e .
01002010	Edan honlei chap nou din hnleiya konin vadung khat ahung lhongin , honkal’a lhalka lin alongkhenin , vadung li asohdoh paitai .
01002011	Vadung masapen chu pishonahin , Havilah gamkol vel’in alongin ,
01002012	Hiche gama hin sana theng atamin , samphai chang le songval chang jong akimui .
01002013	Vadung nina chu Gihon ahin , Cush gamkol vel’a alongin ahi .
01002014	Vadung thumna chu Tigris ahin , Assyria niso lama alongin , chule vadung li lhinna chu Euphrates ahi .
01002015	Pakai Pathenin mihempa chu aleibol ding le angah din Edanhonsunga akoitai .
01002016	Pakai Pathenin mihempa jah a , “ honsunga thingga jouse naneh thei ahinan ,
01002017	Se le pha hetna thingga vang khu naneh thei louhel dingahi ; naneh ni ni le nathi tei tei ding ahi , ati .
01002018	Pakai Pathenin , “ Mihempa achangseh a aum hi anompoi , aki-thopi ding aki-angtopi thei khat sempeh inge , ” atin ;
01002019	Leiset alan Pakai Pathenin sa namkim le vacha jouse asemin , ipi asah ding vetnan mihempa henga abonchan ahin hoiluttai . Hichea hi mihempan aminsah pen pen chu aminu hijeng ahitai .
01002020	Hiti hin mihempan vacha jouse le sa namkim aminvo cheh tan , ahinla khat cha beh jong ama kithopi thei le aki-angtopi thei aumtapoi .
01002021	Hijeh chun Pakai Pathenin mihempa chu a-ihmut milsah-in , a-ihmut lanin anahgu khat aheh lhan , anung chu aphen atomjol’in ,
01002022	Anahgua kon chun numei khat asemdoh-in , mihempa henga ahinpuilut tai .
01002023	Hichun mihempan : “ Hiche hi kagu kachanga kon , Kaphe kavouva kiladoh ahin ; Pasal’a kona kiladoh ahijeh a ‘ Numei ’ kiti ding ahi , ” ati .
01002024	Hijeh a chu Pasal’in anu le apa alhakanga aji akol chah joh a , chule ama ni phe khat vou khat hilhonahi .
01002025	Hichepet chun mihempa le ajinu asagohkeo ahilhonin , ahivangin akijapi lhonpoi .
01003001	Pakai Pathen thilsem ganhinglah a doha thuh pen chu gul ahi . Gul hin numei nu jah a , ” Honsunga theiga ho khu naneh lhon louhel dia Pathenin akha mongham ? ” atile ;
01003002	Numei nun , ” Theiga dang vang kinetheiye ;
01003003	Honlai lunga vang khu neh jong kaneh thie lhon lou ding , katoh khah lhon jongle kathi tei tei lhondin Pathenin eiseipeh lhon nai , “ ati .
01003004	Hichun gul’in numienu jah a , Thi lhon hih hel’in nate .
01003005	Naneh lhon teng namitlam lhon kikeodoh a Pathen masap’a thilpha thilse nahetdoh lhonding jeh a Pathenin akha ahibouve , “ ati .
01003006	Thingphung chu numei nu mitvet’in ahoi lheh jengin , akineh le mi achihsah ding jeh-in jong aducha cheh jenge . Hijeh chun numei nun theiga chu akilon anen , ajipa jong apen , aman jong anetai .
01003007	Chutah-in amitlamlhon akikeodoh paiyin , asagohkeoahi ahedoh lhonin , theichang na akilmat mat lhonin kaipelengin akikai lhontai .
01003008	Nisa dailhah lamin honlei laiya Pakai Pathen va le husa aja lhonin , mihempa le ajinu hongsung thing lah a akisel lhontai .
01003009	Ahivangin Pakai Pathenin , “ Vo Adam , hoiya um nahim ? ” tin ahinkouve .
01003010	Mihempan , “ Honsunga nahusa kajah le , sagohkeo kahijeh a kichaa kisel kahi , “ ati .
01003011	Pakai Pathenin , “ kon sagohkeo nahi atim ? Neh lou dia kisei thingga chu naneh hitanteong ? ” ati .
01003012	Mihempan , “ Eilenkhompi dia neipeh numei nu hin thingga chu eipeh a kaneh ahitai , ” tin aseiye .
01003013	“ Ibol’a hitobangpi chu nabol ham ? ” tia Pakai Pathenin numei nu adoh le , amanun , “ Gul chun eidohabol’a kaneh hichu me , ” ati .
01003014	Chuphat’in Pakai Pathenin gul jah a , “ Nathilbol jeh a hi gaosap nachan a , ganhing jouse lah atalen namat ding , nahinkho lhumkeiya na-op’a kithol’a leivei naneh ding ahi .
01003015	Numei nu to kakidousah a , ama chilhah le nang chilhah kigal to ding ahi . Ama chilhah pan nalu avoh chip’a , nangin akhotaljum nachuhpeh ding ahi . ” ati .
01003016	Pakai Pathenin numei nu jah a , “ Na-naovop teng gim gentheiyanaum a , nat hahsa thot acha nahinding ahi . Hijongle najipa jeng lhangaiya nahin’a aman nachunga vai ahom ding ahi , “ ati .
01003017	Mihempa jah aPakai Pathenin , “ Naji nu thua nanun aneh lou dia kaseipeh thiega na neh jeh a leiset jeng jong hi gaosap chang ahitai . Nahinkho lhumkeiya tohgim genthei puma tol natuh a neh ding nakihol ding ahi .
01003018	Nakidoupi din leiset’a theimi ling le meithai seltho ling hung keh-in tin , chule tollhanga anche louhing naneh ding ahi .
01003019	Nakisemdohna leiset ” a nakile kit kah a , namaiya ulsa long longa na natohgim a’neh le chah nakihol ding ahi . Leivuiya kisemdoh nahin , Leivui nalesokit ding ahi , “ ati .
01003020	Mihem nankim penna nu ahiphat’in Adamin ajinu chu amin Eve asah-e .
01003021	Pakai Pathenin mihempa le ajinu din savun ponsil asemin asilpehtai .
01003022	Pakai Pathenin , “ Mihemhi ilah-uva khat bangin thilpha thilse hethieyin aumtan , hichea hi hinna thiega khu neh khahsah atonsot’a hinsah louhel ding ahi , ” ati .
01003023	Hijeh chun akisemdohna leiset loubol’a kivah din mihempa chu Pakai Pathenin Edan honna konin asoldoh tai .
01003024	Hinna thingphung lampi ngah din hon niso lama Vantil lhanei chu akoiyin , chemjam deuje ju chu akipei kimvelsah tai .
01004001	Adamin ajinu Eve akitimetpin , amanu agaiyin chapa khat ahinge ; “ Pakai panpi jal’a achapa kahin , ” tin amin Cain asah-e .
01004002	Chujouvin asopipa Abel ahing kit’in ahi . Abel chu kelngoi chingin apangin , Cain chu loubol’in apange .
01004003	Khongnungin Cain chun alhosoh gan Pakaiya kilhaina abol’in ,
01004004	Abel’in jong akelngoi peng masapen , athaopen khat athat’in , kilhai nananeiye . Hichea hin Abel kilhaina chunga Pakai alung lhaiyin , athilbol asanpeh tai .
01004005	Cain thilto vangchu asangpon , ama jong akhohsahtapoi . Cain alunghang behseh-in akaiku jenge .
01004006	Pakaiyin Cain jaha , “ Ibol’a lunghanga kaiku jeng nahim ?
01004007	Thildih bol le chun kipah ding nahin , thilse nabol jeh-in chonsetnan kotphunga nachang lhi jinge ; jotho dia nagot vangin , nangin najotei ding ahinai , ” ati .
01004008	Cain chun asopipa Abel jah a , “ Gamlah a che hite , “ atin ; gamlah agei lhon phat’in Cain asopipa chunga achun athattai .
01004009	Hichejeh hin , “ Nasopipa Abel la em ? ” tin Pakaiyin Cain ahindongtai . Aman , “ Kei kasopipa ching gun set ka hi ong ? ” ati .
01004010	Pakaiyin , “ Ibol’a nahim ? Tol’a kona naopipa thisanin eihinsap sap khu me !
01004011	Hiche leiset hi pohkhia nasopipa thisan achop lut tah jeh hin , nang jong gaosap chang nahitan , leiset jeng jong hi lou va na bol thei lou ding ahitai .
01004012	Muchi tujongle chun hung kehdoh louhelding , chen mun det beiya leiset chunga vah thai ding beiya leiset chunga vah thai ding nahitai , ” ati .
01004013	Chuphat’in Cain chun Pakai jah a , “ Neipeh talen hi alen behseh tan kapoh jouhoi ahitapoi .
01004014	Na-angsunga kona neisoldoh a , leiset’a kona neidelmang ahitan , chen mun det beiya leiset’a kavathai le ding , eitoh khapen penin eitha ding ahitai , ” ati .
01004015	Ahinla Pakaiyin , “ Chuti ponte , Cain hinthat pen pen chunga sagi vei phu kila ding ahi , ” atin ; atoh kha khan atha louhel na din Cain chalpanga melchihna khat akoipeh-e .
01004016	Pakai angsunga konin Cain apotdoh-in , Eden solam gamkai , “ Vahthai gam ” sunga achengtai .
01004017	Cainin ajinu akitimatpi le agaiyin , chapa khat ahingin , Enoch asah-e . Cain chun khopi khat asemdoh-in achapa min aputsah-in , Enoch asah-in ahi .
01004018	Enoch chun Irad ahingin , Irad-in Mahuja-el ahingin , Mahuja-el chun Methusha-el ahingin , Methusha-el’in Lemech ahinge .
01004019	Lemech chun ji ni akop , in Khatnu Adah ahin , khatjonu Zillah ahi .
01004020	Adah hin Jabal ahingin , Jabal hi ponbuh achengte le gancha ching miho penna pa ahunghi .
01004021	Jabal sopipa chu Jubal ahin , semjang saite le theile mutte chengse penna pa ahung hikhai .
01004022	Zillah hin Tubal Cain ahingin , amahin sum-eng manchah ding alhan , thih khengin apange ; Tubal Cain sopinu chu Naamah ahi .
01004023	Lamech chun ajite nijah a , “ Adah le Zillah kasei ngai lhonin , Vo Lamech jie ni kisei hi melchih lhontan ; Gollhang khat’in eiden jeh-in kathat tai .
01004024	Cain tha jeh a sagi vei phu aki lah ding le Lamech tha jeh a som sagi le sagi vei phukila ding ahi , ” ati .
01004025	Adamin ajinu akitimatpi kit le chapa khat ahing kit’in , “ Cain thapa . Abel khel’a chi khai din Pathenin chapa khat eipekit tai , ” tin anun amin Seth asah-e .
01004026	Seth-in chapa khat ahingin Enoch asah-e . Ama khanglaiya pat hin min ‘ Pakai ’ minin chibai ahinboh pantai .
01005001	Pathenin Ama lim bang banga asem mihem-Adam khanggui thusim chu hiti ahi .
01005002	Numei le pasal asemin , phatthei aboh-in , amin jong ‘ Mihem ’ asah tai .
01005003	Adam kum ja khat le somthum alhinin ama lim le melto kilo tah chapa khat ahingin , Seth asah-e .
01005004	Seth pen nungin Adam kum jaget ahinben , chanu chapa tampi ahingin ,
01005005	Kum jako le somthum lhin kumin athitai .
01005006	Seth kum jakhat le nga ahin Enosh ahingin ,
01005007	Enosh pen nungin Seth kum jaget le sagi ahinben , chanu chapa tampi ahingin ,
01005008	Kum jako le som le ni alhin kumin athitai
01005009	Enosh kum somko ahin kenan ahingin ,
01005010	kenan pen nungin Enosh kum jaget le som le nga ahinben chanu chapa tam pi ahingin ,
01005011	Kum jako le nga lhin kumin athi .
01005012	Kenan kum som sagi ahin Mahalalel ahingin ,
01005013	Mahalalel pen nungin Kenan kum jaget le som li ahinben , chanu chapa tampi ahingin ,
01005014	Kumjako le som khat lhin kumin athi .
01005015	Mahalalel kum somgup le nga ahin Jared ahingin ,
01005016	Jared pen nungin kum jaget kum jaget le somthum ahinben , chanu chapa tampi ahingin ,
01005017	Kum jaget le somko le nga lhin kumin athi .
01005018	Jared kum jakhat le somgup le ni ahin Enoch ahingin ,
01005019	Enoch pen nungin Jared kum jaget ahinben , chanu chapa tampi ahingin ,
01005020	Kum jako le somgup le ni lhin kumin athitai .
01005021	Enoch kum som gup le nga ahin Methuselah ahingin ,
01005022	Methuselah pen nungin kum jathum jen Pathen to akivop jingin , chanu chapa tampi ahinben ,
01005023	Kum jathum le somgup le nga lhingin ahinge .
01005024	Enoch ahinkho lhumkeiyin Pathento akivop jingin , Pathenin ahing laiya alah phat’iin akiholmotai .
01005025	Methuselah kum jakhat le somget le sagi ahin Lamech ahingin ,
01005026	Lamech pennungin Methuselah kum ja sagi le somget le ni ahinben , chanu chapa tampi ahingin ,
01005027	Kum jako le somgup leko lhin kumin athi .
01005028	Leamech kum jakhat le somget le ni ahin chapa khat ahingin ,
01005029	“ Pathen gaosapsa , ikhut’uva itoh gim nau hiche leiset’a kona hi hiche naosen hin eitha-ol sah diu ahi , ” tinan amin Noah asah-e .
01005030	Noah pen nungin Lamech kum janga le somko le nga ahinben , cha tampi ahingin ,
01005031	Kum ja sagi le som sagi le sagi lhin kumin athitai .
01005032	Noah kum janga ahin chapa thum ahingin ; Sem , Ham chule Japheth ahiuve .
01006001	Leiset chunga mihem hapunin apungin , cha le nao tampi ahing tauve .
01006002	Van miten mihem chanu hoitah tah ho amudoh phat’un adei dei ji din akipuiyui .
01006003	Ahivangin Pakaiyin , “ Kalhagao mihem sunga tonsot’in chengden deh ponte ; mihem hi tahsaphe bou ahin , ahinkho jong kum jakhat le som ni bou hiding ahi , “ ati .
01006004	Mihem chanu ho le van mite chihlhah ho hi chulai le khonung geiya leiset’a mihatte chu ahiuvin , khanglui laiya mihat minthang ho chu amaho ahiuve .
01006005	Leiset’a cheng mitin gitlu le niseh a thilse jeng agel’u Pakaiyin amudoh tan ,
01006006	Mihem asem’a leiset’a achensah akisih-in , alung na behseh tai ; hijeh chun kasemsa jouse , mihem geiyin leiset’a konin sugam tange , : tin Pakaiyin aseitai .
01006007	Noah chunga vang Pakai alung lhainai .
01006009	Noah hinkho chu hiti ahi : midih , akhang sunga nolnabei , Pathen to kivop jing mihem ahi .
01006010	Noah chun chapa thum ahingin , Shem , Ham , chule Japheth ahiuve .
01006011	Pathen mitmun leiset mihem abonchan aphamon , asegamtan , muntin’a pumhat jengin akinotauve .
01006012	Leiset’a cheng mihemte lam hilouva akihei gamtauvin , Pathenin avet le leiset asetsoh hel chu amudohtai .
01006013	Pathenin Noah jah a , “ Leiset pumpi hi mihemte thilse bol dimsoh ahitan , hijeh a chu abonchauva kasuhgam’a , chitin namtin leiset puma kasuhgam ding ahitai .
01006014	Gopher thingin kong innei khat kisuiyin , kong sunga chu adan danin khah tanin , asung le apo begon loijol’in .
01006015	Kong innei chu adung tong jathu , avai tong som nga chule atun tong somthuma nasem ding .
01006016	kong innei chu inchung nakhua , alhung khu tongkhat bou len ding , kong kotpi asih lama nahon a , lhong danthuma nadoa , achungnungpen , aban’a chule anoinungpen nado ding ;
01006017	leiset chunga haitheiya hing jose sumang dia keiman twiksang kaletsah ding , leiset’a ganhing namkim thisoh hel ding ahi .
01006018	Nangto vang kitepna khat kaphudoh a , naji le nachapte chule namoute chengtoh kong innei sunga nalut diu ahi .
01006019	Chule achikhai dia ganhing namkim-anu khat le achal khat-kop khat cheh kong sunga napui lut ding ahi .
01006020	Vacha hihen ganhing dang hileh , tol’a kithol ho geiya ama ama jat dungjuiya chikhai dia nakoma hung kitol lut diu ahi .
01006021	Neh thei jouse nalo khoma , nang ho le ganhing namkim neh dia nakhol khom ding ahi , ” ati .
01006022	Pathenin aseipeh bang bangin Noah-in aboltai .
01007001	Pakaiyin Noah jah a , “ Hiche khanga midih nang bou kamui , na-insung mite toh kong sunga luttan .
01007002	Satheng jat khat’a konin kop sagi-anu khat le achal khat cheh to , saboh jat khat’a konin vang kop khat bou-anu khat achal khat cheh lan ,
01007003	Vacha jat a konin kop sagi cheh leiset’a achikhai din kong sunga kai lut’in .
01007004	Ni sagi lhinteng nisom le jan som li sunga go kajuh sah-a , kasemsa ahing thei jouse kasuh mang hel ding ahitai , ” ati .
01007005	Pakaiyin aseipeh chan abang bangin Noah-in aboltai .
01007006	Leiset chunga twisanglet chun Noah kum jagup alhingtai .
01007007	Twisanglet’a hoidoh na din Noah le ajinu , achapte le ajiteu kong sunga alut tauve .
01007008	Pathen thupeh bangin satheng le sangboh kop khat che-anu khat le achal khat cheh toh , vachate le tol’a kithol ho geiyin ,
01007009	ni nin Noah to kong sunga akijot lut tauve .
01007010	Ni sagi jouvin leiset’a twisang alentai .
01007011	Noah kum jagup lhin kum , lha ni na , nisom le sagi lhin nin twinah jouse ajal tan , van a gokot jouse jong akihong tai .
01007012	Chutah-in ni som li jan som li sung in go aju ju jenge .
01007013	Hiche nikho le lea chu Naoh le ajinu , achapate-Shem , Ham chule Japheth le ajiteu kong sunga lut ahiuve .
01007014	Ganhing namkim , insa le gamsa , alen aneo , vacha namkim ,
01007015	Akop kop’in kong sunga alut’un ,
01007016	Anu khat achal khat cheh , Pathenin Noah to akijot lut tauve . Noah alut phat’in Pakaiyin kongkot akhah tai .
01007017	nisom li le jan som li sungin leiset’a go ajun , twi apomtou tel tul’in Leiset sanga sang jon kong alet doh tai .
01007018	Leiset chung twi adimtel tul jengin , along matsoh tan , kong jong twi chunga akitol le lei .
01007019	Twi atamval’in van noiya molsang jouse geiyin achupsoh tai .
01007020	Twi chu akhang tou tou nalaiyin , molsang jouse sangin tongsom le ngan asangjoi .
01007021	Hijeh chun leiset ganhing namkim-ju le va , ahon honin , mihem geiyin athisoh heltauve .
01007022	Tolgoa cheng ganhing nah hai thei jouse athisoh tauve .
01007023	Leiset’a hing thei mihem le ganhing namkim , ju le va , tol’a kithol ho le chunga leng jouse Pakaiyin asugamin , Noah le kong sunga aumpi chengse chubou asoh chauve .
01007024	Ni jakhat le som nga sung geiyin twi akemsuh hih laiye .
01008001	Noah le kong sunga aumpi ganhing chengse Pathenin agel khoh jingin , Leiset chunga hui anun sah le twi akemsuh pantai .
01008002	Twinah jouse le van’a go-kot chengse akikhah-in , go ahaiyin kho aphan ,
01008003	Ni jakhat le som nga sungin leiset’a twi akang hei hoitai .
01008004	Lha sagi lhin na , nisom le ni sagi lhin nin Ararat lhanga molvum khat’a kong aki-ngamtai .
01008005	Twi vang akemsuh jing jengin , lha som lhinna , ni masapen nin molvum jouse akimu theitai .
01008006	Nisom li lhin nin Noah-in kong bangkot khat ahongin ,
01008007	va-ah khat alha leh , leiset’a twi akanloulai jeh-in adung avaiyin alenglenahung kile kit tai .
01008008	Twi kan le kan lou hetnan Noah-in vakhu khat alha kit leh ,
01008009	Leiset pumpi twiyin achup nah laijeh-in vakhu chun touna ding aholmon kong lama ahung kile kit ; in , Noah-in agahsang lhan kong sunga achoilut tai .
01008010	Noah ni sagi akho ngaiyin , vakhu chu alha kit leh ,
01008011	Nilhah lamin vakhuchun amuh a olive thing nathah khat ahinpon , ahenga ahung kile kit’e . Hichea hin Noah-in leiset’a twi kan ahe-tai .
01008012	Noah-in ni sagi ma a-ngah-in vakhu chu alhadoh kit leh , hichea vang hin vakhu chu ahenga ahung kile kit tapoi .
01008013	Noah kum jagup le khat lhin kum , lha masapen , ni masa nin leiset’a twi akangsoh-in , Noah-in kong inchung khu ahodoh a avet leh , leiset chung twi akangsoh heltai .
01008014	Lha ni na nisom ni le sagi lhin nin leiset chung twi akang goheltan ahi .
01008015	Pathenin Noah jah a ,
01008016	“ Najinu le nachapate chule ajiteu toh kong sunga konin potdoh tauvin .
01008017	Naumpi ganhing namkim-ju le va , tol’a vah tahsaa hing jouse , apunjal’uva leiset adimsetna diuvin hinkai doh tan , ” ati .
01008018	Hijeh chun konga konin Noah le ajinu , achapate le ajiteu apotdoh tauve .
01008019	Ganhing ho jong , tol’a kithol ho le vachate , leiset’a lhale jouse kong sunga konin akop kop’in ahung potdoh tauve .
01008020	Noah-in Pakai din maicham khat asemin , gancha theng le vacha theng lah akonin khat cheh adongkhomin , maichamphunga pumgo thilton agouvamtai .
01008021	Amuinam chun Pakai alung lhiayin alung sunga , “ Aneocha pat mihem lungthim hi asesa kahet jeh-in , mihem thilse bol man a tukal leiset hi kagaosap kit lou hel ding ahitai . Tua kasuhgam banghin ganhing ho jong sumang ta ponge .
01008022	Leiset aum laisea muchi tuphat , lho lhun phat , gamsat le gamdap phat , nipi laile phalbi lai chule sun le jan um jing ding ahi , ” ati .
01009011	Itih hijongle ganhing namkim twiya kisumang talouding , a-itih geiya jong twisanglenin leiset asuhmang lou ding ahitai .
01009012	Nangho le ganhing namkim dinga mantih neilou kitepna kaphudoh het jingnan ,
01009013	Meilhang lah a kathalpi kakoiye ; hiche hi vannoito kakitep het jingna hiding ahi .
01009014	Vanthamjol’a meilhang kajinsah teng thalpi chu kimudoh ding ,
01009015	Chule ganhing namkim-ahing jouse twilenin asuhmang louna dia nahenguva kakitepna kageldohji dingahi .
01009016	Hitia chu meilhang lah athalpi ahung kilah teng , leiset chunga ganhing jouse le kei kah a mantin neilou kitepna chu kageldoh ding ahi .
01009017	Thalpi hi ganhing namkim to kakitepna malchihna ahi , ” ati .
01009018	Kong sunga hung potdoh Noah chapate chu Shem , Ham chule Japheth ahiuvin , Ham hi Canaan pa ahi .
01009019	Hiche Noah chapa thum ho hi leiset chung cheng mihem chitin namtin penna pului ahitauve .
01009020	Noah hi loubol mi ahin , leiset’a lengpilei bol masapenin apange .
01009021	Noah-in lengpitwi adon le akhamin , aponbuh sunga del cheng louvin alumtai .
01009022	Canaan pa Hamin apa Noah del cheng louva lum amun , polama asopite ni agaseipeh-e .
01009023	Shem le Japhet-in ponsilchol khat ala lhonin , alengkouva akhai lhonin , apa del chenglouva um chu mu lounadin akihei mangin , anunglam ngan pnonbuh sunga atoi lut lhonin , apa lhon chu agakhu khum lhone .
01009024	Noah lengpitwi kham alimdoh phat’in achapa neopenin abolna chu ahedoh-in ,
01009025	Hijeh chun , “ Canaan hi gaosap chang hen , Asopite nin soh-in nei lhon hen .
01009026	Pakai , Shem Pathen vang vahchoiyin umhen , Shemin Canaan hi soh-in hinneihen .
01009027	Pathenin Japheth punsah hen , Achilhahte Shem chilhahto hung chengkhomu hen ; Canaan vang Japheth soh-in hung pang hen , ” ati .
01009028	Twisanglet nungin Noah kum jathum le som nga ahing nalaiyin ,
01009029	Kum jako le som nga lhin kumin athi .
01010001	Noah chapate Shem , Ham chule Japheth chilhah ho khanggui chu , twisanglet nungin athum’uvin chapa tampi ahing cheh-ui .
01010002	Japheth chapate chu Gomer , Magog , Madai , Javan , Tubal , Meshech chule Tiras ahiuve .
01010003	Gomer chapate chu Ashkenaz , Riphath chule Togarmah ahiuve .
01010004	Javan chapate chu Elishah , Spain , Cyprus chule Rhodes ahiuvin ;
01010005	Twikhanglen pang dunga hung cheng ho penna pului ahiuve . Hicheng hi Japheth chilhah ahiuvin , aphung phungin agamkai sung cheh a akichen’uvin , ama pao cheh akithouve .
01010006	Ham chapate chu Cush , Egypt , Libya chule Canaan ahiuve .
01010007	Cush chapate chu Seba , Havilah , Sabtah , Raamah chule Sabteca ahiiuve . Raamah chapate ni chu Sheba le Dedan ahi .
01010008	Cush-in Nimrod kiti chapa khat ahingin , leiset’a gal-hat masapenin apange .
01010009	Pakai panpi jal’in Nimrod hi sathat thei tah ahin , hijeh chun mihon , “ Nimrod bangin Pakaiyin sathat thei nahisah hen , ” akitijiuve .
01010010	Nimrod lenggam chun Babylon , Erech chule Accad , Babylon gamsunga um chengse ahopsoh keiye .
01010011	Hiche gama kon hin Nimrod Assyria gama achen , Nineveh khopi , Rehoboth Ir khopi , Calah khopi ,
01010012	chule Nineveh khopi le khopi minthang tah Calah kikah a Resen khopi aphutdoh-e .
01010013	Egypt chapate chu Lydi , Anam , Lehab , Naphtuh ,
01010014	Pathrus , Casluh chule Caphtor ahin , Caphtor hi Philistine mite penna pului ahi .
01010015	Canaan chapate chu amasan apeng masapen Sidon le Heth ahi lhonin ,
01010016	chule Canaan chilhah chu Jebus mite , Amor mite , Girgash mite ,
01010017	Hiv mite , Ark mite , Sin mite ,
01010018	Arvad mite , Zemar mite le Hamath mite ahiuve . Khonung in Canaan insung kon chengse gamtin’a akithe chan soh keiyun ,
01010019	agamgiu Sidon a pat Gerar lang jonin Gaza geiyin akilhung lut peh-in , Sodom lang jonin akilhungin , Gomorrah aphan , Admah ahinphan , chuin Zeboiim ahopan Lasha geiyin akilhung lut peh-e .
01010020	Hicheng hi Ham chihlhah ahiuvin , aphung phungin agamkai sung cheh a achengun , ama pao cheh akithouve .
01010021	Japheth upa Shem chu Hebrew mite penna pului ahi .
01010022	Shem chapate chu Elam , Asshur , Arpachshad , Lud chule Aram ahiuve .
01010023	Aram chapate chu Uz , Hul , Gether chule Meshkek ahiuve .
01010024	Arpachshad chapa chu Shelah ahin , Shelah chapa Eber ahi .
01010025	Eber hin chapa ni ahingin , khatpa khanga hi leiset mite paocheh jeh a akikhen jeh-un amin Peleg akitin , khatjo pa chu Jokatan ahi .
01010026	Joktan chapate chu Almodad , Shelph , Hazarmaveth , Jerah ,
01010027	Hardoram , Uzal , Diklah ,
01010028	Obal , Abimael , Sheba ,
01010029	Ophir , Havilah , chule Jobab ahiuvin , abonchauva Joktan chapa jeng ahiuve .
01010030	Joktan chapate gamgi chu Mesha a pat Sephar lang jonin solam thing lhang gamsung geiyin akilhung lutpeh-e .
01010031	Hicheng hi Shem chilhah ahiuvin , aphung phungin agakai sung cheh a achengun , apao cheh akithouve .
01010032	Hiche miho hi ama ama jat dungjui le akondoh nau insung dungjuiya kisimtoh Noah insung kon cheh ahivin , twisanglet nunga leiset chung mihem hijat hi amahoa kondoh jeng ahiuve .
01011001	Hiche laichun leiset miten paokhat seh athon , thu cheng jong tha khat amanguve .
01011002	Mihemte chu niso lama akitol leu leh Babylon gama phaicham khat’a ahung lut’uvin , hikoma chun achengtauve .
01011003	Amaho khat le khat akihouvun , ” Hungun , cheh dengu hitin goutah lhengu hite , ” atiuvin ; song panna pangdin cheh adenguvin , song lou din leingan amangui .
01011004	Mihon , ” khopi khat semu hitin , insang , atingvum vanto kibang khat sau hitin imin kithansah-u hite , achutiloule leiset chunga ikimoh thethang gam diu ahi , ” atiuve .
01011005	Mihemte khopi sem le insang sah chu vedin Pakai ahung kum lhai .
01011006	Hichea hin Pakaiyin , “ Mihemte hi jat khat bou ahin , pao khatseh bou athouve ; athilbol’u hi tua bana abol diu apatna bou ahinalaiyin , tukal abolnom nom abol jeng diu dol ahitai !
01011007	Kum lhau hitin apaovu gasucheh leu hen khat le khat kihou mon um’uvin tin atohban haitauvinte , ” ati .
01011008	Hitia hi Pakaiyin miho chu leiset chunga ahtecheh soh phat’in akhopi sah ban ahaitauve .
01011009	Hikoma kona hi Pakaiyin mihemte pao asuh cheh a , leiset chunga athe chehsoh hel jeh-in akhopi min Babylon akisah lot tai .
01011010	Shem chilhah ho hiti ahi . Twisanglet nung kum ni lhin kum , Shem kum jakhat ahin achapa Arpachshad ahinge .
01011011	Arpachshad pen nungin Shem kum ja nga ahingin , chadang tampi ahinbei .
01011012	Arpachshad kum somthum le nga alhinin achapa Shelah ahingin ,
01011013	Shelah pen nungin Arpachshad kum ja li le thum ahingin , chadang tampi ahinbei .
01011014	Shelah kum somthum alhinin achapa Eber ahingin ,
01011015	Eber pen nungin Shelah kum ja li le thum ahing nalaiyin , chadang tampi ahinbei .
01011016	Eber kum somthum le li alhinin achapa Peleg ahingin ,
01011017	Peleg pen nungin Eber kum ja li le somthum ahing nalaiyin , chadang tampi jong ahinbei .
01011018	Peleg kum somthum alhinin achapa Reu ahingin ,
01011019	Reu pen nungin Peleg kum ja ni le ko ahing nalaiyin , chadang tampi jong ahinbei .
01011020	Reu kum somthum le ni alhinin achapa Serug ahingin ,
01011021	Serug pen nungin Reu kum ja ni le sagi ahing nalaiyin , chadang tampi jong ahinbei .
01011022	Serug kum somthum alhinin achapa Nahor ahingin ,
01011023	Nahor pen nungin Serug kum ja ni ahing nalaiyin , cha dang tampi jong ahinbei .
01011024	Nahor kum som ni le ko alhinin achapa Terah ahingin ,
01011025	Terah pen nungin Nahor kum jakhat le som le ko ahing nalaiyin , chadang tampi jong ahinbei .
01011026	Terah kum som sagi alhinin Abram le Nahor chule Haran ahinge .
01011027	Terah chilhah ho khanggui chu hiti ahi ; Terah-in Abram le Nhor chule Haran ahingin ahi . Haran hin Lot ahinjou ,
01011028	Apa Terah hinpet’in Babylon gamsung achena khopi Ur a athitai .
01011029	Abramin Sarai akichenpin . Nahorin Haran chunu Milcah akichenpi : Haran hin Iscah jong ahingin ahi .
01011030	Sarai achingin cha neilouvin aumtai .
01011031	Terah hin achapa Abram le amou nu Sarai-Abram jinu , atupa Lot-Hanran chapa akipuiyin , Babylon gama Ur khopi dalhan Canaan gam jonin achetauve . Amahon Haran ahinphauvin , hikoma chun achengtauve .
01011032	Haran a chun Terah kum ja ni le nga alhinin athitai .
01012001	Pathenin Abram jah a , “ Nagam leiset le naphung nachang , na-insung mite dalhan , keiman kavetsah got gam jonin chen .
01012002	Keiman nachilhah tampi kahisah a , nam lentah kaso ding , phatthei kaboh a min thang tah a ka koi ding , chu teng nangma phatthei bom nihi ding ahi .
01012003	Nangma phatthei na boh te phatthei kaboh a , Nagaosap jouse kagaosap thuh ding ; Nang jeh achitin namtin phatthei kaboh ding ahi , ” ati .
01012004	Abram kum som sagi le nga ahin , Pakaiyin aseipeh bangin , Haran a konin akipatdoh-in , Lot chun akilhonpi .
01012005	Abramin ajinu Sarai le asopipa chapa Lot akipuiyin , Haran a alamdoh gou jouse pon , soh chengse to kilhonin Canaan gam jonin achetauve . Canaan gam ahung lhun phat’un ,
01012006	Shechem muntheng lai , Moreh muna gangpi theng phung ahinphah kahsen Abramin gamsung chu akhol khol jenge . Hichepet hin gamsunga Canaan miho anachenguve .
01012007	Abram henga Pakai ahungkilah-in ajaha , ” Nason nachilhahte kapehgot gam chu hiche hi ahi , ” ati . Hichun ahenga hung kilah Pakai din Abramin maicham phung khat hikoma chun asemdoh tai .
01012008	Chujouvin Bethel khopi nisolam , lhanglam thinglhang gam manon Abram achen , nilhum lama Bethel le niso lama Ai kikah a ngahmun akisemtai . Hikoma jong hin maicham khat asemin Pakai minin ataove .
01012009	Hiti hin Abram muntin’a avah len , Canaan gamsung lhanglam gamkai sung ajontai .
01012010	Canaan gamsunga kel lhah jeh a ahhsat behseh phat’in Abram puhsuiya khopem din Egypt gam jonin achesuh-e .
01012011	Egypt gamsung alut ding konin Abramin ajinu Sarai jah a , ” Veteh , mitvet’a numei mel-hoi tah nahi kahei .
01012012	Egypt miten namu tengu keiji nahi heuvintin , kei eithauva , nang nakihoi diu ahi .
01012013	Nang jeh a eihing hoijuva eibol phatna diuvin kei naovin kiseiyin , ” ati .
01012014	Abram Egypt gamsung alut phat’in Egypt mite mitvet’in jong ajinu chu numei mel-hoitah ahi nget’e .
01012015	Pharaoh leng chapaten amudoh-un , Sarai mel-hoi dan lengpa jah a aseiyui ; hijeh chun Sarai chu leng inpia apuilut tauve .
01012016	Sarai jal’in lengpan Abram abol phan , kelngoi hon , kelchate , bong hon , sa-ngante , soh le kol chule sangonsao tampi apei .
01012017	Ahinla lengpan Abram jinu Sarai akipuijeh-in , Pakaiyin lengpa chung le a-insung mite chunga nat khoh tah alansah tai .
01012018	Hichun Pharaoh-in Abram agakousah-in ajah a , “ Idia hita neibol ham ? Hiche nu naji hitaa idia naseida ham ?
01012019	Ibol’a nanao ahi natia , jia neipuisah mong ham ? Hin hin naji hi , kipuiyin potdoh loiyin ! ” tin anotai .
01012020	Pharaoh-in amite aseipeh-in , amahon Abram le ajinu chule athil keo alokeo pumin gamsunga konin akaidoh tauve .
01013001	Abramin ajinu akipuiyin , anei jouse apon , Lot to kilhonin , Egypt’a konin Canaan lhanglam jonin achetai .
01013002	Abramin kelngoi le kelcha , bong chule sana dangka tampi aneiyinmihao tah ahitan ahi .
01013003	Canaan lhanglam gamkaiya konin akholjin len , muntin achonin , Bethel lang ahinjon’e . Masanga ngahmun asemna Bethel le Ai kikah ahinphan ,
01013004	Masanga maicham asemna muna chun Pakai min ataove .
01013005	Lot’in jong atumtah-in kelngoi le kelcha chule bong tampi le soh tampi aneiyin , a-insung mite toh ahiuve .
01013006	Abram le Lot’in gancha tamtah gel anei lhon phat’in , ganchate neh ding gam aneo behseh tan acheng khom thei lhon tapoi .
01013007	Abram gancha ching ho le Lot gancha ching ho akinahso tauvin , akitohmo tauve . hichepet hin Canaan gamsunga Canaan mite le Periz mite acheng nalaiyui .
01013008	Abramin Lot jah a , “ Insung khat kihi , namite le kamite kina thei pouvinte .
01013009	Kikhenta hite . Na-angsunga gam ongmo ngap lou , nadei dei lai kilhenin ; jetlam nalhen le veilama cheng ting , veilam nalhen le kei jetlama chenge , ” ati .
01013010	Lot akhodaa avet leh , Jordan phaicham pumpi , Zoar geiyin agah mun , twi atha lhingin , Pakai honsung le Egypt gamsung abang jengin ahi . Hichepet ” a chu Pakaiyin Sodom le Gomorrah asuhmang loulai ahi .
01013011	Hi jeh chun Lot’in Jordan phaicham pumpi akilhenin , nisolam jonin akitoldoh tai . Hitia cuh Abram le Lot kikhen ahilhon’e .
01013012	Abram Canaan gama acheng denin , Lot chu Jordan phaichama khopi ho lah a chun apansan , Sodom koma ngahmun asem’e ;
01013013	Sodom kho mite chu a-engseuvin , Pakai dounan achonseuve .
01013014	Lot’in adalhah nungin Pakaiyin Abram jah a , ” Nadin mun laitah akonin najet navei , sah le lhang vegolsoh keiyin ;
01013015	Gam hitepi nang le nason napah kapeh ding , tonsot’a nagamu hiding ahi .
01013016	Nason nachilhah hapuna kapunsah ding , tam behseh jenguva leivui jat pha diu koiman asim jou lou ding ahi !
01013017	Keiman agam pumpia kapeh tah ding jeh-in , kipatdoh-in abonchan gakholsoh keiyin , ” ati .
01013018	Chuphat’in Abram jong achen , Hebron a Mamre thingphung theng ho koma chun apansan , hikoma chun Pakai din maicham khat asemtai .
01014001	Hiche lai hin Babylon lengpa Amraphel le Ellasar lengpa Arioch , Elam lengpa Chaedorlaomer le Goiim lengpa Tidal
01014002	akon’uvin Sodom lengpa Bera le Gomorrah lengpa Birsha , Admah lengpa Shinah le Zeboiim lengpa Shemeber chule Bela ahiloule Boar lengpa chunga gal agabol tauve .
01014003	Tulaiya Twikhanglen thisa , Siddim phaichama hiche leng nga ho hi anapangkhom’uve .
01014004	Kum som le ni sungin leng nga ho hi Chedorlaomer lengpa noiya alut lo tauvin , nah nah-in kum som le thum kumin ahindou pan thei bep’ui .
01014005	Ahinla kum som le li lhin kumin Chedorlaomer le apanpi leng ho ahung kon’uvin , Ashteroth Karnaim a Rephaim mite ajouvun , Ham mun’a Zuzim mite ajouvun , Kiriathaim phaiya Emim mite ajouvun ,
01014006	Edom molsang lhanga Hor mite ajouvun , nelgam pamchim a Elparan geiyin agadel jampeh-uve .
01014007	Chua konin ahung kile kit’uvin , masanga ‘ Enmishpat ’ kiti , tulai Kadesh mun a khun ahunguve . Hikoma hin Hazazon Tamar a cheng , Amor mite le Amalek mite ajouvun agam pumpi alauve .
01014008	Hichun Sodom le Gomorrah , Admah , Zeboiim chule Bela leng ho akikhom’un Siddim phaiya galbol din akigotauve .
01014009	Leng nga hin Elam le Goiim , Babylon , Ellasar-leng li dou din agouve .
01014010	Siddim phai hi bon-ngan bol adimset’in , Sodom le Gomorrah lengpa galmun’a kona ajam lhon le bolsunga alha lut lhontan , leng dang thum vang chu molsang lama ajamdoh tauve . ”
01014011	Leng li hon Sodom le Gomorrah khopi sunga thilkeo ijakai , anneh geiyin akichom’un achetauve .
01014012	Amahon Sodom khoa cheng , Abram sopipa chapa , Lot jong gal-hingin akaiyun , athilkeo jouse jong akipoh thauve .
01014013	Gal’a hung jamdoh mi khat’in thilsoh chengse hi Hebrew mi Abram jah a ahung seitai . Hichepet hin Abram hi Amor mi Mamre thingphung theng ho koma anachenge . Mamre’n sopi Eshcol le Aner aneiyin-Abram to pangkhom cheh ahiuve .
01014014	Asopipa chapa min gal-hinga akaimang jeng ajah phat’in Abramin ainsung mi galbol thei cheh akhop le , jathum le som le get alhingun , ama lamkai nan leng li ho chu Dan geiyin agadel peh-ui .
01014015	Abramin asepaite chu aloi loiyin ahomkhenin , agalte chu janlaiyin anokhumin ajoutai , chu leDamascus sah lam , Hobah geiyin agadel jampeh-uve .
01014016	Abramin asopipa chapa Lot le numei chapang joouse ahin puiyin , athilkeo anei agou chengse le athil chomdoh-u abonchan ahin nungpoh kit’e ,
01014017	Chedorlaomer le leng dang ho agajoa ahung kile kit chun ‘ lengpa phaicham ’ kisah Shaveh phaiya Sodom lengpan Abram analamtoi .
01014018	Chule Pathen Chungnungpen Thempupa , Salem lengpa Melchizedek chun Abram din changlhah le lengpitwi ahinchoipeh-in ,
01014019	phatthei boh nan ajah a , “ Van le leiset sem , Chungnungpen Pathenin Abram phatthei boh hen !
01014020	Nagalte josah Chungnungpen Pathen chu vahchoiyin um hen ! ” ati . Abramin athil chomdoh jat hopsom a hop khat cheh Melchizedek apei .
01014021	Sodom lengpan Abram henga , “ Nathil chomdoh chengse chang denin lang , kamite vang neipen , ” tin athum’e .
01014022	Sodom lengpan jah a Abramin , “ Van le leiset sem , Chungnungpen Pathen , Pakai angsunga khut tunga kihahselsa kahi ,
01014023	‘ Abram kahaosah-e , ’ nati louna din , patse jang cha hihen , kengchot khao jang cha hijongle , nang thil pou pou laponge .
01014024	Gollhang ho nehdoh le kalhonpi ho lahdoh tilou adang ima ding katipoi ; kapanpi Aner le Eshcol chule Mamre’n vang achan ding dol kilah cheh-u hen , ” ati .
01015001	Hicheng nung hin Abramin mu anei pet’in Pakaiyin ajah a , “ Kicha hih-in Abram , nang dial um a kisung kahin , kipaman tampi namu tei ding ahi , ” ati .
01015002	Abramin , “ Thaneitah Pakai , cha le nao neilou kei tobang dinga kipamaan chu ijajong phachom ding ham ? Kagou jeng jong hi Damascus khoa Eliezerin alo ding dan ahibouve .
01015003	Cha la neihinsah pon , kasohte khat hin kanei le kagou jouse alo ding ahitai , ” ati .
01015004	Hichun Pakaiyin ajah a , “ Hiche soh Eliezer khun nanei nagou alo louhel ding , nachapa mong mongin nagou alo ding ahinai , “ ati .
01015005	Pakaiyin inpo lama apuidoh-in , “ Van a ahsite khu gahsim gotemin ; nason nachilhah jong hijat khu hung pha diu ahi , ati .
01015006	hichea khen beihel’a Abramin Pakai atahsan jeh chun , Pakai alung lhaiyin , them achansah tai .
01015007	Pakaiyin Abram jah a , “ Babylon gam Ur khopia pat hinpuiya hiche gam nape goa Pakai chu Keima kahi , ” ati .
01015008	Abramin , “ Thaneitah Pakai , hiche gam keiya ahiding chu iti kahet ding ham ? ” tin adonge .
01015009	Adonbut nan Pakaiyin , “ kumthum lhingsa cheh bongla khat le kel la khat chule kelngoi chal khat hinkaiyin , chule vakhu khat le vapal khat hinchoiyin hungin , ” ati .
01015010	Abramin gancha ho chu Pathen henga din ahinkaikhomin , athat’in ahapsat cheh-in , ahap Langton ajamin , vachate ni vang chu asemkeh poi .
01015011	Sa ho chu muthongten ahinvel tengu Abramin adeldohjie .
01015012	Nisa lhumsuh lamin Abram nguijen juntah-in a-ihmutsoh tan , chule tijat umtah muthim lhangkhal’in ahinjin khumtai .
01015013	chutah-in Pakaiyin Abram jah a , “ Nason nachilhahte gam hi loubeh , kholgam khat’a khopem diu , gasoh changuva kum ja li sunga min genthei hesoh tah a abolgim diu ahi .
01015014	Nachilhah ho soh a vul nam mite chu ken talen kapah a , nachilhah hon nei le gou tampi kipoh a migam chu adalhah diu ahi .
01015015	Nangin hinkho nomtah naman’a , nateh thia kivui ding , napu napate heng najot ding ahi .
01015016	Nachilhahte hi khangli channa a hikoma hung kile kit diu ahi ; ajeh chu tu chan geiyin Amor mite gitlouna akichai hih laiye , ” ati .
01015017	Hiche chu photlot louvin sahap kisat ho kah a chun ahung lengjap jengin ahi .
01015018	Hiche nikho hin hikoma chun Pakaiyin Abram to kitepna asemin , “ Keiman nason nachoilhahte chu hiche gam , Egypt gamgia pat Euphrates luipi dung gei ,
01015019	Ken mite gam jouse pum , Keniz mite gam gei le Kadmon mite gam puma ,
01015020	Hit mite gam jong , Periz te gam , Rephaimite gam ,
01015021	Amor mite gam gei , Canaan mite gam , Girgash mite gam le Jebus mite gam jouse puma kapeh dia kitep kahitai , ” ati .
01016001	Abram jinu Saraiyin cha ahinpeh tapon , ahin Sarai hin Egypte numei Hagar chu soh-in anavul’e .
01016002	Hijeh chun Abram jah a , “ Keila Pakaiyin cha neilouvin eikoitan , cha eihinpeh khat leh , kasoh nu-nugah khutoh galumkhomin , ” ati . Sarai sei chu Abram anomtai .
01016003	Hiti hin Saraiyin asohnu Hagar chu Abram thaikem din apetai . Hiche hi Abram kum som jen Canaan gama achen nunga thilsoh ahi .
01016004	Abramin Hagar agaluppi le amanu agaitai . Hagarin agai akihet phat’in akiletsah-in Sarai anoise boltan ahi .
01016005	Chuphat’in Saraiyin Abram jah a , “ Hibanga eikinoisena gu hi nachunga chuhen ! Kenba nakikoipi din kasohnu kapen , aman agai akihet phat’in eihiti noisetai . Koijoh moa dih am Pakaiyin ikah lhona thu hintan jeng hen ! ” ati .
01016006	Abramin la Sarai jah a , “ Nakhut’a um nasohnu chu me , nadei deiyin bol jeng tang-em , ” atipeh-e . Hijeh chun Saraiyin Hagar chu thohda daa abolgim leh , ajammang lo tai .
01016007	Shur jotna lampia twisam phung khat’a Pakaiya kon Vantil khat’in Hagar akimupin ,
01016008	ajah a , “ Sarai sohnu Hagar , hoiya kona hoilam jon ding nahim ? ” tin adonge . Hagarin , “ Kapi Sarai dalha hung jam kahi , ” ati .
01016009	Vantil chun , “ Napi henga kile kit’in asoh-in gapang kittah , ” ati .
01016010	Pakaiya kon Vantil’in Hagar jah a hitin jong aseiye , “ Keiman koima cha simsen lou son le pah kapeh ding na hi .
01016011	Chapa khat nahin ding ahin , hesoh a nataona Pakaiyin asanjeh a amin Ishamael nasah ding ahi .
01016012	Nachapa vang chug am sa-ngan ngol’a ngol ding , mitin adouva , mijousen ama aledou diu ; ainsung mite to kikhena chang chen ding ahi , ” ati .
01016013	Hagarin ajah a thusei Pakai chu aminin akouvin , “ Mi mudoh thei Pathen nahi , ” ati . Ajeh chu , “ Tahbeh monga ken Pathen kamua ahivanga hing nalai kahim ? ” ati .
01016014	Hijeh a hi mihon Kadesh le Bered kikah a twikul chu , “ Eimudoh a Hing jing Pa twikul , ” atiu ahi .
01016015	Hagarin Abram chapa khat ahinpeh-in , Ishmael asah-e .
01016016	Hichepet hin Abram kum somget le gup alhing tai .
01017001	Abram kum somko le ko alhinin ahenga Pakai ahung kilah-in ajah a , “ Keima Hatchungnung Pathen kahi , kathunnungin thildih bol’in .
01017002	Nangto Kitepna kasema , nachilhah hapuna kapunsah ding ahi , ” ati .
01017003	Hichun Abram tol’a abohkhup jengle , Pathenin ahenga ,
01017004	“ Hiche hi nahenga kakitepna ahi : Chitin namtin penna pa nahi ding ;
01017005	namin jeng jong Abram hitalouva Abraham hiding ahi , ajeh chu chitin namtin penna paa kasem nahi .
01017006	Nachilhah mihem hapuna kapunsah a , abang bang jong leng le lal hung chang diu , nason napah tam behseh jenga nam lentah tah hungsoh diu ahi .
01017007	“ Nang le khonung geiya nachilhahte , akhang khanga , tonsot teiya kakitepna chu kanit jing ding ahi . Nang Pathen jong kahiya , nachihlhahte Pathen jong kahi ding ahi .
01017008	Tua nakhopemna gamsung hi nang le nachilhahte kapeh ding ; Canaan gam pumpi hi chilhah mite changuva , tonsot geiya apua pang diu , chu le Keima a-pathenu kahi ding ahi , “ ati .
01017009	Abram jah a Pathenin , “ Nahenga kakitepna hi nang nahin , khonunga nachilhah ho hijongle nanit soh kei diu ahi .
01017010	Nang le na chilhah ten na lah-uva pasal jouse chep natan cheh diu ahi .
01017011	I-kah lhon a kitepna het jingna dia nangin chep natan ding ,
01017012	nakhang lhumkeiyuva , nachilhah insunga pengden mong hihen , suma kicho soh-midang hijongle , pasal jouse chu niget lhin nia chep natan cheh diu ahi .
01017013	Insung pengden hihen soh a kicho hijongle pasal jouse chap natan diu ahi . Hitia hi kakitepna chu natahsa vuna naput’uva , tonsot’a um jing jeng ding ahi .
01017014	Keito kitepna suhkeh a chep tanlou pasal koi hileh kamite lah a kisimtha louhel ding ahi , ” ati .
01017015	Abraham jah a Pathenin , “ Najinu min Sarai tilouva , tukal Sarah natijohding ahitai .
01017016	ama hi ken phatthei kaboh teng , chitin namtin penna nu hung hi ding , chule achilhahte lah a leng le lal jong hung pengdoh ding ahi , ” ati .
01017017	Abraham tol’a aboh khup’in , “ Kum jakhat lhingsa pasal’in cha anei mong ding hiya , kum somko nunga Sarah-in cha anei thei mong ding ham ? ” tia agel le , amoh nuijat lo tai .
01017018	Abrahamin Pathen koma , “ Ishameal chu kagou nalosah jengle iti-am ? ” ati .
01017019	Ahinla Pathenin , “ Ahipoi . Najinu Sarah hin chapa khat nahinpeh tei tei ding , amin Issac nasah ding ahi . Kakitepna chu ama le achilhahte dinga , tonsot geiya kanit jing ding ahi . Hichu kitepna guitan mo ahi .
01017020	Ishamael ding nasei jong kahenai , phatthei kaboh a cha le nao son leh pah tampi kapeh ding , lengvai pothei cheh pasal som le ni ahin ding , achilhah mite nam lentah kaso ding ahi .
01017021	Ahinla khovei tulai phat’a Sarah-in ahinding nachapa Issace chunga bou kakitepna kaphudoh ding ahi , ” ati .
01017022	Abraham jah a thu aseisoh phat’in Pathen chu akaltoutai .
01017023	Abrahamin Pathen thusei anit’in achapa Ishmael leh a-insung mi pasal jouse , a-insunga pengden hihen suma achoh ho hijongle , soh pasal geiyin , hiche nikho le le chun chep atanpeh soh keiye .
01017024	Chep akitan chun Abraham kum somko le ko alhingtai ,
01017025	achapa Ishmael kumsom le thum alhinge .
01017026	Anilhonin nikhat’in chep akitan lhonin ,
01017027	Abraham soh pasal jouse jong ahiuve .
01018001	Mamre thingphung theng mun achenna a , nisa hahsat jeh a ponbuh kotphungbul’a atoupet’in Abraham henga Pakai ahung kilah-in ,
01018002	Abramham akhodaa agahvet leh , pasal thum anadinguve . Amu mun alamdot din alhaidoh paiye . Tol’a aboh khup’in ,
01018003	“ Kapu , nang jen dia hikoma ki-uma , ka-in hopa louvin neijot pai hih beh-in .
01018004	Nakeng dopna diu twi hindom ing ting , hikom thingphung noiya hin kicholdo’uvin .
01018005	Ka-in hinhopa ngal tauva , ikhat beh jong bolpeh ung ting , najin nauva natha nei theina diuvin na kamkhat beh jong nehsah unge , ” ati . Miho chun , “ Kipa aume , naseibangin hinboltan , ” atiuve .
01018006	Lungkin tah-in Abraham ponbuh sunga alut’in Sarah jah a , “ Nachangbonh neldi phapen dip’a konin atena thum tedoh-in , changlhah phabep hinkang loi temin , ” agatin ;
01018007	chuin bonghon lah a alut’in bongnou hoisel athao khat amanin , sohpa khat apen , aman jong athat’in ahon min loutai .
01018008	Abrahamin bongnoi le theilhum kihal , bongnoi twi chule bongnousa minsa chutoh ahindomin , miho angsunga aluiyin , thingphung noiya chun aneh laiseuvin amatah ajenlen apange .
01018009	Amahon Abraham jah a , “ Najinu Sarah la ? ” atiuleh ; aman , “ Ponbuh sunga khun aum nai , ” ati .
01018010	Jinpan , “ Khovei tulai phat , nahenga kahung kit teng le najinu Sarah-in chapa khat ahinding ahi , ” ati . Anung , ponbuh kotpunga chu Sarah uma angai lhih ahi .
01018011	Abraham le Sarah ateh lheh lhontan , Sarah chu athinei jong atangtai .
01018012	Hichun Sarah-in Alungthimin , “ The nung voi nunga kitimatna ki nei jongle anopje jong imlou ding , kajipa jong tehse voisa hilou haimo ? ” ati .
01018013	Hichun Pakaiyin Abraham jah a , “ I-bol’a Sarah nuiya , ‘ Teh nung voi nunga cha kaneibeh ding hinam ? ’ ati ham ?
01018014	Pakai dia ipi ahah sa um am ? Kaseisa banga khovei tulai phat le ka hung teng Sarah-in chapa khat ahin ding ahi , ” ati .
01018015	Chuphat’in Sarah akichan akilep’in , “ Nuibon kinui louva , ” ati . Ahinla Pakaiyin , “ Ahinpoi , nanui nai , ” ati .
01018016	Amaho akipatdoh-un Sodom khopi gah vetsah theina mun khat ajon’uve ; Abraham jong alhadoh diuvin amaho akilhonpi .
01018017	Pakaiyin , “ Kathil bolgot hi Abraham impehda tange .
01018018	Ajeh chu ason achilhah mite nam hattah le nasatah hung hiya , amajeh a chitin namtin ken phatthei boh ngal ding chu .
01018019	Acha anao , ason achilhah miten kathu angaiyuva thildih le akitoh abol theina diuva hil dinga ama kilhengta . Achilhahten kathu angaivu le ken kathutep aboncha kabolpeh ding ahi , ” ati .
01018020	Hiti chun Abraham jah a Pakaiyin , “ Sodom le Gomorrah dounan thuse akihasei behseh tan , achonset nau jong aval thanghoitai .
01018021	Chesuh ing ting asset nau kisei chengse atah ajou gapho chen tange , ” ati .
01018022	Mi nin chukom adalhan Sodom lang ajon lhontai ; Pakaiyin vang Abraham aumpi .
01018023	Hichun Abrahamin Pakai anailut’in ajah a , “ Mona beiho chu chonsete toh nasuhgam tha tahbeh ding ham ?
01018024	Ijemtia khopia khun themmona bei mihem som nga um jongle akho pumpin nasugam nah nah dem ? Mihem som nga um jongle akho pumpin nasugam nah nah dem ? Mihem som nga huhdohna khopi chu na hinghoi lou ding ham ?
01018025	Nangin midih le migilou kibanga nabol’a nathagel ding , akikhetna beiya nabol ding vang bolda hel le chun kadeiye ! Leiset pumpi thutan Pan adih a atan lou ding ham ? ” ati .
01018026	Pakaiyin , “ Sodom khopia themmona bei mihem som nga bang kamudoh joule , amaho jal’a kho pumpi kahinghoi ding ahi , ” ati .
01018027	Abrahamin asei kit’in “ Pakai , imacha lou , leivui le meivam bep ken ngamtah a na henga thu kaseijom kit ding jeh-in nei-ngaidamin .
01018028	Khosunga chun themmona bei mihem som nga lhing lel hen som li le nga she umta leh , midih nga lhahsam jeh chun kho pumpi nasugam jeng dem ? ” ati . Pakaiyin , “ Midih som li le nga ka mudoh le khopi chu sugam ponge , “ tin adonbut’e .
01018029	Abraham , “ Ijemtin somli she hile la ? ” tin adonge . Pakaiyin , “ Som li she um jongle khopi chu sumang ponge , ” ati .
01018030	Abraham , “ Pakai , lung himo hih beh-in , kasei kit nom’e . Ijemtin somthum sehseh umta leh ? ” ati . Pakaiyin , “ Somthum jeng kamu jongle bolda tange , “ ati .
01018031	Abrahamin , “ Pakai , imacha lou , leivui le meivam bep ken ngamtah a nahenga thu kaseijom kit ding jeh-in nei-ngaidamin . Ijemtin midih som ni seh bou umta leh ? ” tin adong kitleuve . Pakaiyin , “ Som ni she kamudoh jongle khopi chu sumang ponge , ” ati .
01018032	Abrahamin , “ Lung hang hih beh-in Pakai , khatvei seh bou gah sei kit tading’e . Midih som khatseh bou kimudoh le la ? ” ati . Pakaiyin , “ Midih som khatseh um jongle sumang ponge , ” ati .
01018033	Abraham to akihou jouvin Pakai chu achemangtai , chule Abraham jong in lama ahung kile tan ahi .
01019001	Vantil te ni chu Sodom khopia ahung lhun lhon le lot chu khopi kelkot phunga anatouve . Amani amu phat’in Lot chun agalamtoi . A-ang sung lhona aboh khup’in ,
01019002	“ Pu te ni , hikoma nangni kinbol dia umah kahi ; ka-in a hung lhung lhonin . Keng kisil lhonin natin nage khovah thei lhon ahi . Jingpi tah-in thou lhonin natin chepai lhon nan nate , ” ati . Amani adan , “ Ahipoi , kholai dunga geh khovah lhon tange , “ ati lhontai .
01019003	Lot’in amani chu ahajolten phat’in anom lhonin , Lot’in lam ajontauve . Maljin te ni dinga changlhah kanpeh a anneh tuitah sempeh din Lot’in alhacha ho asol’in ahi . Lhachahon neh asem jou phat’uvin an anetauve .
01019004	Maljin ten in lupna ajot masangin , khopi sung mihon in chu ahin-umtauve , In umho lah a khosung gollhang upa apang soh keiyuve .
01019005	Amahon Lot ahinkouvun , “ Tujan na-in a geh dia hung te ni chu hoiya um lhon tam ? Hinpuidoh loiyin , numei bol’a kabol diu ahi ! ” tin asamtauve .
01019006	Lot apotdoh-in kotpi anungkhan ,
01019007	miho jah a , “ Golle paite , hitobang lom hin khang gilou hih beh-uvin !
01019008	Veuvin , pasalto kitimat louhel lai chanu nu kaneiyin , anin hinpuidoh peh-uving ting nanop nop’in bol jengun , maljin te ni vang imacha lodauvin , ka-in a hung lhung kamaljin ahilhon bouve , ” ati .
01019009	Ahinla amahon ahoh lhauvin , “ nei ot’un khopempa ! I-tobang mi nahiya keiho toh ding neihil leu ham ? Nei ot’uvin , ajo le amani sanga melse cheh a nang kabol lo diu ahi , ” ati tauve . Hiti hin Lot chu anung sot’un , kotpi phung phujal ding akigotauve .
01019010	Chuphat’in insunga um ten in Lot chu akailut loi lhonin , kotpi akhah lhontai .
01019011	Kotphunga um mi alen aneo abonchauva Vantil ten in amit’u achotsah lhon leh , suhna ding helouvin akimaitho gamtauvin ahi .
01019012	Mi ten in Lot jah a , “ Hiche khosunga hi heng le kom-chanu chapa , tu le cha-adang koi koi nanei nah laiyam ? Abonchauvin puidoh loidoh loiyin ;
01019013	ajeh chu hiche mun hi kasuh mang lhon ding a hitai . Hiche miho dounaa thuse melse tah kisei chengse chu Pakaiyin ajadoh tan , hijeh a chu Sodom sumang dia eihinsol lhon ahi , ” ati lhone .
01019014	Chuphat’in achanu te nit oh kitepsa pasalte henga Lot achen , “ Kapat’un hikoma konin jamdoh loiyun ; mun hi Pakaiyin asuhmang ding ahitai , ” agate . Ahinla amanin atot danin anagel lhon’e .
01019015	Jingkah khovah lhah-in Vantil te nin Lot anoloi lhonin , “ Khopi hitoh nakisuh mang tha louna diuvin , nachanu te ni le najinu kipuiyin jamdoh loiyun , ” ati lhon’e .
01019016	Lot akinomsot nah lai vangin , Pakaiyin akhohsah jeh-in , Vantil te nin akhut’in akai lhonin , ajinu le achanu te ni pumin khopi pamlama alhoh doh lhontai .
01019017	Hichun Vantil khat chun , “ Nathi louna diuvin jamdoh loiyun ! Kinung hei hih-un , phaicham dunga jong kibangpa hih hel’uvin , thinglhang gam a jamlut’uvin , ” ati .
01019018	Lot’in adonbut’in , Ahipoi kapu , thing lhang lama neisol dauvin .
01019019	Khohsah tah a kahinkho bon huhhing ta , thing lhang lam agamla behseh-in , kalhun masanga manthah nan eihin lap den’a kathi den ding ahibouve .
01019020	Ven hiche khopi khu , naicha bou ahi , hikoma khun neijamlut sah-in , khopi neocha ahivanga hoidohna thei ahinai , ” ati .
01019021	Vantil chun , “ Aphai , hiche khopi khu suhmangda tange .
01019022	Man-gangin ! Lhaiyin ! Khukom nalhun ma imacha kabol thei lou ding ahi , ” atipeh-e . Khopi neo tinaa amin Zoar kisah ahitai .
01019023	Lot Zoar kho alhunin nisa ahung soh tai .
01019024	Phot lot louvin van a Pakaiya konin , Sodom le Gomorrah chunga Pakaiyin Kath le meikong goju bangin ajuhsah-in ,
01019025	phaicham pumpi le khopi te ni , asunga cheng mihem jouse le tol’a keh thingna louna jouse geiyin asugamhel tai .
01019026	Hichun Lot jinu agah kinunghei leh , chilhang asoh-in , songkhom bangin akitungdentai .
01019027	jingkah matah-in Abraham alhaijel’in , Pakai masanga anadin na muna chun agadingin ,
01019028	Sodom le Gomorrah gamkaise se agah vetsuh patep leh , hol kilhut khu bangin meikhu ahung kitungdoh jen jun jengtai .
01019029	Pathenin Lot chenna , phaicham akhopi te ni asuhmang jeng vangin Abraham agel khoh jeh-in Lot chu ahindohna thei muna ajamdohsah nai .
01019030	Zoar khoa chenden ding akichan , achanu te nit oh Lot thing lhang gama acheuvin songko sung khat’a achengtauve .
01019031	Lot cha au-nun anao nu jah a , “ I-pa la atehtan , hiche gamsunga eini kichenpi ding pasal dang jong aumpon ,
01019032	i-pa hi ju donkhamsah hitin , luppia chi khaipeh din bol hite , ” atin ;
01019033	hiche jan chun ju adonkhamsah lhonin , au-nun apa akitimetpi leh , ju akham behseh jeh-in apan ima abollam ahephapoi .
01019034	Ajingin au-nun anaonu jah a , “ Jan nilhah-in i-pa to kalumkhomtan , tujan jong ju donkhamsah hitin , nangin galuppin ; chute leh i-pa to cha inei cheh lhon ding ahi , “ ati .
01019035	Hijeh chun chuche janin jong apa ju adonkhamsah kit lhonin , acha neojo nun apa aluppin akitimatpi tai . Apa ju akham behseh jeh-in ima abollam ahephapoi .
01019036	Hiti hin Lot chanu ten in apaa konin nao avop gel lhontai .
01019037	Au-nun chapa khat ahingin amin Moab asah-e . Moab hi tulai Moab mite penna pului anahi .
01019038	Anao nun jong chapa khat ahingin amin Benammin asah-e . Ama hi tulaiya Ammon mite penna pului anahi .
01020001	Hichea kon hin Abrahamin Canaan lhanglam gam ajonsuh-in , Kadesh le Shur kikah a chengtai . Khonunga Gerar a achenlaiyin ,
01020002	Abrahamin ajinu Sarah chu anao nun alep’in , hijeh chun Gerar lengpa Abimelech chun Sarah hi aji din anapui man’e .
01020003	Jan khat Abimelech mangin Pathen ahung kilah-in , “ Nangin mi jisa hiche numei hi nakipui jeh a nathi tei tei ding ahi , ” ati .
01020004	Abimelech vang chu Sarah koma analut kha loulai ahinai ; hijeh chun aman , “ Pakai , nangin themmona bei miho jong natha jeng ding ham ?
01020005	Abraham jengin jong anaonua aseiya chule aman jong chutimaa asei ahi . Hijeh a chu lung thengsel’a kabol’a , thil dihmo kabol loulai ahi , “ ati .
01020006	Amangin Abimelech chu Pathenin adonbut’in , “ Adih-e , lung thengsel’a nabol ahi kahenai ; hijeh achu kadoumah ten chonsetna chu bolsah louva , tugeiya hiche nu hi tongkha louva kakoi nahi .
01020007	Tun vang ama hi ajipa nungpeh tan . Hichepa khu Themgao ahin , aman nataopeh teng thi tapon nate . Nanungpeh lou vangle , kagih dim demsa nahi , nang jong namiten jong nathilo tei tei diu ahi , ” ati .
01020008	Ajing jingkah matah-in Abimelech chun alhacha chengse akoukhomin thilsoh jouse abonchan aseipeh leh , akinlih leu jengui .
01020009	Hijeh chun Abimelech-in Abraham akouvin , “ I-neilou ham ? Ipi adih louva kabolpeh khah a kei le kalenggam chunga hitobang manthahna hi nahinpoh lut jeng ham ? Eikibolna louhel ding khat’a neibol ahi .
01020010	Idinga hita chu neibol mong mong ham ? ” tin adongtai .
01020011	Abrahamin adonbut’in , “ Hikoms Pathen tahsan mi aum dingla kagel loujeh a kajinu deichatnan eitha louvinte kati ahi .
01020012	Atah beh a jong ama hi kasopi ahinai . Kanu hin mong ahilou vangin kappa chanu ahin , jia kanei jeng ahibouve .
01020013	Hijeh a chu Pathenin kapa insung dalhaa gam choma eihinsoldoh a pat , ‘ Nei ngailut phot chetnan mi jouse henga nasopin neiseiyin ’ tia kahilsa mong jong anahi , ” ati .
01020014	Abimelech-in Sarah chu Abraham anungpeh-in , kelngoi le gancha dang chule soh te jong apeh thai .
01020015	Abraham jah a , “ Ven , namuphah chan hi kei gamsung ahi , nadei lai laiya chengin , “ ati .
01020016	Sarah jah a Abimelech chun , “ Ven , nasopipa dangka sang khat kapen , hiche hi nakoma um chengse mitmua jum ong huhna kapeh ahin , japi angsunga them nakichan ahitai , ” ati .
01020017	Chuphat’in Abrahamin pathen henga ataopeh le , Abimelech le ajinu adamsah-in , soh numei ho geiyin adamsah-in amahon cha ahingtauve .
01020018	Ijeh-inem itile Abraham jinu Sarah jal’a abimelech insung numei jouse chu Pathenin chahingmoa anakoi ahi .
01021001	Sarah chu ateppehsa bangin Pakaiyin phatthei ahungboh-in ,
01021002	Abraham ateh nungin Sarah agaiyin chapa khat ahinpeh tai . Achapa chu Pathenin ateppeh dontah a chu hung peng ahi .
01021003	Abrahamin amin Isaac asah-in ,
01021004	Pathen seibangin apenjou niget lhin nin Abrahamin achapa Isaac chu chep atanpeh-e .
01021005	Isaac pen chun Abraham kum jakhat alhingtai .
01021006	Sarah-in , “ Pathenin eikipehsah a einuisah ahitan , ajapha chan nuiya eikipapi ding ahitai , ” ati .
01021007	Aman , “ Sarah hin cha le nao hinga nao noi chepsah dia koipenin Abraham anaseipeh ngam dem ? Ahin la atehset nungin keiman Abraham chapa khat kahinpeh tai , ” tin jong aseiye .
01021008	Isaac akhondoh a noichep aban phat’in Abrahamin naolop golvah loupi tah abol’e .
01021009	Nikhat Egypt numei Hagar chapa Ishmael le Sarah chapa Isaac akichem lhon’e .
01021010	Akichep lhon aven Sarah-in Abraham jah a , ” Sohnu le achapa hi solmang tan . Sohnu chapa hi kachapa Isaac chan ding nagou halcha jong chang theiponte , ” ati .
01021011	Ishmael jong achapa ahijeh-in Abraham din Sarah thusei hi anommo lheh-e .
01021012	Ahin la Pathenin Abraham jah a , “ Sohnu le chapa din lung gimdan . Sarah sei sei chu boltan , Isaac a kona nachilhah kisimjo ding ahibouve .
01021013	Nacha ahijeh chun sohnu chapa konin jong nam khat semdoh nange , “ ati .
01021014	Jingpi tah-in Abraham athouvin changlhah alan , twipaiya twi akhumin Hagar apen , achapa akipohsaah-in asolmangtai . Hagar achen Beersheba gamthip laiya avah le lei .
01021015	Twipaiya twi adon jou lhon phat’in Hagarin Ishmael chu hampa nang noiya aleh lut’in ,
01021016	meer jakhat jen gamlan ache paiyin , atouvin , “ Kanao thi ding kave ngampoi ! ” ati . Hichepet tah chun anao chu ahung kaptai .
01021017	Nao kagin chu Pathenin ajan , Pathena kon Vantil’in Hagar jah a , “ Hagar , i-bol’a lung gim nahim ? Kicha hih-in , nao kagin chu Pathenin ajatai .
01021018	Chen lang nao khu gadomin , kipomin , lhembi loiyin , keiman ama chilhah akona nam lentah kasemdoh ding ahi , ” ati .
01021019	Pathenin Hagar mit ahasah leh , aman twikul khat amudoh paiyin , achen savun twipai dimin twi agathal’in , nao chu themkhat adonsah tai .
01021020	Nao chu akhangtou touvin , Pathenin akivoppi jinge , Paran gamthip noi jenga apansan , sadel themtah ahin ,
01021021	anun Egypt numei khat jin apuipehtai .
01021022	Hichelai hin Abimelech asepai lamkaipa phicol toh Abraham henga achen , “ Nang hi natohna chan a Pathenin napanpi .
01021023	Khopema nahung chenna hiche gamsunga kei le kachate , kason kalhah chengse chunga hepina neiya naum’a , ken kabolna bang banga nabol’a neijou bol louhelna din Pathen maiya kitep masan , ” ati .
01021024	Abrahamin , “ Kakitep’e , “ ati .
01021025	Twikhuh khat asohten alahpeh jeh-un Abimelech henga Abraham akiphin le ,
01021026	Abimelech-in , “ Twikhuh lahpeh a chu koipen hiuvam kahe hih beh-e . Seila neiseipeh pon , tua chu bou kajah ahi nalaiye , ” ati .
01021027	Hichea hin Abrahamin kelngoi phabep le bongchal phabep Abimelech apen , kinoptona asemdoh lhontai .
01021028	Abrahamin akelngoi lah a konin kelngoi sagi agahoidoh leh ,
01021029	Abimelech chun , “ Idia nagahoi khen ham ? ” tin adonge .
01021030	Abrahamin , “ Hiche twikhuh hi kei semsa ahi nanop phot chet nan hiche kelngoi sagi hi kilah-in , ” ati .
01021031	Hikoma chu ama nin kitepna anasem lhonjeh a Beersheba kisah ahi .
01021032	Hitobang kihoutohna asem chai phat’un Abimelech le Phicol Philistine gama akilekit lhontai .
01021033	Beersheba muna chun Abrahamin chah thing khat aphut’in , Pakai tonsot Pathen henga ataove .
01021034	Philistine gamsunga sottah Abraham akhopem dentai .
01022001	Phat chom khat nungin Pathenn Abraham apatep’in ajah a , “ Abraham ! ” tin akouve . Aman , “ Hikoma ka-um’e ! ” tin ahouve .
01022002	Pathenin , “ Na-ngailut tah nachapa chang khat seh Isaac chu Moriah gama puiyin , kahinko peh ding molsang khatpen pen chunga pumgo thilto kilhai nan ganeitan , ” ati .
01022003	Ajing jingpi tah-in Abraham athouvin , pugo thiltoa manchah din thing achomin sangan apohsah-in , alhacha mi nit oh Isaac apuiyun , Pathenin aseipehna mun jonin achetauve .
01022004	Nithumjen ajot nungun Abrahamin ajot nau mun chu gamla tah-in agah mupha bep nalaiye .
01022005	Lhachate ni jah a Abrahamin , kei le boipu hilampeh a khun gatao lhon ing ting , nahenguva hung kit lhon nange , ” ati .
01022006	Pumgo thiltoa tiding thinglom chu Abrahamin Isaac aputsah-in , meicho na ding song meihol le chemcha aman achoiye . Achepet lhon hin
01022007	Isaac-in , “ Hepa ! ” atileh ; aman , “ I-ham kanao ? ” ati . Isaac-in , “ Hepa , meicho na ding song meihol le tiding thinglomla aumtan , kilhaina ding kelngoi hoiba ham ? ” ati .
01022008	Abrahamin , “ Pathenin kelngoi hin ki-ngaito nante , ” atin , akijotpai lhontai .
01022009	Pathenin akipehna mun alhun lhon phat’in , Abrahamin maicham khat asemin , maicham chunga thinglom agolchan akoiyin , Isaac akantumin , maicham chunga thinglom chunga chun alupsah-e .
01022010	Hichun chemcha asatdoh-in achapa tha din agotai .
01022011	Vana Pakaiya hungkon Vantil chun , “ Abraham , Abraham ! ” tin ahinsamtai . Abrahamin , “ Hikoma ka-um’e ! ” tin ahouve .
01022012	Vantil chun , “ Chapang chu ima lodan , supop hih beh-in , Pathen nagin jeh a nachapa chang khatseh tha na dia jong khut kih louva napan kahetai , ” ati .
01022013	Abraham akiheile leh , kelngoichal khat hampa nangtom lah a aki te nia kihen amudoh-in , agakailut’in achapa khel’in pumgo thilto kilhai nan aneitai .
01022014	Hichelai mun chu Abrahamin , “ Pakaiyin thilto aki-ngaitona mun , ” asah-in , hijeh chun tuni geiyin mihon , “ Pakai molvuma aman thilto aki-ngaitona mun , ” ati jingui .
01022015	Vana Pakaiya hungkon Vantil chun anivei nan Abraham ahinkou kit’in ,
01022016	Pakai amatah kihahsel’a asei chu , “ Neigin jeh a nachapa chang khatseh chunga jong khut kih louva napan hin kei kitep’ah kahitai .
01022017	Nangman phatthei kaboh a , nason nachilhah van a ahsite jat le Twikhanglen panga neldi jat hungpha ding , namelmate ahinjosoh hel diu ahi .
01022018	Kasei nanit jeh a nason nachilhah phatthei kaboh banga hi phatthei kaboh ding deiya chitin namtin kahenga hung tao diu ahi , ” ati .
01022019	Alhachate ni henga Abraham ahung kile kit’in , Beersheba geiyin ahung kilhon’un , hikoma chun Abraham achengtai .
01022020	Phat chom khat nungin Milcah-in asopipa Nahor chapa get jen ahinpeh thu mihon Abraham ahung seipeh tauve .
01022021	Nahor chate aping masapen pa Uz ahin , anaote chu Buz , Aram pa kemuel ,
01022022	Chesed , Hazo , Pildash , Jidlaph chule Bethuel -
01022023	Rebecca pa ahiuvin , abonchan Abraham sopipa Nahor chapate , Milcah hin chengse get ahiuve .
01022024	Nahor thaikem nu Reumah-in jong Tebah ke Gaham , Tahash le Maacah ahinge .
01023001	Sarah chu kum jakhat le som ni to sagi ahingin ,
01023002	Canaan gamsung , Kir-iath-arba kiti , Hebron khoa athin , Abrahamin ajinu pul adouve .
01023003	Ajinu thilong phung dalhan Abraham achen Hit mite jah a ,
01023004	“ Keima maljin , nahenguva hung khopem kahin , kajinu long kavuina din gam leiset mun khat neichohsah-uvin , ” agate .
01023005	Hit miten Abraham jah a ,
01023006	“ Ngaitemin kapu , kalah-uva nangma Pathen tun lamkai lentah hiya , kalhan semsau phapen khat’a khun najilong vui jengin ; koi hijongle naji vuina din kipah tah-in lhan khat pejeng ung kate , ” atiuve .
01023007	Hit mite masang tol’a Abraham abohkhup’in ,
01023008	“ Hikoma kaji neivuisah nomu ahinah leh , Zohar chapa Ephron henga khun ,
01023009	aloupam chin a Machpelah songko khu neithumpeh-uvin . Hiche khu lhanmol’a kanei den din , nang ho maiya leiman lhingset’a eichohsahna din neiseipeh-uvin , “ tin angeh-e .
01023010	Kelkot phung , mipi kikhopnaa hi Hit midang ho chutoh Ephron jong toukhom ahiuvin ; mi jouse jah din ahindonbut’in ,
01023011	“ Kapu ngaitemin , lou pumpi le asunga songko pumin napenge . Najilong navuina din loumun le songko chu kamite angsung laitah a pejeng ing’e , ” ati .
01023012	Ahivang in Hit mite angsunga Abraham akunin ,
01023013	Ephron jah a chun mipi jah thei din , “ Nei ngai themin ikhat dong inge . Loumun pumpin chotange , aman alhingin kilah-in , chule kajilong jong vui inge , “ ati .
01023014	Ephronin Abraham jah a ,
01023015	“ Koi-ngaiyin kapu , dangka shekel ja li man bep leimun chu nang le kei kah a ipi tahpi ham ? Najilong chu kivuina jengin , ” ati .
01023016	Abraham anomin , Hit mite jah changtah a Ephronin aseidohsa dangka shekel ja li chu , kivei miho thiltena dungjuiyin atedoh peh tai .
01023017	Hitobanga hi Mamre niso lam Machpeleh mun a Ephron loumun le asunga songko lhan toh , loupam ching geiya keh , loulai thing jouse jong Abraham changkha ahitai .
01023018	Kikhopna hung pang Hit mi jousen jong loumun Abraham kipehdoh chu ahetpehsoh keiyui .
01023019	Canaan gamsung , chulai songko lhan sunga chun Abrahamin ajinu Sarah avuitai .
01023020	Hiti hin Hit mipa loumun le asunga songko pumin lhan din Abraham achan thatai .
02001001	Egypt jo
02001002	Reuben , Simeon , Levi , Judah ,
02001003	Issachar , Zebulun , Benjamin ,
02001004	Dan , Naphtali , Gad , chule Asher ahiuve .
02001005	Jacob inkonse se abonchauvin som sagi alhingui . Achapa Joseph vang Egypt lhungsa ahitai .
02001006	Phat chom khat nungin Joseph le asopite , chule hiche khanga mite chu athisoh taove ;
02001007	hijongle achilhah-u Israelte chun cha le nao tampi ahingun , apung lheh jenguvin , Egypt gamsung dimset’in ahunei lhehtauve .
02001008	Egypt a Joseph phatna hephalou lengthah khat ahung laltai .
02001009	Amahin amite jah a , “ Hiche Israelte hi atamval’un ahunei behseh jeh-un eiho din kihol lel aumtai .
02001010	Galbolna khat um kha le melmate ajop’uva eisat’uva pang thei , gamsunga kona jamdoh diu ahi . Apunbe be louna diuva alonaje khat het ding ahi , ” ati .
02001011	Hijeh chun Egypt miten Israelte na hahsa tohsah a suhgepsit set din ahunguva toh vaipo akoiyun , lengpa thil kholna munpi din Pithom le Rameses khopi asah sah ui .
02001012	Ahivangin Egyptten Israelte ahabol hesoh cheh-ule ahapun cheh-un , akithejao cheh jengun , gamsung alobe be jengui . Hiti hin Egypt ten Israelte akicha tauvin ,
02001013	gim genthei thoh-in natongin agoiyun ,
02001014	ada acham louvin soh goiyin agoiyun , voujang nalouhel’in insa loubol’in agoiyuve .
02001015	Egypt lengpan Hebrew numeite naodoma pang numei ni Shiphrah le Puah akihoupin ,
02001016	“ Hebrew numei ho nao nadop teng , pasal cha cha that’in , numei ho hinghoi lhonin , ” ati .
02001017	Ahinla naodom ten in Pathen agin lhon jeh-in lengpa thu anit lhonpoi , pasal ho geiyin ahinghoi lhontai .
02001018	Lengpan naodomte ni agakousah-in , “ Idia kasei ngai louva Hebrewte cha pasal ho nathada lhon ham ? tin adonge .
02001019	Naodomte nin , “ Hebrew numei ho hi Egypt numeiho tobang ahipouve , anaopen’u abaiyin , khatjoh sang kalhun masang lhonle aping lhaji tauve , ” ati lhon’e .
02001020	Pathenin naodomte ni akhoton , Israelte apunbe be jengun , ahat lheh tauve .
02001021	Naodomte nin Pathen agin lhonjeh-in Pathenin ainsung lhon phattheina apei .
02001022	Akhonnan Pharaoh-in amite jah a , “ Hebrewte cha naosen pasal peng jouse man khom’un Nile luidunga sep lut’un , naosen numei ho vang hung hoi peh-un , ” tin thu apei .
02002001	Hiche lai hin Levi pasal khat’in Levi chanu khatma akichenpi .
02002002	Ajinu hin cha pasal khat aneiyin , mel-hoi tah ahijeh-in ait behseh-in lha thum jen aseltai .
02002003	Asel lel hel phat’in , pumping nanga kisa pocha khat’a naosen chu akoiyin , twi lut thei louna din gom aloiyin , luipang pumping lah a chun akitolsah tai .
02002004	Naosen u-nun gal’a pangin ave vei .
02002005	Lengpa chanu luidunga kisil din ahungin , vapanga achele len , pumping lah a pocha amudoh phat’in , nu-ngah khat agalahsah-e .
02002006	Lengpa chanun pocha ahondoh le naosen pasal hoitah chu amun , ahung ka phat’in avoujang anan , “ Hebrewte cha hitei ding ahi , ” ati .
02002007	Hichun naosen u-nun lengpa chanu jah a , “ Naosen hi navahpeh dia Hebrew numei ho khat kagakoupeh ding ham ? ” ati .
02002008	Aman jong , “ Neigakoupeh nget-o , ” ati . Naosen u-nun anu ma ma chu agakoutai .
02002009	Hichenu jah a chun lengpa chanun , “ Naosen hi neivah peh-in , nachol man penange , ” ati . Aman jong akilah-in avah-in apangtai .
02002010	Naosen chu akikhan lhit phat’in lengpa chanu henga apuile , aman chapan akisimtai . Lengpa chanun , “ Twi lah a kalahdoh jeh-in amin Moses ah ing’e , ” ati .
02002011	Mose akhanlhit phat’a amite vea ache le , gim hesoh thoh a na hahsa atoh-u agamui . Egypt mi khat hin Hebrew mi khat atha geiyin agamudoh-in , athapa chu Mose insung mite khat ahikhai .
02002012	Mose’n jet le vei , sah le lhang avegol’in , koima amu lou phat’in Egypt mipa chu athah’in nellei lah a avuilut tai .
02002013	Ajinga ache kit le Hebrew mi ni kina kibon agatoh khai . Athemmo jep pa jah a chun Mose’n , “ I-bol’a na-Hebrew mi hipi chu navoh ham ? ” tin aphoh-e .
02002014	Aman ahin donbut’in , “ Kon nang vaipo le thutan a natun em ? Egypt mipa natha banga tha neigot ham ? ” ati . Hichun Mose jong akichan , “ Kamitha hi mihon ahetdoh ahitai , ” ati .
02002015	Pharoah-in ajahdoh phat’in Mose chu tha din aholtai . Mose ajamin Midian gamsugna cheng din achetai . Nikhat Mose chu twikul panga atoupet’in
02002016	Midian Thempupa Jethro chanu sagi jen chu apa kelngoite le kelcha te don ding twi thal’in ahungui .
02002017	Ahin kelngoiching midang phabep’in Jethro Chanute chu anodoh-un , hichea hin Mose’in akithopin , nu-ngahho ganchate chu twi achipsahsoh keiye .
02002018	Nu-ngah ho apa henga ahung lhun phat’un , apauvin , “ I-atile tunia matah a hung nahiuvam ? ” tin anadonge .
02002019	Nu-ngahhon jong , “ Egypt mi pasal khat’in kelngoi chingho eideljam peh-un , ganchate don ding twi geiyin eithalpeh-un ahi , ” atiuve .
02002020	Apauvin , “ Hoiya umtam ? I-bol’a nahin dalhah-u ham ? Gakouvun an beh nekho’u hite , ” ati .
02002021	Mose chengden din akigon , Jethron jong achanu Zipporah to akichensah-in ,
02002022	Zipporah hin chapa khat ahinpeh-e , . Mose’n jong , “ Hiche gam a khopem kahin , amin Gershom kiti ding ahi , ” ati .
02002023	Kum phabep nungin Egypt lengpa athitan , ahivangin Israelte sohchang hesoh genthei thoh-in , panpi ngaichan apeng peng jengui . Aka apen’u Pathen kom alhungin ,
02002024	Pathenin Abraham , Issac chule Jacob to akitepna chu ageldoh-e .
02002025	Pathenin Israelte sohchan , gim hesoh thoh amun athoh lel pi .
02003001	Nikhat Mose’n anupa pa Jethro , Midian Thempupa , kelngoite le kelchate chingin , gancha honte hoiyin , lhang theng , Sinai molsang aphatai .
02003002	Sinai molsanga Pakaiya kon valtil chu hamboh lah a meikouvin ahung kilah-in , hamboh meiya kouva , kavam thei louva um chu Mose’n amui .
02003003	Aman jong , “ Akidang nah-e ! Iti hamboh khu kavampai lou ham ? gave tem’inge , ” ati .
02003004	Mose’n anailut Pakaiyin amu phat’in , hamboh lah a kon chun “ Mose ! Mose ! ” tin ahinkouve . Mosen’n , “ Hoi , ka-um nai , ” ati .
02003005	Pathenin , “ Hin nailutbe tahih-in . Nakengchot kisut’in , munthenga ding nahitai .
02003006	Kei hi napu napate-Abraham , Isaac , chule Jacob Pathen kahi , ” ati . Pathen avet ngam lou phat’in Mose’n amai akitomtai .
02003007	Hichun Pakaiyin , “ Egypt gamsunga kamite engse tah a abol’u kamun , tohvai pote bolsetnaa kon huhdoh ngaicha akau kajatai . Ahesoh genthei nao kahesoh tai .
02003008	Hijeh a chu Egypt mite khut’a kona amaho huhdoh dia hung kumlha kahin , mun lentah , gam phatah , Canaan mite le Hit mite , Amor mite , Periz mite , Hiv mite chule Jebus mite chenna gamsunga puilut ding kagot ahi .
02003009	Kamite ka le pen kaja mong mongin , Egypt miten abol hesoh nau kamudoh tai .
02003010	Agamsunga kona kamite puidoh dia Egypt lengpa koma kasol nahi , ” ati .
02003011	Ahinla Mose’n Pathen kom a , “ Kei bep hi iti Egypt lengpa koma chea Israelte kagapuidoh thei ding ham ? ” ati .
02003012	Ahivangin Pathenin , “ Ken nalhonpi nange , Egypt a kona Israelte nahinpuidoh teng hiche molsang chunga hi neihou diu , hichu kei sol nahi phat chetna hi ding ahi , ” ati .
02003013	Ahinla Mose’n adonbut’in , “ Israelte henga cheng ting ‘ Napu napateu Pathenin eihinsol ahi , ’ gati jong leng , ‘ Ama chu amin ipi ham ? ’ tin eina dongun tin , chuting ipi kaseipeh thei diing ham ? ” ati .
02003014	Pathenin , “ Kei chu Kei kahijingin , naseipeh tei ding chu - ‘ KEIMA kiti chun nahenguva eihinsol ahi ’ nati ding ahi ,
02003015	Israelte jah a apu apateu Pathen , Abraham Pathen , Isaac Pathen , Jacob Pathen chun ahenguva nasol’a naseipeh ding ahi . Hiche hi tonsot’a kamin ahin , khang nu-nunga miten hiche a hi eikou diu ahi .
02003016	Israel lamkaite gakoukhomin lang , apu apateu Pathen , Abraham Pathen , Isaac Pathen chule Jacob Pathen chu nahenguva hung kilah a anseipeh ding ahi . Egypt miten abolsetnau kamu jeh a avil’uva hung kahi hi seipeh-in .
02003017	Egypt’a kona puidoh kagot ahitai , gim genthei thoh a aum nauva kona puidoh a gam phatah-Canaan mite , Hit mite , Amor mite , Periz mite , Hiv mite chule Jebus mite gamsunga puilut ding kagot ahi .
02003018	“ Naseipeh chan chu kamiten angai diu ahi . Chuteng Israel lamkaite to Egypt lengpa henga nacheuva , ‘ Pakai Hebrew te Pathen kahenguva ahung kilah-in , hiche Pakai ka-Pathenu koma chu kilhaina kabolna diuvin nithum sung din gamthip’a neisol’un , ’ nati diu ahi .
02003019	Ada achamlouva akibol ngal loule Egypt lengpan nalhadoh lou diu kahenai .
02003020	Hijongle agama chu tijat um thil datmoa , katha hangsan a Egypt mite talen kamatsah ding ahi . Chuteng Egypt lengpan nalhadoh diu ahi .
02003021	“ Egypt mite naginsah ungting , kamite akitoldoh tengu , khutgoh keova nalhadoh lou diu ahi .
02003022	Israel numei jousen achenpi le aheng akom Egypt numeiho koma nihchen ponsil le sana dangka , sanajem athum diu ahi . Athumdoh chengu chu Israelten achateu numei pasal jouse jepna aneiyuva , Egypt gamsung nei le gou apoh mang diu ahi , ” ati .
02004001	Mose’n Pakai adonbut’in , “ Israelten eitahsan dau hen kasei ngai hih leu , chule nang chu kahenga hung kilah louvin sei taleu ikati ding ham ? ” ati .
02004002	Hichea hin Pakaiyin , “ Nachoi chu ipi ham ? ” ati . Mose’n “ Kakiphu tenggol ahi , ” ati .
02004003	Pakaiyin , “ Tol’a seplha temin , ” atile ; Mose’n ase lhah lhah chun gul asoh paiyin , Mose’n ajamsan tai .
02004004	Pakaiyin Mose jah a , “ Bungin lang ameiyin kimat temin , ” atile ; Mose jong bunga akimat le , kiphu thei tenggol asoh kittai .
02004005	Pakaiyin , “ Pakai apu apateu Pathen , Abraham Pathen , Isacc Pathen chule Jacob Pathen nahenga hung kilah phot chetna dia hiche hi Israelte koma nabol ding ahi , ” ati .
02004006	Pakaiyin Mose jah a asei kit’in , “ Napon noiya nakhut koilut’in , ” ati leh ; Mose’n akoiyin , agah lah doh chun akhut josue anaphah-in , buhbang banin anabangtai .
02004007	Pakaiyin , “ Napon noiya nakhut koilut kit’in , ” atin , Mose’n jong akoiyin , agah lah doh phat’in anadamsel’in ati dang bang bang ahitai .
02004008	Pakaiyin , “ Israelten thil kidang mai maiya natahsan dauva alung nachim louvu jongle , hiche geiya vang lung nachim tei diu ahi .
02004009	Hiche thil kidang te ni geiya jong natahsan dauva nasei angai dau le , Nile vadung twi phabep thaldoh-in tol’a sung lhan . Twi chu thisan soh jeng ding ahi , ” ati .
02004010	Ahivangin Mose’n , “ Ahipoi , Pakai neisol da tan . Thusei them la kahipon , neikihoupia jong hi kam kipeh lou kahi neihet hi-me . Mi paomo , pao gang thei lou , ngongkai chet chot kahi , ” ati .
02004011	Pakaiyin ajah a , “ Mihem kam sempeh koi hiya , na ngong le paomoa koiya koi ham ? Kho musah le mit chotsah thei loi ham ? Kei-Pakai hi kahi .
02004012	Tun che jengin ! Thusei kithoping ting , nasei ding hil nange , ” ati .
02004013	Ahivangin Mose’n , “ Ahipoi Pakai , midang khat soljo tan , ” ati .
02004014	Hiche hin Pakaiyin Mose alhunghan khumin , “ Nasopipa , Levi chilhah Aaron chula em ? Athusei themla kahenan . Nakimupi dia hungtah bah a khu , nakimupi teng kipah lheh veh ta .
02004015	Sei ding jouse nahil masah thei ahi . Sei ding kithpi lhon ing ting , nasei lhon ding hil nange .
02004016	Nakam sanga panga , nathalhenga mipi akihoupi ding ahi . Nangin Pathen banga asei ding chan nahil ding ahi .
02004017	Kiphuthei tenggol kichoiyin , hichea hin melchihna kidang nabol ding ahi , ” ati .
02004018	Mose , anupa pa Jethro henga agache masan ajah a , “ Egypt’a ka inkote dam le bit a um nauvem , gavil kit tange , neisolin , ” agate . Jethron jong pha asan , lung lhaisel’in asoltai .
02004019	Mose chu Midian gamsunga asum nalaiyin , Pakaiyin ajah a , “ Than ago jouse athisoh tai , Egypt a kile kit tan , ” ati .
02004020	Mose’n ajinu le achapate sanga chunga atousah-in , Egypt jonin akitolpin , Pathenin ahil bangin kiphu thei tenggol chu akichoiye .
02004021	Pakaiyin Mose jah a aseikit’in , “ Egypt gam nalejot kit ahitan , Egypt lengpa angasunga , boltheina tha kapeh banga , thil kidang chengse chu nabol tei tei ding ahi . Hijongle lengpa lung katahsa a , mipi alhadoh louhel ding ahi .
02004022	Chuteng kei Pakai thusei hi naseipeh a , ‘ Israel hi kachapa masapen ahi .
02004023	Kachapa nalhadoh dia kasei ahi . Eihou dia kasol ahin , nalha doh poi . Hijeh a chu nachapa masapen khatha peh ding nahi , ’ tin aseiye , tia nahil ding ahi , ” ati .
02004024	Lampia gebuh khat’a Pakaiyin Mose akimupin tha din agotai .
02004025	Mose jinu Zipporah chun songhemkhat’in achapa chep atanin , Mose kengphanga aloiyin , “ Cheptan chonchan dungjuiya jia kanei nahi , ” ati .
02004026	Hijeh chun Pakaiyin Mose ahing hoiye .
02004027	Pakaiyin Aaron jah a , “ Gamchang noiya Mose gakimupin , ” tin asol’e . Aaron jong Mose kimupi din molsang theng lama achei ; akimupi phat’in achop chuh chuh jengin ahi .
02004028	Hichun Mose’n Egypt gama kile kit dia Pakaiyin asol’a aseipeh chengse abonchan aseipehson tai ; thil kidang bolsah dia ahil chengse jong aseitai .
02004029	Mose le Aaron chu Egypt’a ache lhonin , Israel lamkai jouse akhom lhontai .
02004030	Mose jah a Pakai thusei chengse Aaronin Israel lamkaite aseipeh-in , mipi angsung laitah a Mose’n thil kidang chengse chu abolsoh keiye .
02004031	Israelten atahsan’un , min engse tah a abolset nau amu jal’a avil’uva Pakai hung ahi ajah doh phat’un boh khup’in chibai aboh tauve .
02005001	Mose le Aaron Egypt lengpa koma achen , “ Pakai Israel Pathenin , ‘ Gamchang noiya kut bola eihou theina diuvin kamite sol’in ’ tin aseiye , ” agate lhone .
02005002	Egypt lengpan , “ Pakai kitipa chu koi hiya , athu kangaiya , Israelte kasoldoh ding ham ? Pakai la kahepon , Israelte la soldoh ponge , ” tin aseitai .
02005003	Mose le Aaronin adonbut’in , “ Hebrewte Pathen chu kahenguva ahung kilahtai . Nithum lampi peh a Pakai ka-Pathenu gahouva , kilhaina kabolna diuvin neisolun . Kabol louvule natset ham , gal ham khat jo sanga eithagam diu ahi , ” ati lhone .
02005004	Egypt lengpan Mose le Aaron jah a , “ Mipin tohban iti ngah hen nati lhon ham ? Soh ho khu na tohsahkit’un !
02005005	Nangho Egyptte sanga jong natamjoh tah-u khu ! Aban jop’a na tohda nagot’u ahi-ong ! ” ati .
02005006	Hiche nikho chun Egypt lengpan sohte chunga tohvai pote le Israel lah a toh lamkai ho thu apen ,
02005007	“ Mipi hi cheh a sem ding changpol peh dauvin , amaho gakiholsah-uvin .
02005008	Chuti jongle changpol napeh pet’uva asemdoh-u cheh sanga khat cha jong lhasam deh louhel ding ahi . Toh ding aneilou phat’uva potdoh a a-Pathenu houva kilhai dinga kahenga tao tao ahiuve !
02005009	Na hatohsah-un , ong manlouvin lhauvin , chutile thujou kisei hoihi ngai manlouvin umtauvinte , ” ati .
02005010	Sohte chunga tohvai pote le Israelte toh lamkaite acheuvin Israelte jah a , “ Lengpan changpol napeh lou diuvin aseitai .
02005011	Namu thei thei nauva changpol nahol thu’uva , ahivanga niseh a nasemdoh jat’u chu lhasem thei louhel ding ahi , ” atiuve .
02005012	Hichea hin mipi changpol holin Egypt gamsunga akithe chansoh jengui .
02005013	Sohte chunga tohvai poten changpol apeh laiyuva asemdoh jat’us cheh asemdoh theina diuvin ada acham louvin ano no jengui .
02005014	Egypt mi , sohte chunga tohvai poten Israelte toh lamkai ho chu adeng deng jengui . “ I-bol’a masanga nasemdoh jat jat cheh semdoh jou louva um nahiuvem ? ” atiuve .
02005015	Israel toh lamkaite Egypt lengpa koma acheuvin , “ Vo lengpa , idia hita neibol jengu hitam ?
02005016	Changpol la eipetapouvin , cheh kasemdoh jat jat’u semdohsah eigouve ! Tun eivo vo jengun , hiche hi nang thusah mong ahibouve , ” atiuve .
02005017	Egypt lengpan adonbut’in , “ Thasea natohda jal’a Pakai henga kilhaina boldia kilepdoh dia kahenga kithum thum nahiuve .
02005018	Na gatong loiyun ! Changpol nakipe lou diu , ahivanga cheh nasemdoh jat jat lha louva nasemdoh diu ahi , ” ati .
02005019	Israelte toh lamkaiten cheh asemdoh jat jat asemdoh diuva aseipeh phat’un abolset nom mong mongu ahedoh tauve .
02005020	Lengpa adalhah phat’un , amaho ngah jinga ana-um Mose le Aaron to akimutouve .
02005021	Mose le Aaron jah a , “ Nathilbol lhon Pakaiyin amusoh tai , lengpa le avaitpote neihotsah jeh-uva Pakaiyin talen namatsah lhon ding ahi . Pansatna neiya eitha lo na diu nabol doh lhon ahitai , ” atiuve .
02005022	Pakai lam ngan Mose akiphinin , “ Pakai , idia namite nabolset ham ? Ipi bol dia neisol ham ?
02005023	Namina Lengpa henga thuseiya kache chea pat , Israelte engse sen aboltai . Nangin imacha kithopi din nagopon ! ” ati .
02006001	Hichun Pakaiyin Mose jah a , “ Lengpa khu i-kalom , hinmu nan nate . Tahbeh a kasei ahi-Israelte khu Egypt a kona adeldoh tho dingjoh ahibouve , ” ati .
02006002	Pathenin Mose jah a aseiyin , “ Kei hi Pakai chu kahi .
02006003	Abraham le Isaac chule Jacob henga Hatchungnung Pathenin kakilah-in , ahivangin kamintheng , Pakai hin kakihetsah hih laiye .
02006004	Amaho to kitepna kaneiyin , akhopem nau gam , Canaan gamsung khu peh din kakitep’e .
02006005	Tun Egyptten soh a avul , Israelte ka le mao ogin kajan , kakitepna kageldoh tai .
02006006	Hijeh chun Israelte dia kasei hi ajah-uva seipeh-in , ‘ Kei hi Pakai chu kahi , nasohchan nau Egyptte khut’a nahuhdoh ung ting kajalen sah ding nahiuve . Kaban-gol jeng ting Egyptte talen kamatsah a , nang ho kahuhdoh diu ahi .
02006007	Kamiten nasem ung ting , na-Pathenu kahi ding ; Egypt gam sohchanna muna kona kalhadoh tengu , Pakai na-Pathen kahi hetauvin nate .
02006008	Abraham le Isaac chule Jacob koma giltah a kakitep’a , peh dia kakoisa gamsung kalhut diu , leiset gou dia kapeh ding nahiuve . Kei hi Pakai chu kahi , ’ tin aseiye , tin , ” ati .
02006009	Hiche hi Mose’n Israelte aseipeh-in , ahivangin angaipouve , sohchan hesoh valjeh-in lhung lhalhop’in aum gamtauve .
02006010	Pakaiyin Mose jah a ,
02006011	“ Chen lang Egypt lengpan Israelte khu agamsunga kona asoldoh tei tei din gaseiyin , ” ati .
02006012	Ahinla Mose’n adonbut’in , “ Israelte bon kathu ngailou , lengpan kathu iti angai ding ham ? Mi paomo kei tobang hi ! ” ati .
02006013	Pakaiyin Mose le Aaron thu apen , “ Israelte leh Egypt lengpa jah a chun anng hi Egypt’a kona Israelte puidoh dia kasol ahi seipeh lhonin , ” ati .
02006014	Jacob chapa masa pen Ruebenin chapa li aneiyin-Hanoch , Pallu , Hezron , chule Carmi ahiuvin ; Reuben chilhah phungkhaiya upa cheh ahiuve .
02006015	Simeonin chapa gup ahingin , Jemuel , Jamin , Ohad , Jachin , Zohar chule Canaan mi numeito ahin lhon-Shaul ahiuvin , Simeon phungkhaiya upa cheh ahiuve .
02006016	Levin chapa thum ahingin , Gershon , Kohath chule Merari ahiuvin ; Levi phungkhaiya upa cheh ahiuve . Levi hi kum jakhat le somthum le sagi ahinge .
02006017	Gershon hin chapa ni ahingin , son le pah tampi anei lhone .
02006018	Kohath hin chapa li ahingin , Amaram , Izhar , Hebron chule Uzziel ahiuvin , Kohath hi kum jakhat le somthum le thum ahinge .
02006019	Mararin chapa ni ahingin , Mahli le Mushi ah . Hiche hi phung khai khaiya kisim Levi chilhah ahiuvin , achilhah chengu to ahi .
02006020	Amaram hin apa sopinu Jochebed akichenpin Aaron leh Mose ahinge . Amram kum jakhat le somthum le sagi ahinge .
02006021	Izhar hin chapa thum ahingin , Korah le Nepheg chule Zichri ahiuve .
02006022	Uzziel’sin chapa thum ahingin , Michael , Ezaphan chule Sithri ahiuve .
02006023	Aaronin Amminadab chanu , Nahshon sopinu , Elisheba akichenpin , Nadab le Abihu , Eleazar chule Ithamar ahinge .
02006024	Korah in chapa thum ahingin , Assir , Elkanah chuleAbiasaph ahiuve ; Korah phungkhai sung kihom khenna a amaho hi phung upa cheh ahiuve .
02006025	Aaron chapa , Eleazar chun Putiel chanu akichenpin , Phinehas ahinge . Hichengse hi Levi phunga ama ama insung dola phungkhai upa cheh ahiuve .
02006026	Pakaiyin , “ Egypt’a konin Israelte puidoh lhonin , ” tia asol teni chu Mose le Aaron ahi lhone .
02006027	Mose le Aaron hin Egypt lengpa chu Israelte lhadoh dinga asollhon ahi .
02006028	Egypt gama Pakaiyin Mose jah a thu asei chun ,
02006029	“ Kei hi Pakai chu kahi . Kasei jong Egypt lengpa seipeh-in , ” ati .
02006030	Ahinla Mose’n adonbut’in , “ Kei mi paomo kahi nahet chume , lengpan iti kathu angai ding ham ? ” ati .
02007001	Pakaiyin Mose jah a , “ Lengpa koma chu Pathen tobang kahisah a , nasopipa Aaronin lengpa koma nathemgao tobanga thu asei ding ahi .
02007002	Kaseipeh chengse hi Aaron hilsoh keiyin , aman lengpa chu agamsunga kona Israelte asoldohna din seipeh nante .
02007003	Amavang lengpa lung kasuhtah ding ahin , Egypt gamsunga itobang tijat um thil kidang bolkhum jong leng nathu ngaiponte .
02007004	Chuteng Egypt gamsunga talen gihsa tah chuhsah ing ting , agamsunga kona kamite kapuidoh ding ahi .
02007005	Kaban-gol kajet’a agamsunguva kona Israelte kapuidoh teng , Egypt ten Pakai kahin hedoh tauvinte , ” ati .
02007006	Msoe le Aaronin Pakai thupeh peh chu abol lhon nai .
02007007	Lengpa koma thu aseilai lhonin Mose kum som get alhing tan , Aaron kum som get le thum alhingtai .
02007008	Pakaiyin Mose le Aaron jah a ,
02007009	“ Nathanneina lhon phot chetna dia Pharaoh-in thil kidang nabolsah got lhon le , Aaron chu atenggol lengpa angsunga selhah sah in , gul hungsoh ding ahi , ” ati .
02007010	Pakai thupeh bangin Mose le Aaron lengpa koma chen agabol lhontai . Lengpa le avaipote angsunga Aaronin tenggol aseplhan , gul ahungsoh tai .
02007011	Lengpan jong miching mithemte , mitpheldoi them ho akouvin , amahon jong hitobangma chu abol theiyui .
02007012	Atenggol’u aselhah-ule , gul asohgamtai . Ahivangin Aaron tenggol gul chun amahoa avallhum soh keiye .
02007013	Ahivangin Pakai sei bangin , lengpa alungtah den nalaiyin , Mose le Aaron sei angai deh poi .
02007014	Pakaiyin Mose jah a aseiyin , “ Lengpa alungtah cheh in , Israelte sohdoh ding adai .
02007015	Jingkah teng Nile vadung ajotsuh phat le gakimupin , gul soh theiji tenggol chu choiyin , luipanga ana ngah-in .
02007016	Ahung teng ajah a , ‘ Pakai , Hebrewte Pathenin amite nalhadoh a , gamchang noiya Ama agahouna diuva seipeh dia eihinsol ahi . Ahivangin tu geiyin kasei nangaipoi .
02007017	Vo lengpa , tua hi Pakai chu itobang ahi athilbol’a nahetdoh ding ahi . Ven hiche tenggola hi luidung twi jouse thisan soh ding ahitai .
02007018	Nga jouse thisoh a , twi jouse names ding , Egypte miten adon thei louhel ding ahi , ’ tin gasei peh tan , ” ati .
02007019	Pakaiyin Mose jah a aseiyin , “ Aaronin hiche tenggol chu luidung jouse le twilam jouse , Egypte gamsunga twikul jouse chunga adop sang din seipeh-in . Twi jouse thisan soh ding , gamsung pumpi thisan soh a , thinghom dungle songko dung geiya thisan veisoh ding ahi , ” ati .
02007020	Mose leh Aaronin Pakai thupeh bangin abol lhontai . Lengpa le avaipote angsung tah a Aaronin tenggol alamin , luidung twi ajep le twi josue thisan asoh gamtai .
02007021	Nga jouse athigamin , Egypt miten adon thei tapouve . Egypt gamsung thisan adimsoh jenge .
02007022	Egypt lengpa mitpheldoi themten jong chutobangma abol thei thouvun , lengpa jong angai bep’in alung tah cheh-in , Pakai seisa bangin Mose le Aaron thu angai deh poi .
02007023	Lunghei tah sangin leng inpi akijot’in , thilsoh ho chu nahsah in jong aneipoi .
02007024	Luidung twi adon thei lou phat’un Egypt miten luipang dung twichim holnan alhaiyun don ding ahol’ui .
02007025	Pakaiyin Nile vadung asuh nehna ni sagi alhing tai .
02008001	Pakaiyin Mose jah a , “ Egypt lengpa koma chen , Pakaiyin hintin aseiyin , ‘ Eihou theina diuvin kamite sultan ,
02008002	nada le nagamsung dimset’a uphoh kalha ding ahi .
02008003	Nile luidung uphoh dimset’a , na-leng inpi geiya hung kitol lut diu , nalupna indan , najalkhun , navaipote in jouse , namite in dung , nathuh phung le nakhangbel sung geiya dimset diu ahi .
02008004	Nang chung , navaipote chung le namite chung geiya hung chomdoh diu ahi , ’ ati , tin gaseitan , ” ati .
02008005	Pakaiyin Mose jah a , “ Aaronin luidung jouse le twilam dung , twikul dung tenggol ajap a , Egypt gamsung dimset’a uphoh hungdoh din bolsah in , ” ati .
02008006	Hiti chun Aaronin twi umna jouse tenggol ajapkhum jengle , uphohte ahungdoh-un gamsung adimset tauve .
02008007	Mitpheldoi themten jong chutiman abolun , gamsung uphoh adimsettai .
02008008	Egypt lengpan Mose le Aaron akouvin , “ Uphohte asuh gamna din Pakaiya neitaopeh lhonin , Pakaiya kilhaina abol theina diuvin namite lhon solpeh tange , ” ati .
02008009	Mose’n adonbut’in , “ Kipah tah in taopeh nange , nang le navaipte , namite itih teng kataopeh ding phat chubou neiseipeh lhonin , chuting u-phoh ten dalhan natin , Nile luidung tilouva khatcha jong um taponte , ” ati .
02008010	Egypt lengpan , “ Jing teng neitaopeh-in , ” ati . Mose’n , “ Nasei bangin taopeh nange , chuting Pakai ka-Pathenu tobang pathen dang umlou hedoh tan nate .
02008011	Nang , navaipoho , chule namite u-phohten dalhauvin tin , Nile luidung tilouva u-phoh khat cha jong um lou ding ahi , ” ati .
02008012	Mose le Aaronin lengpa adalha Ihonin , lengpa chunga alonvuh sah u u-phoh te sumang din Pakaiya Mose atao tai .
02008013	Mose ngeh bang bangin Pakaiyin abol’in , in dung le thupi tanna in dung chule loujao dunga u-phohte athitam tauve .
02008014	Egypt miten u-phoh ho chu alhuh lhuh in aseuvin , gamsung khangngam leuvin alhauve .
02008015	U-phohte gamsoh amu phat’in lengpa angaiyin alungtah kit’in Pakaiyin asei bangin aumtai , Mose le Aaron thusei jong angaideh tapoi .
02008016	Pakaiyin Mosel jah a , “ Aaron khu atenggol’in tol jepsah le chun , Egypt gamsung leivui jouse thousi vaibong soh diu ahi , ” ati .
02008017	Hijeh chun Aaronin tenggol’in tol ajep le , Egypt gamsung leivui jouse thousi vaibong asoh-in , mipi le gancha jouse atomjol soh keiyui .
02008018	Mitpheldoi themten thousi vaibong sosah agot vangun abol thei tapouve . Muntin thousi vaibong adimsoh tai .
02008019	Chule mitpheldoi them hon lengpa jah a , “ Hiche hi Pathen bol mong mong ahibouve , ” atiuve . Ahivangin Pakai seisa bangin lengpa alungtah jingin , Mose le Aaron sei angai dehpoi .
02008020	Pakaiyin Mose jah a , “ Jingkah jingpi tah a lengpa luidunga ache teng gakimupin , ajah a Pakaiyin , ‘ Eihou theina diuvin kamite sultan .
02008021	Kagih masah dim dem nahi-thu na-ngailou le nangle navaipote chule namite ka-engbol ding ahi . Egypt mite insung thoulhe dimset ding , toldung jouse dimsoh diu ahi .
02008022	Kamite chenna Goshen gamsung vang tongkha ponge , thoulhe khat cha lengle ponte , chuting Kei Pakai hi hiche gamsunga natong thilbol kahi hedoh tan nate .
02008023	Kamite le namite kah a lamdanga kabol’a hitobang thil kidang hi jing teng hungsoh ding ahi , ’ tin aseiye gatin , ” ati .
02008024	Pakaiyin thoulhe ahon honin leng inpi sungle avaipote insung dimset set’in alhalut tai . Egypt gamsung pumpi thoulhe dimset’in gamsung in amanlo tai .
02008025	Chuphat’in lengpan Mose le Aaron akouvin , “ Cheuvin lang hiche Egypt gamsunga hin na-Pathen kom’uva gakilhai tauvin , ” ati .
02008026	Mose’n , “ Dih ponte , Pakai ka-Pathenu houna katha diu gancha ho chu Egypt miten alunghanlo diu ahi . Hiche ganchate hi Egypt miten amu phahna diuva that ung lunghanlo taleu , songa eise lih jeng diu ahi .
02008027	Ethupeh bang banguva nithum lam kajot’uva , gamchang noiya Pakai ka-Pathenu koma kilhai ding kahibouvui , ” ati .
02008028	Egypt lengpan , “ Nache gamlat behseh lou pouvule gamchang noiya Pakai na-Pathenu koma kilhai din sol nauvinge , neitaopeh pou pouvin , ” tin angeh tai .
02008029	Mose’in , “ Kapotdoh doh le Pakaiya taoving ting , jing teng nangle navaipote , chule namite thoulhe hon dalha taovin nate , amavang neilhep kit lou diu , Pakaiya kilhai dia mipi nasuh tang lou ding ahi , ” ati .
02008030	Lengpa dalhan Mose Pakaiya ataovin ,
02008031	chule Mose ngeh bangin Pakaiyin aboltai . Thoulhe ten lengpa le avaipote chule amite adalhan , khatcha jong aumtapoi .
02008032	Hichan gei jong hin lengpa alungtah nalaiyin , mipi soldoh deh louvin aum nalaiye .
02009001	Pakaiyin Mose jah a , “ Egypt lengpa koma chen Pakai , Hebrewte Pathenin , ‘ Eihou din kamite soldoh-in .
02009002	Nasolda leh ,
02009003	ka-engbol’a naganchate-sakolte le sa-ngan ho , sa-ngongsang ho le bong jouse , kelngoite , chule kelcha ho pul kalha khum ding ahi .
02009004	Israelte gancha ho le Egyptte gancha ho kasekhen a , Israelte gancha khatcha jong thi lou diu ahi .
02009005	Kei-Pakaiyin jing teng hiche hi abol kagot ahitai , ’ tin aseiye gatin , ” ati .
02009006	Ajingin Pakaiyin asei bangin aboltan , Egyptte gancha ho athigamin , Israelte a vang khat cha athipoi .
02009007	Lengpan thilsoh umchan adongtoh-in , Israelte gancha khatcha thilou aseipeh tauve . Ahivangin alungtah nalaiyin Israelte asoldehpoi .
02009008	Pakaiyin Mose le Aaron jah a , “ Thuh phunga vutvam khut dim khattou gaham lhonin , Mose’n lengpa angsunga vanlam ngan thethang hen .
02009009	Egypt gamsunga leivui khu banga leu ding , muntina uilut jangtea panga , mihem le gancha pomchet chut a alha ding ahi , ” ati .
02009010	Mose le Aaronin vutvam phabep ahamdoh lhonin , lengpa angsunga adingin , Mose’n chunglama athe thangle , uilutjang asoh-in , mihem le ganchate pomchet chut in alhaitai .
02009011	Mitpheldoi themho geiyin , Egypt mite dang banga uilut avei jeh-in , Mose masanga ahung thei tapouve .
02009012	Ahivangin Pakaiyin lengpa lungthim atahsah-in , aseisa bangin lengpan Mose le Aaron sei angaidehpoi .
02009013	Pakaiyin Mose jah a , “ Jingpi tah le lengpa kimupin , Pakai Hebrewte Pathenin , ‘ Eihou din kamite sultan .
02009014	Tua vang navaipote le namite keo ka-engbol lou ding , vannoiya Kei tobang pathen umlou nahetna dia nang geiya ka-engbol ding nahi .
02009015	Nangle namite natset lhunkumsah dia khut kalapsa hile , nathigam diu ahitai .
02009016	Kathahat vetsahna , vannoi pumpi kaminthanna dia kahinsah nah lai nahi .
02009017	Hichan hin nahoithon , kamite soldoh ding nadai .
02009018	Jing teng tuphat don le , Egypt miten ahet khah louhellai , huise kalansah a , gellen kalhahsa ding ahi .
02009019	Tun ganhing jouse le tollhanga um thil jouse lim a kilhoh lutsoh loiyin . Tollhanga um ganchate le mihem ho gellenin aselih soh ding ahi , ’ tin aseiye gatin , ” ati .
02009020	Pakai thusei chu lengpa vaipote phabep’in akichan , asohteu le ganchaho in lima ahoilut’uve .
02009021	Adanghon Pakai migihna chu nahsah louvin , asohteu le gancha ho tollhanga amoh lhauve .
02009022	Hichun Pakaiyin Mose jah a , “ Vanlam sangin , Egypt gam pumpia gellen hung lha ding-mihem le gancha chule loulai muchi jouse avoh lih ding ahi , ” ati .
02009023	Mose’n tenggol’a vanlam ako le , Pakaiyin van athingin , gel alhahsah-in , tollhang dung keh-in aseptai . Pakaiyin ,
02009024	huise hattah le gellen alhahsah-in , kol phelah lah jengin alhahsah-in , kol aphelah lah jengin ahi . Hitobang huise lang hi Egypta kisei lah a akhohpen ahi .
02009025	Egypt gam pumpia tolhanga umtapou , mihem le ganchate geiyin , gellenin aseplih jenge . Loulai muchi jouse la avo mat tep jengin , thingphung jouse jong aseplhusoh tai .
02009026	Israelte chenna Goshen gamkol sung seh seh a chun gellen alhapoi .
02009027	Lengpan Mose le Aaron agakousah-in , “ Tua vang chonse kahitai ; Pakai adih-in , kei la kamite themmo kahitauve .
02009028	Pakaiya tao lhonin ! Van kithin ka-ngai chimun , gellen kadou lel tauve ! Nachetei diuva katep ahi ; hi koma chenda jengun , ” ati .
02009029	Mose’n ajah a , “ Khopi kadalhah teng Pakai lam sangin tao ving ting , van ging talou ding , gellen lha lou ding ahitai . Chuteng leiset geiya Pakaiya ahi nahet ding ahi .
02009030	Hinla nangle navaipoten Pakai Pathen nagging hih laiyui , ” ati .
02009031	Sakolchang minlai avoheosoh tan , patbo jouse jong avoheosoh tai .
02009032	Suhlou chang vang agei jep jeh in asuse behseh poi .
02009033	Mose’n lengpa adalhan , khopi polama achen , Pakai lam sangin ataove . vAn gin athip’in gellen atangin , go ajutapoi .
02009034	Thilsoh , kho phat amudoh phat’in lengpa achonse kittan , ama ti avaipote ti angai bep’in alung tah-un ,
02009035	Pakaiyin Mose aseipeh masah bangin , lengpan Israelte asoldoh deh tapoi .
02010001	Pakaiyin Mose jah a , “ Lengpa gakimupi kit’in . Lengpa le avaipote lungtah sah-a thil kidang hicheng hi bol kagot ahin ,
02010002	nangin jong natu nachate khang geiya jong hitobang thil kidang bol’a Egypt mite lung jinga kalha hi nasei theina ding kati ahi .
02010003	Hiti hin Mose le Aaron Egypt lengpa koma ache lhonin , “ Pakai , Hebrew mite Pathenin , ‘ Itih chanpi kasei ngailouva naum ding ham ? Eihou theina diuvin kamite sol tan .
02010004	Kasei na-ngai louhel le jing teng nagamsunga khaokhote kalhah lut ding ahi .
02010005	Khakho jamah hung lhaa , nagamsung atomjol diu , gellen vohlih mooh chengse , thingphung geiyha aneh chaidiu ahi .
02010006	Naleng inpi le navaipote , chule namite insung khaokhote dimsoh diu ahi . Napu napaten anamusah thilse josue sanga khohjo ding ahi , ’ tin aseiye gati lhonin , ” ati .
02010007	Lengpa vaipoten ajah a , “ Iti hichepa hin eidolgim gim jeng diu ham ? Pakai a-Pathenu akihou theina diuvin Israelte hi soldoh tan . Egypt gamsung kichai pai ding ahi helou tahbah nahim ? ” atiuve .
02010008	Mose le Aaron chu Egypt lengpa koma agapui lut kit’un ajah lhona , “ Pakai na-Pathen chu gakihou thei nauvin nate , ahin ache ding pen chu koi koi ham ? ” atiuve .
02010009	Mose’n , “ Kabonchauva , numei chapang , tehse geiya che ding kahiuve . Kachateu numei pasal , kelngoite le kelcha ho , bong jouse geiya kapui diu ahi , Pakai choi-atna kut lentah bol ding kahiuve , ” ati .
02010010	Egypt lengpan , “ Pakai min panna kasei ahi-itih hijong le numei chapang geiyin sol tha hih hel inge ! Edou dia kigo nahiu akichentai .
02010011	Hithei lou hel ding ahi . Pakai hou nom mong nahiule , pasal chengse chethei ahi , ” ati .
02010012	Hichun Pakaiyin Mose jah a , “ Khakhote hung dimsetna din Egypt gamsunga nakhut jah-in , Khakhote hungun tin , Egypt gamsunga hampa louhing gellen voh lih moh geiya aneh chaisoh diu ahi , ” ati .
02010013	Mose’n tenggol ajap khum jengle , Pakaiyin niso lama pat sun nilhum jan khovah geiyin hui anunsah-in , jingkah-in khaokhote ahung kitol tai .
02010014	Ahon honin ahung kitolun , gamsunga alop lop’in atolchai jengui . Khaokhote tamje chu kimu kha loulai hel , mu jong kimu kit louhel ding ahi .
02010015	Leiset atomjolsoh keiyun , avom leouve ; gellen vohlih moh , thing na dum ho geiyin ane chai jengui Egypt gamsung pumpia thingna dum khat’a khat jong akimu tapoi .
02010016	Egypt lengpan Mose le Aaron agakousah loiyin , “ Pakai na-Pathenu le nangni doumah bol’a chonse kahitai .
02010017	Tun kachonset ngaidamna din neitaopeh loi lhonin , gamlhahna hel thei talen eimatsah hi lahdoh sah din thum lhonin , ” ati .
02010018	Lengpa dalhan Mose Pakaiya atao le ,
02010019	Pakaiyin nisolam huipi chu lhumlam khohuiyin akhel’in , khakhote abonchan Suez twikola alhoh lutsah soh tai . Egypt gamsunga khaokhote khat cha akimudoh tapoi .
02010020	Pakaiyin Egypt lengpa lung atahsah-in , lengpan Israelte alhadoh kit tapoi .
02010021	Pakaiyin Mose jah a , “ Vanlam sang le chun , Egypt gamsung tomjol khopset mujin hung lhung ding ahi , ” ati .
02010022	Mose’n vanlam asanle , nithum sungin Egypt gamsung mu athimsoh hel’e .
02010023	Egypt mite khat le khat jong akimu thei tapouvin , insung dalha a potdoh jong aumtapouve . Israelte chenna sungsea vang kho avah jingnai .
02010024	Egypt lengpan Mose akouvin ajah a , “ Pakai gakihou thei tauvin nate ; numei chapang geiyin che jengun . Kelngoi le kelcha , bong ho geiyin vang pui dauvin , hikoma dalhauvin , ” ati .
02010025	Mose’n , “ Achutile Pakai ka-Pathenu houna dia pumgo thilto dia tha ding gancha neipeh diu ahi .
02010026	Achutilou vangle gancha aboncha kapui diu khat cha jong kadalhah lou diu ahi . Ganchate lah a Pakai ka-Pathenu houna dia lom kalhehdoh diu ahi nalaiye . Kilhaina ding mun lhun masanga itobang gancha thapeh ding kihe thei loulai ding ahibouve , ” ati .
02010027	Pakaiyin Egypt lengpa lung atahsah jing jeh-in , Israelte asoldoh deh tapoi .
02010028	Lengpan Mose jah a , “ Kakoma konin potdoh loiyin ! Mu jong neikimusah kit hih-in ! Kamu ni ni le nathi ni kitoh ding ahi ! ” ati .
02010029	Mose’n jong , “ Naseidih bouve , neimu kit louhel ding ahitai , ” ati .
02011001	Pakaiyin Mose jah a , “ Egypt lengpa le amite bolsetna ding talen khat bou kahentai . Hiche talen amat jou teng nalhadoh tauvinte . Nasol nom lot’uva nadeldoh tho diu ahi .
02011002	Tun Israelten aheng akomuva sana le dangka , sanajem pahvui akithum diuvin seipeh tan , ” ati .
02011003	Pakaiyin Egyptte chu Israelte ajabolsah lheh jenge . Ahingmongin vaipote le mipin Mose chu mi nasatah a agel’u ahitai .
02011004	Mose’n Egypt lengpa koma , “ Pakaiyin , ‘ Jan khangkim teng Egypt gamsung kakholsoh ding ,
02011005	chapa peng masa jouse , leng chang ding , lengpa chapaa pat sumheiya chang goi soh numei chapa geiya , Egypt gamsung chapa jouse thisoh diu ahi . Gancha peng masa jouse jong thigam ding ahi .
02011006	Egypt gamsung ka le mao ogin thongsoh ding , hitobang hi kija kha loulai , jajong kija kit lou ding ahi .
02011007	Israelte lah a vang uicha hamgin le ganchate uhpoh jong kija lou ding ahi . Chuteng Kei-Pakaiyin Israelte le Egyptte kadat khen dol nahetdoh ding ahi , ’ ati , tin gaseiyin , ” ati .
02011008	Achainan Mose’n , “ Navaipote ka-angsunga hung bohkhup a , kamite kapuidoh dia hung tao diu ahi . Chutah le kadalhah ding ahi , ” ati . Hiti hin lung hang tah-in Mose’n Egypt lengpa adalhai .
02011009	Pakaiyin Mose jah a , “ Egypt gamsunga thil kidang hijat hi kaboldohna thei dia Egypt lengpan nasei angai deh loulai ding ahi , ” ati .
02011010	Mose le Aaronin Egypt lengpa angsunga thil kidang hijat pi hi aboldoh lhonin , Pakaiyin Egypt lengpa lung asuh tah jeh-in Israelte Egypt gama konin asoldoh deh poi .
02012001	Egypt gama Pakaiyin Mose le Aaron jah a ,
02012002	“ Hiche lha hi kum sunga lha kipatna nasim diu ahi .
02012003	Israel pumpi hitin hilchah lhonin ; hiche lha nisom lhin ni le a-inson a sungsa tha dia kelngoi ham kelchagol ham khat naki-ngaito cheh diu ahi .
02012004	Koi tobang insung chun sungsa kithat aneh lel dingle , a-inhengte to sa chu kihomuva , aneh khop bep dia chang thei ahiuve .
02012005	Kelngoi ham kelcha ham natha theiyu ahin , hoijoh hile kum khat lhingsa , nolnabei achal hiding ahi .
02012006	Hiche lha nisom le ni li lhin ni , nilhah lam teng Israel pumping an atha diu ahi .
02012007	Aganthau sa anehna diu in tin a , kotpi chung inkama thisan aloinat soh kei diu ahi .
02012008	Hiche jan hile sungsa chu ago min’uva , anche kha le cholsolou changlhah to ame diu ahi .
02012009	Asel’a jong , hon thota jong naneh lou diu , apumchang , alu pum , akeng pum , asungsa jouse puma gomin thoa naneh diu ahi .
02012010	Neh moh imacha jong jingkah khovah geiya nakoiden lou diu , neh moh pou pou nagovam jeng dingu ahi .
02012011	Kholjin dia gotsa , tenggol choiya , kengchot busa , chule dinmun pum le kinotah a naneh diu ahi . Hiche hi Pakai-Kei jabolna Kalchuh Kut ahi .
02012012	“ Hiche jan hileh Egypt gamsung kakholsoh hel’a , mihem hihen gancha hile , apeng masa chengse kathagam ding , Egypt gamsung doi le kao jouse kasuhgama talen kamatsah ding ahi . Kei hi Pakai kahi .
02012013	Kotpi inkam chunga thisan kiloi chun nachen nau in eihetsah ding-melchihna ahi . Hiche thisanchu kamu teng kalchuh ing ting , Egypt mite talen kapehna nangho suse ponge .
02012014	Hiche nikho hi , Kei-Pakai thilbol geldohna , sakho kut a nanei diu ahi . Akhang khangin bol jinguvin , ” ati .
02012015	Pakaiyin , “ Ni sagi sungin cholkiso changlhah nehhih hel’un , cholsolou changlhah bou neuvin . Kut kipatni le insunga chol kikoi chengse napai diu ahi , ajeh chu kut sung ni sagi sunga chol sa changlhah nekha chan chu kamite to kisimtha lou ding ahitai .
02012016	Kut kipatni le ni sagi lhin nia Pathen lhai dia nakikhop diu ahi . Hiche nikho te ni le anhon tilou thildang toh dang nabol thei lou diu ahi .
02012017	Hiche nikhoa hi Egypt’a kona kahin puidoh-u melchihna a hiche kut hi nabol jing diu ahi . Khonung jongle , akhang khanga hiche kut hi naman jing dingu ahi .
02012018	Hiche lha masa nisom le li lhin nilhah a pat , nisom ni le ni khatna nilhah geiya cholsosa changlhah naneh thei lou diu ahi .
02012019	Ni sagi sunga koimacha insunga cholsosa changlhah kikoi thei lou ding , cholsosa changlhah koi pen pen gamsung mi hihen , khopem hile-Israelte Houbunga kisimtha lou ding ahi .
02012020	Cholsosa changlhah him him naneh lou diu , na umna jouseuva cholso lou changlhah bou naneh diu ahi , ” ati .
02012021	Mose’n Israel lamkaite akousoh keiyin ajah-uva , “ Kalchuh Kut bolna dia na-inko kouva kelngoi ham kelgol ham nakitha cheh diu ahi .
02012022	Naganthau thisan chu hyssop ponin deovin lang , kotpi khom le inkam jol’a loisan soh keiyun . Jingkah masanga koiman insung nakhokal thei lou diu ahi .
02012023	Egyptte sugam dia Pakaiyin Egypt gamsung achot teng , kot khom dungle inkam dunga thisan kiloi muntin , mi sugam Vantil na-insunguva alutsah daa , nahinghoi diu ahi .
02012024	Nangho le natu nachateu geiyin , hiche Dan hi a-itih a jong anit jing diu ahi .
02012025	Pakaiyin peh dia na teppeh nau gamsung nalhun tengu jongle hiche houdan hi najui diu ahi .
02012026	Nachateuvin , ‘ Idia hiche Houdan ho hi kijui ham , ’ atiu leh ;
02012027	‘ Egypt gamsunga Pakaiyin Israelte in josue akalchuh jeh a Pakai jabolna kimang Kalchuh kut kilhaina gantha ahi , Pakaiyin Egypt mite athaa , eiho eihing hoiyu ahi , ’ tia naseipeh diu ahi , ” ati . Israelte kunin Pathen alhai cheh-ui .
02012028	Acheuvin Mose le Aaron jah a Pakai thupeh chu aboutauve .
02012029	Jan khangkim laiyin Egypt gamsung lengpa goulo ding chapa masa pen apat kulsunga kihen sohchang chapa masapen gei Egypt gamsung chapang masa jouse gancha peng masa ho geiyin Pakaiyin athath gamtai .
02012030	Hiche jan hin lengpa le avaipote athouvun , chapa thi louna in khat beh jong aum tah lou phat’in , Egypt gam pumpi ka le mao o athongsoh hel tai .
02012031	Ajan janin lengpan Mose le Aaron agakousah-in , “ Na-Israelte toh potdooh loi lhonin ! Kagam sung dalhauvin , Pakai chu nadei bangin kihou tauvin .
02012032	Nakelngoi , nakelchau , nabong jouse kikaihyun , cheloiyun , keijong vang neithumpeh-un , ” ati .
02012033	Egypt miten Israelte chu Egypt gam dalha loi din angeh-un , “ Nachedoh vah louvule kathigam pai diu ahitai , ” atiuve .
02012034	Israelten umle bel akigot’un , cholsolou changbong ponin achun’uvin , lengkouva pun akitol tauve .
02012035	Israelten Mose sei bangin abol’un , Egypt mite koma sana le dangka , sanapah jem , chule ponsil akithum’uve .
02012036	Pakaiyin Israelte chu Egypt mite aginsah-in , athum chan’u apehsah-e . Hiti hin Egypt mite gou jouse Israelten apodoh tauve .
02013001	Pakaiyin Mose jah a ,
02013002	“ Chapa peng masa le gancha peng masa achal josue kakoma nakatdoh diu ahi , ajeh chu Israelte chapa masa achal jouse kei ding ahi , ” ati .
02013003	Mose’n mipi jah a , “ Nasoh chan nau mun , Egypt gamsung nadalhah nikhou hiche nikho hi Pakaiyin abangol thahat’a nahin puidoh-u ahi . Cholsosa changlhah naneh htei lou hel diu ahi .
02013004	Lha masa , Abid , hiche nikhoa hi Egypt nadalhah-u ahi .
02013005	Canaan mite le Hit mite , Amor mite , Hiv mite , chule Jebus mite gamsung napeh diuva napu napateu koma Pakai giltah a kitepsa ahi . Hiche gampha sunga nahin puilut tengule , kum seh a lha masa pena hiche kalchuh kut hi naman jing diu ah .
02013006	Ni sagi sunga cholsolou changlhah naneh diu , ni sagi lhin ni le Pakai choi-atna kut nabol diu ahi .
02013007	Ni sagi sunga cholsolou changlhah naneh lou diu , nagam sunguva chol le cholsosa changlhah nakoi da diu ahi .
02013008	Kut kipat teng , Egypt nadalhah-uva Pakaiyin thil nabolpeh jal’uva hiche thil nabol’u chu nachateu hilchen’un .
02013009	Kalchuh kut kinit hi khut’a chao kibut bang le chalpaunga sum-eng kikhai banga nanei diu , Pakaiyin ban-gol hat’a Egypt a nahin puidoh jal’uva , Pakai Danthu sim le lungchina seije nahil jing diu ahi .
02013010	Akitep phat chan kumseh le hiche kut hi mang jing jengun .
02013011	“ Giltah a napu napateu koma napeh diuva akitepnasa Canaan mite gamsunga Pakaiyin nahin puilut tei diu ahi . Gam chu apeh tengu
02013012	cha peng masa jouse Pakai napeh diu ahi . Gancha peng masa achal jouse jong Pakai chan ding ahin ,
02013013	sa-ngan peng masa achal chu kelngoiya nakile chohson diu ahi . Sa-ngan chal chu nalechoh nom loule , alol heh-bongun . Nachau pasal peng masa jouse nakile choh cheh diu ahi .
02013014	Khonung teng nachauvin ibol’a hich ekinit ahi nadoh tengu , ‘ Kasohchan nau Egypt gamsunga kona Pakaiyin ban-gol hat’a eihin puidoh-u ahi .
02013015	Egypt lengpa alungtah a eisolda phat’uva , Pakaiyin Egypt gamsunga chapang peng masa jouse mihem hihen gancha hile athagam a , hijeh a chu gancha peng masa achal jouse Pakaiya kilhaina kithat’a , mihem peng masa ho kile chohson ahi .
02013016	Hiche hi chao kibut bang le chalpang a sum-eng kikhai banga milmao kinut jign ahi ; Pakaiyin ban-gol hat’a Egypt a kona eihin puidoh-u geldohna kinei jing ding ahi , ’ tia nahil chen ding ahi , ” ati .
02013017	Egypt lengpan Israelte asoldoh phat chun , lampi gompen ahivangin , Philisitia twipang lampia Pathenin apuipouve . Pathenin “ Galsatpa ding amudoh tengu Israelten lung khel’a Egypt a kile kit agot diu kadei poi , ” ati . Israelte chu
02013018	Lampi kolvel lam , Twipi san lam joh , nelgam lama apuijoi . Israelte chu galsat pa dia kigosa ahiuve .
02013019	Joseph-in Israelte giltah a akitepsah dungjuiyin , Mose’n Jospeh long apoi . Joseph chun “ Pathenin nahuhdoh tengu hiche mun a kona kalong napoh doh tei diu ahi , ” anati .
02013020	Israelten Sukkoth dalhan nelgam pamchin , Etham a kingauve .
02013021	Sun teng achunguva Pakai meilomin akisongin , alekhun , jan teng amasanguva meikouvin akidal’in asalvah-e ; hijeh chun sun le janin lam ajot theiyu .
02013022	Sun nilhumin Israelte chunga meilom akidal’in , jan khovah vah-in meikouvin akitolpeh-e .
02014001	Pakaiyin Mose jah a ,
02014002	“ Israelte akiletol’uva , Baal Zephon kom , Migdol le Twikhanglensan kikah , Pi-Hahiroth gal a ki-nga din seipeh-in .
02014003	Egypt lengpan Israelte chu gamsunga vah thai leuva , nelgam hung naidol’in ngaiton tin ,
02014004	ken alung tahsah ing ting kahin nungdel sah diu , asepaite le ama kajo teng kamin thang ding ahi . Chutah le Pakai kahi Egyptten hedoh tauvinte , ” ati . Aseipeh banguvin Israelten abol tauve .
02014005	Israelte jamdoh thu Egypt lengpa aseipeh-u le , ama le avaipoten lung akhel’un , “ I-bol kheltauve . Israelte isoldoh-u hi soh a inekhah lou diu ahitai ! ” atiuve .
02014006	Egypt lengpan agalsatna kangtalai akigot’in , asepaite jong akigotauve .
02014007	Lengpa kangtalaiyin akitol’in , sepai them cheh jagup le alamkaiteu to alhone .
02014008	Pakaiyin Egypt lengpa lung asuhtah-in , lengpan Israelte nomtah a kitol ho chu , adel del jenge .
02014009	Egypt sepaiten sakolte le kangtalai ho , kangtalai tolte pumin adel del jengun , Pi-Hahiroth le Baal Zephon kom , Twikhanglensan a aki-ngah nauva aphapa tauve .
02014010	Egypt lengpa le asepaiten ahindel khum amu phat’un , Israelte akichauvin Pakaiya panpi ngaichan ataotauve .
02014011	Israelten Mose jah a , “ Egypt gama kivuina lhankhuh beiya nabol’a , nel gama lup kamsah dia neihin puiyu ham ? I-khoh tah a Egypt a kona nei hin puidoh mongu ham !
02014012	Hiti dia hi ihung kipatdoh masanguva pat kasisau hilou ham ? Neidon dauva Egyptte soh a pang den dia kaseipeh sau nahi . Gamchang noiya lup kam sanga Egyptte soh a pan phajo ta dinga , ” atiuve .
02014013	Mose’n , “ Kicha hih-un , pangdet’un , nahuhhingna diuva ahi . Hiche Egypt mite hi namu kit louhel diu ahi .
02014014	Nangho sat ngailouva Pakaiyin gal nasatpeh diu ahi , ” ati .
02014015	Pakaiyin Mose jah a , “ I-bol’a kithopi ngaiya toa nahiuvem ? Mipi chu malam nodin seipeh-in .
02014016	Twikhanglen chunga natenggol jah-in . Twipi kikehson tin , akah tolgoa Israelte kijotdoh diu ahi .
02014017	Egyptte lung katahsah a Israelte adel lut diu , Egypt lengpa le asepaiteu , kangtalai ho le atolte kasuhgam a minthang ding ahi .
02014018	Amaho kajosoh teng Pakai kahi Egypt ten hedoh tauvinte , ” ati .
02014019	Pathen Vantil , Israel gal lamkaipa chu anung lam’uva achen , meilom jong chu akiletol’in ,
02014020	Egyptte le Israelte kah a akidaltai . Meilom chun Egyptte alejingin , Israelte din avah-e . Hiti hin sepaiho chu jan khovah-in akinailut thei pouve .
02014021	Mose’n Twikhanglen chunga akhut ajah le , Pakaiyin Twikhanglen chu niso lam khohui asemkhensah-in akiting kih tai . Hui anung khovah hel’in , Twikhanglen lai lung tolgo asoh tai . Twipi skihom khenin ,
02014022	Israelten ajet aveiya twipi bangdan a kisung , Twikhanglen lailung tolgon ajotdoh tauve .
02014023	Egypt miten sakolte le kangtalai jouse chule atol ho pumin Israelte nung adel’un , Twikhanglen lailung ageitauve .
02014024	Khovah konchan Pakaiyin meilomle meikouva konin Egypt sepaite ahinven , ameidoisah soh hel tai .
02014025	Kangtalai velkol jouse a-odensah-in , atolchal tapouve . Egypt miten , “ Pakaiyin Israelte panpi eikisatpi tauve . Jamdoh jengu hite ! ” tin aseitauve .
02014026	Pakaiyin Mose jah a , “ Twikhanglen chunga khut jah le chun , twipi hung kichia , Egyptte le kangtalai ho chule atolte achupden ding ahitai , ” ati .
02014027	Mose’n Twikhanglen chunga akhut ajah jengle , khovah lhah-in twipi ahung kichin , aveina ngai ngaiyin aveitan , Egyptte chu twi lah a kon jamdoh agot vangun Pakaiyin twi lailunga laeh lut soh tauve .
02014028	Twipi akichin kangtalai ho le atolte , Egypt sepaite , Israelte nung del Twikhanglen lailunga lutsa ho chu , khat beh jong khen louvin achup lihsoh hel’e .
02014029	Israelte vang chu jet le veiya twipi bangin akisungin , alailung tolgoa akijotdoh soh hel’uve .
02014030	Hiche nikho hin Egypt mite khut’a konin Pakaiyin Israelte ahuhdoh-in , Twikhanglen pamchin a Egyptte thilong akijamchap leu chu Israelten amutauve .
02014031	Pakaiyin tha hangsan taha Egyptte asuhgam amudoh phat’un , Israelten Pakai aging cha tauve .
02015001	Mose le Israelten Pakai vahchoi nan hiche la hi asauve : “ Pakai vahchoi la sange , Aman gal ajoutai ! Sakolte le achunga toute Twikhanglen lailunga aleh luttai .
02015002	Kakulpi detpen Pakai ahin , Eihuhhinga Ama ahi . Ka-Pathen ahi vahchoiyinge , Kapa Pathen loupije sachoi lenge !
02015003	Pakai gal-hang ahin , Amin jong Pakai ahi .
02015004	“ Egypt sepaite le kangtalai jouse Twikhanglena alehlut soh tai . Egypt sepai vaipo them josue Twikhanglensanin achupsoh tauve .
02015005	Twikhanglen thuh alut lhumun , Songtum kileh lutbangin lito ageitauve .
02015006	“ Naban thahat akidange Pakai , Melmate nabottelsoh tai .
02015007	Loupi chung nungin Namelmate najoutai ; Nalunghan chun abonchauvin changpol meiya kileo nabahsah tai .
02015008	Twikhanglen namut le Twipi alhuh lhuh-in akinongin ; Banglai kksung abangin , Twito thuhpen jong leitah asoh jenge .
02015009	Melman , ‘ Kadel’a kamuat ding ; Agouvu kadei dei kachom ding , chemhem hat’a anei jouse kalah ding ahi , ’ ati .
02015010	Vo Pakai nakisem husan Egyptte twiyin ahcuptai ; Twithuh lailunga ngenchang kilehlut abangui .
02015011	“ Vo Pakai Nangto tethei pathen koi ham ? Thengpentah Nang tobang koiham ? Nabol tobang thil kidang datmo boldoh ding koi ham ?
02015012	Nakhut jetlam najahle leiyin namelmate aval lhumtai .
02015013	Kitepna Molson nahuhdohsa mite napuidohtai . Nathahat’in puiyin nagamtheng nalhut tai .
02015014	Namtin vaipin ajauvin akihot lhulsoh tauve ; Philistine mite kicha lih pai diu ahitai .
02015015	Edom mite lamkai ho atijauvin , Moab mihatte akihot hot’ui . Canaan gam mite amei doi gamtauve .
02015016	Tijat kichat’in adimtauvin , Vo Pakai nathahat amu soh tauve ; Sohchang nalhadoh namite kitoldoh soh kahsen atinaje helouvin lungdongin adingden tauve .
02015017	Nahin puilut’in nagamsung Mol le lhang natomjolsah-in ; Nang-Pakaiyin nalhendohsa mun , na-in Houin-nasahsa dung nalhutsohtai .
02015018	Vo Pakai nangma , Tonsot tonsot’a leng chang ding nahi , ” atiuve .
02015019	Israelten Twikhanglen lailung tolgon ajotdoh tauve . Egypt mite kangtalai ho le sakolte chule kangtalai tol ho puma Twikhanglen lailung agei phat’un Pakaiyin twipi akichisah kit’in achupsah soh tai .
02015020	Aaron sopinu Miriamin khutbeh akipat’in , numei dang sen jong ajop’un khutbeh bengin alamtauve .
02015021	Numeiho lamkaiyin Miriamin la asan : “ Pakai vahchoiyun , Minthangtah-in gal ajoutai . Sakolte le achunga tou mihem josue Twikhanglen a aleh luttai , ” atiuve .
02015022	Israelte chu Mose’n Twikhanglensan apat Shur gamthip lama apuitai . Nithum sung nelgam jeng ajot’u le , twi him him amu tapouve .
02015023	Marah kiti lai ahinphauvin , chukoma twi chula akhan adon theipouve . Twikhat jeh a Marah asah lo’u ahi .
02015024	Mipi Mose koma akiphin’un , “ Ipiba kadon diu ham ? ” tin anotauve .
02015025	Mose jong lunggil tah-in Pakaiya ataovin , Pakaiyin thing hal khat avet sah-in , hichu twikha lah a lelut le donthei asohtai . Hikoma hin Pakaiyin achonna diu Danthu apen , pajong apate’e .
02015026	Pakaiyin , “ Thildih a kagel chu thakhen louva nabol’uva , kathupeh chengse nanit jingule , Egypt mite kathagamna nat ho khatcha nachunguva chuhsah ponge . Kei hi nadamsah-uva Pakai chu kahi , ” ati .
02015027	Abanin Elim ahung lhungun , hikoma hin twinah phung som le ni aumin , chahthing hung som sagi akeh-e ; twipanga chun aki-ngauvin ahi .
17001001	Persia gam munpi Susa khopi laltouna muna konin lengpa Xerxes hin India gam a pat Sudan gei ,
17001002	gam ja khat le somni le sagi chunga vai ahom’e .
17001003	Alengvaipoh kal kumthum nan avaipote le vaihom chengse to nehkhom golvah abol’e . Golvahnaa hin Persia le Media gamhop sung sepaite le gamvaipote , milen milalte , akimsoh keiyui .
17001004	Lhagup lhungkeiyin lengpan lenggam haosatna le aloupi minthanje avetsah-e .
17001005	Ijakai avtsah soh phat’in , Susa tolpi sung mite din lengpan golvah chom khat bol’in , mihao mivai akousoh keiye . Golvah chu leng inpi hohnsunga hapta khat sungin abol’uve .
17001006	Leng inpi leitol chu pondum le ponkang adal khum’un , songval khom kiphut hoa chun tupat ponnemin dangka kol’a kitom abol-hom dunga akanbehuve . Leitol pumpia chun touna din sana le dangka kisem jeng akidon , song mantam , akang le asan , songval vahsel jeng , chule a-eng thipjet’in akitomjolsoj hel’e .
17001007	Donthei donna khon jouse sana jeng ahin , chule khon khat le khat kilo lou , lengpan leng inpi sung juneng jel’in ahom’e .
17001008	Judon tan phat umlou , lhacha ho chu min aduchan a donthei dia lengpan thu apehsah ahi .
17001009	Hiche sung hin leng inpi sunga lengnu Vashtin numeite din golvah abol’e .
17001010	Golvah vol kal ni sagi nin lengpan ju adonva set’in lung nomsel’in aumin , sole lhacha , nukiso sagi-Mehuman , Biztha , Harbona , Bigtha , Abagtha , Zethar chule Carkas akoulut’in ,
17001011	Lengnu Vashtin lallukhuh puma akimupi ding agakousah tai . Lengnu hi numei hoitah ahin , lengpan avaipote le maljin ho chu amel-hoi vetsah agot ahi .
17001012	Solle hon lengpa thupeh lengnu Vashti koma aseipeh-ule , ahung nompoi . Hijeh hin lengpa alung hang hangtai .
17001013	Umchan chondan thudol’a thuh le phah hethem ho doh hi lengpa umdol khat ahin , hijeh chun lengnu i-loa pha ding dol doh toh-din thumop themho akouve .
17001014	Lengpan thu adohnom miho chu-Carshenam Shethar , Admatha , Tarshish , Meres , Marsena , chule Memucan ahiuvin , Persia le Media leng gamsunga vaipo thunei chungnung pen vaipo cheh sagi ahiuve .
17001015	Hiche ho jah a hin lengpan , “ Lengpa Xerxes ken , Vashti lengnu kouva sole kasol le , kathu angaipoi ! I-ilo diuva danthun aseiyam ? ” tin adonge .
17001016	Hichun Memucan hin lengpa le avaipote koma - “ Lengnu Vashti hin lengpa keo noi lhah louva , avaipote geiya einoi lhah-u ahitai ; tahbeh-in gamsunga pasal jouse jong anoi lhah ahi !
17001017	Lengnu thilbol ja masa numei tinin jipa noisena aneithu thu diu ahi . Numeihon , ‘ Lengpa Xerxes-in bon lengnu Vasti kouva , koudoh jou lou , ’ ati diu ahi .
17001018	Persia le Media leng inpia vaipote lengnu kisah hi ajahdoh tengu , nilhum masanga ajiteu houna aneipai diu ahitai . Chuteng muntin a numei hon ajabol lou diu , pasal jouse ajite chunga lung hang ding ahiuve .
17001019	Lengpan nadei dingle , lengpa masanga Vasti hung kilah kit louhel din thuphon khat kiso jengle phante . Khel kit thei louhel dia Persia le Media danthua jih lut dia thu napeh din aphai . Chule lengnu khel’in numei hoijo khat lhengdoh le chun ahijenge .
17001020	Hiche thupeh phondohna hilenggam lentah sunga akihetsah soh hel teng , hao hen vai jongle pasal jouse ajiten ajabol cheh diu ahi , ” ati .
17001021	Lengpa le avaipoten thu kiseidoh chu pha asauvin , Memucan seibangin lengpan aboltai .
17001022	Leng gamhop sunga gamkai tin a , apaovu le lekhajem cheh-in hiche thuphon chu ajihdoh-un , pasal jouse hi a-insunga apua pang , aman thu chaina asei dingin alhahsah tai .
17002001	Lengpa alungdam nung geiyin jong Vashti chonchan , chule adouna thupondoh abol chu agel jing nalaiye .
17002002	Lengpa kinaipi , thumop phabep’in akoma , “ Lengpan nu-ngah thah mel-hoi tah nahol’a phalou ham ?
17002003	Lenggam sunga gamkai vaipoten nu-ngah mel-hoi lai jouse , hikom munpi lai , Susa khopi leng inpia ahinpui diuvin seipeh-in , Nu-ngah jouse chu numeite vetup’a nakoi , nukiso Hegai noiya umsah-in , abonchauvin kisemhoisah phat pen .
17002004	Chuteng nu-ngah hoipen chu Vashti khel’in lengnun pansah-in , ” atiuve . Aseiyu hi lengpan thilphan agel’in aboltai .
17002005	Susa khopi a chun Juda mi Jair chapa Mordecai achenge . Mordecai hi Benjamin phunga mi , Kish le Shimei son ahi .
17002006	Babylon lengpa Nebuchadnezzarin Judah lengpa Jehoiachin le sohchang dang Jerusalema kona akaimang chun alah-uva Mordecai jong apange .
17002007	Mordecai hin asopite chanu khat achanu banga akisem , Hebrew paova amin Hadassah kiti Esther , nu-ngah mel-hoi tah le gongso hoitah khat aneiye . Anule apa thi phat’a mordecai hin achanu bang banga avopdoh ahi .
17002008	Lengpan nu-ngah jouse khop dia thuphondoh abol phat’in , Susa khopia nu-ngah ahinpuilut nauva Esther jong apangkhai . Esther jong leng inpia , leng numeiho in vaipo Hegai thu noiya akoitauve .
17002009	Hegaiyin Esther adeiyin , Eshterin jong hegai along lhaisah lheh-e . Hegaiyin man gangtah-in Esther semhoina ding le atahsa thaosah lai din na atongpanin , neh le chah pha pha apetai . Esther chu leng inpi numeiho umnaa mun nompen apen , akibol din leng inpia numei sagi jen apansah tai .
17002010	Mordecaiyin ahilchah masah jen-in , Estherin Judah mi ahi chu aseidoh poi .
17002011	Niseh le Esther chu itobanga , achunga ipi soh ding ti hetdoh gon , Mordecai chu leng inpi numeiho umna maiya adung avaiyin achelejie .
17002012	Numei semhoina phat chu angaiya kum khat ahin , lhagup ma myrrh kinua tahsa mehnou chet ding , chule balsam thao nu na lhagup ma lutbe ding ahi . Hichengse akichaisoh hel teng nu-ngahho chu khat khat a lengpa Xerxes anga puilut ding ahi .
17002013	Numei inpia pat leng inpi ajot teng nu-ngah chun ipi hijongle adei dei akivon ding ahi .
17002014	Nilhah teng lengpa henga lut ding , jingkah teng numei inpi chom khat’a apuilut’uva , lengpa thaikemho vaipo , nukiso Shaashgaz noiya um ding ahi . Hiche a lutsa chu lengpan adeiya amin a akou kit loule lengpa koma lut kit lou ding ahitai .
17002015	Amupha chan seiphat , Abihail chanu , Mordecai chagavopnu , Esther lengpa henga lutna ding phat ahitai . Esther alut phat’in , numei inpi vaipo , nukiso Hedgaiyin von dia aseipeh bangin akivontai .
17002016	Hiti hin Xerxes lengchan kal kum sagi na , lha som lhin , Tebeth lhan , leng inpia Xerxes lengpa angsunga Esther apuilut tauve .
17002017	Lengpan Esther chu nu-ngah dang dang sangin adeipenin , nu-ngah dang sangin aman lengpa sei abol’in angailotai . Lengpan lallukhuh akhuhpeh-in , Vashti khel’in lengnun asemtai .
17002018	Esther jabolnan lengpan golvah abol’in , vaipo vaibol chengse akousoh keiye . Lenggam pumpia choldo nikho aphongdoh-in leng khat peh lomtah thilpeh tampi ahomdoh-e .
17002019	Hichepat hin lengpan Mordecai chu vaipo khat’in apansah tai .
17002020	Esther in Juda mi ahi aseidoh hih laiye . Mordecai hin koimacha aseipeh lou dia ahiljeh a , aneocha lhah thu anun jing banga , athua nunga aseidoh lou ahi .
17002021	Mordecaiyin leng inpia na atoh pet hin , lengpa indan sunga lutna kelkot ngahte ni-Bigthana le Teresh-in lengpa Xerxes adou lhonin , tha din ago lhontai .
17002022	Athilgon lhon hi Mordecaiyyin ahetdoh doh-in Esther ahil le , Mordecai thil het chu Estherin lengpa aseipeh tai .
17002023	Phatah a akholchil’u le , thudih ahin , mithat gote ni thingchunga akhailih tauve . Aumdol hi lenggambua jih lut din lengpan thu apetai .
17003001	Chom khat jouvin lengpa Xerxes-in Haman kitipa chu Semang pipun atung lentai . Haman hi Agag chilhah , Hammedatha chapa ahi .
17003002	Akinbol vaipo jouse kun cheh a Haman jabolna chibai aboh cheh diuvin lengpan aseitai . Abonchan abol cheh-un , Mordecai seh she adai .
17003003	Leng inpia vaipo dangsen , lengpa thupeh anit louna jeh Mordecai adongun ;
17003004	niseh-in anit teina din asol sol jengun , amala anom naisaipoi . Aman , “ kei Juda mi kahin , Haman noiya kun a chibai kaboh thei lou ding ahi , ” ati . Vaipoten athusoh hi Haman aseipeh-un , Mordecai umchan angaidam ding le angaidamlou didng along dong lheh-ui .
17003005	Akoma Mordecai kun a chibai boh ding nop lou ajah phat’in Haman alung hang behseh jengin ;
17003006	chule Mordecai ma Juda mi ahi ahetdoh phat’in , Mordecai seh talen matsah sanga khoh cheh bol agoi . Hiti hin Persia gamsung pumpia Juda mi jouse thagam ding thil agongtai .
17003007	Lengpa Xerxes lengchan kal kum somle ni lhinna , lha masa , Nisan lhan , athilgon molsona ding nikho pha le lha kitoh holdoh didng deinan Haman hin Purim phun san ding aseitai .
17003008	Hiti hin Hamanin lengpa jah a , “ Naleng gamsunga hin mihem nam khat kithecheh a , gamkai jousea chegnsoh kei aum’e . Hiche nam mite hin midangto kitoh louhel chonchan dan aneiyui . Akhoh cheh-in , amaho hin gamsung danthu jong anit pouvin , hijeh a chu amaho hinghoi hoi ding nan gdin hung phaponte .
17003009	Nadeile thugahna khat sunin lang hiche nam mite hi kithatgamle phante . Nanop pou poule , leng gamsung kivaipohna manchah din dangka talent sangsom peng ting , leng thil kholnaa koiyinge , ” ati .
17003010	Lengpan khutjem mohor a kisem , thuphondoh jouse kinamkhumji chu asut lhan , Judate melmapa , Agag chilhah Hamandatha chapa Haman apetai .
17003011	Haman jah a , “ Judate le asum jouseu nanga ahitan , pha nasah lam lamin bol jengin , ” ati .
17003012	Lha masapen nisom le nithum nin Hamanin lengpa lekhajihho jouse akoukhomin , leng gamsunga kimang lekhajem jouse le pao jouse a ledoh a jih ding , chule vaipote le gamvaipo chengse thotsoh hel din , thuphondoh khat ajihsah tai . Lekha chu lengpa Xerxes min a kijih , amohor kinamkhum ahi .
17003013	Solle hon hiche lakha chu gamsunga ahomsoh tauve . Asunga kisun chun-nikhatseh sung , Adar lha nisomle nithum ni le-Judate abonchauva , ateh akhang , numei chapang thagam hel dia asei ahi . Hepi beihel’a thagam ding , anei agou chengseu chomsoh ding ahi .
17003014	Nikho alhin teng miho kigingsa aum theina diuva gamkai jouse thuphondoh chu phonjalsoh ding ahi .
17003015	Lengpa thupeh-in thugahna chu munpipen khopi Susa a aphongdoh-un sole hon athu ho gamkai jouse alhutsoh tauve . Susa khopi sung mipi lung donga kihel lei loi pet hin lengpanle Hamanin nomtah-in toumun ju adon lhon’e .
17004001	Thilsoh jouse Mordecaiyin ajahsoh phat’in lung gimin aponsil chengse abottelsoh tai . Khaodip pon asil’in , lujanga leivui kiloiyin , khopi lailunga avah len , lhase tah-in othongje jun akap’in ,
17004002	leng inpi kulpi kotphung geiyin ahunge . Khaodip ponsil koima lut ding aphal loujeh-un leng inpia alut poi .
17004003	Lengpa thuphondoh kisseidohna gamkai jousea , Judate lah a lunghem ka ogin thong akijai , Judate an ngol le kap le lunghemin aum’un , atamjonkhaodip pon dil’in vutvam lah a akijamtauve .
17004004	Mordecai umchan hi nukiso ho le Esther aseipeh phat’un , alung gim lheh jenge . Khaodip pon kheldohna dia Mordecai hi ponsil athot vangin , Mordecaiyin akilah dehpoi .
17004005	Hichun Estherin alhacha dia lengpan akoipeh , leng inpia nukiso , Hathach chu akouvin , ipi jeh a Mordecai chute chon ahidol photoh din asoltai .
17004006	Hathach chu Mordecai umna , khopi ningkoi , leng inpi lutna kotphunga achei .
17004007	Thilsoh chengse Mordecaiyin aseipeh-in , Judate akithagam le leng inpi thil kholnaa Hamanin akoilut nom sum jat jong aseithai .
17004008	Judate kithagamna dia Susa khopia kona kihomdoh thuphondoh lekha jong pheng khat Hathach apei . Mordecaiyin Hathach hin lekha chu Esther koma apeh a , aumdol hilchet’a , chule Esther asol’a amite chunga lengpan hepina anei theina dia ngeh didn aseipeh-e .
17004009	Hathach chun asei bangin abol’in ,
17004010	Estherin ma Mordecai henga thu lethah kit dingin asol’in ,
17004011	“ Numei hihen pasal hile , kou louva leng inpi sung gil’a lut tapou chu thi jeng ding ahi . Hiche hi Danthu ahin , lengpa thumop ho apat gamkai mitinin ahet cheh ahi . Hiche danthu peldohna ding lam khat aumin , lengpan aleng tenggol adop khumpa vang sohcha ding ahi . Ahinla lengpan eikou louna hi lha khat jen alhingtai , ” ati .
17004012	Mordecaiyin Esther thu thot amu phat’in ,
17004013	gihsalna thu alethot’in , “ Leng inpia naum vangin Juda dang sangin hoidoh nang tin kinep dan .
17004014	Hitobang phat’a hi naum thim le van a konin Judate kithopi ding hunga , huhhinga um tei diu nang vang nathi tei ding , napa khanggui bei ding ahitai . Kon ija ahet’em , ijem itile hitobang phat hung lhun ding jeh alengnua napan khat jong hithei tah ahi ! ” ati .
17004015	Estherin hiti hin Mordecai adonbut’in ,
17004016	“ Susa khopia Judate gakhomin lang , kei din an ngol’in neitaopeh-un , nithum le janthumin neh le chah bolda jengun . Kalhacha nu-ngahho le kenjong chutima kabol diu ahi . Chujoule , Danthu to kikal hijeng jongle , lengpa koma kalut ding , kathilo jeng ding hijongle kathi mai ding ahi , ” ati .
17004017	Mordecai akipatdoh-inEsther sei jouse aboltai .
17005001	A-an ngol nithum lhin nin Estherin leng pochol sil’in , leng inpi sunggil’a lut’in , laltouna indan sung , laltouna touvin , kotphung lam ana ngai .
17005002	polam a lengnu Esther ding amudoh phat’in alung lhaiyin , sana leng tenggol agadop sangpeh tai . Esther ahung lut paiyin , tenggol muh agah thamtai .
17005003	Lengpan , “ Ipi hitam lengnu Esther ? Nadei dei seiyin kapeh ding nahi , kalenggam keh khat hijongle it poge , ” tin aseiye .
17005004	Estherin , “ Lengpan pha nasah le , tuni lhah teng lengpa le Haman nehkhom golvah kabolpi nom’e , ” ati .
17005005	Hichun Esther golvah ankong umpi din lengpan Haman kinloitah-in agah kouve . Hiti chun lengpa le Haman Esther gaovahna ache lhontai .
17005006	Ju anop thim phat’in lengpan Esther jah a , “ Nadei dei kapeh ding nahi , seiyin . Kalenggam keh khat geiyin thum jongle chun penange , ” ati .
17005007	Estherin ,
17005008	“ Lengpa nalung lhai dingle , jing teng jong le hitobang golvah khat bol kit ing ting , Haman to neihung lhah peh kit lhonin . Chuteng kadei chu sei nange , ” ati .
17005009	Haman kipah tah-in golvah mun dalhan achedoh tai . Ahin leng inpi kulpi kot phunga Mordecai ajotpa teng , jabolna dingdoh louva aumji le along hang behseh jengin ahi .
17005010	Hijongle akitim nah nah-in in lam ajon’e . In a aloi agolte akoukhomin , ajinu Zeresh geiya pang din akouvin ahi .
17005011	Amaho hi ahao natsatje avetsah-in , hoitho tah-in chapa tampi aneile , lengpan panmun lena akhandoh thu , lengpa vaipote lah a thupipen ahidol jouse seiyin akiletsah-e .
17005012	Hamanin , “ Ipi dang ngai nalaiyem ? Lengnu Esther geiyin kei le lengpa bou golvah ankong um din eikou lhonin , jinga din jong eikou kit nalai lhon’e .
17005013	Ahivanginla leng inpi kulpi kotphunga Juda mi Mordecai tou kamu jing laisen , hichengpi jong hi imacha ahipoi , ” ati .
17005014	Hichun ajinu le aloi agolten , “ Ahi , thingpel metre somni le ni sang khat nasema , jingkah teng lengpa koma Mordecai khailih dia naseile iti-am ? Chutile lung nom a golvah ankong naum thei ding ahi , ” atiuve . Aseiyu chu Hamanin thilphan agel’in , thingpel chu asemtai .
17006001	Janin lengpa ihmu mon aumtan , hijeh chun leng gamsung lekhabu jouse asimpeh diuvin angeh tai .
17006002	Asimpeh nauva chun lengpa indan kotpi ngah a pang , leng inpia nukiso te ni , Bigthana le Teresh-in lengpa athagot lhon , Mordecaiyin aphondoh jong apangkhai .
17006003	Hichun pengpan , “ Hiche aboljeh a chu itobang gunchena le kipaman Mordecai hi kipetam ? ” tin adongtai . Asohten , “ Mordecai imacha jong akibolpeh khapoi , ” tin aseiyui .
17006004	Lengpan , “ Leng inpia hi kavaipote khatbeh um’uvam ? ” tin ahol’e . Hichepet tah hin Haman leng inpi hongcha ahung keiye ; Haman hi asemsa thingpel chunga Mordecia khailih ding thu lengpa koma sei dia hung ahi .
17006005	Asohten , “ Haman aumin , kimupi din na-ngah-e , ” atiuve . Lengpan , “ Hinpui lut’un , ” ati .
17006006	Haman ahung lut chun lengpan , “ Jabol dia kadeitah mi khat aum’e . Hitobang mi chu i-kalo ding lom ham ? ” tin adonge . Haman akigeltoh masan , “ Lengpan hibanga ajabolnom hi koi ahidm ? Kei hitei veh tang , ati .
17006007	Hiti hin Hamanin lengpa jah a , “ Nangin nasilji mong mong leng ponsandup chol chu galahsah-in lang ,
17006008	leng kijepna sanajem ho chu nasakol jepan ,
17006009	chuteng namihat lah a hatpen khat’in hitobang mi chu jem hen lang , sakol chunga toudohdah hen , aman sakol kaile hen , khopi dung lhungsoh keiyin mihatpa hin , ‘ Veuvin , veuvin , lengpan jabol’a kipaman apeh pa hi ! ’ tin sam le le hen , ” ati .
17006010	Chutah-in lengpan Haman jah a , “ Leng ponsandup chol galan , sakol gakai loiyin , chule hiche Juda mi Mordecai khu hitobang chun jabolna neiyin . Nasei jouse chu ama din bol jengin . Leng inpi kulpi kotpuhnga tou jing ahi , ” ati .
17006011	Hiti chun Hamanin leng ponsandup chol alan , sakol agakaiyin , ponsandup chol Mordecai asilpeh-in , sakol chunga Mordecai atouvin , Hamaninkhopi dung lhungkeiyin akailen , achepum lhonin mipi jah din , “ Veuvin veuvin , lengpan jabol’a kipaman apehnom mi chu iti abol hitam ! ” tin asamle lei .
17006012	Haman jum behseh a mai pon a jel’a in lam ajot chun , Mordecai leng inpi kulpi kotphunga ache kit’e .
17006013	Haman chun thilsoh jouse ajinu le aloi agolte koma aseitai . Ajinu le aloite michingtah tah hon , “ Mordecaiyin nathaneina achulhah pan ahitai . Juda mi ahin , najo louhel ding ahi . Aman najotei ding ahi , ” atiuve .
17006014	Amaho akihou nalaiyun , leng inpia nukisoho , Esther ankong um dia Haman pui din ahung paitauve .
17007001	Hiti hin lengpa le Hamanin Esther to
17007002	aniveina nakong aumkhomtauve . Ju anop thim phat’in lengpan Esther adongkit’in , “ Lengnu Esther , ipi nadei ham , tun seitan ? Seiyin kapeh ding nahi . Kalenggam keh khat hijongle penge , ” ati .
17007003	Lengnu Estherin , “ Lengpan neinop peh dingle nemhaova ka-ngeh nom chu kei le kamite hinghoina ding kadeiye .
17007004	Kei le kamite hi thagam dia johdohsa kahitauve . Soh a kijohdoh mai hiuving , ima dang thu umlou hile , umthim a nang suboi lou didng kahi ; tua vang hi kabonchauva suhgam a , suhmang ding kahitauve ! ” ati .
17007005	Chutah chun lengpa Xerxes chun , “ Hitobang thil bolngam ding chu koi hiya , ama chu hoiya um ham ? ” tin adongtai .
17007006	Estherin , “ Eihehseuva kamelmau , hiche migiloupa Haman hi ahi ! ” tin akoh tai .
17007007	Lengpa lung hangval’in akipatdoh-in , indan sung dalhan , leng inpi polam honleiya agavah lei . Lengpan talen amatsah tei ding amudoh phat’in Haman aumdenin , lengnu Esther koma ahinghoi teina din atao tao jenge .
17007008	Ahepi teina dinEsther jalkhuna akisep lhun ataove . Hichepet tah chun honleiya konin lengpa ahung nungkit’in insung ahunglut’e . Aumchan amudoh phat’in lengpa akisenjah jengin , “ Hichepa hin kaleng inpi sung jenga jong , kamitmu changtah a lengnu geiya suhset aot hitam ? ” tin aseitai . Lengpan asei jou lou laiyin nukiso hon Haman luchang atom paitauve .
17007009	Nukiso ho lah a Harbonah chun , “ Nahuhhinga Mordecai thana din Haman hin thingpel semsan a-in a akoiye . Thingpel lentah , metre somni le ni jen sang ahi ! ” ati . Lengpan , “ Ama khailih nan ganeiyun ! ” ati .
17007010	Hiti hin Mordecai khailihn adinga asemsa thingpel a chun Haman akhailih-un , lengpa jong alungdamtai .
17008001	Hiche nikho chun lengpa Xerxes chun Judate melma Haman thille lo , neile gou abonchan Esther apetai . Mordecai apa-ngah ahichu Estherin lengpa aseipeh-in , hichea pat hin Mordecai lengpa koma alut theitai
17008002	Lengpan Haman khut’a anunglah , akhutjem , mohor umna chu asut lhan Mordecai apetai . Estherin Mordecai chu Haman neile gou jouse chingtup din akoitai .
17008003	Esther lengpa khophangbul ; a lhun akap’in , Agag chilhah Haman thilse gon , Judate thagam dia agot chu suhtangna dia thil khatbeh bolsah din a-ngeh tai .
17008004	Lengpan Esther din leng tenggol adop khumin , amanu dingdoh-in aseitai ,
17008005	“ Lengpan pha nasah a , kei thi ding nadaa , dih nasah le , Agag chilhah , Hammedatha chapa Haman thupeh , leng gamsunga Judate thagam dia thupeh aneisa suh tangna din thuphondoh khat sodoh le chun kati .
17008006	Hitobang manthahna kamite chunga lhunga ka-inkote geiya kithagam ding chu iti kathoh ding hitam ? ” ati .
17008007	Hichun lengpa Xerxes-in lengnu Esther le Juda mi Mordecai jah a , “ Ve-lhonin , Hamanin Judate thagam agotjeh-in kakhailih-in , anei agou jouse Esther kapetai .
17008008	Lengpa min a thuphondoh kisema leng mohor kinam khum vang chu kikhel theiponte , Judate vang chu nadei deiya lekha nathot thei lhon ahi ; kei min a najih lhon a leng mohor nanamkhum thei lhon ahi , ” ati .
17008009	Lha thum lhinna , Sivan lha , nisom ni le nithum nia hiche hi soh ahi . Mordecaiyin lengpa lekhajih ho akoukhomin , Judate le gamvaipote , vaibolte , India pat Sudan gei gamkai ja khat le somni le sagi sunga athot’ui . Lekhaho chu agamkai pao le lekhajem cheh , Judate din jong Judate lekhajem le apaovun ajihsoh keiyui .
17008010	Mordecaiyin lekha thot ho chu lengpa Xerxes minin ajihsah-in , leng mohor anamkhumsoh keiye . Lekha thot jouse chu leng sakolbuh a kihen , sakol jangkhai cheh mangin mi atousah-in agahopsah sohkeiye .
17008011	Hiche lekha thot hoa kisei chu-khopi jousea cheng Judaten akihuhdoh na diuva pangkhom thei din lengpan aphalpeh-e . Gamkai hoilai hihen , itobang manchah choi min hindel khum’u jongle , asat thuh-uva , numei chapang geiya athagam diu , khatcha hing hoi louva , anei agou jouseu geiya akichom diduvin aseiye .
17008012	Hiche thugahna hi lha somle ni lhinna , Adar lha , nisom le nithum ni , Judate thagam pumpia manchah dia kisei ahi .
17008013	Athu hi pondoh a Danthua pang ding , gamkai jousea mitin hetsah ding , hiche nikho chule Judate amelmateuva akihuhdoh theina diuva , kigingsa aumna diuva seipeh ding ahi .
17008014	Lengpa thupeh-in sakol themte leng sakol chunga atouvun , jangkhai vel’in alhaitauve . Thugahna chu munpi pen Susa khopia jong japi ahetsah-ui .
17008015	Mordecaiyin leng inpi dalhan , leng pon loupe , adumle akang , tupat ponnem sil’in , lallukhuh loupe tah khuh-in akondodh tai . Susa khopi sung kipa ogin athongsoh hel’e .
17008016	Judate din kipa lung olle , nopna chule galjona lungthin aumdoh tai .
17008017	Khopi jouse le gamkai jouse , lengpa thuphondoh kisimphah na jousea , Judaten toh bangin kipa golnop abolsoh keiyui . Dihtah-in midang tampi jong Juda mi asoh gamtauve . Ajeh chu mijousen aginlo tauvin ahi .
17009001	Leng thuphondoh manchahna ding , Asar lha , nisomle nithum ni amelmateuvin Judahte matchom agot niu ahung lhungati . Ahinla Judahten amaho ajolotauve .
17009002	Leng gamsung , Judate chenna mun jousea , asat diuva kigochanto kisat jeng din Judate akikhomtauve . Muntin a min Judate akichauvin , koiman adehjou tapouve .
17009003	Tahbeh-in , Mordecai aginjeh-un , gamkai vaipote le , gamvaipo ho , vaibol ho chule leng thalhenga antong jousen , Judahte apanpi cheh tauve .
17009004	Lenggam pumpia , leng inpia Mordecia thenai , aneibe cheh cheh thudol akithangsoh tai .
17009005	Hijeh chun Judahten amelmateu alo nom nom alo thei tauve . Chemjam choiyin adekhum’un , asat chap jenguve .
17009006	Munpi pen Susa khopi sung jenga jong Judahten mihem ja nga athat’uve .
17009007	Amitha lah-uva Judahte melma , Hammedatha chapa Haman chapate som khat jong apangun ,
17009008	Parshandatha , Dalphon , Aspatha , Parmashta , Arisai , Asidai , chule Vaizatha ahiuve .
17009010	Thilkeo ima vang achomtapouve .
17009011	Hiche nikhoa Susa khopia mihem kithah jat chu lengpa aseipeh-uve .
17009012	Lengpan lengnu Edther jah a , “ Susa khopi sung jenga jong Judahten mihem ja nga athat’un , Haman chapa som khat jong apangtai . Gamkai dang danga ijat i-alo dda diu ham ! Ipi nadeibe nah laiyam ? Namu thei ahi . Seiyin , namu jeng ding ahi , ” ati .
17009013	Estherin , “ pha neisah peh dingle , thunia abol banguvin Judahten jing jongle bol kit tadiu hen . Chule Haman chapa som khat chu thingpel a khaisang din noppeh-in , ” ati .
17009014	Lengpan hiche jong hi aphalpeh-in , Susa khopi sunga thuphondoh khat ahomjaltauve . Haman chapa som khat long chu japi vet din aphoujah tauve .
17009015	Adar lha nisomle nile nin , Susa khopia Judahte akikhom’un , khosunga mihem jathum jen athabe kit’ui . Thilkeo vang achomdeh kit pouve .
17009016	Gamkai jousea Judahte jong akikhom’un , akihuh cheh tauve . Avetdauva pang mihem sang som sagi le sang nga athat gam’un , amelmateuva konin aongthol tauve . Thilkeo ima vang achompouve .
17009017	Hicheng chu Adar lha nisomle nithum nia thilsoh ahi . Ajing nikho , nisomle nili nin vang mi athabe tapouvin , kipa golvah nikhon amangjo tauve .
17009018	Susa khopia Judahten vang nisomle nithum , nisomle ni nga nia ahaijeh-un , nisomle ni nga ni choldo nin amanguve .
17009019	Hijeh a chu khote dunga cheng Judahten Adar lha nisomle nili ni hi kipa nihtnega amanjiu ahin ; golvah bolna le khat le khat neh le chah kipetou ahi .
17009020	Mordecaiyin thilsoh hicheng hi ajihdoh-in , Persia gam pumpi , gamla naiya cheng Judahte jouse athot’in ,
17009021	kumseh le Adar lha nisomle nili ni , nisomle ni nga ni nithenga anit diuvin aseipeh-e .
17009022	Hiche nikhote nia hi Judahten amelmateu athagamu ahi ; hiche lha hi lung gim hesoh a kona kipa nopna kiheidohn alha ahi . Hiche nikhote ni hi golnop kut le anlhung nehna , neh le chah kithah toa , vaichate anthahna nei din aseipeh tai .
17009023	Judahten Mordecai thupeh ajuiyun , hiche golnop hi kum vanlhah kut’in aumdoh lo tai .
17009024	Judahte melma , Agag chilhah , Hammedatha chapa Hamanin Judahte suhgamna din Purim kiti mangin phun anasanin , nikho hoipen a suhgam didn ahol’in , thagam hel din anagoi .
17009025	Ahivangin Esther lengpa koma alut’in , lengpan thugahna asemin , Judahte bolna sia thilgon chu Haman chungjoh a achuh lon , amati acahpate ti thingpel a akhaisoh tauve .
17009026	Hijeh a chu hiche nithengte ni hi Purim kisah lo ahitai , Mordecai lekha thot ho jeh le achunguva thilsoh ho jal’in ,
17009027	Judahten Dan akisem lo’uvin , amaho tah le atu achateu , koi hile Judah mi hung hithei , Mordecai thupeh dungjuiya kumseh le aphat phat cha hiche nikho teni ho nit jing din aboltauve .
17009028	Kinoptona asem’un , Judah insung mite jousen , akhang khanga , gamkai jouse le khopi jousea , ahung lhun phat tin a , Purim nikho te ni hi geldoh a nit jing din aseitauve .
17009029	Lengnu Esther , Abihail chanu le Mordecaiyin jong lekha ajih lhonin , masangjep a Mordecia sutse Purim thudol asei chu , thalhingset’in namdetna anei lhontai .
17009030	Hiche lekha chu Judahte jouse athot’un , atobng cheh chu Persdia lenggam gamkai ja khat le somni le sagi sunga athotsoh hel’ui . Lekhaa chun Judahte lah a cham le lungmon len ding akiseiyin ,
17009031	Lungkham lunghem a an ngol’a nit dia kisei bang banga , aphat phat cha Purim nikhote ni chu amaho le atu achateu geiyin anit diuvin aseipeh lhon’e . Hiche thupeh hi Mordecai le Estherin asei cheh lhon ahinai .
17009032	Estherin Purim nit dol Dan kisem namdetna anei chu lekhajol khat’a akisuntai .
17010001	Lengpa Xerxes hin gamgil lama chengho hihen , Twikhanglen pang dunga cheng ho hileu-agamsung pumpia elbol natoh tohsah ding abol cheh-e .
17010002	Thil loupe le mingthang abol ho , Mordecai tohmun len a akhandoh lhingkeiyin Persia le Media lengtebua akijihsoh keiye .
17010003	Judah mi Mordecai chu lengpa Xerxes bantah ajauvin adei cheh-ui . Anam mite phatna dingle atu achateu lungmon theina ding jeng anatonge .
18001001	Uz gamsunga Pathen ginga tahsan Job anachengin , chondih tah ahin , thilse bol louhel ahi .
18001002	Job’in chapa sagi le chanu thum aneiye ;
18001003	kelngoi sang sagi le sa-ngonsao sang thum , bongchal sang khat le sa-ngan ja nga aneiyin , soh tampi avul’in , niso lama mihao pentah ahi .
18001004	Job chapate aban banin kilhan golvah abol jiuvin , adang ho hung lhasoh kei ahiuvin , asopiu numei thum jong akou jiuve .
18001005	Golvah boljou jingkah teng Job jingpi tah-in athouvin , achate suh theng nadin kilhaina aboljin ahi . Job geldol’a achate khattouvin hetoh louva Pathen a-enghoukah diu agin mo ahi .
18001006	Ni khat van mite Pakai anga ahung kikhop nauva Satan jong alah-uva apange .
18001007	Pakaiyin Satan jah a , “ Hoilam galhah nahim ? ” atileh , Satanin , “ Leiset chung kalhah len , dung le vaiyin kachon len , tua hikoma hung kahi , ” ati .
18001008	Pakaiyin , “ Kalhacha Job chu namum ? Ama banga kitah le pha leiset chunga midang aumpoi . Aman chibai eiboh jingin , thilse pou pou bol louhel ahi , ” ati .
18001009	Satanin , “ Job’in ajeh beiya Pathen agin beh ham ?
18001010	Nangin ama le a-insung mite chule anei jouse vettup peh jing chu . Anatoh jouse phatthei naboh-in , gamsung pumpi agancha nadimsah tai .
18001011	Tun ijemtin anei jouse lah peh le chun namai change nagaosap ding ahi ! ” ati .
18001012	Pakaiyin Satan jah a , “ Aphai , anei jouse khu nanop nop gallon , ahinkho vang nasuhset thei lou idng ahi , ” atileh , Satan akondoh paitai .
18001013	Ni khat Job chaten a-upa pen’u in a golvah abol pet tah-un
18001014	solle khat Job henga ahung lhaijel’in , “ Bongchal hon lou kakaiyun , akoma sa-ngante kavah-un ,
18001015	het man louhel’in Sabea miten eihin del khum’un gancha jouse akitol mang tauve . Kei tilou nasohte jouse jong athat gam’un , kachangseh a hung jamdoh a hiche kaseipeh nahi , ” ati .
18001016	Solle pan thu asei chai hih laiyin , lhacha khat ahung lhung paiyin , “ Kelngoite le kelngoi ching ho keh’in asep lihsoh tan , kachangseh a hung jamdoh a kahungseipeh nahi , ” ati .
18001017	Aman asei chai hih laiyin , lhacha chomkhatma ahung lhungin , “ Chaldea sepai loi thum jenin eidel khum’un , kei tilou nalhachate athat gam’un , sa-ngongsao jouse akai mangun , kachangseh a jamdoh a nang kahung seipeh nahi , ” ati .
18001018	Aman jong asei chai hih laiyin , lhacha khat ahung lhung pai kittan , “ Nachaten a-upa pen’u in a kut abol laitah-un ,
18001019	gamthip laiya konin khopi hui ahung langin , ain asem lhun , nachate adel lih soh tai , kachangseh a hung jamdoh a , nang kahung seipeh nahi , ” ati .
18001020	Chutah chun Job akipatdoh-in , aponsil jouse abottel’in , asam avou chaiyin , tol’a amai asulut’in ataotao .
18001021	Job’in , “ Sagoh keova peng kahin , sagoh keova kathi ding ahi . Pakaiyin eipeh ahin , Aman akilah kit ahitai ! Nun nom hen Pakai min ! ” ati .
18001022	Thilsoh hijat jeh hin Job achonse deh pon , Pathen jong amosopoi .
18002001	Pakai angsunga van mite ahung kikhop kit phat’uvin , Satan jong alah-uva apange .
18002002	Pakaiyin Satan jah a , “ Hoilam galhah le nahim ? ” ati . Satanin , “ Leiset chung kalhah len , dung le vaiyin kachon len , tua hikoma hung kahi , ” ati .
18002003	Pakaiyin , “ Kalhacha Job chu namun ? ama banga kitah le leiset chunga midang aumpoi . Chibai eiboh jingin , thilse pou pou bollouhel ahi , ajeh beiya suhmang dia nagot’a nabolset soh tah vangin , Job alung lha hih laiye , ” ati .
18002004	Satanin , “ Mihemin ahinna ding pou pou ahileh imacha dalhah lel neiponte .
18002005	Tun atahsa khu natsah temin , namai changtah a nagaosap jeng ding ahibouve ! ” ati .
18002006	Pakaiyin Satan jah a , “ Aphai , Job khu nanop nop nalo theiye , thavang that thei pon nate , ” ati .
18002007	Pakai koma konin Satan apotdoh-in , Job chu apum alongin aphahsah soh hel tai .
18002008	Job akipatdoh-in vutbouva agatouvin , bel hal khat’in atipat lai ho akhot khot jenge .
18002009	Job jinun ajah a , “ Tugeiya jong lung lhadeh lou nahi ong ? Pathen chu gaosap’in lang thidoh jeng tam-em ! ” ati .
18002010	Job’in ajinu jah a , “ Na-ngol thubuh nasei ham ! Pathenin thilpha eipeh laisea ikipaa , thilse eipeh teng akiphin ding ham ? ” ati . Genthei hesoh chujat athoh vangin , Job’in Pathen dounan thu cheng khat cha aseipoi .
18002011	Job hin gol thum aneiyin , amaho chu Teman khoa Eliphaz , Shuah gama Bildad , chule Naamath gam a Zophar ahiuve . Job hesoh genthei khohje ajah phat’un , alha mon din ahung kontauve .
18002012	Gal’a pang a Job ahin mu vangun , alim amel ahedoh thei tapouve . Ahetdoh phat’un aponsil abottel jengun , lung natah-in aluvum lam’uva leivui aleh thang’un , othongje jun akaptauve .
18002013	Anat hesoh behseh jeng amudoh phat’un , ni sagi sungin sun le janin atoupiuvin , a-uhpoh apaosa aumpouve .
18003001	Akhon nan Job apengjah-in apen nikho agaosap tai .
18003002	Job’in ,
18003003	“ Kapen nikho gaosap chang hen , Kakijil jan chu gaosap chang hen !
18003004	O Pathen , hiche nikho chu thimpi jinsah-in , Sumil del’in , kho vahsah da hel’in !
18003005	Muthim lhangkhal kiheh hen , Mei jing hen , nihu kilah da hen !
18003006	Kakijil jan chu kum sungin simtha dan , Kisimtha kit da hel hen !
18003007	Jan lunghem jan hisah-in , Lhaset jan hihen !
18003008	Kapen nikho chu gaothem hon gaosap hen , Levithan phin hang thei hon phin hang hen !
18003009	Jing valpa vahsah dan , Hiche jan chu khovah mon um hen !
18003010	Hiche jan hin eipensah jeh-in gaosap’in , Genthei hesoh eithohsah jeh-in gaosap’in
18003011	Kanu oisunga kathiden a , Kalong damsa ahung penlhah leh itim ?
18003012	Idia kanun pheichunga eina pom’a , Idia noitwiya einavah ham ?
18003013	Chulaiyin anathi ta leng , Tua kicholdo taing !
18003014	Leng inpi sapha leng le lalte to Lumkhom tange !
18003015	Chutileh sana dangka indim dim akoi , Leng le lal chapate toh lumkhom inge !
18003016	Nimel lhamel mu manlouva Chalam a eikipai tading !
18003017	Vuikhuh a migilou agilou tapon , Thacholte acholdotai !
18003018	Lhankhuh a sohchangte jong a-oltan , Songkul ngahpa hutot jong ajatapouve !
18003019	Milen mineo aumkhomsoh keiyun , Sohho jong achamlhat tauve .
18003020	Idia mihem hesoh gentheiya hinga , Lung nguiyan khovah amu ham ?
18003021	Thikal angah lel lheh jengun , athimo hel’ui ; Neile gou sangin buikhuh adeijo’uve !
18003022	Thia akivuidoh masangsen Nom asadeh pouve !
18003023	Akhonung thuu Pathenin aimpeh-in , Jet le veiya aumkimsoh tai !
18003024	Neh le chah khel’in lunghemin ka-umin , Gim genthei kathoh jinge !
18003025	Kaginpen thil’in eiphan , Katijatna penin eilhun dentai !
18003026	Lungmon le choldona kaneipoi , Kagentheina abei thei tapoi !
18004001	Eliphaz-in Job jah a , “ I-khat kiseileh ngaidan natem ?
18004002	Paopoh louva umna thei la Nahitapon !
18004003	Mi tampi nahildoh-in , Lhasamte bantha nahatsah-e !
18004004	Cholle nanga kisep lhu jouse Natilkhouvin nahatsah me !
18004005	Genthei nan naphah phat’in Imacha dou thei louvin na-um’e !
18004006	Pathen ginga manabei nahin , Kisonna le kinepna nanei ding dol ahi !
18004007	Phate chan gel temin , Hoikom pen a midih-in manthahna atom ?
18004008	Keihet’in vang thilse louma gut’a gut , Thilphalou muchi tua tun aga akilo teiye .
18004009	Hitobang mite chu Pathenin khopihui semmang abahsah jie .
18004010	Migiloute sakei banga akisenlet lut vangun , Pathenin ameh thipjin ahau avopusoh jie .
18004011	Neh ding sahing kimat jou lou sakeite thigam , Anoute vahcheh bangin aum’uve !
18004012	Thip beh chan thu khat ahung lhungin , Guh thim chan kajai !
18004013	Ihmutlan a singdel bangin Kahung kinkhangin ;
18004014	Kakicha behseh jengin , Kapum changing kakithing thinge !
18004015	Kamai ahung kijep dap hoiyin , Katimul athousot’e !
18004016	I-khat ahung ding jang keiyin , Kavet vangin kamuchen theipoi . Athip del jengin , Chuin ogin khat kajai !
18004017	“ Pathen mitmua them chang ding koi hiya , Asempa angsunga theng jou ding koi ham ?
18004018	Pathenin vanmi alhachate jong aging chapon , Avantilte themmona jongaphoh jie !
18004019	Leiset a kisemdohho aginchat dia nabol’a , Nget banga thin lhah thei leivuiya kisem chu aginchat ding ham ?
18004020	Jingkah a damseh mihem chu , Hetman louva nilhah kah a thi thei ahi .
18004021	Ahinlose akilahpeh teng , Ngoljeh-in mihem athiji tai , ” ati .
18005001	“ Kouvin Job , koiham nahou ding ? Nakiheina ding Vantil hoipen ham ?
18005002	Lung gim hesoh nathipi ding vang , Pannabei ngol hoitah ahibouve .
18005003	Mi-ngol lungmong tah a um kamun , Hetman louvin ka-in gapsah jie !
18005004	Achapateu ameidoi gam’un , Thutann aphunga ding ngam jong aumpouve .
18005005	Lingle khao lah a keh jongle , gilkelten mingolte lhoga akilon ; Midang chahten agou adei chauve .
18005006	Thilse hi tol’a hungkeh ddoh ahipon , Gentheina jong Leiset’a hungpeng ahipoi .
18005007	Meilhum sunga kona meisi alentou banga , Gentheina hi mihemin akiboldoh ahibouve .
18005008	Kei hivang leng Pathen heng jon ing ting , Kachung thu akoma sep lhang’e !
18005009	Athilbol loupitah tah ihekhen pouvin , Thil kidang abolla simjou ahitapoi .
18005010	Leiset chunga go ajuhsah jin , Loulai dung twi achap jie .
18005011	Miham domsanga , Lunghemte lhamon chu Pathen ahi .
18005012	Aman doha thuh ho htilgon asunoh-in , Imacha amolso sah hteipon ;
18005013	Kichihsah ho achih nauvin amanin , Angaito jouseu asubei loijie .
18005014	Sun chang laiyin khon ajinden’un , Janlai bangin akimai leuve !
18005015	Pathenin vaichate ahinson , Bolset’a um milhasamte ahuhdoh jie !
18005016	Migiloute aphoh thip’in , Vaichate akinepsah-e !
18005017	Pathenin asuhdih thei mihem chu anun nom’e , Napho teng nagida hih-in !
18005018	Pathenin mi amavona atomjol jin , Navohna chengse aboldam jinai !
18005019	Gupvei jen hahsatnaa nahuhdoh ding , Sagi geiyin vang thilsen phapon nate !
18005020	Kel lhah teng jongle nahinso ding , Gal’a jong nathisah ponte !
18005021	Pathenin koima houset sah pon natin , Manthahnan phajongle chun huhdoh nannate !
18005022	Pumhat le kel nanuisat ding , Gamsa hang jong ging pon nate !
18005023	Hollei lah lhou khapon natin , Gamsa hangin jong sesepon nate !
18005024	Naponbuh a lung monga nachen ding , Nakelngoite jong ima tilou ding ahi .
18005025	Nason napah biha phaiha ja pha ding , Nacha nanao jong hampa jat pha ding ahi .
18005026	Chang minset akoi tobanga , Tehkem geiya nahin ding ahi .
18005027	Job kasei hi phat sotpi kasimtohsa ahi . Adih ahin , tun kisanin ! ” ati .
18006001	Job’in adonbut’in ,
18006002	“ Ohe , kanat thoh genthei jouse Kitetoh thei leh ,
18006003	Twikhanglen a neldi jat sangin gihjon tin , Hibanga kahansetna hi datmo pon nate !
18006004	Hatchungnung Pathen thalpin eikap paiyin , Athalgun eichansoh tai ; Pathenin tijat jatnan eibol jenge !
18006005	Sa-nganin hamhing akimu teng along lhaiyin , Bongchal’in an aneh teng athip’e !
18006006	Koiham chiso lou anche tamne nom ? Ahtui pokang khu almong nam ?
18006007	Chu tobanga anneh kaduchapon , Kaneh jongle kaloh asoh-e !
18006008	Idia Pathenin kadei eipeh da a , I-bol’a kataona eihou lou ham ?
18006009	Akhut’in eituh hen Eijep lih le ahijenge !
18006010	Eitha ding heleng kichom jeng inge , Itobang nat genthei thoh jong leng , Pathen thenje kahe jingin , Athupeh peh nel ponge !
18006011	Hinjouna ding thala kanei tapon , Athive ve ding ibol’a kahin hin ham ?
18006012	Song tah a tah kahiya , Sum-eng lhouva lhou kahim ?
18006013	Kihinsona thei tha kaneitapoi , Bel ding jong kaneitapoi .
18006014	Pathen heng he hih leng , Hitobang gim genthei teng golpha ka-ngaiye !
18006015	Kagol kapaiten la neilhem chavaiyun , Gotwi bei teng lhanghoh go neibahsah-ui !
18006016	Lhanghoh dunga buhbang alhang lhangin akisen , Thop chet chut’in akikhol’ui .
18006017	Kholum teng leh ajun lhan , Alon mang teng lhanghoh akeovin aumji tai .
18006018	Kholjin miten twi aholmo’uvin , Nelgam save vu lah a athidenji tauve .
18006019	Tema kon kholjinten twi ahol’un , Sheba a hungkonten mutei akinem’ui !
18006020	Akinepnau abei phat’in alhaseuvin , Lhanghoh go lah a akisudong’ui !
18006021	Keidin hiche lhanghoh gosa tobang nahiuvin , Kagenthei namu phat’un na-nung kin’ui !
18006022	I-khat neipeh diu kathumbeh ha , Khattou sumguh neigapeh peh diduva katem ham ?
18006023	Melmapa akona neihuhdoh diu kasei ha , Mibolsepa a kona neilha doh diuva kasei ham ?
18006024	Aphai , kamona iham neihil’un , Thip beh-in nasei ngaiyinge !
18006025	Thutah-in mi athu nuntei me , I-bol’a manlou thujeng naseiyu ham ?
18006026	Ajeh beiya moh pen pen a neigel’um ? Itiba gentheiya kasei neidonbut’u ham ?
18006027	Chaga soh chang ho pou vang san a kihom , Nagol ngaitah tah kiveina nei nahiuve ong !
18006028	Neive changmel’un Jou sei ponge !
18006029	Naval behseh tauve , adihlou bolda jengun ; Mo neichan hih-un , kadih nai !
18006030	Jousei bep’in neigel’un , Adih amo hekhen louva neigel mongum ?
18007001	Leiset mihem hinkho hi namnah a kisol sepai tobang , Thalah soh goiya kigoi tobang ;
18007002	Che phat ni kihei ngah jing soh , Atohman ki-nga jing natong tobang ahi .
18007003	Lha hijat sung hi kahinlo aumpon , Jansim she-in gim genthei kathoh be be !
18007004	Kalup nah vnagin ihmu mon ka-umin , Khovah kal ngah lel’in kakipeh peh jie !
18007005	Katichung tinakhemdimin athansoh tai , Katinakhem akikhodoh leh vousan jeng ahi !
18007006	Kahinkho patphei kilham sangin achaljon , Kinepna beiyin abeiloi jitai .
18007007	O Pathen , kanopna abeitai , Kahinkho chomdan geldoh jingin !
18007008	Tua neimu vangin neimukit pon nate , Neive jongle chunbeipai tange !
18007009	Meilhang kitol mang banga Mihem athi teng hung kile kit lou ding ,
18007010	Ama hesa jousen jong Asuhmil loi diu ahitai .
18007011	Ahipoi , moh umthim thei ponge , Hibanga gentheiya kilung hang Thu kasei tei ding ahibouve !
18007012	Twikhanglen ngapi ngap a neibol ham , Nei nga jing jeng ding ?
18007013	Choldo din lum ing ting , Kanat ol domna ding gel’inge !
18007014	Hinla mangse se neimat sah-in , Mu nei neisah-in , sing neidelsah-e !
18007015	Hitobang nat genthei kathoh sangin , Kikhailih leng katijoi !
18007016	Kachim’e , kahin nompoi ; Kahinlo jong aumpoi , neilimsah dan !
18007017	Mihem hi ija nabol’a hibanga thupia nagel’a , Idia abol chan namelchih keo ham ?
18007018	Jingkah she-in nakholtoh-in , Phatseh-in napatep’e !
18007019	Kachil beh kaval manna dia Neivetda a nakihei mangle iti-am ?
18007020	Vo mihemte Chingpa , kachonset nang dia ipi khoh am ? Idia bidoiya neinei ham ? Nang dia pohgih hahsa mong kahim ?
18007021	Kachonset na-ngaidam joulou mong hiya , Kasuh khel nachulnam mo ham ? Keila lhankhuh akijam loi tang ting , Neihol hol jongle chun Neiholmo tan nate ! ” ati .
18008001	Shuh mi Bildad-in adonbut’in ,
18008002	“ Hamve vua nasei na-ngah lou li ham ?
18008003	Patheninthudih aletun ngaipon , Itih-in jong adihlou abol ngaipoi !
18008004	Nachate jong chonsea hitei diu , Hijeh a chu Pathenin asuhamng ahi !
18008005	Hijongle hung kiheiyin , Tun Pathen henga taovin !
18008006	Lung theng lungdih nahileh , Pathenin hung panpin tin , Nadih man’a nanei kiledoh a Na-in kisah phat namu loi ding ahi .
18008007	Nanei mangjat hi imacha hilou , Pathenin napeh ding chuto tethei hilou ding ahi .
18008008	Golui lai chihna ho ven , Pule paten dih asah-u hi gel temin !
18008009	Kum lhomcha , imacha helou , Ihinkhou jong nilim kihei mang bep ahi .
18008010	Hijongle khanglui lai mite chihna kihilsah-in , Aseiyu nagi phan !
18008011	Sitwi nomna louva pengthei akeh pon , Dop lah louva akimu ngaipoi .
18008012	Sat lhuh amanchah thei ahi masangin jong , Twi kan teng agop masan apang’e .
18008013	Pathen heloute jong chu che pengthei tobang ahiuvin , Pathen asuhmil tengu akinepnau abeijitai !
18008014	Akinepnau achavai jin , Akison nau maimom panjang bep ahi .
18008015	Maimon pan a kingai leu adou jouva , Patjanga kikhaileu atuh jou ding ham ? ’ atiuve .
18008016	Migiloute sunlai loudong abangun , Honsung anche dongpha abangui .
18008017	Ajung kikhon song ho aveichah-in , Songpi khi kah dunga akigol dettai .
18008018	Hinla kibotdoh leh , Koiman akena lam jong heponte !
18008019	Migiloute nopna chu hiti bep chu ahin , Midangin amun alahpehji tai !
18008020	Mi kitah vang Pathenin adonda khapon , Migiloute apanpi khah poi .
18008021	Nolnabei hile chun nui heovin lhan natin , Kipa othongin thu seiyin nate !
18008022	Nahote vetdan tin , Migiloute in-gap diu ahi , ” ati .
18009001	Job’in adonbut’in , Hitin aseiye :
18009002	“ Nasei jouse hi masanga kajahsa ahinai , Hinla Pathen maiya them chang ding koi ham ?
18009003	Koiham Pathen to kinel thei ding ? Koima adonbut joulou asang sang thudoh nei ding chu !
18009004	Pathen chu chingtah le hattah ahin , Koiman kidintepi theiponte .
18009005	Hetman louvin molsang ho atolmang jin , Alunghan teng asumangji tai !
18009006	Pathenin ling akihosah-in leiset akilinge ; Leiset bulpi khom jouse ahot lingjin ahi .
18009007	Nisa athimsah jouvin , Janteng ahsite athimsah theiye .
18009008	Pathein van buhsona ason chun koima panpi angaipon , Twikhanglen ngapi achotphan koima athalah poi .
18009009	Vanlaijol ahsite , Ngambom uichal le Ngambom lungthu , bombel le Lhanggam ahsi jouse Pathen semsa ahicheh-e .
18009010	Athilbol loupe ho hejou poutin , Thil kidang abol jong akhonbei ahi .
18009011	Pathenin eihin hopa nan Kenla kamu thei hih beh-e !
18009012	Adei dei akilah thei , Aphoh tang ding umlou ; ‘ I-bol nahim ? Ti-ngam koi ham ?
18009013	Pathen alunghan teng Amelma amal tel jin ; Adouva Rahab gulpi panpi jouse Asugoiyin asugam jitai !
18009014	Hiti ahijeh hin , Ipi seiya Pathen kadonbut thei ding ham ?
18009015	Monabei hijong leng , Kachung thu tan ding Pathen henga chu Eilungset dia katao tho didng ahibouve !
18009016	Eipaosah mong jong le , Kasei ngaidin katahsangpoi .
18009017	Ajeh beihel’in jong eisuse din , Gopi huipi eidel khumsah bouve .
18009018	Hing gentheiyin eihinsah-in , Haisa theiyin eikoipoi .
18009019	Pumhat’a kano dingle , Koiham Pathen pumhat’a noding ? Kihehpi ding kitijongle , Koiham Ama koulut jou ding ?
18009020	Kitahle monabei kahinan Kasei chan thusen akilan , Kapaodoh chanin Kamona kaseidoh loi !
18009021	Monabei hijong leng khoh kasapoi , Hinjong kahin nom tapoi ;
18009022	Moleng mohih leng imachom ahipoi , Pathenin hoijoh akhendeh poi .
18009023	Monabei mi hetman louva athi teng Pathenin anuisat’e .
18009024	Pathenin vannoi hi agiloupa apedoh tai . Vannoi thutan vaihomte mit achotsah-in , Pathen tilou koidangin Hitia abol thei ding ham ?
18009025	Kahin nikho akitol jeng jungin , Thilpha mu man louvin ka-um’e .
18009026	Kahinkho kong kitol hattah abangin , Jucha man dia mu manlouva hung lenglha muvanlai abange !
18009027	Nui heova kanatna suhmil kagot vangin , Kagimna apong jitan ;
18009028	Pathenin mo eichan kahen , Kichan gim genthei kathoh thou thouve .
18009029	Them channa chom deh lou , Ipi kakhohsah ngaiyam ?
18009030	Buhbang twiyin kisil ing , Cha-ngel’in kisop jong leng ,
18009031	Pathenin eh-khul sunga eileh lut’a , ponse nen sanga kibohjo ding !
18009032	Pathen hi mihem hileh Ddonbut’a kihehpi thei kahi .
18009033	Hijongle Pathen le kei kah thusei ding aumpon , Thu eitanpeh lhon ding aumpoi .
18009034	Talen neimatsah datan Pathen ! Neihoh kichat chat datan !
18009035	Kalungthimin kamona kahepoi , Gin beiyin ngampel’in seiyinge !
18010001	Kahin nom tapoi , Kiphin ing ting kanop nop seiyinge !
18010002	Themmo neichandan Pathen ! Neiseipeh jon iham mo neichanna ?
18010003	Giloutah anasemsa neidonda , Migiloute thilgon phasah hi dih nam ?
18010004	Keiho mihem thilvet banga Nangin jong navet ngap hitam ?
18010005	Kahinkhou chom banga Hinkho chom nahim ?
18010006	I-bola kachonset jouse nakholsoh keiya , Kasuh khel chan namelchih ham ?
18010007	Kathemmo loula nahen , Nakhut’a kona koiman eichulhah lou ding jong nahei !
18010008	Nakhuttah a neisemsa chu Nakhutma maa seisuhmang ahitai !
18010009	Geldoh-in leivuiya neisemdoh ahin , Leivui sosah kit neigot hitam ?
18010010	Kapa thisan a neilhoh lhah a , Kanu naobu sunga neikijilsah ahi .
18010011	Kagu kachang kalhintwi nasemin , Kaguho phe le cunin natomjol’e .
18010012	Neihinsah-in nei ngailui , Neikhohsah jal’a ihngbou kahi .
18010013	Hina hichanpia hi kathemmo le , Thadoh dia guhthimcha neigot kahetai .
18010014	Kachonset leh ngaidam louva Suhmang din neichang lhi jinge .
18010015	Kachonset tih tih neibolgim jin , Thilpha bol jong leng kaphatchompi deh poi . Gin genthei leh jum le Jachat kathoh bep’e !
18010016	Kadinkang khen khe leh , Sakei mibolna bangin neichon lhun , Datmo mo neibol khum jin , Neimavo lo jitai !
18010017	Eihehse ding nanei jingin , Neilunghan jingin suhsetna thei khat nagong jinge !
18010018	Pathen , i-bol’a neipensah ham ? Koiman eimu thei masanga thidoh hitave leng !
18010019	Chutileh hing man louhel’a , Naobua kona lhankhuh jonpai ta ding !
18010020	Thi ding koncha kahitai , Chomkhat beh nom sange , neidondan !
18010021	Hung kile kit lou din chevah tange , Mithim lhangkhal monmo nagam jon tange !
18010022	Muthim lungdon , noimigam , Khovah jeng jong muthim bep hina gam chu !
18011001	Hichun Na-amath mi Zopharin adonbut’in :
18011002	Ngol-thubuh hijat donbut louva kikoiya , Kamtam man a mi them chang mong nam ?
18011003	Kadonbut mou nahim , Job ? Neidai chatvaiyu hi kamoh thip diu ham ?
18011004	Nangsei bou dih nasan , Pathen vet dia thengin nakiseiye !
18011005	Pathen hung paodoh hen , Nahin donbut jengle katitave !
18011006	Pathenin chihna nahil’in tin , Mihem hetdoh theilou giltah tah aum’e . Nathoh ding sanga jangkhaijoa Pathenin talen napeh ahinalaiye !
18011007	Pathen thahat loupije athuh je le agilje Naholdoh jou mong ding hinam ?
18011008	Van sangin asang jon naholdoh jou ahipon , Noimigam sangin athuh jon nahetthei ahipoi .
18011009	Pathen loupina leiset sanga lenjo , Twikhanglen sanga lenjo ahi .
18011010	Pathenin thutanna phunga kailut le chun Kon phoh lha theiyintem ?
18011011	Pathenin pannabei jouse amun , Athilse bol chengseu amusoh-e .
18011012	Gamlah sa-ngan nou akivah ngoi teng Mi-ngol jong chingjep tante !
18011013	Lungdih pun , Job , Pathen lam sangin !
18011014	Thilpha lou chengse paidoh-in , Thil dihlou na-insunga koidan ,
18011015	Chuteng mai lhaisel’a Hangtah a napan ding ahi .
18011016	Nagimna chengse sumil’in natin , Hohtwi kitolmang bep’a nagel ding ahi .
18011017	Nahinkho sunlai nisa sanga vahjoa , Muthim jeng jong jing khovah bang ding ahi .
18011018	Namelmate nagin lou ding , Mi tampin nang panpi ngai chante .
18011020	Migilouten jet le vei veu jongle Jamdohna ding lampi mupon tin , Akinepnau pen tah chu Laicha haisam chubou hitante .
18012001	Hichun Job’in adonbut’in :
18012002	Nangho tamjo jongleur chun Nathi tengu nachihnau jong beitante .
18012003	Keijong nahetchanu hea , lhasam deh kahipon , Nasei jouseu min ahesoh keinai .
18012004	Tunvang kagol kapaiyin einuisat’un , Nolnabei adih hijong leng einuisat bep’ui ; Hinla phat khat teng Pathenin kataona sang nante .
18012005	Hahsatna neilouva neidai thangu ahin , Thi dingkonsa kei neijep beuve ong !
18012006	Athahat nau Pathen banga songte Gucha le pathen heloute mongtah-in aum’ui .
18012007	Hetbe nom chanin ju le va kidoh-un , Chunga leng vachate le ganhing hon hil nauvinte .
18012008	Tol’a ganhing ho le Twikhanglen ngate Chihna kidoh-un , hil nauvinte .
18012009	Hiche ganhing jouse hin Pakai semsa ahiu akihet cheh-ui .
18012010	Asemsa chengse hinsah Pathen ahin , Mihem hinkho jong ama khut’a um ahi .
18012011	Naleiyin antui atekhah cheh bangin Nakhangin thu angai nom’e .
18012012	Tehsete aching theiyin , Ahingsot ten ima ahekhen theiye .
18012013	Chihna le thahat hi Pathena ahin , Thu mopthem , thil hekhen them ahi .
18012014	Pathenin aphet lhah teng kon asah phat’a , Pathenin songkul’a ahen teng kon alhadoh jou idng ham ?
18012015	Pathenin twinah asipbing teng Gotwi akang jin ; Twinah ahondoh teng Twisang alen ji’e !
18012016	Pathen hi hattah , gal lel ngailou , Mihema le alheppa ajotho cheh-e !
18012017	Vaihomte chihna alamangin , Lamkaite angolto abahsah-e !
18012018	Leng ho asu-lha jin , Sohchangin ahenji tai !
18012019	Thempute jong apui chavaiyin , Thahatte jong asu nemjie .
18012020	Son umtah miho aphoh thip’in , Upate chihna alamangjie !
18012021	Thuneite ajumson , Vaihomte hatna asubeijie !
18012022	Muthim lhangkhal kiheh lai ahoh doh-in , Muthim jinglah avahsah theiye !
18012023	Namtin vaipi achoi-an jin , Chuteng gal alelsah-in asu mangjie !
18012024	Alamkaiteu angolsah jin , Lung dongin avamangsah jie !
18012025	Muthim lah a akimai le leuvin , Jukham bangin alonle leuve !
18013001	“ Ven , hijatpi hi kamun , Kajan kahekhensoh nai .
18013002	Nahet jat’u kahen , Nang ho sangin kalhasamjopoi !
18013003	Pathen koma kiphin a Kinelpi hel ding nom kahi !
18013004	Joule nal’a kilep them , Panna bei Thempu jeng nahiuve !
18013005	Umthim beh leu chun Khattouvin michingin geljo’uvinte !
18013006	Ngai phauvin tun , Kachung chang thu seiyinge !
18013007	Idia thujou naseiyu ham ? Najouthuu hi Pathen dia thilpha nagel’um ?
18013008	Pathenchu huh dia go nahiuva , Thutanna in a kinelpi go nahiuvam ?
18013009	Pathein nakholchil’u leh thilpha mun tem ? Mihem lhep’a Pathen nalhep jou diu ham ?
18013010	Guh thimin gingmo jongleur chun Patheninnaphosal tei diu ahi .
18013011	Pathen lal loupina naginlou diu hiya , Ama nakichat lou diu ham ?
18013012	Nathuchih jouseu vutvai bep , Nakihon nau jong leipal chimbep ahi .
18013013	Thip chet’un kadei kagot seiying ting , Asoh soh soh jeng hen !
18013014	Thilo hel ding hijong leng Kagel gel kasei jeng ding ahi !
18013015	Kakiholpoi , Pathenin eitha thei ahi , A-angsunga kakihonna seiyinge !
18013016	Migilou bon Pathen angsunga pao ngamlou , Hangtah-in pang leng kahinlo thei ahi !
18013017	Kasei jouse ngai phauvin , Kaphondoh chan lung nachangin ngaiyun !
18013018	Kadih kahetjeh hin , Kachung thu sei ding kigoa kahi .
18013019	Mo neichan ding ham Pathen ? Mo neichan dingle kihon dang ting thi tange !
18013020	Vo Pathen kachunga thil ni neibolpeh dan , Chutile namai kamu ngam ding ahi !
18013021	Talen neimatsah dan lang , Neihoh kichatsah dan !
18013022	Neikou masan Pathen , nahouvinge ! Ahiloule ken seiyinge neihouvin !
18013023	Kachonset ipi pi hiya bolkel i-kanei ham ? Mo neichanna ipi ham ?
18013024	I-bol’a neidon da a , Melma banga neigel hitam ?
18013025	Thingna bep kei hoh kichat neigot’a , Changpol gosa beo neisel khum got ham ?
18013026	Kaneo lai chonset geiyin neiphul’in , Giloutah tah-in eihehsei !
18013027	Kakeng thihkhaovin nasomin , Kakho-lhah nave-lhi keiyin ; Kakho-ni nung Namelchih jing jenge !
18013028	Hijeh chun thingmot kiloilhu kabangin , Nget nehsa ponsil kabangtai !
18014001	“ Mitin lhasam le panpi ngaiya peng , Hinkho chomcha , gim hesoh dimset ahicheh-e !
18014002	Pahcha banga pah a pulloiji , Nisa lim banga kihei mangloiji ahi !
18014003	Hitobang bep mi hi neivet chil’a , Neikhol’a kathu natan ding ham Pathen !
18014004	Mihem banga thilboh lah a Thil theng khatcha kiloidoh ponte !
18014005	Mihem hinkho kitepsa , lha jat kisimsa , Khelmo hel dia nasuhtohsa ahitai !
18014006	Ahithei le gim hesoh hinkho hi nom asahna din , Vet vet dan , limsah datan !
18014007	Thingphung phuhsa din jong kinep aum nalaiyin , Mit-thah kit’a hingdoh thei ahi !
18014008	Akungbul apkai hen , Leichunga ajung go jong leh ,
18014009	Gotwi lhah teng akeh thah bangin dondoh-in tin , Thingtoi thah banga abah jemdoh didng ahi .
18014010	Mihem athi teng akichai ahitan , Athi teng hoiya um jim ?
18014011	Twi long lai vadung kantan le Damvei lai twi kang bangin ,
18014012	Mihem athi teng athoukit ji poi , Van kitolmang kah a mihem ihmut’a kon thou lou diu ahi .
18014013	Noimigama neiselmanga , Phat khat teng geldoh kit dia Nalunghan beikah a Neiselmang ding kadei lheh-e !
18014014	Mihem athi teng hingkit theiyam ? Kenvang hesoh phat kichai , Phat pha hung lhun ding ngah jing inge !
18014015	Chutia neihin kou teng houving ting , Neisemsa kachunga Lung lhaitan nate !
18014016	Chuteng kakho-lhah melchih jong le chun Kachonset him him holdoh pon nate !
18014017	Mudoh jongle chun ngaidamon natin sumangtan nate , Kabol khel abonchan theh ngaim nate !
18014018	Molsang jouse chimsoh a , songpi lentah tah kitolmang ding ;
18014019	Song jouse twiyin lhoh a , Songpi lentah tah tah kitolmang ding ; Mihem hinkhoa kinepna jong Sumangin nate Pathen !
18014020	Mihem nasu-nemin , itih a din nasolmang jin , Athin amai molsoh ji tai !
18014021	Atu achaten gunche mujongle ahepon , Jum le ja toh jongleu ahetapoi !
18014022	Atahsa nat thoh lel bou ahen , Alung gim hesoh bou ahei ! ” ati .
18015001	Hichea hin Teman mi Eliphaz chun adonbut’in :
18015002	“ Michingin hita hi ahomkeova Khohui nung banga thu asei ding ham ?
18015003	Miching koiman nasei bang aseipon , Lah theilouvin kihonna aseipoi .
18015004	Nadih mong le koiman Pathen ging pontin , Akoma tao nom jong umponte !
18015005	Nathuseiya nagitlou akilangdoh-in , Kilepdohna ding jeng thu naseiye !
18015006	Ken themmo kachan ngailouvin , Nasei chanin themmo nakichantai !
18015007	Mihem lah a peng masapen a kibol nahim ? Mol le lhang hijat sanga kisem masa nahim ?
18015008	Asemdoh masanga Pathen thilgon najah lhih ham ? Mihem chihna nan gbou chang nahim ?
18015009	Kahet louvu imacha nahepon , Kadat khen thei louvu imacha nadat khen thei deh poi .
18015010	Upa tehse tah a kihil ching , Napa sanga upajo koma kihil them kahiuve !
18015011	Pathenin nalhamon chu ida nadonda a , Lung geltah a kaseiyu nadonda ham ?
18015012	Nalung phamo pai jengin , Mitdih mitchangin neive pouve !
18015013	Pathen nalunghan khumin , Nahouse se jenge !
18015014	Mihem hi theng jou mong ding hiya ? Pahenkoma themchang jou um mong ding ham ?
18015015	Pathenin Avantilte jong aging chapoi , A-angsunga them achangjou pouve .
18015016	Mihemin thilse twidonin adonin , Asea le ahomkeobou ahi !
18015017	Ngaiyin kahet chan Kamu chan seipeh inge !
18015018	Im beihel’a apu apateuvin ahil them , Thutah jouse eiseipeh tauve !
18015019	Agamsunguva gamchom mi alut theipon , Pathen a kona pui mang thei koima aumpoi .
18015020	Midang bolsea migilou chu Ahinkho lhumkeiya genthei ding ahi !
18015021	Tijat jatna thu jeng ajan , Nom asah pet tah-in guchan achomjie !
18015022	Muthima jamdoh din akinempon , Chemjam a lou dia um ahitai !
18015023	Muthongten athilong neh din angah jingun , Akhonung thu hahsat akihet’e !
18015024	Leng hattah bangin , Manthah nana del khumgoi !
18015025	Pathen douna khat lam a , Hatchungnung seisea Mihem chu chutobang ding ahi .
18015026	Hi tobang mihem chu , Kiletsah-in doumah mah abol’in ,
18015027	Gal-lum choiyin Pathen jeng jong anakhumjie !
18015028	Amahin khopi jouse alan , In jouse alo teng aneiho ajam’un , Hinla hiche khopi ho le in ho hi Gal’in alah peh doh kei ding ahi .
18015029	Aneila umsot lou ding , haosot lou ding ; Nisa lim bangin kihei mang loitante !
18015030	Muthima jamdoh lou ding , Mei hulgotsa thingphung le Apah jouse hui mutmang Thingphung to bang ding ahi .
18015031	Thilsea ngolman a kinem chun Thilse akisan ding ahi .
18015032	Aphat lhin kah-in gop lhan tin , thingbah gop bangin nou kit ponte .
18015033	Aga min masanga puljou lengpigui tobang , Apah pulsa olive thing tobang ahi .
18015034	Pathen helouten son le pah neiponton , Nehguh a kisa in meiyin kante !
18015035	Thilse bol’a baotam pandoh chu hitobang ahiuvin , Lhep lhah ding bou agel’ui !
18016001	Hichun Job’in adonbut’in :
18016002	“ Hitobang hi kajahsa ahin , Neilhamon’u jong gimna bep ahi !
18016003	Nasei sei jeng ding ham ? Ipi lunghimona neiya neidonbut kit ham ?
18016004	Kei tobangin , nang ho tobang leng , Kalu peikhum ing ting Thu tampi kasei den ding , Nasei seiyu kasei thei ding ahi .
18016005	Nalhamonna diu seiya , Kamchah leuva katilkhou diu ahi .
18016006	I-kisei jongle aphachompon , Umthim jong leng kanat a-olpoi .
18016007	Ka-insung mite la nasubeisoh tan , Neichaisoh ahitai Pathen !
18016008	Neimanin kamelma nasoh tai , Kagu-lheng lhol bou aumtan , Hiche hi kachonset photchetnan Mihon agelsoh tauve !
18016009	Lung hangtah-in Pathenin einoigep’in , Midih michangin eivepoi .
18016010	Mihon anop agot eiseikhum’un , Eiumchah-un ka-ngeiphe abengun ahi .
18016011	Pathenin Pathen hephaloute eipedoh-tan , Migiloute khut’a eisep luttai !
18016012	Thei nop’a ki-umpet eileh kadah-in , Kalol’in eimanin eijep goiyin , Eive lhi jingin , Mitt hip tenin eibol’e !
18016013	Jet le vei sahle lhanga konin thalpi eikap’in , Athalchangin eidotpai jeng vangin eivoujang natpipoi .
18016014	Avel vel’in eimavon , Sepai ngol bangin eidel khumtai .
18016015	Lunghemin khaodip pon kasil’in , Leivui lah a katoutai !
18016016	Maisan hel’in kakap tan , Kamit kamai apomsoh tai !
18016017	Hinla thilse kabol pon , Kataona jong athenge !
18016018	Vo leiset ! Kathisan vuhmang dan , Thudih ka-ngeh jong suthip hih-in !
18016019	Van a eidinpia Eipanpi ding khat aumnai !
18016020	Kagol kapaiten eihouse seuvin , Pathen koma ka-mit lhi alonge !
18016021	Min agol apai ding aseipeh banga Pathen henga eitaopeh ding ka-ngaiye !
18016022	Kakum abei hei hoitan , Thina gam kajonpantai !
18017001	Haisam a thipai ding kahitan , Lhankhuh tilou imadang kaneipoi !
18017002	Ka-kiheina lam lam a Eidaithangun kadoujou tapoi !
18017003	Monabei kahi kasei neilahpeh-in Pathen ! Eiseihu ding koima aumtapoi !
18017004	Alungthimu sumoh tajongle chun Kachunga noplensah hih hel’in !
18017005	‘ Agol apai lhep lhahna sumguh kilah chu Achaten mitchot lonte ! ’ kiti
18017006	Hiche thuchih hi kei housetnan amangun , Ahungun kamaiya chil eiset khum’ui .
18017007	Lunggim lhilonin kamit athimlon , Kakhut kakeng gu-lheng lhon keo ahitai !
18017008	Lungthenga kigel hi atijauvin , Pathen hephalou bangin eiboltauve !
18017009	Gin le ja akigel hon Themjo danin akigel cheh cheh jengui !
18017010	Hinla kamasanga hung idngu jongleh Alah-uva aching khat beh mudoh ponge .
18017011	Kanikho abeihei hoiyin , kathigon ho athontan , Kakinepna jong abeitai !
18017012	Kaloi kagolten janlai jong sun abahsah-un , Muthim jong kho vah loi din aseiyui !
18017013	Noimigam bou kakineppi ahitan , Hikoma chun muthim lah a kijam tange !
18017014	Lhankhuh chu pan neiying ting , Thante chu kanu le kasopinun bol inge !
18017015	Kakineppi ding hoikoma um a , Kakinepna thei kon amun ?
18017016	Noimigam kajotsuh teng Kinepna neitaponge !
18018001	Shuh mi Bildah-in adonbut’in :
18018002	“ Job nang tobang nathip jengle iti-am ? Sei ngaile chun kahil thei diu nahi !
18018003	Nangin keiho cheng hi Gancha ngol neibahsah-u ham ?
18018004	Nalunghan chu nanatlo bep ahi . Nalunghan jeh a leiset kidonda a , Nalungdamna dinga Pathenin molsang jouse atolmang ding ham ?
18018005	Migilou meivah kimut mit ding , Kongdoh kit lou ding ahi .
18018006	Migilou insunga mu athimin , Thaomei vah jong akimut mittai .
18018007	Golkha tah a kal ason jongle achomtan , Athilgon chengsea akipaltai .
18018008	Thangkol achonlut’in , Khuh sunga avah lut tai !
18018009	Akeng thanga a-oh den tan , thangkol a akihen-oh tai !
18018010	Alampia thang akikamin , Leivui akivuh khum’e !
18018011	Jet le vei sahle lhanga tijatna jengin , Akho-nung ajui jinge !
18018012	Mihao tah chunk el athoh tan , toset to akikhen tapoi !
18018013	Thina khop hel’in atipat’in , Akhut le akeng amonpai gotai !
18018014	Amonpi insunga alhop lhan , Thina angsunga akailuttauve !
18018015	Kat meiya akisuh theng teng , A-insunga apu louhel mi chengtante .
18018016	Abulbal ajung agop panin , Abah jouse agopantai !
18018017	Khosungle gamsunga amin thang tapon , Koiman ageldoh him him tapoi .
18018018	Son le pah la aneipon , Achilhah jong abeitai !
18018020	Niso le nilhuma ahinkho japha chan , Tijan akihot lhul soh tauve !
18018021	Migilou , Pathen hephalou chu Hiti chih cheh ding ahi , ” ati .
18019001	Job’in adonbut’in :
18019002	“ Idia neisuh lung jing jing uva , Neiseithan gdeh jengu ham ?
18019003	Neiphin phin jengun , Neihousetnau jong najahcha pouve .
18019004	Bol khel nei mong jong leng , Nang ho dia i-khoh ham ?
18019005	Keisanga phajoa kigel’a , Kagimna hi kachonsetgaa nagel’um ?
18019006	Pathen bol kahi namu louvu ham ? ka-o na ding thang eikampeh chume !
18019007	Pumhat’a eibol kanel vangin koiman angaipon , Thudih kakhohsah vangin koiman angaipoi !
18019008	Pathenin kalampi akhah-in kachepai theipon , Kalamlhah jouse asuchotai !
18019009	Kagou jouse eilahpeh tan , Kaminthanna asubeisoh tai !
18019010	Jetle vei sahle lhanga eijep chinton , Kakinepna thingboh abotdoh tai !
18019011	Pathenin lung hangin eidel khumin , Amelma giloupen abngineiboltai !
18019012	Asepaite eidelkhumsah-in , Ka-inkima apangun eiumchah tauve !
18019013	Pathenin kasopite eijamsan sah-in , Eihesa chengsen het louvin eiboltauve !
18019014	Kasopi , ka-insung mite , kagol ngaitah tah ten Eijamsansoh tauve !
18019015	Ka-in alhung jing maljin hon eisumilsoh tan , Kasoh numeiten hetphah lou maljin bangin eibol’ui !
18019016	Lhacha khat kakou jongle eihoupon , Kamdama katao jongle eidonpoi !
18019017	Kajinun jong kakam-ui ajanompon , Kasopiten jong einailut nompouve !
18019018	Chapangten nahsah mon eibol’un , Nuijat nopnan eineitauve !
18019019	Kagol ngaitah tah ten eivet dauvin , Ka-ngaipen tah hon eidoutauve !
18019020	Kagu le kavun keobou um ahitan , Kapao paojeh a hingdan kahibouve !
18019021	Pathenin eijep lhuh ahitai ! Neivoujang natpiuvin kagolle kapaite !
18019022	Pathenin eibolna kah a idia neibolgim’u ham ? Neibol gim nau chimlou nahiuvem ?
18019023	Khattouvin kaseiho hi melchih din Lekhabua jihlut leh katitave !
18019024	Ahiloule songpheng chunga kijih pol’a Aman louna dia kajihvomsoh hel hileh !
18019025	Ahinla akhonna kheh a eihung panpi ding Van a khat um kahei !
18019026	Kavun jouse patsoh tajongleh Katahsaphea Pathen kamutei ding ahi !
18019027	Kamit tah a kamutei ding , Lamdang louhel ding ahi . kemeidoi lo hel tai ,
18019028	‘ Keihon iti kabolgim beh-um ? ’ natijeh-un . Neidel khum theina diuvin Kamona ding nahol thu’ve !
18019029	Pathenin chonset satgamna alap Chemjam chu ginguvin ! Thutah a khat aumdol nahetna diuva Chemjam alapji ahi ! ” ati .
18020001	Naamath mi Zopharin adonbbut’in :
18020002	“ Job , neilung hansah tan Kadonbut tei ding nahitai .
18020003	Miphinna thusei nahin , Adonbutje kahenai !
18020004	Khanglui laipeh , Leiset’a mihem kichensah a pat ,
18020005	Mi phinse migilou ahingsot pon , Pathen helou jong anopsot lou nahei !
18020006	Migilou minthang hen , van pha ding , Van a meilah nol’in sang jongleh ,
18020007	Huiya leivui kithe-mang banga , Ahesahon jong ageina lam ahetlou diu ahi .
18020008	Jan-mang banga leng mang ding , Jan-mang banga kimukit lou ding ahi .
18020009	Amusan jong mukit pontin , A-in mun a jong kilulah kit ponte .
18020010	Achaten vaichate henga thumin tin , Apau bat jouse choltah a asah diu ahi .
18020011	Atahsa nouchet jongleh Thia leivui sohvah ding ahi .
18020012	Gitlouna thu ngeitah-in sei hen , Thutah seilep le le hen ,
18020013	Seidoh da hel hen Im mang jeng jongleh ;
18020014	Agilpi sunga aneh jouse sentin , Gulse gu banga sesoh hel ding ahi .
18020015	Migilouvin aguchat gou lodoh-intin , Agilpi sung geisa jong Pathenin akhodoh peh ding ahi .
18020016	Migilouvin aneh chu gutwi tobang , Gul gu tobanga athipi ding ahi .
18020017	Olive thao luiya long amu lou ding , Khoiju le bongnoiya long vadung amu lou ding ahi .
18020018	Atohga chengse apehdoh soh ding , Aneile agou nopsahna anei man lou ding ahi .
18020019	Ajeh chu vaichate achomgamin , Nam nan mi in alahpeh-e !
18020020	Lung nachim tih la aneipon , Gouthil khat cha jong kholdoh ponte !
18020021	Aneh teng nehmoh la akhenpon , Tua hi agou beiloi didng ahitai !
18020022	Alolhin pet tah a hi Manthah nan atupai ding ahi .
18020023	Adu angai jouse nehen , Pathenin save vun hinbol nante !
18020024	Chemham masanga jamdoh jongle , Sum-eng thalchangin kap khante .
18020025	Thalchangin akap paiya athinkha akapjah teng , Thin long kangin tin , thi ding tija kihot ding ahi .
18020026	Agou kholsa aboncha mangthah a , Ama le a-insung mi meiyin akah vam ding ahi .
18020027	Vanin achonset jouse phongdoh-intin , Leiset’in adouna thu seiyinte .
18020028	Pathen chun lung hangtah a Agou chengse asuhmang ding ahi .
18020029	Hitobang thilse hi Pathenin migilou chan dia akoipeh chu ahi , ” ati .
18021001	Job’in adonbut’in :
18021002	“ Kasei hi phaten ngaiyun , Chutileh neilhamon nau hijonte !
18021003	Kasei ngai lhauvin Chuteng atot nom nom tot’un !
18021004	Thi thei mihem to kinel kahipon , Umthim theihoi kahipoi !
18021005	Neivet’uva hi kam kisip a Thip beh a umma kahilou ham ?
18021006	Kachunga thilsoh kagel teng , Kati ajan kithingin kakihotjie !
18021007	Idia Pathenin migiloute ahing hoiya , Ahaosah a ateh thisah ham ?
18021008	Cha le tu anei jong jon’un , Akhan lhit geiyun ahingui !
18021009	Tijat kichat la anei khapouvin , A-in-gap kh apouve !
18021010	Aganchau aphat chan ajangmanin , Hahsa louhel’in anousoh jingui !
18021011	Atu achateu kelngoi noute bangin Alamkai le jengui !
18021012	Semjang kisaigin le Theile kimut gingin alam’uve !
18021013	Cham le lung mongin ahing lhumkeiyun , Nat genthei thoh louvin athijiuve !
18021014	Migiloute Pathen hohdal din agon , Ahinkhouva adeilam het ding anompouve !
18021015	Pathen kinbol phatchom nan agelpouvin , Ahenga tao jong iman agel pouve !
18021016	Athahatsan a pachangin akigel’un ; Kenvang alunggel’u kadeipoi .
18021017	Migilouvin hahsa atojing monga , Manthah nan aphah jing mong am ? Pathenin migilou chu Talen apeh jing mong ham ?
18021018	khopi huiya changpol kithe bang le Chimpeiyin leivui apoh mang bang mong ham ?
18021019	Apa chonset jeh a Pathenin achapa talen apeh-in naseiyin , Ahipoi , achonset akihetna diuvin amaho joh talen pejo hen !
18021020	Chonseten achonset mankipoh-u hen , Hatchungnung Pathen lungsat toh khau hen !
18021021	Mihem athi teng leh Atu acha akhohsah mong em ?
18021022	Lengle lalte thutan ji Pathen chu Mihemin ahil thei ham ?
18021023	Mihem abang khat nei le nga lhing , Tahsa dam theiyin ,
18021024	Tahsa damthei leh hat’in , Adong hoi theiyin , chuteng athin ;
18021025	Abang khatma gim genthei thoh-in , Lung gentheiyin hingin , chuteng athi .
18021026	Hinla hoijoh chu ahin athin akivuiyin , Thanjangten atomlhah deh-un aneuve .
18021027	Nalung gel’u kahen , Themmosah tei neigot’u ahibouve !
18021028	Nang hon , ‘ Thilse bol , Milen milalpa in hoilam ham ? ’ natiuve .
18021029	Kholjinte toh nalhon khah-um ? Ipi thu ahinpoh-u nahet lou ham ?
18021030	Pathen lung hanga talen apeh nil eh , Migilo a-ongtholjo ji bouve !
18021031	Migilou chu athilse bol housea Lethuh ding koima aumpoi !
18021032	Athia phate cha ki-ngahtup Lhanphung jon a akiput teng ,
18021033	Japi asang sangin akijot’un , Along jeng jong leiset’a ol heovin akijam’e .
18021034	Achutileh nanghon iti chutobanga Kahenga lhamonna thu naseiyuva , Jouthu jenga neidonbut’u ham ? ” ati .
18022001	Teman mi Eliphaz chun adonbut’in :
18022002	“ Mihem aching chungnungpen jong Pathen dinga phachom ding hinam ?
18022003	Nathildih bol chu Pathen dia phachom a Naphatna chu Pathen dia phachom mong nam ?
18022004	Nakitah jeh a Pathenin talen napeh hiya , Nahougut jeh a Hatchungnungin nathu atan ham ?
18022005	Ahipoi , nachonset val jeh leh Nathilse boljeh ahibouve !
18022006	Asum betjeh-in nasopi ponsil nahoh lhan , Sagoh keovin dap nathohsah-e !
18022007	Gilkel la an napepon , Dangchah la twi napepoi !
18022008	Nanei nathahat namangin , Gam pumpi chohdoh nagoi .
18022009	Meithaiho la nakithopi pon , Chagate jong nachom gamtai !
18022010	Hijeh a chu nakiheina lam lam nalhuhna ding jeng , Hetman louva kichat tijat dimset nahitai !
18022011	Mu athimin kho namutapon , Twisoh-in nalonvuh tai !
18022012	Pathenchu chunglampeh a cheng hilou ham ? Sangtah a kigel ahsite chunga cheng ahi !
18022013	Nangin , ‘ Pathenin i-het’em ? Meilhangin tomchah a , i-thuu tanthei ponte , ’ nati .
18022014	Van le leiset kah a ava le nah a , Meilhangin tom a kho mulou ding nagel’e !
18022015	Migiloute nung nung jui dia Kigo mong mong nahim ?
18022016	Migiloute chu athi phat lhin masangun Twisoh-in atolmangji tauve .
18022017	Hitobang ho hi Pathen nahsah loute , Imacha alo thei diuva tahsan lou ho ahiuve !
18022018	Aphat theisah-ula Pathen ahi-ngal’in , Migiloute lung gel hi kahethei hih beh-e !
18022019	Migilouten talen amat teng Miphale monabeite kipah-in anuiyui !
18022020	Migiloute nei akisumangtan , Amoh chengse meiyin akavamtai .
18022021	Job , Pathento kichamin lungmongle chun , Aman phatthei boh tan nate !
18022022	Nahilna chengse ngaiyin , Aseiho nalungthimin chingin !
18022023	Lungnem tah-in Pathen hinjon kit’in , Na-insung athilse kibol jouse sebeiyin !
18022024	Nasana jong pai mang jengin , Nasana lupen nelgum lah a vui mangtan !
18022025	Hatchungnung Pathen chu nasanan gel’in , Ama chu dangka kisevum bangin ngaiton !
18022026	Chuteng Pathen jenga ki-ngaiyin natin , Amaa kipana jeijing tan nate !
18022027	Natao teng nahouvin tin , Nakitepnasa nit jing tan nate !
18022028	Natoh jousea lolhingin natin , Nalampia khovah jingtante .
18022029	Kiletsahte Pathenin asu-lhan , Kineosahte achoisangjie !
18022030	Thildih nabol’a monabei nahileh Pathenin huhdoh tei nante ! ” ati .
18023001	Job’in adonbut’in :
18023002	“ Tugeiya lung himoa Pathena kiphin , Kanat thoh lel cheh cheh kahi !
18023003	Pathen umna kahet hihen lang , Aheng jotna lam kahet hitave leh !
18023004	A-angsunga kathu lhut’ing ting , kadeilamin kachungthu kisei tange !
18023005	Ipi eiseipeh a , Iti eidonbut ding kahenom lheh-e !
18023006	Hangsangin einel mong dem ? Ahipoi , kasei nagijonte !
18023007	Monabei kahin , Pathenti kihoutoh ing ting , A-itih a monabeiyin eikoiteiyinte .
18023008	Pathen chu niso lam la kaholmon , Nilhum lama jong kamudoh poi !
18023009	Sah le lhanga na atoh jing vangin Chulama jong Pathen kamudeh poi !
18023010	Hinla Pathenin kakho lhah ahe jingin , Eipatep jongle kamona muponte !
18023011	Akhoni nung kajui jingin , Alampi ka-lho khel ngaipoi !
18023012	Aseichan kabol jing jengin , Ama lung lam jeng kabol’e !
18023013	Kikheltih neilou , nel theihoi ahipon , Abolnom suhtang thei ahipoi !
18023014	Eigonpeh chu amolso tei ding , Eigonpeh chu tamtah lah a khatbou ahi !
18023015	Hijeh chun Ama angsunga Gingkhen chan ka-um jinge !
18023016	Pathenin eisugim behseh jengin , Hatchungnungin eimeidoisah tai !
18023017	Pathenin mu eithim khumsah-in , Muthimin kamit chotlo tai !
18024001	Idia Pathenin thutanna ding phat atepda a , Akinbolte them chan nikho akoida ham ?
18024002	Migilouten gamgi song achon’un gam akeh-un , Kelngoi agu’vin akelngoihon lah a alhauve !
18024003	Chagate sa-ngan akai mangun , Meithai bongchal chu thilman din atunsah-ui !
18024004	Vaichate chan ding lom akhapeh-un , Tahlelte adeljam’un akiseltauve !
18024005	Hijeh hin vaichaten gamlah a sa-ngan bangin neh akihol’un , Achateu neh ding amujou tapouve !
18024006	Milouva neh lon chang a-at’un , Migiloute lengpiga alopeh-ui !
18024007	Janteng ponsil beiyin alum’un , Kihuilumna ding imacha aneipouve .
18024008	Molsanga kitatjal gotwi akotsoh tauvin , Songpi lim dung bel din ahol’uve !
18024009	Migiloute pabei naosen soh-in asem’un , Vaichate chate thilman din alauve .
18024010	Vaichate ponsil beiyin aumsah-un , Kel thoh pumin chang a-atsah-ui .
18024011	Olive thao alhoh-un , lengpiga achil’un , Amaho la dangchah athohsah-ui !
18024012	Khopi sunga mapua thi dingkon ho ataovun , Hinla Pathenin ataonau imab agelpoi !
18024013	Khova deimo mihem aum’un , Het din jong agel pouvin , jui din jong akhohsah pouve !
18024014	Tolthat chu jingpi tah-in athouvin , Tha din vaichate ahol’in , jan teng aguchai !
18024015	Numei jonpi chun khomut ave-lhin , Min amumo na din amai akitom’e !
18024016	Jan teng guchaten inbang aphevangun , Sun khovah teng akiselji tauve !
18024017	Sun khovah agingun , Muthima akichapouve ! ” ati .
18024018	“ Migilou chu twisoh-in alhoh-in , Agam leisset’jong Pathenin agaosap-in , Alengpi leiya jong Natong din akontapoi !
18024019	Buhbang nisan ajolsah a huiyin atolmang bangin , Chonsete jong mihing gamsunga abeijitai !
18024020	Anu jengin jong agelpha tapon , Thinglong lung neh bangin thanjangten anejouji tai !
18024021	Meithaite abolgima , chabei numei akhoto loujeh a Achunga hitobang thil shoji ahi !
18024022	Pathenin athanei nan mihat jong asumangin , Pathenin abol teng migilou athijie !
18024023	Pathenin ahinghoiya alungmon sah thei , Hinla avet lhih jing jeng ahibouve !
18024024	Migilou akhantou vangin , Changpal kisih tan le hampa bangin agop loiji tai !
18024025	Hiche hi kon aseilep theiya , Kasei ho adih louna seichen thei koi ham ? ” ati .
18025001	Shuh mi Bildad chun adonbut’in :
18025002	“ Pathen chu thanei tah ahin , Japin gin cheh ding ahi ; Van a Alenggam sunga jong Cham alensah jinge !
18025003	Pathen kinbol Vantilte simjou ding koi hiya , Pathen khovah-in asalvah loukom hoilai ham ?
18025004	Pathen angsunga dihjou ding koi hiya , Numei sung peng akoma thengjou ding koiham ?
18025005	Pathen mitmun lha jong avah chenpon , Asite jong avah thengpoi !
18025006	Achutileh thanjang le lungtol tobang Mihem hi Pathen angsunga ipi hintem ? ” ati .
18026001	Job’in adonbut’in :
18026002	“ Vaicha le lhasam tah keima Neikithopi nau apha behseh jenge !
18026003	Keitobang mi-ngol hi nahetna neihil’in , Phatah-in thu neimop tai !
18026004	Koipen nagijou dia chujat naseiya , Kon nathumop’a hitobangpi hi nasei ham ? ” ati .
18026005	“ Lei noiya twito jouse akithingin , Twipi le asunga cheng jouse akichauve !
18026006	Pathen maiya noimigam jong akihongsa , Husih beiya akeova kijam ahi !
18026007	Pathenin sahlam vanthamjol ajamdoh-in , Leiset jong onghoma akhaithoi !
18026008	Pathenin twipi hi meilhangin ajeldoh-jin , Aki-ngapna meibol jeng jong apojalsah hih-e !
18026009	Lha jong atomjol jin , Meilhang abol khumsah jie !
18026010	Pathenin twipi chunga velkol ajel’in , Sun le jan ahomkhen’e !
18026011	Pathenin apho tengleh Vanthamjol khompi jouse kichan akithing jiuve !
18026012	Athahat’in Twikhanglen aphoh thip’in , Achihnan kiletsahte asu-thip’e !
18026013	Vanthamjol amut thengsel jin , Akhut’in gulpi kithol janglai athil paiye !
18026014	Hicheng hi athahat kihetna them khat , Athusa kijamai mai bou ahin , Pathen lal loupin akon ahetjou jai ding ham ? ” ati .
18027001	Job’in aseiban ajop paiyin :
18027002	“ Adih a thu eitanpeh nomlou , Hin gentheiya eihinsah Hatchungnung Pathen min a kitep kahi !
18027003	Hai theina hinna hu eipea Pathenin eihinsah laisen ,
18027004	Thu gilou seipong ting , Thujou him him seiponge !
18027005	Nangho la dihsah naisai pong ting , Kathi ni geiya monabeiya kisei ding kahi !
18027006	Kadihna la lhaso pong ting , Lung opkaina him him jong kaneipoi !
18027007	Eidouva eikinahpi jousen Migilou midih lou bangin talen man cheh hen !
18027008	Pathenin ahinkhou athum teng Pathen hephaloute dia kinepna i-um am ?
18027009	Gentheina hung lhun teng Pathenin atao nau ngai nantem ?
18027010	Pathen kipana ngai chaiuvin tin , Ahenga tao jing teiyunte !
18027011	Pathen thahat thilbol thei hil’ung ting , Hatchungnung Pathen thilgon hilchen unge !
18027012	Amavang namusa cheh-u ahitan , I-bol’a ngolpao pao nahiuvam ?
18027013	“ Migilou , pumhat’a mino chu Pathenin hitin bol’inte :
18027014	Chapa tampi nei jongleur galmuna thisoh ding , Ason apah jouseu vaicha tahlel jing diu ahi .
18027015	Ahingdoh cheng jong natset’a thia , Ajiteu meithaihon aka man lou diu ahi .
18027016	Migilouvin dangka simden lou nei hen , Ponsil alhuh lhuh-in sejong leh ;
18027017	Aponsil chu miphahon kisil bep’in tin , Milungdih ho adangka chang bep’inte !
18027018	Migilou insah chu maimom pankai beep , Loubuh kisong bep ahibouve !
18027019	Haotah-in kitalle le jongleh , Athodoh teng vaichat’in tunte !
18027020	Tijatnan alonvuh jeng diu , Jankah a khohuiyin alhoh mang diu ahi .
18027021	Solam khopi huiyin A-inmun’uva konin atolmangtai !
18027022	Jamdoh ding agot vangun , Voujang nalouvin akhup athal’in aleh-in alhoh mangtai !
18027023	Ajamna lam lam’uvah asemlon len , Manthahna thei hel’in ahoh kichai ! ” ati .
18028001	Leithao lah a dangka akilaidoh jin , Sana lhahjolna mun jong aum’e !
18028002	Min leiset’a thih alaidoh-in , Song a konin dah-thih asoldoh-e !
18028003	Min muthim lah a leinoi langpeh alaiyin , Muthim lah a songpi alaidoh doh-e !
18028004	Ganhing lenna lou , mihem kithahna khoh lou , Mihemin leithao lah alaiyun , Khuh sunga khaovin akikhaiyun Nunglen machop thon na atongui !
18028005	Leicuhnga neh thei chah thei ake vangin , Leinoi lam vnag meikouva kileo abange !
18028006	song lah a hin songmantam sapphire akimun , Asongdi jong sanadia jeng tobang ahi .
18028007	Leithao kilhaina lampi chu mubongin amukhapon , Muthong jong aleng lut khapoi .
18028008	Chukom lamthip’a chun Sakei hihen sahang dnag hijongleh alengkhapoi .
18028009	Mihemin hitobang songtah lah hi alaiyin , Molsang bulpi jong akalkang theiye .
18028010	Songpi lah avi nauva hin Song mantam jong alaidoh-ui .
18028011	Twisamphung luinah dung jong alaidoh-un . Itobang thilguh um jong ahedoh-ui .
18028012	Ahile Chihna hoiya kimun tin , Hetkhen themna hoiya kisimdoh tantem ?
18028013	Mihem lah a chihna kiholdoh ponte , Koiman chihna gilje ahepoi .
18028014	Twikhanglen le twipi lithuh laiyin jong , Twithuh laiya chihna kimudeh lou aseibouve .
18028015	Chihna hi sana le Dangka chohjou jong ahipoi .
18028016	Ophir sana le onyx , saphire song mantam Hicheng tojong hin chihna kilheh theiponte .
18028017	Sana sanga jong chihna manlujo , Sana dangka sanga jong mantamjo ahi .
18028018	Chihna hi song mantam carol . crystal chule twikohchang sanga manlujo ahi .
18028019	Chihna hi song mantampen topaz le Sana thengsel tojong tepi thi ahipoi .
18028020	Chihna hi hoiya hungkonba ham ? Hoilaiya ihet khen them diu ham ?
18028021	Ganhing khat chan amukhapon , chungleng vachan jong amupoi .
18028022	Thinale manthah nan jong Chihna thu thang ajah thon asei lhon’e .
18028023	Chihna lampi Pathenin bou ahen , Hoiya chihna kimu ding jong amun ahei .
18028024	Ajeh chu Pathenin van mong geiyin amudoh-in , vannoi thil jouse amusoh-e !
18028025	Pathenin huipi anunsah-in , Twikhanglen atetohsoh keiyin ;
18028026	Go juhna ding mun asemtoh-in , Kolphe lampi asemjange .
18028027	Chuteng chihna umna aphongdoh-in , Angai nom jouse din aseiphonge . Akholtoh chet’in , Aphudet tai !
18028028	Chuin miho jah a Pathenin : “ Chihna dia Pakai chibai boh ding , Hetkhen themna dia thilse bolda ding ahi , ” ati .
18029001	Job’in aseiban ajop kit’in :
18029002	“ O Pathenin eina khohsah lai Kahinkho chu kile kit thei leh kati !
18029003	Pathenin einalhonpi jingin , Muthim lah jot jong leng eisalvah jinge !
18029004	Chulai chu kaphat thei lai nikho ahin , Pathento kakijol’in ka-insung avengtup jinge !
18029005	Hatchungnung Pathenin eina umpin , Kachaten eina-um chah kheh-ui .
18029006	Kabongpi le kakelpi ho noitwi alhingin , Song-hol lah jenga jong ka-olive thing aphattheiye .
18029007	Khosung upate kikhopna chan a Ken jong tou mun kalon kapang jinge !
18029008	Khangdong hon lam ei-ot teiyun , Eija nan upate adin gdoh jiuve .
18029009	Japi lamkaite geiyin athip chet’un ,
18029010	Athupipen ho jeng jong paopoh uhsa aumpouve .
18029011	Ka-umchan ja ho hihen eimu ho hileh , Abonchauvin katoh phat sei ding anei cheh-ui .
18029012	Vaichate atao tengu kapanpi teiyin , Suhna ding helou chagate kapanhui .
18029013	Genthei chungnung ten eipah Chauvin , Meithaite kakithopin along mongui .
18029014	Kitoh tah le dihtah-in Thil kabol’in thu katanjie .
18029015	Mitchote mit’in kapangin , Elbaite kengin kapange !
18029016	vaichate pan kapangin , Maljin gentheiho kakithopi .
18029017	Mi-engsete kasu-lhan , Amibolseteu kahuhdoh jie .
18029018	Sottah hinga inlum a Thi din bou kakinem’e .
18029019	Nanou jing jeng thingphung , Twi nomna leipha lah a keh tobang kahi .
18029020	Mitinin eivah choiyin , Katha alhasam kha hih hel’e .
18029021	Mi thu kamop teng , japi athip chet’un , Kasei phaten angai cheh-ui .
18029022	Kasei chaisoh tengleh seibe ding aneipouvin , kathusei gobah lha abngjie .
18029023	Chavang laiya loubol min gotwi ahomtho bangin , Mitinin kaseiho adei cheh-uve .
18029024	Kinepna aneilou tengu nuiheuvin kaven , Kamail lhaisel chun atilkhouji tauve !
18029025	Thu neitah-in atoh diu kasempeh-in , Lengpan sepaite alamkai bangin kalamkaiyin , Alung lhahna chan’uva kalhamonji’e !
18030001	Hinla kasanga dongjo chengin eidai thangun , Apateu jong pannabei jeng , kelngoi chinga kikoi Uichate toh kivop dia jong kadeimo jeng ahiuve .
18030002	Mi meisan mithabei jeng ahiuvin , Imacha eibolpeh thei jong aumppouve .
18030003	Akelthi diu tengleh Janlaiyin gamlah munthip’a thing jungmot pou aket’uve .
18030004	Gamthip laiya hamjung pou , Tuile al neilou longlao bal pou akibo’uvin aneuve .
18030005	Gucha kihoh dal bangin , Amupha chanin ahohdal’un adeljam’ui .
18030006	Songko dunga achengun , Songpi pang dunga akisel’ui .
18030007	Gamlah a ganhing bangin a-aocheh chuh-un , phaiphung noi dung pouva ageh-ui .
18030008	Pannabei , minbei , imacha hilougol , Gamsunga nodohsa jeng ahiuve .
18030009	Tun eihung nuisat leuvin , Atot nopna diu bep kahi-ong !
18030010	Imacha sah louvin eibol’un , eijamsan’un , Kamaichanga chil eiset khum jengui .
18030011	Pathenin eisuh lhah a panpi beiya eikoijeh hin , Lung hangtah-in eidoutauve !
18030012	Hite ho pi hin sel del’in eidel’un , Nokhong kheh din eidel del jenguve .
18030013	Kajamdohna ding lampi akhah-un suhmang din eigouve ; Aphoh tang diu jong koima aumpoi .
18030014	Kapal vangkah dunga ahung lut’un , Tolte eichil that ha jengui .
18030015	Kakicha behseh tan , kaloupina la abeitan , Kanei kagou jouse meilhang kitolmang bep ahi .
18030016	Tua vnag thi ding kahitan , Kanat oldomna ding jong aumtapoi .
18030017	Jan teng kagu kachangin eichip’in , Kanat jong a-oldom deh poi .
18030018	Pathenin kalochangin eimanin , Kaponsil eivei-lhop peh tai .
18030019	Bon-ngan lah a eileh lut’in , bonlhoh beh kahitai !
18030020	Vo Pathen nahenga kataovin , Nangin neihoupoi !
18030021	Engse tah-in neibol’in , Nathanei sunin neibolgimtai .
18030022	Huipi neilhohsah sah jengin , Khopihuiya neileh lenglei .
18030023	Athi dia neibol kahenai . Mihem thina jon’a neipui ahi .
18030024	Manthahna geisa , thildang beiya lungset thum bep Hitobang mihem hi idia nadel khum khum ham ?
18030025	Akapte kakapi dam ? Angaichate kapehda khah am ?
18030026	Lung navah a nopna kakineppin , Lung jinna le muthimin eilhundentai .
18030027	Nat lung gim a thipai ding kahitan , Ani nin kanat akhoh cheh cheh jenge !
18030028	Lung navahna bei , lung jingin kavah len , Japi lah a kadingin panpi kathum’e !
18030029	Kagim behseh tan kamkei hamin kahamin , Va-ngongsao maovin kamaove !
18030030	Kagu kachang nan kakhosih-in , Katicuhng adupsoh tai !
18030031	Kipana tumging thei gin ka-ngai ngaiya , Tun vang lunghem a kagin bou kajatai !
18031001	Nu-ngah him him jonlunga kavet louna din Kalung giltah-in kakitep’e .
18031002	Hatchungnung Pathenin i-eilo jiuva , Mihem tohman ipi apeh jim ?
18031003	Thildih lou bolte chu Hamsetna le manthahna alhunkhumsah-e .
18031004	Kabol katoh Pathenin ahesoh keiyin , Kakalsonna chan jong amu jinge !
18031005	Thilse bolloudia kihahsel kahin , Midang jou lhep loudia kihahsel kahi .
18031006	Pathenin kitoh chet’in tetoh leh Monabei kahi mudoh tante .
18031007	Lamdih kapeldoh ham , Thilse kabolnom ham Kakhutte ni jong Thilse kibolnasa ahikhah leh ,
18031008	Kamuchi tusa gamlha jeng hen , Kasemsa an midangin nehen !
18031009	Ka-inhengpa jinu kadeichat’a , Akptphunga kachan lhih khah leh ,
18031010	Kajinun pasal dang an honpeh hen , Achunga pasal dang lum hem !
18031011	Ajeh chu hitobang chonset hi Thina thei tale peh dia lom mong ahi .
18031012	Talen chu damun meikong , Kanei kagou kavam thei manthahna ahi .
18031013	Lhacha kiphin aum jongleh Ka-ngaiyin phaten kabolpehjie .
18031014	Bolpeh da leng Pathen iti kamua , Pathenin kathu atan teng iti kihon tang-em ?
18031015	Keima eisema Pathen chun Kalhachate jong asem ahi .
18031016	vaichate la kakithopi jingin , Meithai khatcha jong lung lengvaiyin kakoipoi .
18031017	Keiman kaneh laisen la Chagate nelouvin kakoipoi .
18031018	Apenlhah a anun adalhah a pat , Apau bangin kahinvah khange .
18031019	Vaicha lhasam , Nihchen ponsil cholel kamu leh ,
18031020	Keima kelngoi kul’a kisem mong mong , Samulpon kasilpeh teng eivahchoi cheh-ui .
18031021	Thutamna phunga kajotho ding hesaa Chaga khattou kalep boll eh ,
18031022	Kabanjangte ni kivobang jeng hen , Kalengkoute nia koin kisat lha hen ,
18031023	Pathenin talen eipeh ding kagingin , Hitobang thilse hi bol ponge .
18031024	Neile gou , sana dangka Kakisonpi ngaipon ;
18031025	Kahaona chengse jong hi Hoithonan kanei khapoi .
18031026	Nisa vah jong kahou khapon , Lha mel-hoi jong chibai kabohpoi .
18031027	Nisa lhathah hou din eikilhem lhapon , Ni le lha hounan kakhut kachop khapoi .
18031028	Hita bolna hin Hatchungnung Pathen ataitomin , Abol’a chu thina thei talen matsah lom ahi .
18031029	Kamelmate genthei kakipapi khapon , Hamset atotengu nom kasa khapoi .
18031030	Kamelmate thina dia taova , Hitobang chonset chu bol louhel kahi .
18031031	Maljin ho kalhunsah jing hi Kanatong jousen ahesoh keiyui .
18031032	Kholjin jouse in a kalhunsah jin , Kholai dung tol-lhanga alum khapouve .
18031033	Min achonset asel cheh-un , Kenvang kasel ngaipoi .
18031034	Japin eidem ding jong kagingpon , Mihouset ginnan kot kal lhah louvin kaumthim ngaipoi .
18031035	Koiman kasei eingaipeh lou ding ham ? Adih cheh kaseiye , Hatchungnung Pathenin eidonbut hen ! Min eiheh nau hi kasim thei dia Kijihdoh soh keiya kikoi hileh ,
18031036	Kiletsahpi tah a kalengkouva kaput ding , Kalua lallukhuh banga kakhuh ding ahi .
18031037	kabol chan Pathen seipeh ing ting , A-angsunga kalu kadosangsah le ding ahi .
18031038	Kaloumun leiset hi Aneipaa kona kaguh thoa ,
18031039	Hiche lousoh gilkel kathohsah leh ,
18031040	Suhlou chang le sakol chang khel’in Lingle khao hung keijo hen ! ” ati . Job thusei akichaitai .
18032001	Job chu ama them akichansoh hel phat’in , akinelpi pasal thum chun donbut louvin akoitauve .
18032002	Ahin akihouvu ngaiya pang , Ram phunga Buz insunga Barakel chapa , Elihu chu along hangtai . Ajeh chu Job’in Pathen mo apeh a amajoh them akichan hi nom asapoi .
18032003	Job golte mi thum chunga jong along hange ; ajeh chu Job anel lhah thei louvu hin Pathen chu themmo dol’in akilange .
18032004	Alah a chun Elihu hi adongpen ahin , midang seichaisoh angah-in ahi .
18032005	Mi thumin Job adonbut thei lou phat’un , along hangtan ,
18032006	thu aseipantai . “ Nang ho upa nahitauvin , kei khangdong kahi nalaiye , Hijeh hin kalunggel sei ding jong kati ajai .
18032007	Upa domin naseiyuva , Khanglui domin chihna nahil diuva kagel ahi .
18032008	Hinla Hatchungnung Pathen Lhagao chu Mihem chunga hung chua chihna apeh ahibouve .
18032009	Upat man a mi chinga jong ahipon , Kum tam man a ima kihethem deh jong ahipoi .
18032010	Chapang jong leng kasei ngai leu chun kadeiye , Kalunggel seipeh-unge .
18032011	Naseiyu ka-ngai nagi jengin , Thu ngei ngei nahol’u jong ka-ngah-e .
18032012	Phatah a ka-ngai vangin , Khat chan jong Job nanel lhapouve .
18032013	Iti kachinge nati thei diu ham ? Nanel lel’u ahitan , Pathenin Job donbut nante .
18032014	Job chu nang ho to kihou nahiuvin , kei eihoupoi ; Hijongle nang ho donbut bangin donbut ponge .
18032015	Thu asei khel soh tauve , Job ; Nadonbut thei pouve !
18032016	Sei din gbon neitalou ka-nga nah lai ding ham ? Sei ding helouvin amoh dintauve .
18032017	Kenjong donbut ing ting , kalunggel kasei ding ahi .
18032018	Seikal ka-nga lel thotan , Kalungin kadoljou tapoi .
18032019	Kho-ngaisot leng , lengpitwi thah-in Savun peng atumkeh banga kapojal thei ahi .
18032020	Ka-ngah jou tapoi . Seijeng tange !
18032021	Langkaina jong nei pong ting , Koima jong lhemlha ponge !
18032022	Mi lhep lhahje jong kahepon , Lhem jong leng Pathenin eisuhmanglo ding ahi .
18033001	Ahile tun Job , Kasei ding hi lunglut tah-in nagiphan .
18033002	Ipi hijongle kalunga akgel hi Seidoh jeng dinga kigoa kahitai .
18033003	Lung thengsel’a Thudih tah sei kahi .
18033004	Pathen Lhagoavin einasemin Eina hinsah ahi .
18033005	Naki-nga chat le neidonbut’in , Neinelna ding kigeltoh chet’in .
18033006	Pathen mitmua nang le kei thakhat ihin , Leivuiya kisemdoh cheh ihibouve .
18033007	Neiginna ding jong aumpon , Kenjong jothon bol ponge .
18033008	Nangin naseipen tah Kajahsa chu hiche ahi :
18033009	‘ Bol khel kaneipon , kathemmopoi ; Monabei , chonsetna neilou kahi .
18033010	Pathenin eidouva , Melma banga eibol ahibouve .
18033011	Kakeng thih khaovin ahenin , Kakal chalna ave-lhi keove , ’ nati .
18033012	Naseikhel heltai , Job : Pathen chu mihem sanga chungnungjo ahi .
18033013	Idia mihem kiphinna nahsah loudan a Pathen na-oimo ham ?
18033014	Pathenin avel vel’a asei vangin Asei koiman nagisah-in aneipouve .
18033015	Mihem jan ihmut lanin jong Pathenin amangule Themgao thilmua thu aseiye .
18033016	Athusei mihemte ajahsah teng , Agihsaln aho jal’in atijauve .
18033017	Achonset jom louna diuva Pathenin asei ahin , Akiletsahda na diuva apho ahi .
18033018	Amanthahsah nom lou ahin , Thina theiya kona huhhing agot ahi .
18033019	Mihem adih dohna din Pathenin anatsah jin , Ati pumpi adammosah jie .
18033020	Adam louvin ima aduchapon , Antui tah mu jongle achil pulpoi .
18033021	Atahsa agongte tul’in , Agu aching keobou ahitai .
18033022	Lhankhuh sung jon ding kon , Mithigama kumsuh ding kon ahitai .
18033023	Mihemte toh ding hiljia Pathen Vantil asang sang lah a Khattouvin vang ahung panpi thei ahi .
18033024	Ahepi jeh a Vantil chun , ‘ Lhadoh tan , Alhatdoh man aumnai , mithigam jotsuhda ta hen , ’ ati thei ahi .
18033025	Chuteng ati noudoh kit’a , Atha hung kiledoh kit ding ahi .
18033026	Atao teng Pathenin houvintin , Kipah a Pathen ahou ding , Pathenin ijakai aboltoh peh ding ahi .
18033027	Aman japi lah a , ‘ Kachonsen , thil dihlou kaboltai ; Hichan jong hin Pathenin eihing hoiye .
18033028	Pathenin mithigam a eisol loulai jeh-in , Tugeiyin kahing nalaiye . ’
18033029	Hichengse hi Pathenin Mihem chunga avel vel’a abolji ahi .
18033030	Mikhat ahuhhing jin nomtah-in ahinsahjie .
18033031	Job , kasei hi ngaiyin lang , Umthimin ken seiyinge !
18033032	Seiding nanei vang leh seiyin , Them kachansah nom lheh nahi .
18033033	Seiding nanei loule ngai thimin , Chihje nahil inge , ” ati .
18034001	Elihun asei pai kit’in :
18034002	“ Naching them thei lheh-ui , Tun kei sei ding hi ngaiyun !
18034003	An tui le tui lou kamsungin atep bangin , Thu ngei le ngei lu nabengin angaiye .
18034004	Hijeh chun thildih lhengu hitin , Thilpha datkhen temu hite .
18034005	Job them akichan nah vangin , Pathenin them achan nompoi .
18034006	Job’in , ‘ Monabon kinei lou Jouseiyin bou eikigeltan , kachonset lou vangin Talen hah tah eikipetai , ’ ati .
18034007	Pathen jabol louhel Job tobang mihem umkham ?
18034008	Migiloute to bou akivop’in , Chonset toh akijot lei !
18034009	Pathen lungdei juigot hi A-itih a thilphan aseipoi .
18034010	Ima hethem nang hon kasei ngai phauvin , Hatchungnung Pathenin thil dihlou abol ngaiyam ?
18034011	Pathenin miho atohman apeh cheh a , Achan diu lom achansah ahi .
18034012	Hatchungnung Pathenin itih-in thilse abolpon , Koima adih louvin abol ngaipoi .
18034013	Pathenin athaneina hi koi koma apalah ham ? Kon Pathen chu vannoi poh theina tha apeh theiyam ?
18034014	Pathenin mihema konin alhagao kilah hen , Hat theina hu kinung lah kit leh ;
18034015	Mihing jouse thin tin , Leivui lesokit diu ahitai !
18034016	Miching nahileh Kasei ngaiphan !
18034017	Pathen dihtah chu mo nachansah a , Thudih ahot banga nagel ham ?
18034018	Agitlouva aphatchom lou tengu Pathenin leng ho le vaihomte themmo achansahjie .
18034019	Mitin sempa ahijeh-in Pathenin Vaihomte panpia vaichate douna mihao panpi ahipoi .
18034020	Mihem hi jan ihmut lan a thi thei . Pathenin aden teng dihlhuh a mangthah thei , Mihat lai lai jong Imacha louhel’a atha thei ahi .
18034021	Pathenin mihem kho-lhah Kalson amelchih jinge .
18034022	Chonse kiselna din Khojin muthim jong ajingpoi .
18034023	Itih tah le mihem thu atanpeh ding Pathenin phat tep angaipoi .
18034024	Lamkaite haisah a akhel diu holna din , Het khel kholtoh khoh angaipoi .
18034025	Pathenin mi natoh ahe cheh-in , Jan kah-in akhup athal’in aleh-in asugoijitai .
18034026	Michonsete chu japi mitmun Pathenin ajep cheh jin ahi .
18034027	Ajeh chu Pathen nung ajui tapouvin , Athupeh chengse adonda tauve .
18034028	Vaichate Pathen henga akasah-un , Pathenin ataonau asangin panpi agoi .
18034029	Pathenin ima bolda agot teng Kon a-oimo theiyam Akihei mang tengleh Mihemin suhna ding heponte .
18034030	Pathen hephaloute achunguva avaihom teng , Namtin vaipin jong alonaje hepouvinte .
18034031	Job , nachonset jouse Pathen koma naphondoh a , Chonse kit loudia kitep nahitah em ?
18034032	Namona chengse Pathenin navetsah dia nathuma , Thilse bol loudia nom nahitah-em ?
18034033	Pathen thilbol bon deilou , Nadei nabolpeh ding kinam nahi nah em ? Nathu thu ahi , kei kahipoi ; nagel gel seidoh jengin !
18034034	Lung gel thei jouse nomteiyin tin , Kasei ngaiya miching jousen :
18034035	‘ Job hin hetoh louva asei ahin , Asei jouse lah thei aumpoi , tinte .
18034036	Job sei jouse hi geltoh chet’un , Asei jouse hi migilou thusei tobang ahi .
18034037	Achonset besen Pathen doumah abol’in , Imaichanguva Pathen ataitom jenge ! ” ati .
18035001	Eluhun aseibe nalaiyin :
18035002	“ Job , Pathen angsunga monabeiya Nakisei jeng hi nadihpoi !
18035003	Chule Pathen koma , ‘ Kachonset loule ipi phachom a , Kachonset le na-ilou ham ? ’ nati hi adihpoi .
18035004	Nang jong donbut ing ting , Nagol napaite jong kahouset ding ahi .
18035005	Vanthamjol khu vetemin , Meilhangho khu vena sang thei lheh-e !
18035006	Chonse jongle chun Pathen din ima aloupoi . Thil bol khel jongle chun Pathen asuh khah am ?
18035007	Dih lheh le chun Pathen ahu theiyem ? Nanga konin Pathenin imacha angaichapoi .
18035008	Nachonset teng namihem chanpin athoh lel’in , Thilpha nabol leh aphatchompi ,
18035009	Mihemin bolset ato teng na asauvin , Ahuhhing diu akouvui !
18035010	Agenthei pettah-uva kinepna pethei Asempau Pathen heng ajonpouve .
18035011	Ju le va , ganhing sanga eichihsah thei Chihna eipeu Pathen heng ajonpouve .
18035012	Agit louva akiletsah jeh-un , Panpi angeh vangun Pathenin adonpouve .
18035013	Pannabeiya kap a peng nahiuve ; Hatchungnung Pathenin ajapon angaipoi .
18035014	Job , Pathen namuthei louvin seidan , Lung nengtah-in ngah-in a-ang sunga nathu alhungtai .
18035015	Pathenin chonset khohsah louva , Talen amatsah louvin nagel’e .
18035016	Napao pao jong pannabei ahi , Hetoh louva thusei nahi akichentai , ” ati .
18036001	Elihun aseibe kit nalaiyin :
18036002	“ Lung nengtah-in kho-ngai jep’in , Pathen thalhenga kasei hi ngaiphan .
18036003	Kahetna ajaovin , Eisempa dihje Vetsahnan kahet bangin seiyinge ,
18036004	Najah a jou khatcha kaseipoi ; Namasanga miching tahbeh namutai .
18036005	Pathen itihat hitam ! Koima anahsahmo pon , Ahet lou thil khatcha aumpoi .
18036006	Chonsete ahinghoi ngaipon , Vaichate adih-in abol jinge .
18036007	Midihte ahong jingin , leng bangin vai apohsah-in , Tonsot’in jabol achansahjie .
18036008	Hinla miho achonna dungjuiya Thihkhaova kihen amudoh tengleh ,
18036009	Pathenin achonsetnau leh Akiletsah nau avetsah jie .
18036010	Thilsea kona akihei mangna diuvin Miho chu agihsal jin ahi .
18036011	Pathen thu angaiyuva alhacha apan’u leh , Ahao theiyun along mongui .
18036012	Achutilou leh khopho louvin athiuvin , Mithigam jonin luipi agalkaiji tauve .
18036013	Pathen heloute chu along hang jingun , Talen amat’u jongle panpi ngaiyin atao pouve .
18036014	Khangdong lai laiyin athiuvin , Mi maiya jumle ja thoh-in aum’ui .
18036015	Pathenin vang thoh gimna hi mihil nan amangin , Gentheina hi kho muthei nan amange .
18036016	Pathenin gimna konin napuidoh-in lang mongin nakoiyin , Nadokhang chung neh le chah adimtai .
18036017	Tun nachan ding lomin Talen namantai .
18036018	Nehguh jeh alhep chatvaiya naum louna ding , Hao deichat jal’a navamang louna din ching theiyin .
18036019	Panpi ngaiyin peng jongle chund phachom pontin , Nathahat’in jong ima boldoh peh theiponte .
18036020	Namtin vaipi manthahna ding , Jan hung lhun ding kinem hih-in .
18036021	Thilse nabol louna dia genthei kithohsah nahi .
18036022	Pathen thanei loupije geldoh-in , Ama mihil them chungnungpen ahi .
18036023	Pathen chu thilse bol’a moso thei le Abol ding hil masa thei koi ham ?
18036024	Atohna chung aseiphat aching jingin , Nangin jong navahchoitei ding ahi .
18036025	Mitinin athilbol amucheh-in , Koiman vang ahejou jaipoi .
18036026	Aloupina kihechen joupontin , Akum jong kisim thieponte .
18036027	Leiset’a kona twi chopdoh a , Gotwiya hinjuhsah kitji Pathen ahi .
18036028	Mitin namtin dia hung ju-lha din , Meilhang lah a konin gotwi ajuhsah-e .
18036029	Pathen chenna vanpi kinim le Meilhang kitolle koiman ahetheipoi .
18036030	Vanthamjol’a kol aphetsah nan , Twikhanglen lithuh laila athim jing theiye .
18036031	Hitia hi Pathenin mipi avah jinga Neh le chah neng jeng junga apeh ahi .
18036032	Akhut’in kehchang achoiyin , Adoina mun sepkha din alhai .
18036033	Khopihui hung ding teng van akinimin , Ganchaten ahung ding aheuve .
18037001	Hichea hin keijong kalung ling laovin , kalungchang achomdoh deh deh jenge .
18037002	Nabonchan Pathen ogin khu ngaiyuvin , Akamsunga kon van kinimpi khu !
18037003	Leiset mong langa kon lang khat geiyin , Vanthamjol’a kol aphetsah-e .
18037004	Chuteng a-ogin akijan , Van-gin kithong chutoh keh kisep akimui .
18037005	Pathen thusah jal’in datmo umtah thil asoh-in , Ihet thei louvu thil kidang asoh-e !
18037006	Leiset chunga buhbang alhahsah-in , Gobah le gose ajuhsah jin ahi .
18037007	Pathen natong jing ahi ahetdohna diuvin , Mihemte natoh avohaijin ahi .
18037008	Gamsa jousen jong abusing Akosung , age na akijot cheh-ui .
18037009	Lhanglama konin khopihui ahung nungin , Sahlama konin phalbi dap hui ahung nunge .
18037010	Pathen nahlai husan twipi amut leh , Twiho chu geltwi asohjie .
18037011	Pathenin meilhang lah ameilom asel’in , Meilom ho apokeh teng kol pheji ahi .
18037012	Meilhang ho hi Pathen deiyinakitol len , Vannoi gamtina Pathen lungdei abol’ui .
18037013	Leiset chapnou dia Pathenin go ajuhsah ahin , Mihem bolgimna le lungsetna go amanchah thei ahi .
18037014	Chomkhat kho-ngaiyin phaten nagiton-in .
18037015	Pathenin thu apeh a kol aphetsah Hiti ho hi nahet chet mong nah am ?
18037016	Pathen thilbol kidang tah , Vanthamjol’a meilhang kitol dan nahet the-em ?
18037017	Lhanglam khohuiyin leiset ahinsem hoh teng Gamsa nathoh lel ding chubou nahei .
18037018	Pathen banga nangin vanthamjol Phatvet banga dumje ju khu najamdoh theiyam ?
18037019	Lungthima ima kicop pouvin sei idng kaneipouve . Pathenkoma kasei diu neihil’un .
18037020	Pathen to kihou ding ka-ngap chapoi , I-bol’a kakisuhmangsah ding ham ?
18037021	Vanthamjol avah behseh-in kave-ngampouve , Khopihuiyin amut thengsel’e .
18037022	Sahlama sana vah chansel bangin akimun , Tijat umtah Pathen loupina vah chun eisalvah-ui .
18037023	Pathen thahat anasan kanai ngampouve , Adih-in thudih jengin mi abol’e .
18037024	Mitinin agin cheh ding mong ahi , Kichihsah ho vang iman agelpoi , ” ati .
18038001	Khopihui chimpei lah a konin Pakaiyin Job ahindonbut’e :
18038002	“ Kichihna song lel nang koi nahiya , Khopho louva thu hijat sei nahim ?
18038003	Pasal nahileh dingdoh-in , kadoh chan neidonbut ding ahi .
18038004	Vannoi kasemdoh a chu naum am ? Hijatpi nahet leh neiseipeh temin !
18038005	Vannoi itea sem ding kon aboltoh a , Kon atetoh ham nahet le seiyin !
18038006	Leiset khonpiho ipi chunga kitunga , Vannoi bulpi ning songkhom koi phu ham ?
18038007	Chuche ni jinglah chun ahsi ten la asauvin , Van miten kipah-in asem’ui .
18038008	Twikhanglen twipi akoa kona alonjal ding teng Akotpi kamkhuma ting bingjia koi ham ?
18038009	Twikhanglen meilhanga tomjol a , Muthim lhangkhal a sel chu Kei kahi !
18038010	Twikhanglen gamgi kasempeh-in , Kulpi kot kakam khumtai .
18038011	‘ Hichan gei hin veiyin lang , Hichan a bou natwidil ka-nga ding , ’ katipeh-e .
18038012	Job , mahinkho sunga hi Nikhat beh jong jinglah khovah dia naseipeh-em ?
18038013	Leiset pumpia kho vahsah a , Migiloute kiselna muna deldoh dia naseipeh khah am ?
18038014	Sun khovah hin mol le lhang akimun , Ponsil kijal bang le leingan a mohor kinam bangin akimui .
18038015	Sunlai khovah hi migiloute din akichen behseh-in , Pumhat change thilbol angampouve .
18038016	Twikhanglen laigil twisam putna nache khah a , Twikanglen tonoi lama navale khah tah-em ?
18038017	Noimigam mithikhul kotpi Kelkot pung dung navetsah tah-uvem ?
18038018	Vannoi hi ite pham ? Nahet leh neiseipeh-in .
18038019	Hoiya kona kho hungvah a , Muthim kipatna bulpi nahet-em ?
18038020	I-chan geiya nasol theiya , Nalesol kit thei ding ham ?
18038021	Vanno kisemdoh a bon anaumta a , Hibanga upate bol theiteiyin nate !
18038022	Buhbang le gelchang kakholna Hiche kikholna chu namu khah tah-em ?
18038023	Gim hesoh ni le gal nikhoa Manchah dia kakhol khom ahi .
18038024	Nisa hung konna nagavet khah a , Solam khohui hung nun patna navet khah hitam ?
18038025	Gotwi lonna ding kon asempeh a , Kehchang lhahna ding lampi kon asem ham ?
18038026	Mihem chenna louhel nelgam geiya Go juhsah jing thei koi ham ?
18038027	Hampa louhing hin theina dia Tolgo lah chapnouna dia go juhsah koi ham ?
18038028	Geltwi le daitwi hin Ahinga Pa anei ngap lhon ham ?
18038029	Geltwi le daibang Hinga anu lhon koiham ?
18038030	Geltwi le daibangin twi chu song asosah-in , Twikhanglen chunga akidalsah jie .
18038031	Ahsi bombel ho khu nakan gom theiya , Ngambom lungthu ahsi khu nalhap kang theiyam ?
18038032	Kum kiheichin hetna dia ahsi nalamkai theiya , Ngambom uichal ahsi len le neo nahil thieyam ?
18038033	Vanthamjol’a kimang Danho nahet’a , Hiche Dan ho hi leiset’a naman theiyam ?
18038034	Meilhang ho nahohsal theiya , Twi napehna dia nakou lhah theiyam ?
18038035	Kol naphetsah thei leh Najah a , ‘ Nathun kanunge , ’ ati ding hinam ?
18038036	Nile vadung twilet ding vachate seipeh koi hiya , Gojuh ding ahchal hilmasa koiham ?
18038037	Meilhang simna theiya ching koi hiya , Gotwi sosah theiya ching koi hiya , Gotwi sosah theiya choh chamthei ,
18038038	Gotwi chu leivui chapnou sah a , Bon ngan sosah thei koiham ?
18038039	Sakei te ding neh le chah namupeh a , Sakeinou gilkelte navahna khah em ?
18038040	Akosunga akisel’uva , Akhuh sunga an anga tengu leh !
18038041	Va-ahte gilkel nahol teng vahva koi hiya , Anouten an athum teng pejia koiham ?
18039001	Lhangvuma kolsa nou so phat nahet’a , Sakhi nou so phat nahet-em ?
18039002	Itih chan nou akolpi nahet’a , Anouso ding phat nahet-em ?
18039003	Itih tah leh kol’uva Nousoh diu nahet hinam ?
18039004	Gamlah a anoute akhangdoh-un , Avah mangun ahung kile kitji pouve .
18039005	Koiham gam sa-ngante jalensah a , Lhathanga vathangsah a khu ?
18039006	Gammang lah a chensah a , Chikhuh dunga lhatsah a Kei kahi !
18039007	Khopi husa kijah phah louna aum’un , Koiman vah a natohsah din ajoupoi .
18039008	Lhang sang dunga alhauvin , Neh din hamhing dum ahol leuve .
18039009	Gambong chal’in na natohpeh theiya , Nabongbuh a geh mong nam ?
18039010	Khao nakhia lou nakaisah a , Naloulaiya langkon nakaisah theiyam ?
18039011	Bongchal thahat nason a Na hahsa natohpeh ding naginchat am ?
18039012	Changphal nalo khom peh a Cahngphol a nakaipeh dia nagel ham ?
18039013	Va-ngonsaovin lha ijatvei ajap’a , Patva len alengthei nam ?
18039014	Va-ngongsaovin tol’a tui aop’in , Leihu ahulsat sah theiye .
18039015	Ikhat’in achotkeh peh ding ahephapon , Gamsan aholgoi peh thei jong ahepoi .
18039016	Ama tui lou bangin agel’in , Hahsa tah a athah lhah jong khohsah lou bangin aum’e .
18039017	Hibanga ngolsah a Chihsah lou chu Kei kahi .
18039018	Hinla adin janga kithinga alhai leh , Sakol adeljamin achunga toupa geiyin akichai !
18039019	Hibanga sakol hatsah a , Angongmul bah kesah hi nang nahim Job ?
18039020	Sakolte khaokhopi chop a chopsah a , Nah khon gin hamdeldul sah hi nang nahim ?
18039021	Phaicham tolgo akhot’in , Galmun thal le teng lah anolut jeng jie .
18039022	Kichat tijat ahepouvin , Chemjam masanga gingdan ahipouve .
18039023	Sakol chung touho gal manchah Thal le tengkol nisan akhoval lah lah-e !
18039024	Lung hangtah-in sakolten maanouvin , Sumkon kimut teng adding thim theipouve .
18039025	Sumkon gin chai tengleh ahamin , Galmun aphah masangin Galvui nam ajan , Gal lamkaiten mano dia Lhang asap’u ajauve .
18039026	Mu khu lenje nahil hiya , Lhanglam nga leng thei ham ?
18039027	Muvanlai khu molvum sang laiya Bu asahna dinga nang thupeh anga ham ?
18039028	Songpi vum a bu akisen , Songpi khi kah chu kulpin aneiye .
18039029	Songpi chunga konin gamtin aven , Ganhing thaa neh ding ave-lhi .
18039030	Thilong phunga muthong akikhomun , Anoute thisan achop’ui , ” ati .
18040001	Pakaiyin Job jah a aseitei :
18040002	“ Job , Nangin Hatchungnung Pathen nachouve , Na-ngah didng ham ahiloule nadonbut ding ham ? ” ati .
18040003	“ Ka-ngol thu kasei ahitai Pakai , Ipia kadonbut thei nah lai ding ham ?
18040004	Ima ma jong keiman Seida tang’e !
18040005	Kasei ding abonchan kaseisoh tai , Velsei kit taponge , ” ati .
18040006	Hichun huipi le gopi , chule chimpei lah akonin Pakaiyin Job jah a ahinseiyin :
18040007	“ Pasal nahileh dinginkadoh chengse neidonbut’in .
18040008	Kei hi moso ding neigot’a , Nang kithemsah a Kei mosah neigot ham ?
18040009	Kei banga nahat am ? Kei banga na-oginin van akithisah jouvam ?
18040010	Najo leh , kilsetsah le gunche tah-in dingin , Minthangna le loupe nan kivontemin .
18040011	Mi kiletsahte khu ven lang , Lung hankhumin su-lha temin .
18040012	Ahi , ven lang loilhu , Migiloute adin muna noigep’in .
18040013	Leiset’a vuimangin lang , Mithigam a kanchahsan koiyin .
18040014	Chuteng Ken pahcha masapen ing ting , Najona thu sei masa pen inge .
18040015	Behemoth twisai khu vetemin , Ama jong nang jong kasem cheh ahin , aman bong bangin hampa anei .
18040016	Atahsa khi ichan geiya hat , Aphe avouva itobang thahat kisel ham !
18040017	Amei atun teng cedar thing tobang ahin , Amalphe ho jong atah cheh chuh jenge .
18040018	Agu aching jouse sum-eng tobang ahin , Akeng ho la thiljol abange .
18040019	Kathilsem lah a datmo umpen , Asempa Kenbou kajouve !
18040020	Hamhingin kavah khangin , Thinglhang gamsa lah a alhai ,
18040021	Lingnang noi dunga akol jin , Si lah a pumpeng lah a akiseljie .
18040022	Lingnangho le luipanga huisum phung ho hi Ama din limin apangui .
18040023	Luidung soh jongle aging ppon , Jordan luipi soh jongle iman agelpoi .
18040024	Koipen hin amit chotsah a amat theiya , Nah vupeh a nahkhao avopeh ding ham ?
18041001	Leviathan khu ngakoiya nakoidoh theiya , Alei khu khaova nakan theiyam ?
18041002	Anah hom sunga khao nathil lut theiya , Akhanoi jong thihtul’a nadotvang theiyam ?
18041003	Nalhadohna dia nahenga taova , Nahepina dia nakoma tao ding ham ?
18041004	Nakoma kitep’a aitih a nakinbol dia Kinoptona abol dia nagel ham ?
18041005	Vacha banga nakhi theiya , Nalhacha nu-ngah ho kichepna napeh thei ham ?
18041006	Nga manhon aman jat kidehna aneiyuva , Kiveihon joh dia ahoptel diu ham ?
18041007	Alip khu ngatenga nasut theiya , Aluchang khu tenghema nasut thei ham ?
18041008	Gaphin patep’in , bol kit ngampon nate ; Kisatpi kit nom hih hel’in nate .
18041009	Leviathan mit a mu mai main jong Kinlih leova tol’a kisep lhu jeng ahi .
18041010	Akiphin hang teng akhoh a khoh , Koima kithahna ngam ahipoi .
18041011	Levithan kisatpia ahoidoh aumpon , Vannoi mi koiman thajou ponte .
18041012	Leviathan keng let dan le hatdan Naseipeh ing kate .
18041013	Athivun jeng jong koiman sukoh joulou , Aopvun jong kisunvang thei lou ahi .
18041014	Ahatu chalset sot khubang khu Kon akam akeh peh jou ding ham ?
18041015	Atungtun vun la lumpho tobang ahin , Kimatsoh keiya songtum tobang ahi .
18041016	Alip jouse akijopmat soh keiyin , Alipkah a heojang cha jong lut theilou ahi .
18041017	Alip jouse akikilmat cheh-in , Imachan abokhen theidol ahipoi .
18041018	Anahhai teng meisi apahlah lah-in , Amitchang teni ma ninousoh tobang ahi .
18041019	Akamsunga meisi apah lah lah jengin , Meisi ahung kithotdoh jeng junge !
18041020	Anahhom sunga meikhu akitunglet lut’in , Beltoa tumbo kilhut khu abang jenge .
18041021	Ahai leh meikouvin alengin , Akamsunga mei akouve !
18041022	Alolchang atahbel bul’in , Akitopi akinlih deh deh-ui .
18041023	Avun la anemkom abeihel’in , Thihjol hekon lel hel abange .
18041024	Gin beihel’in alungchang tah-in , Sumhei song tah-in atah-e .
18041025	Adindoh teng mihat tah tah jong akichan , Kichat’a thigam pai diu ahi .
18041026	Asatbut ding chemjamla aumpon , Tengcha hihen thalchang hileh asunbut ding aumpoi .
18041027	Thihjong changpol danin agel’in , Sum-eng jong thingmot bangin agel’e .
18041028	Akap kina thei thalchangla abeitan , Songin kisep jongle changpol’a kisep dol’in ahei .
18041029	Mol jong changpol tobangin angaiton , Tengcha akikho jongleh akidai danin agel’e .
18041030	Aoinem lai lip ho jong bel-hal tobang ahin , Leiset chu thih-kangkuiya kihet abahsah-e .
18041031	Twikhanglen belphul abahsah jin , Belsunga twi sou toh abahsah-e .
18041032	Akhoni nung akichen veng vungin , Twikhanglen phonbem bumin alhai .
18041033	Leiset thil atepi thei aumpon , Gin neilouhel ganhing ahi .
18041034	Sahangtah jong imachan agelpon , Gamsa jouse leng ahi , ” ati .
18042001	Job’in Pakai adonbut’in aseitai :
18042002	“ Thaneipen nahi kahei Pakai ! Nangin nadeichan nabol theiye !
18042003	Khopholou ken Nang chihna Iti kasonlel ding ham ? Kahet chet lou jeng kaseitan , Het dia nasaval ahi kei din !
18042004	Nasei sunga ka-ngai din neihil’in , Neidoh ho kadonbut din naseiye !
18042005	Hinla midangin eihil bep bou kahen , Tun vang kamit tah-in kamutai !
18042006	Kasei jouse kakijapin , Leivui le vutvam tobang hin lung kaheitai ! ” ati .
18042007	Pakaiyin Job jah a thu asei chai phat’in , Eliphaz jah a , “ Kalhacha Job banga , nang le nagol te nin kachung thu nasei loujeh-in nachunguva kalung hange .
18042008	Tun bongchal sagi le kelngoichal sagi Job henga kaiyun lang , kilhaina gabol’uvin . Job’in nataopeh-un tin , vetda lom hijongle chun , ataona chu sanpeh-uvinge . Ama bangin nang hon kachung thu adih-in naseipouve , ” ati .
18042009	Eliphaz le Bildah chule Zopharin Pakaiyin ahilnau bangin abol’un , Pakaiyin Job taona asangtai .
18042010	Job’in agolte thum ataopeh nungin Pakaiyin ama ahaodoh sah kit’in , masanga aneisanga ajat nia tamjon ahaosah tai .
18042011	Job sopi pasal ho le numei ho , chule agol lui ho ahungun , a-in a golvah abolpiuve . Pakaiyin abolgimna jouse chung thudol’a Job din lungmonna thu aseiyui . Mi khat khat’in sum phabep le sana khutjem khat cheh apeuve .
18042012	Ahinkho kipatna lam sangin ahinkho kichailam chu Pakaiyin Job phat thei ahaboh cheh-e . Job’in kelngoi sangsom le sang li avul’in , sa-ngongsao sanggup avul’in , bong sang ni avul’in , sangan sang khat avul’e .
18042013	Chapa sagi aneiyin , chanu thum aneiye .
18042014	Achanu lenpen Jemimah asah-in , aban a nu Keziah asah-in , alhumpen nu Keren Happuch asah-e .
18042015	Job Chanute tobanga numei mel-hoi vannoi leiset’a anaumpoi . Apauvin asopi pasalte toh gou ahop peh soh keiye .
18042016	Job chu kum ja khat le som li ahinbe nalaiyin , tu le tuson anei geiyin ahingin ahi .
18042017	Job ahing lhumkeiyin ateh thitai .
19001001	Migiloute thumop sang lou , Chonsete umchan jomlou , Pathen taitom nomte jop lou chu Mi nun nom tah ahin ;
19001002	Pakai Danthu nit akipapi jon , Danthu chu sun le janin asim jinge .
19001003	Hitobang mi hi luipanga thingphung keh , Aphat cha hung gatheiya , Anan goptih neita lou tobang ahin , Atoh lam jousea alolhing theiye .
19001004	Migiloute vang chuti ahi pon , Huiya vai kithe bep ahiuve .
19001005	Chonset jong Pathenin themmo achan a , Midihte kikhopna lha thei lou diu ahi .
19001006	Midihte chu Pakaiyin apuiyin ahoidamin , Migilouten vang manthahna lam ajontauve .
19002001	Idia namtin vaipin galguh agon’uva , Pannabei thilsea pangkhom hiuvam ?
19002002	Leiset lengten gal abol’un , Avaihomteuvin Pakai adouvun , Pathen lhentum lengpa Adoutauve .
19002003	“ Avaihom nauva konin kiteldoh-u hitin , Eigah nauva konin kisut lhamute , ” atiuve .
19002004	Van alaltouna konin Pakaiyin anuisat’in , Panna beiya agon jouseu adaithange .
19002005	Lung phamon Pakaiyin agihsal’in , Lung hangin ahoh kichasoh tai .
19002006	“ Kalhang theng Zion a , Kalhentum leng laltouna katousah-e , ” ati .
19002007	Lengpan , “ Pakai thugahna phongdoh ing ting , Kajah a , ‘ Nang hi kachapa , Tunia kahinsa nahi ;
19002008	Thumin , namtin vaipi gou losah inge , Leiset pumpi nang ding ahi .
19002009	Namtin vaipi hi thih tenggol a najep cheh a , Leibel banga navohgoi ding ahi , ’ tin aseiye , ” ati .
19002010	Tun hiche thugahna hi leng hon gelphauvin , Hiche kahilna hi leiset vaihomten hethem’uvin .
19002011	Gingkhen chan Pakai kinbol’un ,
19002012	Kithing thingin ahenga boh khup’uvin . Ajo le lung hang loi ding , Namanthah lo jeng diu ahi . Pakaiya kisel jingte chu Anun nom’ui .
19003001	O Pakai , eidouva atamcheh cheh-in , Kamelma atam behseh jengtai !
19003002	
19003003	“ Pathenin panpi taponte , ” tin Kamelmaten aseiyui .
19003004	Hijongle O Pakai , Kalumdal nahin , gal neijosah jin ; Khodah ngamin neilha jingnai .
19003005	Othong leuvin Pakai henga kataovin , Alhang thenga konin eihouve .
19003006	Kalup’a ka-ihmut teng , Pakaiyin eihoidam jeh-in kathoukit jie .
19003007	Kamelma asang sangin eium jongleh Kagingtapoi .
19003008	Hung-o Pakai , neihuhhingin ka-Pathen ! Kamelmate khagu suchip’in , Hapou loubangin koiyin !
19003009	Jo na chu Pakaiya kon ahin , Aman a mite phatthei boh jing hen !
19004001	O them eichan a ka-Pathen , Kahung taove neihouvin ! Kagimpet’in neihu jinge , Neikhoton kataona sangin !
19004002	
19004003	Vo mihemte phat aichan geiya neijumsouva , Ichan geiya pannabei nahol’uva jouthu najui diu ham ?
19004004	Hethem’uvin Pakaiyin midih akilhendoh tai , Ahenga katao teng eisanpeh jie .
19004005	Gingkhen chan um’un chonse hih-un , Janteng thip beh cha nalup naa hiti hi giltah-in gel’un .
19004006	Thil thengin kilhaiyun , Pakai henga ki-ngaiyun .
19004007	Mi tamtah atao teng , “ O Pakai hamphatna neipeh beuvin , Lungset le khoton neiveuvin , ” atiuve .
19004008	Ahinla neipeh kipana hin Neh le chah don ding haotah ho sangin Eikipasah joi .
19004009	O Pakai , damsel’a neihoijeh-in , Kalup teng nomsel’in ka-ihmui .
19005001	O Pakai kaseiho neingaipeh-in , Katao gin ngaiyin !
19005002	
19005003	Kithopi ngaicha kap kahi , Ka-Pathen le kalengpa ! O Pakai nangbou kataona nahi !
19005004	Jingkah seh le kapengin najan , Nisa so teng neihou ding kinemin kataove .
19005005	Thilse kipahji Pathen nahipon , Thil phalouto umkhom thei nahipoi .
19005006	Mi kilsetsahte navetdan , Mi phaloute nahoi .
19005007	Jousei hatte nasu mangjin , Pumhatte le lepchete nakidah-e .
19005008	Nalungset kidang jeh-in Keivang nahouin a hung theiying ting , Nahouin theng sunga boh khup’ing ting Nangma jatah a kahou ding nahi .
19005009	O Pakai , kamelma atam behseh-e ! Nadei bol din neipuiyin lang , Nalampi neijot jangsah-in .
19005010	Kamelmate thusei tahsan thei aumpon , Mi suhmangna ding bou adeiyuve .
19005011	O Pathen , mo sonlang talen pen , Athilgon’uvin kipalsah-in , manthahsah jengin . Nang douna chonset tampi aboljeh-un Na-angsunga konin delmangtan .
19005012	Nalim’a kiselte vang kipah jing hen , Phat tinin kipala sau hen . Nangma jeh a nom sa ahijeh-un , Na-ngailute chu hoidam jingin !
19005013	Pakai , nathu nit chu phatthei naboh jin , Na-ngailut chu lumbangin nadalpehjie .
19006001	O Pakai , lung phamo jongle chun nei-eng boldan , Lunghang jongle chun talen neimatsah hih-in !
19006002	
19006003	Abeipai ding kahitai , neikhoton Pakai ! Kagu kachangin eichip’e , neidamsah-in !
19006004	Kapumpin kana behseh jenge , Kithopi louva itih chan neikoi nah lai ding ham ?
19006005	Hungin neihuhhingin Pakai , Neikhoton thinaa konin neihuhdoh loiyin !
19006006	Mithi gama nangma geldoh jong aumpon , Navahchoi theiya jong aumpouve .
19006007	Kaha nat behseh jeh-in veipai ding kahitan , Janseh a kaka kanan ka-ulsan kajalkhun alhop jin , Kalukhap jeng jong Kamit lhin alhop jitai .
19006008	Kamelmaten eikasah sah nauva konin Kamit athimlon , kho kamuchen theipoi .
19006009	Pakaiyin kataona asangtai , Kakoma konin migiloute potdoh jengun !
19006010	Panpi ngaicha kakouna ajatan , Kataona asan ding ahitai .
19006011	Kamelmaten thina khop’a jum le ja athoh diu , Kinloi tah a kisudonguva Pathenin adelmang diu ahi .
19007001	O Pakai ka-Pathen , neihoidam din naheng kahinjon’e , Kanung hindeltea konin neihuhdoh-in !
19007002	
19007003	Neihuhdoh loule sakei sakai bangin eikai mangun tin , Koiman eihuhdoh joulou ding , katel kadah a eijanlo diu ahi .
19007004	O Pakai ka-Pathen , keiman thilse kabol khah a ,
19007005	Kagol thilpha bol chu thilsea kathuh a , Ajeh beiya melma kachom leh ;
19007006	Kamelmaten eihindel del jeng hen eiman hen , Eisat lih jengu hen lang , Kalong damsa tollhanga jamu hen !
19007007	O Pakai , lung soutenin hung kipatdoh-in , Kamelmate to kidinten , nangin neipan hun ! Nangin thudih na-ngeh jinge ,
19007008	Mitin mitang koukhomsoh-in Van a konin achunguva vaihomin .
19007009	Namtin thutan vaihom nangma nahi , Kadih dungjuiyin Thu neitanpeh-in O Pakai , Themmona bei kahi nahenai !
19007010	Pathen dih nahi , Kadeiyu le ka-ngaiyu kholtoh-in . Migiloute phatmona sutangin Miphate kipaman pen .
19007011	Pathen chu eihoidampa ahin , Athu nitte ahuhhing jie .
19007012	Pathen chu dihtah a thutan ahin , Niseh-in migilou chunga alung hange .
19007013	Migilouvin lung ahei louleh , Achemjam akinol hem jin ; Thalpi aloiyin kamsalsan akoiyin ,
19007014	Thal’an behsa thalchang kipat’in , Thalpi chang lheleh lah chun adoijie .
19007015	Ven , migilouten itobang thilse agel’u hitam ! Gim gantheina ding agongun jou aseiyui .
19007016	Ahinla mi o-na dia thang akam nauva Amaho a-oh lih jiuve .
19007017	Athilse bol’uvin amaho asukhan , Ahusetnauvin amaho amavo lotai .
19007018	Adih jeh-in Pakai kathangvah-in , Chungnungpen Pakai vahchoi la kasai .
19008001	O Yahweh ka-Pakaiyu , Leiset pumpia naminthangtai ! Navahchoina ogin van a akithongdoh tan ,
19008002	
19008003	Chapangte la naosen geiyin lan asauve . Namelmate dounan kulpi nakaiyin , Nadou jouse nasutang soh tai .
19008004	Nasemsa vanthamjol le Nagoltohsa lha le ahsi ho kavet teng ,
19008005	Mihem hi ipi hiya hibanga nagel khoh a , Mihem chapa hi ipiham hibanga nakhohsah ?
19008006	Nang ban tah a nakoiyin , Loupi tah-in lal lukhuh nakhuhpeh-in jabolna napei .
19008007	Nasemsa thil jouse chunga vai nahomsah-in , Thilsem aboncha ama noiya nakoiye :
19008008	Kelngoite le gancha dang ho , gamsa ho geiyin ,
19008009	Vachate le nga jouse Twikhanglen a ganhing ho geiyin .
19008010	O Yahweh ka-Pakaiyu , Leiset pumpia naminthangtai !
19009001	Pakai , kalungthim pumpin vahchoiying ting , Nabolsa thil kidang ho seichoi lenge .
19009002	
19009003	Nangma jal’in kipa la sang ting , Hatchungnung Pathen navahchoi la sange .
19009004	Nangma nahung kilah teng kamelmate anung jam’un , kisep lhun athidentauve .
19009005	Kitah le thudih-in thu natanin , Keijong them neichantai .
19009006	Namtin vaipi naphohsal’in , Migiloute nasumangjin , Geldoh kit louhel dingin Nanoi mangsohjitai .
19009007	Kamelmateu akichaisoh tan , Akhopi jouseu nasumangin , Koiman amaho ageldoh kit tapoi .
19009008	Pakai chu tonsot din alengchang tan , Thutan din laltouna atoutai .
19009009	Thudih-in vannoi vai apon , Namtin vaipi thu adih-in atanpeh-e .
19009010	Bolgentheiya umte dia Pakai hi kiselna kulpi ahin , Hesoh genthei pet’a hoidohna mun ahi .
19009011	Pakai , namin hesaten ki-ngai nan naneiyun , Naheng hinjon chan nadonda ngaipoi .
19009012	Zion a vaihom Pakai vahchoila sauvin , Athilbol namtin gaseipeh-uvin .
19009013	Phula them Pathenin gentheite agel jingin , Aka ginu asumilpon , abolseteu talen amatsahjie .
19009014	Neilungset’in O Pakai , Ven , kamelmaten eibolset nau hi ! O Pakai , thinaa konin neihuhdoh loiyin !
19009015	Jerusalem mite masanga kadin a , Kavahchoina jeh jouse kaseipeh theina din . Neihuhhing jal’a kipah thanom ding kahitai .
19009016	Namtin vaipin khuh alaiyun , Akhuh laisauva alhalut’un athangkam’uva a-oh tauve .
19009017	Pakai chu adih a thu atanjal’in akiphongdoh tan , Migiloute vang athangkamsauva a-ohden soh tauve .
19009018	Pathen hephalou jouse , Migiloute aboncha thisoh hel diu ahi .
19009019	Angaichate donlouva kikoi koi lou ding , Vaichate kinepna jong kisumil deh lou ding ahi .
19009020	Hungin Pakai , mihem kijosah dan , Na-angsunga namtin vaipi koukhomin themmo pen .
19009021	Mihemte kiginsah-in Pakai , Thi thei mihem ahiu kihetdohsah tan .
19010001	O Pakai , idia kidal khin khin a , Ngaichat pet leh kiselmang nahim !
19010002	Migiloute kiletsah-in vaichate abolseuve , Athang kamsauva osah-in .
19010003	Migilouvin thilse atup akiletsah pin , Mi kilosen jong Pakai ataitomloi .
19010004	Migilouvin Pakai aholpon , Akiletsah jeh-in Pathen agelkhohpoi .
19010005	Migilou chu atoh lam lama akhangtouvin , Pathen thutanna hephalouvin , amelma ahohdal thoi .
19010006	Migilouvin , “ kelel bei hel ding , Gentheina katolou hel ding ahi , ” tin agel’e .
19010007	Gaosap le jousei toh chule hutot to thon thu aseiyin , Geldet det louvin , thuse hotlam jeng aseiye .
19010008	Venglai golchih kah dudnga touvin Monabei miho that din achanglhi . Atha nom miho chu Amit lhi lhan aching jinge .
19010009	Sakei sachan bangin kisel’in Miho achanglhi le len , Tahlelte achang le len , Athanga a-o khah teng amanin akaimangjitai .
19010010	Panpaibei mi chu anoigep jin , Thahat changing avo-lhun ajamdenjitai .
19010011	Migilou chun , “ pathenin bon khohsah lou , amit singta , eimutaponte , ” ati .
19010012	O Pakai migiloute talen pen , Gentheite gelkhoh-in !
19010013	Migilouvin iti Pathen adonda a , “ Talen eimatsah ponte , ” ati thei ding ham ?
19010014	Ahinla nangin namu na , Gim gentheile thoh hahsa namelchih jingin ; Kithopi dinga kigosa jing nahi , Panpibei min nahinbel jin , Ngaicha geova um chu nakithopinai .
19010015	Migilou thilse bolte banjang vobongin , Abolkit louna diuvin thilse bolte talen pen .
19010016	Tonsot tonsot’a Pakai chu leng ahin , Doihoute chu agamsunga kona mangthah diu ahi .
19010017	O Pakai , mi lhasamte taona na-ngaiyin , Natilkhoujin nahatsah jie .
19010018	Bol gentheiya umte le chagate kagin na-ngai lhin , Mihemin asuh genthei kit louna diuvin athuu natan’e .
19011001	Kei-Pakaiya kisonga , I-atileh kajah a , “ Vacha bangin molsang lama leng touvin ,
19011002	Migilouten thalpi akamsal’un , Muthim laiya mipha ho kap din Thalchangin adoitauve .
19011003	Kulpi achimsoh teng Miphan ipi abol thei nah lai ding ahm ? ” natiu ham ?
19011004	Pakai ahouin thenga achengin , Van a laltouna akidoi . Muntin a mitin aven , Athilbol anatoh-u ahesoh keiye .
19011005	Pakaiyin midih le migilou akholtoh jin , Pumhat mang ho vang alungthimin ahoi .
19011006	Pakaiyin migiloute chunga Kat le meikou asun khum ding , huipi savevu chu adousah ding ahi .
19011007	Pakai chu adih-in thildih angailui ; Thildh bolte chu a-angsunga um jing diu ahi .
19012001	Neipanpiuvin Pakai , Pathen gingmi abeitan , mi kitah jong aumtapoi .
19012002	
19012003	Jouthu jengin akihouvun , Muh them kamthemin akilhemto touve .
19012004	O Pakai , muh them kamthema thusei ho sutangin , Sutangin kiletsah tah a thuseiya ,
19012005	“ Kamthema ideichan kisei thei , Inop nop kiseididng , kon rikham thei diu ham ? ” tiho hi .
19012006	Ahinla Pakaiyin , “ Ngaichat neiho nabol gentheiyuva , Nabolsetteu nasatah a aka jeh-un , Hung ing ting amaho hi lungmon kapeh ding ahi , ” ati .
19012007	Pakai thutep jouse tahsan thei ahin , Dangka kisou jolsel , meiphunga kiloidoh , Vel sagi jen kisoujol tobang ahi .
19012008	Muntin amigilou jeng aumin , mitinin thilse bou aseiphauve O Pakai neihoidam jingun , Hiche khang mitea kon hin neihong jingun .
19012009	Neihoidam jingun Pakai , Hitobang mitea kon hin neichingtup’uvin .
19013001	O Pakai , itih chan nei donda a , Ichan geiya vet louva neikoi ding ham ?
19013002	Itih chan genthei kathoh a , Ichan gei sun le jan a lung hesoh a ka-um ding ham ? Ichan geiya kamelmaten eikichepna diu ham ?
19013003	Neiven Pakai ka-Pathen , neihouvin , kamit hasah-in , neithisah hih laiyin .
19013004	Kamelmate chu , “ Kajoutauve , ” tisah dan , Kahamset hi amaho kithang-atna hisah hih-in .
19013005	Nalungset long louvin kaki-ngaiye , Neihuhhingna kipa pinge .
19013006	O Pakai , kadia naphat jal’in Navahchoi la sange .
19013007	
19014001	Mi-ngol’in alunga , “ Pathen aumpoi , ” atin ahi . Mihem jouse asesa ahiuin , Melse tah tah thil abol’un , Thildih bol’a khat cha aumpoi .
19014002	Van a koin Pakaiyin Cingtheiya Pathen hol’a um’am , Tin mihem chate ahinvei .
19014003	Mihemte lam dihlouva achesoh tan , Aphatmo nau akibang cheh-e . Thildih bol khat cha aumpon , Khat a khat cha jong aumpoi .
19014004	Pakaiyin , “ kamite bahgam get gut’a Thilse jeng bolte hin hetna aneilou mongu hiya , Kahenga jong hung tao louhel hiuvam ? ” ati .
19014005	Pathen ngailute vang Pathenin aumpin , thilse bolte hi kichat tijat’a mah thah diu ahi .
19014006	Thilse bolten mi nun nem thilgon dunoh jongle , Ama chu Pakaiya kisel jing ahinai .
19014007	Ohe Zion akona kon Israel ahuhhing ding ham ? Pakaiyin amite apuikhom tengleh Jacob dia iti kipa uma , Israel dia nun nop iti um ding hitam ?
19015001	Pakai , koiham nahouin a lut thei ? Koiham , nalhang theng Zion a Nangma houtheiya ?
19015002	Ijakaiya Pathen thu nit’a , Thildih bol jing jeng ; Thudih le thutah jeng seiji ,
19015003	Midang house louhel mi , Agol apaite alam louva bol lou , Aheng akom seise lou ,
19015004	Pathen isah loumi not thap theiya , Pakai gingte jabol jing , Itobanga hahsa hi jongleh Akitepna tuhcha a khel kit lou mi hiding ahi .
19015005	Amahin akan beiyin sum aphal jin , Themmonabeite hehnan nehguh akilahpoi . Koi hileh hitobanga chona thilbol mi chu Imachan asuh long louhel ding ahi .
19016001	Kahinbel’e Pathen , Neihoidamin !
19016002	Pakai koma , “ Ka-Pakai nahin , Thilpha kanei jouse nangin neipeh ahi , ” kati .
19016003	Pakai dia kitah mite apha thei lheh jengun , alah-uva jao ding kakipana pen ahi .
19016004	Doihouten gimna tampi akiboldoh-un , Akithoinauva pang pong ting , Adoiyu jong houpeh ponge .
19016005	Pakai , kagoulupen nang nahin , ka-ngaichat abonchan neipei ; Kakhonung thu jong nakhut’a aum’e .
19016006	Neithilpeh chengse akidang theiyin , Abonchan apha thei lheh jenge !
19016007	Eithumop jing Pakai kavahchoiyin , Jan teng jongle kalunggil’in eihil chah jinge .
19016008	Pakaiyin eiumpi jing kahen , Naicha aumjeh-in iman eisulong ponte .
19016009	Hijeh hin kakipah-in katha nom’e , Chule lung mongtah-in ka-um’e .
19016010	Thina thahat’a konin neichudoh tan , Na-ngailut mi chu noimigama nadalhapoi .
19016011	Hinna lampi neihil ding , Nei-umpi kakipah-in , a-itih , a din eilung lhaisah tai .
19017001	O Pakai , thudih lenna dia katao ngaiyin , Panpi ngaicha kakougin khohsah-in ! Lung thengsel’a kataona ngaiyin .
19017002	Thildih nahetjeh-in Them neichanin .
19017003	Kalungthim nahei . Janteng neihung vil jin , Neikholchil soh keiyin , kalung sunga thilse namudoh deh poi .
19017004	Midang bangin thuse ka seipon , Nathupeh kanit jingin , Hutot le pumhat kamangpoi .
19017005	Nalampi kajui jingin , kapampot kha hih laiye .
19017006	Neihouji kahen nahenga kataove Pathen ! Hung kihei kit’in kasei neingaipeh-in !
19017007	Nalungset kidangtah hinphongin neihuhhingun , Nakoma ka-um tengu kamelmateuva konin kahoidoh theiyui .
19017008	Namit chang bangin neihuh-in , Nalhaving noiya neisel’in ;
19017009	Migiloutea konin neihuhdoh-in . Mithat ngam melmaten eiumchah tauve ;
19017010	Khotona bei , kiletsah tah a thusei ahiuve .
19017011	Eiumchah kheh tauvin , kakiheina lam lama voh lhuh din eichanguve .
19017012	Sakei sachan bangin eichanguvin , Boteljeng din eigouve .
19017013	Hungin Pakai , kamelmate kadintepin , Akhup athal’in leh-in jouvin ! Nachemjam hemhat panin Migilotea konin neihuhdoh loiyin !
19017014	Vannoi leiset mihaotea konin neihuhhingin , Athoh diuva nagonsa gentheina chu achate diuvin jong thoh khop hihen , Atuteuvin jong hin thoh khopset’u hen !
19017015	Ken vang adih lou kabol pon , Namu tei nange ; Ka-ihmut khahlo teng , nei-umpi jing kipa pinge .
19018001	Vo Kahatna Pakai , Nangma ka-ngailui !
19018002	
19018003	Pakai chu eihoidam Kakulpi dettah bang ahi . Ka-Pathen chu eihoidam ahin , Eiumpi teng kalung monge . Keidin lungdal’in apang jin , Eihuh-in eihoidohjie .
19018004	Pakai kakouvin kamelmatea konin eihuhdoh-e . Vahchoiyun Pakai chu !
19018005	Thina khaovin eikanchalsoh tan , Manthahnan lui bangin eilonvuh tai .
19018006	Noimigam khaovin eihenchalsoh tan , Kamasanga thina thang akikamtai .
19018007	Kagenthei teng Pakaiya kataovin , Eipanpi din ka-Pathen kakouve . Ahouin a ka-ogin angaiyin , Kithopi din ka-kagin ajatai .
19018008	Leiset akilingin akihottai ; Molsang bulpi jouse akithingsoh tai . Ajeh chu Pathen lung hang ahi .
19018009	Pathen nahhoma meikhu akitungdoh-in , akamsunga konin mi leolih thei maikoule mei-am ahungdoh-e .
19018010	Vanthamjol aphetkeh-in , Meilhang jinglet lut chotphan ahungkumlhai !
19018011	Cherub chunga touvin hamvil’in alengin , Khopihui lhavingin mangin akilhohsah-e .
19018012	Meilhang thimlai akitomsah-in , Twi dimset meilhang thimket kut akitomsah-e .
19018013	Meilhang thimlaiya konin gel alhan , Meisi apah lah lah-in kol aphelah lah-e .
19018014	Pakaiyin vanthamjolpi akithinsah-in , Hatchungnungpen ogin thong akijai .
19018015	Thalpi chang akap’in amelmate adeljamsoh tai ; Kolphe vahlap lap’in alhan amelmate anojam’e .
19018016	O Pakai , namelmate naphoa , Lung hanga nahohsal tengleh ; Twikhanglen tochin geiyin akimun , Leiset bulpi jouse geiyin akimudoh-e .
19018017	Chunga konin Pakaiyin eisangin eituh-in , Lithuh laiya konin eikaidoh jie .
19018018	Kadoulel hel melma thahat tah , Hot le mah a eibol chengsea konin Pakaiyin eihuhdoh tai .
19018019	Kagenthei pet’a einokhum vangun , Pakaiyin eihoidam jingnai .
19018020	Kichat tijatnaa jong eipanpin , Eilung lhaijeh-in eihuhdoh tai .
19018021	Thildih kaboljeh-in Pakaiyin kipaman eipen , Themmonabei kahijeh-in phatthei eiboh-e .
19018022	Pakai Danthu kanit jingin , Pathena konin kakihei mang khapoi .
19018023	Adanthu kanitsoh keiyin , Athupeh kanit lou aumpoi .
19018024	Monabei kahiya , adihlou bol lou kahi Pakaiyin ahesoh keinai .
19018025	Thildih kaboljeh leh themmonabei kahijeh a Pakaiyin kipaman eipeh ahi .
19018026	O Pakai nadia kitahte hcunga nakitah-in , Achamkimte chunga nachamkimsoh-e .
19018027	Alung thengte din nalung thengin , Agiloute vang doumah-in nabol’e .
19018028	Mi nun nemho nahuhdoh jin , Kiletsahte vang nasuneove .
19018029	O Pakai , nangin thaomei neivah peh-in , Kavel’a muthim nasalvah soh tai .
19018030	Kamelmate nokhumna thei thaneipen , Akulpiu chop khup theina thahat neipei .
19018031	Hitobang Pathen , atoh jousea chamkimsoh ! Asei jouse ki-ngaina thei ! Ama belte dinga Lumdal apang ahi .
19018032	Pathen kiti chu Pakai bou ahin , Ikiselnau Songpi Pathen bou ahi .
19018033	Hiche Pathen hi eihetsah a , Kalampi suhong jing ahi .
19018034	Kakengto jong sakhi kengto abahsah-in , Molvuma dettah-in eidinsah theiye .
19018035	Kakhutte ni galbolje ahil’in , Kaban thahat’in sum-eng thalvhang kaheh kontheiye .
19018036	Pakai , neihuhhingin neihoidamtai ; Nabanjet’in neituh jingin , Nathahat chun neichoi-an’e .
19018037	Kachotna ding lampi jaotah-in nasemin Kakisap lhu khapoi .
19018038	Kamelmate kadeldel jengin kamanten , Kasuhgam kahsen kahai hih-e .
19018039	Kasat chap soh keiyin athou thei tapouve ; Ka-angsunga akijam’uvin akchotphai .
19018040	Galsatna ding thahat neipen , Kamelmate jona neipetai .
19018041	Kamelmate nadeljamin , Eihotbolte kasumangtai .
19018042	Kithopi ding akou vangun koiman ahuhdoh poi ; Pakai henga atao vangun adonbutpoi .
19018043	Kachilgoisel’in , hui lhoh mang thei Leivui kabahsah tai . Kholai dung bonlhoh bangin Kakengton kachil thang thange .
19018044	Pakai , doumah boltea konin neihuhdoh-in , Namtin vaipi chunga vaihomin neipansah tai ; Kahetphah louhel mite jong Kalhachan napansah-e !
19018045	Gamchom mite ka-angsunga akun’un , Kasei seiyin achon jengui .
19018046	Ameidoi soh tauvin , Akulpiuva konin kihotset sut’in ahung potdoh-ui .
19018047	Hing jing Pakai , kakiselna Songpi chu vahchoiyun ! Eihuhhing Pathen loupina phongjal leuvin !
19018048	Aman kamelmate eijosah tan , Kadougalte eijosah-in ,
19018049	Namtin kanoiya alutsah soh tai ! O Pakai , kamelmate neijosah tan , pumhat mitea konin neihoisamtai !
19018050	Namtin jalah a nachoi-an ing ting , Navahchoi la sang’e .
19018051	Lenga atun chu Pakaiyin minthangtah-in gal ajosah-in , Adeilhenpa chu anailu jing jenge ! Ddavid le ahilhahte tonsot’in angailui .
19019001	Van mun jousen Pathen loupina aphongin , Vanthamjol’in jong akhutsoh aseidoh-e !
19019002	
19019003	Tunin jing nikho aseipeh-in , Tujanin jingnilhah aseison peh-e .
19019004	Hetthei thucheng amansauva , Jah thei oginga apao lou vangun ;
19019005	Ahusau vannoiya akithangsoh tan , Leiset kolkimvel’a min ajasoh tai . Vanthamjol’a Pathenin nichang din ponbuh asonpeh-in ,
19019006	Jingkah teng jinei thah pa kipah tah bangle Kilhaitetnaa pang dingpa bangin ahung soh dohjie .
19019007	Vanmong lang khat’a pat Van mong lang khat ajon’e . Nisa satnaa hin thil akisel thei aumpoi . Pakai Danthu
19019008	Pakai Danthu hi achamkimsoh-in , Tha akidosah jie . Pakai thupeh ho hi tahsan lomtah ahin , Lungthimbeite achihsah jie .
19019009	Pakai Danthu chengse adih cheh-in , Hicheng nit jing hin nom asauve . Pakai thupeh chengse akicheh-in , Lungthim sunga hettheina apetheiye .
19019010	Pakai hou hi thilphapen ahin , Beitih anei louhel ding ahi . Pakai thutan jouse adih cheh-in , Itih-in jong aphasoh keiye .
19019011	Sanathengsel sanga dei umjo ahin , Khoiju thengsel sanga lhumjo ahi .
19019012	Hiche ho hin nasoh keima ima eihetsah jin , Kanit jeh hin kipaman kasang’e .
19019013	Koiman ama themmona akihetdoh loujeh-in , Kathemmona kisel chengsea konin neisil thengin Pakai !
19019014	Hettoh lou chonset chengsea konin neihoidoh-in , Hiche ho chu neijotho sahdan ! Chuteng chonset thilsea ongthol ing ting kachamkimsoh ding ahi .
19019015	Kasei ding chengse le kalunggel jouse hi Nang din santhei hihen , O Pakai , Kasongpi le Eilhandampu !
19020001	Nagenthei nin Pakaiyin nalhamon hen , Jacob Pathenin nahoidam jing hen !
19020002	
19020003	Amunthenga konin panpi hinsolpeh hen , Zion lhanga konin nahu ding hinsol hen !
19020004	Nathilto chengse sanpeh hen , Nakilhaina chengsea lung lhai hen !
19020005	Pakaiyin nadeichan napehen , Nathilgon jouse lolhinsah hen !
19020006	Chuteng keihon nagaljo kipa piuving ting , Pathen vahchoiya naminthan kalop diu ahi . Nathum na-ngeh jouse Pakaiyin nape bukimsoh hen !
19020007	Pakaiyin alhentum lengpa gal ajosah kahen , Avan munthenga konin ahouvin , Minthangtah a galjona ding Thahat nasatah tah apei .
19020008	Mi kon khat’in galsatna kangtalai ho akisonpin , Abangin asakolteu akisonpiuve ; Keiho vang Pakai Ka-Pathenu thahat’a kisong kahiuve .
19020009	Thilmanchah a kisongte kipal’uva lhu lham diu , Keiho vang kipatdoh ung ting kadin jang diu ahi .
19020010	O Pakai , kalengpau gal josah-in , Kakou tengu neihouvun !
19021001	O Pakai , nahatsah jeh-in Lengpa akipah-in ; Gal najosah jeh-in atha nom’e .
19021002	
19021003	Ataona nasangin , Alungdei napetai .
19021004	Phattheina tampi nahinpon , Sana lallkhuh nakhuhpeh tai .
19021005	Lengpan hintheina athumin , Nangman napetai , tonsot tonsot’a hinna !
19021006	Napanpi jal’in aloupi lheh jengin , Leng loupe minthangin nalhai .
19021007	Tonsot’in naphatthei boh achangin , Naumpi jing akipapi lheh jenge .
19021008	Lengpan Hatchungnung Pakai atahsanin , Pakai lungset longlou jal’in phatseh-in along monge .
19021009	Amelmate lengpan mankhom-in tin , Ahoa pang jouse amatsoh idng ahi .
19021010	Ahung kilah teng Meisi kijep cheh banga ajep cheh ding ahi . Pakaiyin lung hanga abahgam diu , Meiyin ahalvamsoh diu ahi .
19021011	Lengpan athagama Achi abo’u kiholmo hel didng ahi .
19021012	Akihoutoh-un lengpa douna asem’un , Ahivanga ajodeh lou du ahi .
19021013	Lengpan ajalah-u thalpia akap’a , Anocheh a adeljamsoh diu ahi .
19021014	Nahat jal’in kavahchoiyui Pakai , Nathahat vahchoiya lakasah diu ahi .
19022001	Ka-Pathen , ka-Pathen ! I-bol’a neidalhah hitam ? Napanpi ngaichan kasam sam jengin , Neipanpi deh hih hel’e !
19022002	
19022003	Ka-Pathen , sunlaiyin kakouvin Neidonbut deh poi ; Jan khovah-in kakouvin , Olnaneipe deh poi !
19022004	Hijongle Nangma nathengin , Laltouna natouvin Israelten navahchoiye .
19022005	Kapu kapateuvin naki-ngai nauvin , Nakisonpi jeh-un nahuhhingtai .
19022006	Nahenga ataovun ahoidoh jiuvin , Nakisonpi jeh-un alungthoi khapouve .
19022007	Keivang mihem tobang kahitapoi , Lungtol bep kahitai . Kidah lenotthap’in kaumin , Mitinin eihouse se jengui .
19022008	Eimupha chanin eidaithangun , Lei eilhah khumun , lu eithin khum’ui .
19022009	“ Pakaiya kisong nahine , Iti Aman nahuhhing lou ham ? Pakai dei nahileh Idia napanpi da hitam ? ” atiuve .
19022010	Pakai , damsel’in neipensah-in , kasenlaiyin jongkanu noitwiyin neivah jinge .
19022011	Kapen a pat kisonna kanei , Ka-Pathen nahi jinge .
19022012	Genthei anaiye neidalha hih-in , Eipanpi ding aumpoi !
19022013	Basan phaiya bongchal hattah ho bangin , Kamelmaten eiumkimsoh tauve .
19022014	Sakeiyin asatha akisenpia abotel bangin , Kam homlet lut’in eikisen khumtauve .
19022015	Twi kisung lha bangin katha alhasamin , Kagu kachang alhoiyin , kalungthim khoiluijol abange .
19022016	Thi dia leivui lah a neidalhah jeh-in , Kalolbuh nelgo abangin , kadanga kalei abeh dentai .
19022017	Uihon bangin thilse bol hon eiumkimsoh tan , Kakhut le kakengphang . asunchen chentauve .
19022018	Kagu kachang adohsoh tan , Nehgam ding bangin kamelmaten eive changmel mol’ui .
19022019	Kaponsil chang ding vang asan’un , kavon chengse akihomtauve .
19022020	Neidalha loujen O Pakai , Neihuhdoh louyin !
19022021	Chemjam masanga neihuhhingin , Ui tobang hoa konin neihuhhingin .
19022022	Sakeite tobang hoa konin neihuhdoh-in , bongchal hang ho tobangte masanga kapang joupoi .
19022023	Nathilbol kamite seipeh ing ting , Akhoppiuva navahchoila sange !
19022024	“ Pakai lhachaten Ama vahchoiyun , Jacob chilhahten choi-an’uvin ! Israel miten Pakai chibai boh cheh-un !
19022025	Pakaiyin vaicha gentheite Donlou le kidah-in aneipon ; Ahenga atao chan’un ahouvin , Akiheimang den khapoi . ”
19022026	Pakai , nathilbol chengse jeh-in , Houbung khoppia vahchoiyinge Nahou dia kikhomho angsunga Katepsa kilhaina chengse penge .
19022027	Vaichaten aduchan aneh diu , Aheng hinjon jousen Pakai avahchoi diu ahi . Alungthimu khangtou jing hen !
19022028	Chitin namtinin Pakai ageldoh-uva , Leiset kolkimvel’a Pakai henga ahinjot diu , Namtinin Pakai chu achibai aboh diu ahi .
19022029	Pakai hi leng achangtan , Namtin chunga vai ahom’e !
19022030	Mi kilsetsahte Pakai angsunga kun a , Thi theimihem jouse angsunga kun cheh diu ahi .
19022031	Khang nununga miten Pakai kin abol’uva , Khang masan khang nukhah jah a Pakai thu asei diu ahi .
19022032	Apeng loulai ho geiya “ Pakaiyin amite ahuhhingtai , ” ti kiseipeh diu ahi .
19023001	Pakai chu kelngoi chin a Eichingpa ahin , Keima lhasam ponge ;
19023002	Aman hamhing dum lah lah a kelngoi kol’in Eikolsah jin , Kiling louva twi veina pang dunga eipui lei .
19023003	Pakaiyin katha akidosah kit’in , Akitepsa bangin lamdih jenga eipuiye .
19023004	Thina phaicham jinglah jotpa jong leng Neilhonpi jeh-in Ima kaging tapoi , Pakai Natenggol’in neihong in , namoljol’in neilha mon nai .
19023005	Kamelmate masang jenga jong , Kaneh ding dokanga neiluipeh-in ; Kalua thao neinu peh-in , Kadon ding khon alet lhai .
19023006	Phatna le hepi nan Kahinkho lhumkeiyin eijuiyin tin , Kahin kumkhoa Pakai in a kachen den ding ahi .
19024001	Vannoi leiset le asunga um thil jouse Pakaiya ahin , Leiset le achung chengte Abonchauva Pakaiya ahi .
19024002	Pakaiyin twipi lailunga leiset asemdoh a , Twikhanglen chunga atundoh ahi .
19024003	Pakai lhangvuma kalthei koi hiya , Ahouin thenga lut thei koiham ?
19024004	Thilse bol lou , milung theng , Doi houlou , jouthua kitep lou mi ahi .
19024005	Amaho hi Pakaiyin phatthei boh-in tin Ahuhhing diu ; Themmonabei ahinau Pathenin phongdoh inte .
19024006	Hitobang mi chu Pathen henga hunguva , Jacob Pathen angsunga lut diu ahi .
19024007	Vo kotpi , nang ho kihong len’un , Kotpilui cheng kihongun ; Loupi leng hung lutna din !
19024008	Hiche Leng loupe hi koi ham ? Pakai Hatchungnung , Galjousoh Pakai ahi !
19024009	Vo kotpi , nang ho kihong ken’un , Kotpilui cheng kihongun ; Loupi Leng hung lutna din !
19024010	Hiche Leng loupe hikoiham ? Galjousoh Pakai , Ama leng loupe ahi !
19025001	O Pakai nahenga kataove !
19025002	Nachunga ki-ngai kahi ka-Pathen , Neijumso dan , kamelmate kipasah hih-in !
19025003	Nanga kisongten ima alel khapon , Nadoumah bolloi minbou aleljie .
19025004	O Pakai , nalampi neihil’in , Abonchan neihetsah soh-in !
19025005	Ka-Pathen nahin , neihuhhinge ; Nadih ddudngjuiya hinje neihil’in , Nanga ki-ngaijingkahi .
19025006	O Pakai , akhang khanga naphondohsa Namikhoto le nalungset long lou geldoh jingin !
19025007	Khangdon lai kachonset ho le katoh khel ho Nei-ngaidam tan . Lungset long lou le naphatna jal’in Neigeldoh jingin Pakai !
19025008	Pakai adih a aphat jeh-in Chonsete achena diu lampi ahil’e .
19025009	Mi nun nemte lamdoh a a puiyin , Alungdei ahiljie .
19025010	Lungsetnan kitah tah-in apuiyin , Akitepna le athupeh nit ho apuiye .
19025011	Pakai , nakitepna nit’in , Neingaidamin kachonset atam behseh tai .
19025012	Pakai thu nit hon amaa kona Achena diu lampi akiholdoh diu ahi .
19025013	Hitobang miho hikhagntou diu , Achateuvin gamsung ahinlo diu ahi .
19025014	Pakai chu athu ngaite jol ahin , Amaho din akitepna asudet jie .
19025015	Phat tinin panpi ngaichan Pakai kaven , Aman tijat kichatna eihuhdohjie .
19025016	Hung kiheiyin neikhoton Pakai , kachangin lhasam tah-in ka-ume !
19025017	Kalung gimna cheng subeiyin , Kagentheina chengsea konin neihuhhing !
19025018	Gentheiya kalunghemna neigel peh-in , kachonset jouse ngaidamin !
19025019	Kamelma ijat pham , vetemin ! Vetan itobang loma eihot’u hitam !
19025020	Neihongin neihuhhingin , Hoidohna din kahinjon’e . neijumsah dan .
19025021	Nang kisonna kanei ahin , Kaphatna le kakitahnan eidamsah hen !
19025022	O Pakai namite Israel khu Agentheina chengseuva konin huhhingin !
19026001	Nanga kisonga thildih bol kahi , O Pakai them neichanin !
19026002	Neikholtoh-in neipatep’in Pakai , kadei le kagel chengse photoh-in !
19026003	Nalungset long louvin eipui jinge , Nakitahnan eilamkai jing ahi .
19026004	Phatchomna bei mito kakiloipon , Miphalhemho toh kakivoppoi .
19026005	Mi phalouto kakiloi nompon , Migilou kapeldoh jinge .
19026006	Monabei kahi tin khut kasop’in , Katao teng namaicham kaveljie .
19026007	Thangvah la kasan , Nathilbol kidang chengse kaseiphonge .
19026008	O Pakai , naloupina ngahmun , Nachenna In chu ka-ngaiye !
19026009	Chonsete tih neisuhmang tha dan , Tol thatte toh neitha thadan !
19026010	Thilse bol jingte , Nehguh kilah jing jengte toh .
19026011	Kenvang thildih kabol’e , Neikhoton neihuhhingin !
19026012	Tijatna jousea kaoidoh-in , Amite khoppi lailunga Pakai kavahchoiye .
19027001	Pakai hi kameivah le eihuhhing ahin , Imacha kagingpoi . Tijatna chengsea Pakaiyin eihoidoh tai , Kicha kit taponge .
19027002	Migilouten einokhum’a eithagot vangun , Akipal’uvin alhutauve .
19027003	Sepai hon khat’in eium’u jongleh Kicha deh ponge . Melmaten eidel khum jongle Pathena ki-ngai jing nange .
19027004	Pakaiya thil khatseh ka-ngeh-in , Hiche thilkhat kadei chu : Kahinkhoa a-Houin a chen ding , Aphatna kidangsa a , ama kipuisah ding ahi .
19027005	Hahsat teng Aman eisel’in tin , Ahouin sunga mongtah a eikoiya , Songpi chunga eikhandoh ding ahi .
19027006	Hitia hi kavel’a um kamelmate kajoa , Ahouin sunga kipa otongin kilhaiying ting , Pakai vahchoi la sange .
19027007	Kakouna ngaiyin Pakai ! Khoto tah-in neihouvin !
19027008	Kalungthima , “ Hungun neihouvun , ” nati teng ,
19027009	“ Pakai kahunge , kisel hih-in , ” katijie . Neilung hand an , Neidel mang hih-in nalhacha . Eipanpi Nang nahin , Neidalhan neidonda hih-in , O Pathen Eihuhhhingpa !
19027010	Kanu le kapan eidalha jongleh Pakaiyin eiching nante .
19027011	Nalampi neihil’in Pakai , Kamelma atame , lampheiya neipuiyin !
19027012	Jouthua eihutot midel khum , Kamelmate kichepna din neidalha hih-in !
19027013	Mihing gansunga Pakai phatna kamuding kahei !
19027014	Pakaiya ki-ngaiyin , Tahsanin , lung lha hih-in , Ahi , Pakaiya ki-ngaiyin !
19028001	O Eipanpia Pakai kahung taove Ngaiyin kataona ! Neihouda leh Noimigam jonte toh kajotsuh ding kahitai .
19028002	Panpi ngaicha nahenga kataova , Nahouin Theng lam kasan teng ,
19028003	Thilse bol migiloute , Kamthem , lungthima hotna jeng dimte Amaho chutoh themmo neichantha dan !
19028004	Thilse bolte chu Abolset jeh-un talen pen . Athilse boljeh-un talen matsah-in , Achandiu dol chansah jengin !
19028005	Pakai natoh iman agelpouvin , Athilsem jong ima asah pouve ; Pakaiyin talen amatsah a Asuhmang hel ding ahi .
19028006	Panpi ngaiya kataona eihoutai , Vahchoiyun Pakai !
19028007	Pakaiyin eipanpin eihoidamtai , Ken Ama katahsan’e . Pakaiyin eipanpin eikipasah-e , Kipah thanomin Ama kavahchoiye !
19028008	Pakaiyin amite ahoidamin , Alhentum lengpa apanpin ahuhhinge !
19028009	Pakai namite huhhingin ! Namite phattheiboh-in ! Kelngaoi chinbangin chingin , Lha louvin ching jingin !
19029001	Van miten Pakai vahchoiyun , Athahat loupina vahchoiyun !
19029002	Pakai min loupe vahchoiyun , Ahung kilah teng Athengpa anga boh khup’uvin !
19029003	Twipi chunga Pakai ogin akijan , Loupi Pathenin van athingin , Twikhanglen chunga a-ogin akithonge .
19029004	Thaneitah le loup tah-in Pakai ogin akijai .
19029005	Pakai ogin husan ceder thing ho alhun , Lebanon lhang ceder thing geiyin alhutai .
19029006	Pakaiyin Lebanon lhang bongnou chom abahsah-in , Hermon lhang bongchalnou kinunkho abahsah-e .
19029007	Pakai ogin husan Kol aphetsah-e .
19029008	Pakai oginin nelgam ahot lhingin , Kadesh nelgam akilingsoh hel’e .
19029009	Pakai oginin gangpi thing jouse athingsoh-in , Athingna jouse amut lhasoh tan , Houin sunga um hon , “ Pathen loupe hen , ” tin asam’ui .
19029010	Twipi chunga Pakaiyin vai ahomin , Tonsot’in leng achangtai !
19029011	Pakaiyin amite ahatsah-in , Phatthei aboh-in along mongui .
19030001	Neihuhhinga kamelmate neikichepna sah loujeh-in Nangma kavahchoiye Pakai !
19030002	
19030003	O Pakai ka-Pathen , neipanpi din kataovin , Nangin neidamsah tai !
19030004	Moimigama neisol tapon , Thikhul’a lut kon kahitan , Nangin neihinsah kit tai !
19030005	Pakai vahchoi la sauvin Amithengte jousen ! Amithengpa thilbol gel jingun , Ama thangvah jinguvin !
19030006	Alunghan phat chomcha bou , Aphatna hinkho lhumkeiya ahi . Kana jamkhat kal hilou , Kipana jing nikho asohjitai !
19030007	Lung mongtah-in ka-umin , “ Iman eijouponte , ” kati .
19030008	Keidin naphai Pakai , Molsang bangin kadin kulpi nahi . Kadia nakiselmang teng Kakichan katijai !
19030009	Kahin kouve Pakai , Napanpi ka-ngaiye !
19030010	“ Thi leng nangdia i-phachom a ? Thilkhul lut leng i-nakan em ? Mithin navahchoiya ? Nakitahje aphonjal thei diu ham ?
19030011	Neihouvin Pakai , neikhoton ! Neipanpin O Pakai ! ” kati .
19030012	Kagimna kon kipah-in neilamsah tan , Kagimna ponsil khel’in kipana neidip tai !
19030013	Hijeh chun umthim louvin Navahchoi la sange . Pakai , nangma ka-Pathen nahin , Itih-in thangvah tange !
19031001	Neihoidam din kahinjon’e Pakai ! Neijumso lou jen-o ! O Pathen dihtah , Kataove , neihuhhingin
19031002	
19031003	Neihouvin , neihuhhing tun ! Kakiselna songpi kahoidamna hin , Eihongin neihuhhingin !
19031004	Kakiselna kulpi nahi , Nikitep bangin neipuiyin neilamkaiyin .
19031005	Min thang eikampehnaa nei-osah dan , Kichatnaa neisel’in !
19031006	Kahinkho nakhut’a kapei , Neihuhhing din , O Pakai ! Kitah jing Pathen !
19031007	Doihou ho nahon , Kenvang nang katahsan’e .
19031008	Nalungset long loujeh-in Kipah thanom ing’e . Kathohna namusoh tan , Kagimna nahesoh tai .
19031009	Kamelmate neimatsah pon , Jalentah-in kanopna chana neichesah tai .
19031010	Kagentheiye , Neikhoton Pakai ! Kaka kanan kamit chopai ding ahitan , Abeipai ding kon kahitai !
19031011	Genthei lih pai ding kahitan , Kap lih didng kahitai ! Hesoh-in kacholtan , Kagu kachang alhoisoh tai !
19031012	Kamelma , kaheng kakom chengin Noise tah-in eiboltauve ; Eihesa hon eiginguvin , Kholai dunga eimutengu ajamji tauve .
19031013	Athisa bangin eisumil’uvin , Leibel keh pai mangsa kabange .
19031014	Melmate kihou lhih , Kavel’a tijatna jeng kajai . Kei dounan thil agongun , Tha din eigouve .
19031015	Nanga ki-ngai kahi Pakai , O Nang ka-Pathen !
19031016	Nakhut’a um jing kahi , Kamelma , eibolsetea konin neihuhdoh-in !
19031017	Khoton neiven nalhachapa , Nalungset long louvin neihuhhingin !
19031018	Pakai tin kakouve , Neivetda loujen-o ! Migilou vetda chang hen , thildel’in noimigam jonsuh-u hen !
19031019	Jousei , kiletsah , kithang-at Midihte noisea thusei jouse phoh tangin .
19031020	Najabolte dia nakoipeh Thilpha chu iti kidan hitam ! Natahsante mongtah a nahoidama Naphatje mitinin ahei .
19031021	Min asuhsetna dia jong Naumpin mongsel’in nakoiye ; Amelmateuvin aphin loh louna din Kiselna phalaiya nasel jinge .
19031022	Vahchoiyun Pakai ! Min einokhuma eiumchah-in jong , Kidangtah-in Pakaiyin eilungset’e !
19031023	Pakaiyin akoma kona eidelmang ham , tin Kakicha lheh jengin ; Eipanpi dia kataoteng , Aman eihou jing nai !
19031024	Pakai ngailu’vin amitheng jousen , Pakaiyin mi kitah ahoidamin , Aumchan dungjuiyin kiletsahte Talen amatsah jie .
19031025	Pakaiya kinem jouse Het’uvin hanguvin !
19032001	Achonset chengse ki-ngaidama Asuhkhel jouse kichulnam mi chu anun nom’e !
19032002	Lepche lou , Pakaiyin mo achan lou Mi chu anun nom ahi .
19032003	Kachonset kaphondoh lout eng , Genthei thoh-in kapeng nilhum lhumjie .
19032004	Sun le janin talen neimatsah-e Pakai , Nipi lai nisan daitwi akahgot bangin katha abeitai .
19032005	Pakai , nahenga kachonset kaphon teng , Kasuhkhel jouse ka-imjipoi . Aboncha phondoh kadeiyin , Kachonset chengse nei-ngaidamtai .
19032006	Nigingte ngaichat chanin nahenga taohen , Gentheina twipi kinong bang jongleh Amaho hinpha ponte .
19032007	Kakiselna nahi , Gentheina konin neihuhhingin ! Neihoisamjeh-in Nahuhhhingna othongin lan sange .
19032008	Pakaiyin , “ Nachena ding lampi hil ing ting , Kathumop a kahilchah ding nahi .
19032009	Sakol ham sakolpol ham bangin ngol hih-in , tuhngoina dia kamdal kibupeh bang khun ! ” eiti .
19032010	Migilouvin genthei athoh-in , Pakaiya ki-ngaite vang lungset’in ahoidam’e .
19032011	Vo them change , Kipah thanom’uvin ! Pakai thu ngaite , Kipa la sauvin !
19033001	Vo themchangte Pakaiya kipah-un , Athua nung jousen vahchoiyun !
19033002	Semjang saiyin Pakai thangvah-un , Tumgingto thon Ama vahchoiyun !
19033003	Semjang ngeitah saiyin , othongin , Akoma kipa Lathah sauvin !
19033004	Pakai thusei atah cheh-in , Anatoh nganse thei cheh ahi .
19033005	Pakaiyin adih le atah adeiyin , Alungset longlou leiset adim’e !
19033006	Pakai kamchengin van mun chengse akisemin , Athuseiyin Ni , Lha , Ahsite akisemdoh-e .
19033007	Twipi lai munkhat’a aveikhomsah-in , Twikhanglen lithuh lai jouse akhol khom’e .
19033008	Leiset pumpin Pakai gingun , Vannoi miten Pakai jabol’un !
19033009	Pakai thuseiya konin vannoi akisemdoh-in , Athupeh akonin thil ijakai aumdoh tai .
19033010	Namtin vaipi lunggel Pakaiyin asunoh-in , Athilgonu toh doh louna din asutange .
19033011	Pakai thilgon vang tonsot’a um jing Angaito aboncha beitih neilou ahi .
19033012	A-Pathenu Pakai hikha nam mite Anun nom’ui ; Pakaiyin amite dia alhendoh mite Anun nom’uve !
19033013	Vana konin Pakaiyin ahinven , Mitin mitang amusoh keiye .
19033014	Alaltouna phunga konin ahinven , Leiset’a chengte amusoh-e .
19033015	Mihem lungthim Sempa ahijeh-in Athilbol jouseu jong ahesoh-e .
19033016	Asepaite hat jal’in lengpan gal ajoupon , Hat vangin sepaiyin gal ajoudeh poi .
19033017	Jo na dia sakolte jong pannabei , Athahat’un huhhing pouvinte .
19033018	Pakaiyin athu nitte aching jingin , Alungset long louva ki-ngaite akivettup jinge .
19033019	Amaho hi thinaa jong ahuhdoh jin , Kel le chah a jong ahinsoi .
19033020	Keiho Pakaiya kinem kahiuvin , Eipanpiuva eihoidamu Amabou ahi .
19033021	Pakai al’in kakipah-un , Amintheng katahsan’ui .
19033022	Pakai , Nanga kinem kahiuve , Nalungset long louvin eiumpi jingun !
19034001	Pakai thangvah jing ing ting , Avahchoi la sachim ponge .
19034002	
19034003	Eikhoto jal’in Pakai vahchoiyinge , Bolganthei thoh ten ngaiyun kipah-uvin !
19034004	Pakai loupe phongja’u hitin , Amin choi-an’u hite !
19034005	Pakai kahol len Aman eihoutai , Kagin jousea konin eihuh tai .
19034006	Lengvai gentheiten ven akipah-un , Lungthoi kit louhel diu ahi .
19034007	Panpi beite ataovun Aman ahoutai , Agimna chengseuva anopsah tai .
19034008	Pakai thunitte chu Avantil a-ngasah-in , Kichatna tijatnaa kon ahuhdoh-e .
19034009	Pakai phatje kholtoh-in , Akoma hoidamte chu anun nom’ui .
19034010	Amithengten Pakai thu ngaiyun , Ama thu ngaiten adei chan amui .
19034011	Sakeiten jong an mulouvin kel athoh-un , Pakai thu ngaite vang thilpha alhasam khapoi .
19034012	Hung ngaiyun chate , Pakai ginje nahil’unge !
19034013	Hin noma hin ding nadeiya , Hin nomsel’a the thiding nadeileh ,
19034014	Thuse sei dan lang , Tuhjou seisan .
19034015	Thilse dalhan thilpha bol’in , Nalungthim pumpin chamna hol’in !
19034016	Midihte Pakaiyin aching jingin , Ataonau angai lhi jinge .
19034017	Thilse bolte vang avetdan , Leiset’a koima ageldohsah poi .
19034018	Midihte Pakaiya atao teng Aman ahouve , Agim gentheinauva konin ahuhdohjie .
19034019	Lung kisihte henga Pakai aneiyin , Chonset gimpite ahuhhinge !
19034020	Miphan gimna tampi ato vangin , Hichengsea jong hin Pakaiyin ahuhdoh-e .
19034021	Midih chu Pakaiyin ahoidamjeh-in Agu aching khatcha jong akiheh bongpoi .
19034022	Migilou chu thilsen atha ding , Midih vetda chanin talen amat ding ahi .
19034023	Pakaiyin amite ahuhhing ding , Alim belte ahoidam ding ahi .
19035001	Einel’a chu nel’in lang , Eidouva chu kidoupin Pakai !
19035002	Nalum le napho kengin Neihung huhdoh loiyin !
19035003	Nateng lung leh-in Eihindelte khu khon ! neihuhhing din seiyin !
19035004	Tha dia eigo chengse chu Noinunin lang jumson ! Kathina ding ngaito ho chu Nungjam hen kisulongu hen !
19035005	Pakaiya kon Vantil’in deljam hen , Khohuiya changse kithe bangu hen !
19035006	Alampiu muthim hen nal hen , Pakaiya kon Vantil’in del jing jengu hen !
19035007	Ajeh beiyin thang eikampeh-un , Kalhan lutna din khuh alaiyui .
19035008	Hinla ahet lou kah-uva manthahnan aphah diu , Athangkam’uva oh didu , manthahna chu diu ahi .
19035009	Chuteng Pakai jal’in kipah ing ting , Eihuhhing jeh-in nomsange !
19035010	Kalunggil’in Pakaiyah , “ Vo Pakai Nang banga , Mi huhaman kona tahlel chulha aumpoi , ” tinge , Abolsetea kona tahlel chulha aumpoi , ” tinge .
19035011	Migilouten eidounan thu aseiyun , Kahet phah lou thilse ei-ngoh-ui .
19035012	Thilpha jeng jong thilsen eithuh-un , Kadatmo behseh jenge !
19035013	Adammo tengu lungkhama khaodip pon sil’a , Adamna diuvin an ka-ngol jin ; kunin kataopeh peh jie .
19035014	Kasopi le kagol ngaitah banga taopeh a , Nu pul dou banga Kaikua vah le le jia kahi .
19035015	Kei genthei phat’in akipah jo’uvin , Kavel’a akikhom’uvin eidai thangun ; Hetphah louhel mijengin Eideng deng jenguve .
19035016	Elbai nuisat bangin einuisat’un , Mitt hip tenin ha eigel khum’uve .
19035017	Pakai itih chan namohvet ding ham ? Sakei tobangtea konin neihuhdoh-in , Neihuh hing loiyin !
19035018	Chuteng Houbung kikhopnaa thangvah ing ting , Amasanguva Nangma vahchoi tange !
19035019	Kamelma , jouseiho khu Kalelna chunga kipasah dan ; Ajeh beiya eihote khu Kachunga kipa thanopsah hih hel’in !
19035020	Odamin thu aseipouvin , Cham deite chunga jouthu jeng asemthu’ve .
19035021	Akambem bemin eisam’un , “ Chi , nathilse bol kamutauve ! ” atiuve .
19035022	Pakai , Nangin hiche hi namutan , Otdoh dsn , umthimdan Pakai !
19035023	O Pakai , kipat’in neihung hun , Ka-Pathen keidin hung pangin !
19035024	O Pakai dih , Nangin them neichanin , Kamelmate kachunga kipasah dan !
19035025	“ Idei bangun ama khu isumangtauve , ” tin Kachunga kipasah hih hel’in !
19035026	Kagenthei jal’a kipah thanomte hi Lel’u hen kijumso cheh-u hen , Kasanga phajoa kigel ho chu Jum le ja thoh-in umu hen !
19035027	Kei themchan didng dei jousen Kipa othongin samu hen lang , “ Pakai aloupin , alhachapa lolhin along lhaipi , ” tin samu hen !
19035028	Chuteng nadihna phongjal ing ting , Nilhum lhumin vahchoiyinge .
19036001	Setnan migilou lunggil’a thu aseiyin , Hijeh chun Pathen adondan ajabolpoi .
19036002	
19036003	Ama akigel sang val tan , Asetna Pathenin mudoh louva them chang din akigel’e .
19036004	Thuse aseiyin , jou jeng ahi , chihna le thilpha abolpoi .
19036005	Alupna jalkhun jenga jong thilse agon , Thilpha ima bol louvin , thilse jeng abol’e .
19036006	Pakai , nalungset longlou vana akilhungdoh-in , nakitahnan vanthamjol aphai !
19036007	Nadihna molsang bangin akikhangin , Nathutandih Twikhanglen thuh abange Sa le mihem nakhohsah gel’e .
19036008	O Pathen , nalungset longlou akidangin , Nalhalim noiya kahoidam’ui !
19036009	Neipeh-u an nengtah-in kaneuvin Naphatna twidonin don’uvinge !
19036010	Hinna twinah phung nahin , Navah-in khovah kamu’ve !
19036011	Nahete chu lungset jingin , Midihte thilpha bolpeh jingin !
19036012	Mi kiletsahte neidelkhumsah dan , Migiloute neino mangsah hih-in !
19036013	Hikoma khun migiloute akisep lhun , Thou thei louvin akijamtauve .
19037001	Migiloute jeh-in lungkhamdan , Thil dihlou bolte jong thangset dan ,
19037002	Amaho hampa banging op lhan tin , Hamhing banga gop’a thi loi diu ahi .
19037003	Pakaiya ki-ngaiyin thilpha bol’in , Lung mongin gamsunga chengin .
19037004	Pakaiya kipah thanomin , Aman nalunga nadei chan napeh ding ahi .
19037005	Pakaiya kipen , Ama tahsanin Napanpi ding ahi .
19037006	Pakaiyin nadihna khovah abahsah a Sunlai nisa abahsah ding ahi .
19037007	Thoh hat’in Pakai natoh ngah jingin , Mihao lungkhampi dan , Thilse bol’a lolhing ho jong Lungkhampi hih-in .
19037008	Lungkham lunghan boldan , Gentheina bou nalhut ding ahi .
19037009	Pakaiya ki-ngaiten gamsung alo diu , Migiloute vang kideldoh diu ahi .
19037010	Migiloute beiloi ding , Hol jongle chun mupon nate .
19037011	Mi nun nemin gamsung lontin , Haotah le mongtah a um diu ahi .
19037012	Migilouvin mipha adouvin , Vetdan ha agel khum khum’e .
19037013	Hinla abeivah diu ahetjeh-in , Pakaiyin migiloute anuisat’e .
19037014	Tahlel vaichate , thildih bolte thana din Migilouten chemjam satdoh-in thalpi akamsal’ui .
19037015	Achemjam’uva amaho thi diu , Athalpiuvin amaho akap lih ding ahi .
19037016	Miphan themcha anei chu Migiloute gou sangin aphajoi .
19037017	Pakaiyin migiloute thahat asuhbei ding , Midihte apanpi ding ahi .
19037018	Pakaiyin athu nitte agel khoh-in , Gamsunga tonsot’a cheng diu ahi .
19037019	Phat phatmo teng jongle genthei lou diu , Kel lha jongle nehkhop anei diu ahi .
19037020	Migiloute vang mangthah diu , Pakai melmate pahcha banga pul’a Meikhu banga leng mang diu ahi .
19037021	Migilouvin bat din alan alesah kitpon , Miphan vang hongphal’in thil ahom jinge .
19037022	Pakai vangboh changten gamsung alo diu , Agaosapte kidel doh diu ahi .
19037023	Mi achena lampia Pakaiyin apuiyin , Alung lhainate ahoiddam jinge .
19037024	Kiseplhuu jongle kijamden lou diu , Pakaiyin aphoh ding diu ahinai .
19037025	Tun katehtan , kahing sot lheh tan , Mipha Pakaiyin adonda jong kamu khapon , Achaten jong khutdonneh ahol ngaipoi .
19037026	Miphan manbeiyin thil ahom jingin , Bat din jong ahom thouve ; Achate jong vangbohna ahiuve .
19037027	Thilse jamsanin thilpha bol’in , Chutile nachate gamsunga cheng jing diu ahi .
19037028	Ajeh chu Pakaiyin thildih angailun , Amithengte adalha khapoi . A-itih-in ahoidam jingin , Migilou chate vang adelmang ding ahi ,
19037029	Midihten gamsung alo’uva , Achenpha jing diu ahi .
19037030	Miphan chihhoi thu aseiyin , Itih-in jong akampha jinge .
19037031	Alungthima a-Pathen Danthu aching jingin , Anitda ngaipoi .
19037032	Migilouvin mipha aching lhin , Tha din agojie .
19037033	Hinla Pakaiyin midih chu Migilou kichepnan aneisah pon , Patepna achuh khah tah jongle Themmo achansah ngaipoi .
19037034	Pakaiya kinemin athupeh chengse nit’in , Aman lungset’a gamsunga nachensah ding , Migiloute kideljam namu ding ahi .
19037035	Thoh lel aum migilou khat kahen , Lebanon a Cedar thing bangin mi chungvum a akikhang sange .
19037036	Chomkhat jouva kajotpa leh aumtapon , Kahol vangin kamudoh joupoi .
19037037	Mipha melchih-in , midih ching jingin ; Cham dei min son le pah aneiyin ,
19037038	Chonset vang asu amangun , Ason apah-u jong asubeihel tauve .
19037039	Midihte Pakaiyin ahuhhingin , Gentheipet jongle ahoidam’e .
19037040	Apanpin ahuhdoh-in , Akom abeljeh-un migiloutea konin ahuhhinge .
19038001	O Pakai , nalunghan teng Neibolgim hih-in !
19038002	
19038003	Nathalpichangin neikap khan , Neikap lhutai !
19038004	Neilunghan jeh-in hatah-in kanan , Kachonset ho jeh-in katahsa aveisei .
19038005	Kachonsetnan eilonvuh tan , pohgih hahsa tah-in akneiye .
19038006	Ka-ngol behseh jeh-in Katina anaikolsoh-in akomsoh tai !
19038007	Kakaiku ku jengin kijel lhop pai ding kahitan , Nilhum lhumin lunghem kathoh-e .
19038008	Khosih-in kanan Thipai ding kon kahitai !
19038009	Beipaiya kijel lhop pai ding kahitan , Nat thoh lel’in kalung gimtai !
19038010	O Pakai , kadei ka-ngai nahen , Kataona najasoh keiye !
19038011	Kadip aphu phu jengin kathabeitai , Kamit jong athim tai !
19038012	Hengle kom , golle paiyin einai ngampon , Katinaho jeh-in ka-insungmi jong akidalseuve .
19038013	Eithat nomhon thang eikampeh-un , Eisuse nomten suhmang din einokhum’ui . Suhmang din eigo go jenguve .
19038014	Na-ngong bangin kho la kajapon , paomo bangin thujong kasei theipoi .
19038015	Khojalou mihou lou bangin Keijong ka-umtai !
19038016	O Pakai Nang katahsan’e , O Pakai ka-Pathen , nangin neihouvin !
19038017	Kagimnaa kamelmate kipasah dan , Kalhahsamnaa kamelmate kithang-atda hen !
19038018	Kana na jengten , Lhulham pai ding kahitai !
19038019	Kachonset chengse kaphongin Kakisih lheh jenge !
19038020	Kamelmate damtheiyin ahat theiyui , Ajeh beiya eihoa atam lheh-e .
19038021	Thildih kabolgot jeh hin Thilpha jeh a thilsea eidouvah atam’e .
19038022	Neidalha loujen-o Pakai , Kidal khin khin hih-in ka-Pathen !
19038023	Tun neipanpin , O Pakai eihuhhingpu !
19039001	Keiman , “ Ching theiyin na tong ing ting , Kakamin chonset thu seiponge ; Kavel’a migiloute umlaidsen Imacha sei ponge , ” kati .
19039002	
19039003	Kathip beh-in imacha kaseipoi , Thilpha jeng jong kaseipoi ! Hinla kathohgim akhoh cheh cheh-e .
19039004	Kalung jongle kagimbe cheh-e ; Hijeh chun paolouvin ka-umthei tapon :
19039005	“ Pakai , ichan kahin a itih kathi ding ham ? Kahinkho itih bei ding ham neihil’in , ” kati .
19039006	Iti kahinkho hichanseh a neisempeh ham ! Navetdanin kahinkho imachan namupoi . Tahbeh mongin mihem jouse hi Haikhat kah a hingbou ahi .
19039007	Nilim kahei bep , Anatoh jouse pannabei , Neile gou apokhom khomin Koipen chang ding ahepoi .
19039008	I-baham Pakai kakineppi ding ? Nanga kinem jing kahi !
19039009	Kachonset chengsea neihuhdoh-in , Mi-ngolte neinuiaat sah hih-in !
19039010	Nangin gim genthei neithohsah-e , Paopoh louvin umthim tange !
19039011	Mihem chonset chengse naphoh-in talen napen , Adeipen jong nget neh bangin nasubeijitai . Tahbeh mongin mihem hi Haikhat kah a hingbou ahi .
19039013	Kataona ngaiyin Pakai , kakagin ngaiyin ; Kakateng neipanpin . Kapu kapate banga chom khat kholjin le khopem bou kahi .
19039014	Kathi kah beh a nopna kaneina din Neidondan neichanglha tan !
19040001	Thoh hattah-in Pakai panpi ka-ngah-in , Aman eikhohsah-in kataona asangtai .
19040002	
19040003	Tijat umtah khokhuh a konin eikaidoh-in , Bolsung bon-ngan lah a eiloidoh tai . Songpi chunga mong tah-in eikhangdoh-in , Lung mongin eikoitai .
19040004	I-Pathenu vahchoina la Lathah sahje eihil’e . Amupha chan tijauvin tin Pakai atahsanlo didu ahi .
19040005	Doihou lou , pathen lhem houte jop lou Pakaiya ki-ngaite chu anun nom’e .
19040006	O Pakai ka-Pathenu , Thil tampi neibolpeh peh jengun , Nang tobang koima aumpon , Kadiuvin thilgon kidang tah tah nagong’e . Atam behseh jengtan Ajat mong kaseijoupoi .
19040007	Kilhaina gantha le thilpeh na-ngeh pon , Maicham phunga gan pumgo jong natipoi ; Chonset ngaidamna pumgo thilto na-ngeh dehpoi , Kasei chan phate chan neingaipeh joi .
19040008	Hijeh chun kenjong , “ Hikoma ka-umin , Neihilchahna jouse Danthubua akisunin ,
19040009	Nalungdei bol ding kadeiye ka-Pathen ! Neihilna kalungthima kachinge , ” kati .
19040010	Houbung kakhopnaa neihuhhingnau Thupha kaphongdoh tai Pakai ! Tang louhel’a kasei jing ding Nangman nahei .
19040011	Huhhingna Thupha chu ka-impon , nakitahna le napanpi kasei jinge . Houbung kakhopnaa ka-umthimpon , Nalal loupina le nalungset longlou kaseiye .
19040012	Pakai neikhoto jing ding kahei , Nalungset le nalal loupinan eihoidam jinge .
19040013	Simsen lou hahsatnan eiumkimsoh tan , kachonset hon seimantan kho kamutapoi . Kalujangsam sangin atamjon Kameidoilo tai .
19040014	Neihuhhingin Pakai ! Neipanpin keima tun !
19040015	Tha dia eigote chun Gal lel’u hem kisudongu hen ! Kahahsatna kipah thanomte chu Nungjamu hen jahchau hen !
19040016	Tot nopna eineiho chun Gal lel’u hen jum’u hen !
19040017	Naheng jin jouse kipah thanom hen ! Nahuhhhingna thangvah ten , “ Pakai chu loupe tah ahi , ” Tin sei jing jengu hen !
19040018	O Pakai , vaicha kalhahsam vangin Nangin neisumil deh poi ! Eihuhhingpa ka-Pathen nahi Neipanhu loiyin !
19041001	Vaicha khotote anun nom’ui ! Hahsa atokhah tengu pakaiyin apanpi .
19041002	
19041003	Amaho chu Pakaiyin achingin ahoidam’e . Gamdsunga anomlensah jin . Amelmatei kichepnan aneisahjipoi .
19041004	Adammo tengu pakaiyin kithopin tin , Adamsah kit ding ahi .
19041005	Keiman , “ Nang dounan kachonsetai Pakai , Neikhoton neidamsah-in , ” tin kataove .
19041006	Kamelmaten setah tah-in eihouvun , kathia suhmil’a kaum ding adeiyui .
19041007	Eihungve ho along thengpon , Kaphatmoa chengse achingun , Apot tengu gamtin a Aseithangsoh tauve .
19041008	Eivetda chengse keithu akihou lhiuvin , Kachunga thilse cheh cheh agel’uve .
19041009	Amahon , “ Amahi athinattan , Damdoh kit taponte , ” atiuve .
19041010	Kaginchat tah , kagol phapen Kaneh khompi geiyin eidoutai !
19041011	Pakai , neikhoton neidamsah-in , kamelmate chunga phu lange !
19041012	Kachunga nalunglhai kahei , kamelmate neijosah hih-in ,
19041013	Thildih kabol jinge , neipanpin nate ; Na-anga neikoi jing ding ahi .
19041014	Pakai Israel Pathen vahchoiyun , Tonsot tonsot’in Ama Vahchoiyun ! Amen ! Amen !
19042001	Sitwi votjen lha-ngai sakhi bangin , O Pathen Nangma ka-ngaiye !
19042002	Vo hing jing Pathen ka-ngaiye ! Itih leh na-anga chibai kaboh ding ham ?
19042003	Sun le janin kakap’in , An neh khel’in kalhi along longe ! Kamelmaten , “ Na-Pathen hoiba ham ? ” tin Ei dodng dong jengui !
19042004	Phat chesa kageldoh teng kalungnai . Japi toh lhonin Pathen Houin kajonin , Mipi kijot kalamkaiyin , Thanomtah-in Pathen vahchoi la san asam’ui !
19042005	Idia hibang lung nommo Gentheiya um kahim ? Pathen jenga kinem leng , Eihuhhing ka-Pathen vahchoi kit nange .
19042006	Lunghel le lhachomtah-in , Mizar molsang , Hermon molsang Jordan dung lonna gamsunga kadingin , Namikhoto themje kagel jinge !
19042007	Na-ogin komtong te ni kah a athongin , Natwipi dil kinong laiyin eilonvuh tai !
19042008	Sunteng jongle Pakai neilungset’in , Janteng kahinna Pathen henga la sang ting taovinge !
19042009	Eipanpi jing Pathen henga , “ Idia neisuhmil’a , kamelmae gitlouna chengse Kadou dou jeng ham ? ” kati .
19042010	Melmaten ei-enghou hou jengun , “ Na-Pathen hoiba ham ? ” tin eidongui !
19043001	O Pathen them neichanin , pathen heloute neidouhun , Migilou jouseitea konin Neihuhdoh-in !
19043002	Kakiselna Pathen nahime , Idia neidonda ham ? Iti kamelmate gitlouna chengse kadou dou jeng ding ham ?
19043003	Salvah-in nadihan phongin , Nalhangtheng Zion aeipui hen Nachenna Houin eilhut lhon hen !
19043004	Chuteng namaicham phung jontange Pathen ! Nangbou kanopna nahi . Kasem jang saiyin navahchoi la sange . O Pathen ka-Pathen !
19043005	Idia hibang lung nommo Gentheiya um kahim ? Pathen jenga kinem leng Eihuhhing ka-Pathen vahchoikit nange .
19044001	O Pathen , khanglui lai , Kapu kapateu nikho laiya Thil kidang nabol chengse eiseipeh-un , kamit’in kamu’vin kanan kajatauve !
19044002	
19044003	Namtin vaipi nadelmangin Namite gamsunga nachensah-e . Namite nakhantousah-e .
19044004	Gamsung hi chemhem hat’a namiten alah-u ahipon , Athahat man’uva ajo’u jong ahipoi ; Na-ngailut jeh le naumpi jeh , ahibouve .
19044005	Nang kalengpa le ka-Pathen , Namite gal najosah-e .
19044006	Nathahat kengin Kamelmateu kajoutauve !
19044007	Kihinsona din kathalpi jong kasongpon , Kachemjam jong kasongpoi .
19044008	Kamelmateuva konin neihuhdoh tauvin , Eihot bolteu najoutai .
19044009	Nangma kavahchoi jing diu , Tonsot’a kathangvah diu nahi !
19044010	Hinla neipaiyun gal neilelsah tauve , Kasepaiteu to jong gal nakonkhompoi !
19044011	Kamelmateu masanga neideljam’un , Kathil jouseu amahon akilah tauve .
19044012	Kelngaoi kisatchap neibahsah-un , Vannoi gamtina neithecheh doh tauve .
19044013	Man lhomchan nagel’in , Namite man baitah-in najoh mangtai .
19044014	Neibolnau kaheng kakomun amun , Eidaithangun einuisat tauve .
19044015	Namtin vaipi seichah din neibol’un , Lu eithin khumun einuisat tauve .
19044016	Vetda jengin ka-umin , Jum le ja kathot-e !
19044017	Eihotbol kamelmate houset le ohin Ka-ngai ngai jengin ahi !
19044018	Neitepnau kasuh keh dauva , Nang kasuhmil lou vangun Hichengse hi kachunguva Alhungsoh tai .
19044019	Nangla lheptol’in kabol pouvin , Nathupeh chengse kanitda pouve .
19044020	Ahinla gamsahang lah a neidalhauvin , Muthim lhangkhal jing lah a neidondauve .
19044021	Ka-Pathenu chibai kaboh dauva , Doi kahoutah-u jongleh ,
19044022	Nahetdoh tei ding ahi , Ajeh chu kalungthim jouseu nahesoh-e .
19044023	Tunla Nang kahoujeh-un thading salhemin eikikoiyun , Tha dia koisa kelngoi bangin eikiboltauve .
19044024	Thouvin Pakai ! Idia na-ihmut ham ? Kipat’in , donda hel din neigel hih-un !
19044025	Idia kiselmang nahim ? Kagenthei hesoh nau sumil hih-in !
19044026	Tol’a eichit thangun , Kalel jeh-un leivui lah a kalumden tauve .
19044027	Neihung panpiuvin , Nalungset long loujeh-in neihuhhingun !
19045001	Kalungthima thu ngei adimtan , Lengpa kalachoiye ! Lekhasunpa lekhamol gonsa bangin Labol din kalei akilehgotai .
19045002	
19045003	Pasal mel-houpen nahin , Thusei nathemin , Pathenin vang naboh jinge !
19045004	Nachemjam kikon , Vo leng thahat ! Naminthangin nalal loupi !
19045005	Adih a panga adih a thutan din Galjou din sakol chunga hung touvin ! Nathahat chun minthangtah-in Gal jouvin nate !
19045006	Nathalpi chang ahem theiyin , Namelmate lungchang akap pai jel jel’e ; Namtin vaipi Nakhomuh a aboh khup’ui !
19045007	O Pathen , nalenggamin beitih neipontin , Thudih-in namite vai nahoppeh-e !
19045008	Nangin thilpha nadeiyin thilse nahoi ; Hijeh chun Pathen , na-Pathenin lengdin nalhenge . Leng dang joouse sangin Kipa nopna napei !
19045009	Naponsil jouse myrrh le aloe gimvui anamin , Saihaa kijem leng inpia lathemhon nalem’ui !
19045010	Naleng inpia lhacha numeiho jong Lengte chanu jeng ahiuvin , Nalaltouna jetlama lengnu adingin , Ophir gama sana hoipenin akijem’e !
19045011	Kasei ngaiyin lengpa jia kipuinu ! Namite le na-insung mite geldatan !
19045012	Namel-hoi jeh-in lengpan deichan natin , Napu jong ahijeh a athu na-ngai ding ahi .
19045013	Tyre gam miten thilpeh ding thil hinpon tin , Mihaoten nalung lhaina ahinhol diu ahi !
19045014	Leng inpia leng chanu aumin , amel-hoi lheh-e ! Sana monkenga kijem poncho asil’e .
19045015	Aponchol jempah pumin lengpa henga apuiyun , Alhacha nu-ngah hon ajuiyun , abonin lengpa henga apuitauve .
19045016	Kipah thanomin ahungun , Leng inpia alut tauve .
19045017	Vo nangama kalengpa , Chapa tampi hingin , Leng changu hen napate khel’u hen , Leiset pumpi vaihomin pansah-in !
19045018	Kalabol hin naming seithang jingin tin , Akhang khanga min navahchoi diu ahi !
19046001	I-kiselnau le ihatnau Pathen ahin , Genthei teng kithopi din eigo jingui .
19046002	
19046003	Hijeh chun leiset pumpi kihot ling hen , Molsang jouse Twikhanglena kileh lut jongle I-kichat lou diu ahi .
19046004	Twikhanglen kidil hen kinong hen , Thinglhang jouse hotjal jongle kichapoute .
19046005	Vadung khat alongin , Pathen khopi Chungnungpen Houin thenga kipana ahinlhut’e .
19046006	Khopia chun Pathen apansan , Koiman khopi chu sumangponte ; Jingkah matah a hungkona Khopi chu Pathenin akithopi ding ahi .
19046007	Namtin vaipi akichauvin , Lenggam jouse akilingsoh tauve ; Pathenin lhang asamin , Leiset ajol lhatai !
19046008	Thaneipen Pakaiyin eiumpiuvin , Jacob Pathena kisel ahiuve .
19046009	Hungun Pakai natoh hung veuvin , Veuvin itobang datmo thil abol hitam !
19046010	Vannoiya gal kisat jouse avotangin Thalchang aheh bongin , tengcha avobongin , Lum jouse ahal vamsoh tai !
19046011	“ Umthim’uvin , heuvin Pathen kahi ; Namtin vaipi lah a chungnungpen , Vannoiya thanei chungnungpen kahi , ” ati .
19046012	Thaneipen Pakaiyin eiumpiuvin , Jacob Pathena kisel ahiuve !
19047001	Mitin vaipi kipah-in khut bengun ! Othongin la san Pathen vahchoiyun !
19047002	
19047003	Ginpen ding Hatchungnungpen Pakai ahin , Leng loupe ahin , vannoiya vai ahom’e !
19047004	Mitin vaipi eijosah-un , Namtin vaipi chunga vai eihomsah-ui !
19047005	Chemun gam eipeuvin , Angailut amite hoithopi gam anapei .
19047006	Pathenin alaltouna ajontouvin , Kipana kholhang akisamin sumkon akimut’e ! Pakai akitol toutai !
19047007	Sauvin Pathen vahchoi la ! I-Lengpau vahchoi la sauvin !
19047008	Vannoi pumpi leng Pathen ahi , Sauvin avahchoina La !
19047009	Pathen alaltouna thenga atouvin , Namtin vaipi vai ahompeh-e !
19047010	Namtin vaipi vaihomte Abraham Pathen mite toh akikhom’ui ! Gal-hat jouse sanga hatpen Pathen ahin , Minthengtah-in vai ahom’e !
19048001	Aloupi Pakai chu , I-Pathenu khopi , Alhang theng chunga Loupi tah a vahchoi ding ahi !
19048002	
19048003	Pathen molsang Zion , Asangin ahoiye ; Leng loupipen khopi Vannoi dia kipana ahi .
19048004	Akhopi kulpi sunga Pathen amatah Kulpidet’a apandan aphonge !
19048005	Leng jouse akikhom’un Zion mol nokhum din ahungtauve !
19048006	Ahin Zion molsang amuphat’un akichauvin , Atijauvin ajamtauve !
19048007	Kichan akihot lhulsoh tauvin , Numei naosoh ding bangin na asalheh-ui !
19048008	Tarshish kong innei Khopihui kinonglai toh kha abangui !
19048009	Thaneipen Pakai i-Pathenu khopi sunga Pathen natoh thu kanajauvin , Tun mit’in jong kamutauve ; Pathenin akhopi ahoidam jing ding ahi .
19048010	O Pathen nahouin sunga Nalungset long lou kageldoh-ui !
19048011	Muntina min navahchoiyin , Leiset chunga naminthangsoh tai ! Thudih-in vai nahomin ,
19048012	Adih-in thu natan’e Zion mite kipah hen ! Judah gam khopi jouse kipah hen !
19048013	Pathen mite Zion kimvel’in kijot’un , Insang lai jouse simtoh-un !
19048014	Khopipal malchih-un , Akulpi kholtoh-un ! Khangkit’a mite naseipeh diu ahi .
19048015	“ Hiche Pathen hi tonsot’a i-Pathenu ahin , Phat jousea eilamkai diu ahi , ” tiuvin .
19049001	Hiche hi ngaiyun mitin vaipin , Muntin aching ,
19049002	
19049003	Alen aneo , ahao avaiyin Ngai cheh-uvin !
19049004	Thuh tah-in lung kagel’in , Chihna thujeng kaseiye .
19049005	Thuchih jeng ngai phang ting , Semjang saito thon hilchen inge !
19049006	Melman eiumchah a , Aneile agouva kisong ho
19049007	Ahao kiletsah piten eium jongleh Hitobang phatsea jong hin kakichapoi !
19049008	koila ama kilhatdam theipon tin , Ahinkho manjat Pathen apeh jou deh lou ding ahi .
19049009	Mihem man akisim joupon , Ijat kipejongleh lhing ponte ;
19049010	Tonsot’a hing jinga Thina lhankhuh ajotda lou ding ahi .
19049011	Mi-ngol mivaichate thi bangin Michingte jong athin , Anei agou jouseu jong Midang adalhah pehji tauve .
19049012	Mihem gampi le pua anapan vangun Alhankhuh-uva akijamji tauvin , Hikoma hin aumdenji tauve .
19049013	Mihem aloupinan ahinso joupon , Ganchate thi bangin athi thouve .
19049014	Ngol-han a anei angaa kisongte Manthah ding dan chu ,
19049015	Thadia koisa kelngoite bang diu , Thinan kelngoi chin a achin’uva Thiuva tahsa monloi ding , Noimigama cheng sen diu ahi ; Midihte vang khovah a vah diu ahi .
19049016	Keivang Pathenin eihuhdoh ding , Thinaa kona eihuhhing ding ahi .
19049017	Mi khat ahaodoh a Gou alambe jongleh thangsen tijat dan ,
19049018	Mi athi teng agou apothei pon , Aloupinan jong lhansunga ajuilut theipoi .
19049019	Ahinlaiya nomsa jing mi , Athilpha boljeh a pachat chang jong
19049020	Tonsot muthim thina geisa Apu pate henga chetai ding ahi .
19049021	Mihem aloupinan ahinso joupon , Ganchate thi bangin athi thouve .
19050001	Pakai , thaneipen Pathen apaovin , leiset pumpi , so le lhuma konin Mi akou kou jenge !
19050002	Khopi hoi chamkimsoh Zion a Pathen avah emsel’e .
19050003	I-Pathenu ahungin athongje jui , Amasanga mi halvam thei mei akongin , Huipi le gopi kithon atomsoh keiye !
19050004	Amite thu atanna hettohsah a pang din Pathenin van le leiset akouve ,
19050005	“ Kilhaina bol’a keito kitepna semdoh , Tansan umtah kamite hung kikhom’un , ” tin akouve .
19050006	Pathen dihtah ahile thutanpa ahi Van mun jousen aphongdoh tai .
19050007	“ Ngaiyun kamite thu seiyinge ; Nang douna kasei ding ahi-Israel , Keima hi Pathen , Na-Pathen kahi .
19050008	Kilhaina hijat naboljeh le Tang louva pumgo thilto neipeh jeh a Them kachansah ding nahipoi .
19050009	Na-insoh bongchalte kaseipon , Nakel-hon lah a kelchate jong kadeipoi .
19050010	Ajeh chu gamsa jouse keiya ahin , Mol le lhang san gkhat’a lha Gancha jouse keiya ahi .
19050011	Vacha jouse jong keiya ahin , Gamlah ganhing namkim keiya ahiuve .
19050012	“ Kel jong leng nahenga thum ponge , Leiset pumpi le adunga um jouse keiya ahi .
19050013	Bongchal sa kaneh monga , Kelcha thisan kadon mong-em ?
19050014	Pathen koma nakilhai sangin Thangvah jon lang , Hatchungnung Pathen henga Nakitepna jat molson ,
19050015	Nagenthei teng hung taovin , Nahuhhing ing ting neivahchoi ding ahi , ” ati .
19050016	Mihilou jah a Pathenin , “ Idia kathupeh chengse chinpha naseiya , kakitepna chu naseile ham ?
19050017	Kahilgot le nadan , Kathupeh chengse napaitai .
19050018	Gucha namuphah chanto nakiloiyin , Mi jonbolte to nakivop’e .
19050019	“ Thuse nasei nom jingin , Kho-ngai louhel’in joujeng naseiye .
19050020	Nasopite douna jeng naseigo jingin , Athemmo nau hodoh nago jingjie .
19050021	Hicheng hi nabolten , Kalimsah hih laiye ; Hijeh chun nang tobang din neigel’in ahi . Tua vang kaphoa kahilchet nahi .
19050022	“ Einahsah louten hiche hi ngaiyun , Achutiloule kasuhmanguva Koiman nahuhhing jou lou diu ahi .
19050023	Thangvahna neiyan kilhaiya eijabol ahin , kasei ngai jouse kahuhhing tei ding ahi , ” ati .
19051001	O Pathen neikhoton , Nalungset longlou ahi ; Namikhotona alene , Kachonset jouse theh ngimin !
19051002	
19051003	
19051004	kagitlouna jouse sop lhan , Kachonset’a kon neisuthengin !
19051005	Kamona jouse kahen , kachonset ho kahejinge !
19051006	Nang douna mong monga chonsea , Nahotpen kabol ahitai ! Hijeh chun dihtah-in neibol’in , Mo neichanjeh-in nadih tai .
19051007	Chonsesa kajil’a Themmosa hung peng kahi !
19051008	Nangin kitahna le thutah nadeiyin , Hiche ding hin chihna kalunggil’a neikhumpeh-in !
19051009	Kachonset sumangle chun theng tange . Neisop le chun buhbang bangin bang jonge !
19051010	Neimehgep a neisuhgoisa hijongleh Kipana la thanopna ogin neijahsah kit’in , Chuteng kipah thanom kit tange !
19051011	Kachonset ho neivetpeh dan , Kagitlouna chengse theh ngimsoh-in !
19051012	O Pathen , kalungsung semthah-in , Kasunga tomngaina lhagao thah neikhumpeh-in !
19051013	Nakoma konin neisel mang dan , Kachunga na-Lhagao Theng lamang hih-in !
19051014	Namihuhhing kipana neipekit’in , Thanom tah-in nathua neinunsah-in !
19051015	Chuteng chonsete nathupehho kahil’a , Nahenga hung kilekit diu ahi .
19051016	O Pathen , neihuhhingin neilhing hoiyin , Chuteng kipah-in nadihna seichoi lenge !
19051017	Pakai kathusei neipanpin , Chuteng nangma vahchoiyinge !
19051018	Kilhaina jong nadeipon , Toh jeng jong leng pumgo thilto jong nadeipoi .
19051019	O Pathen , lung lengvaiya kisih hi Kilhaina sangin nadeijon ; Hijeh chun lung lengvaiya kisihte Nahsah mo pon nate !
19051020	O Pathen , Zion khopi khoton panpin , Jerusalem kulpi jouse kaiphan !
19051021	Chuteng adih a kilhaina kibol’in tin Nalungna chim ding ; Namaicham phunga pumgo thilto kipea , Bongchaltea kilhaina kinei ding ahi .
19052001	Vo mihatpa , idia nathilse bol Nakiletsahpi ham ? Pathen mingailut hi tonsot’a ahibouve .
19052002	
19052003	
19052004	Midang suhmangna ding jeng nagon , Namuh themsiu seucin ; Semthu jouthu jeng naseiye .
19052005	Thilpha sangin thilse nadeijon , Thutah sangin jouthu nadeijoi .
19052006	Mijoupa , midang suhgetna jeng naseiyem ong !
19052007	Pathenin nang nasuhmang hel ding , Namat’a na-ina kona nakaimang ding ahi ; Mihing leiset’a kona Napaidoh ding ahi .
19052008	Midihten amuteng tijauvintin , Nanuisat’uva ,
19052009	“ Ven , Pathena kisong loupe , Anei anga jenga kisonga Athilse bol chengse Kisonnaa neipa pi khu , ” tiuvinte .
19052010	Keivang Pathen Houin sunga Olive thing hing kabangin , Atonsot atonsot’a din Pathen lungset long louva kakisonge .
19052011	O Pathen , nathilbol ho jeh a Nangma kathangvah jing ding , Namite angsunga Naphatna kahonjal ding ahi .
19053001	Mi-ngolten , “ Pathen aumpoi , ” atiuvin , Nehguh a kivah jeng , Thet umtah tah bol ho , Thildih bol khatcha aumpoi .
19053002	
19053003	Miching , Pathen hol aum khat leh , Tin Vana konin Pathenin mihemte ahinvei .
19053004	Hinla akiheimangsoh keiyun , Kibang cheh-in aphamouvin , Thildih bol khatcha aumpon , Khat’a khat jong abeihel’e .
19053005	“ Kamite chomgama , Kahenga tao kha louhel , Hiche thilse jeng bolte hi Kho helou khat hiuva , Imacha jong ahetlou tah bah-u ham , ” Tin Pathenin aseiye .
19053006	Anasoh kha louhel Pathenin Amite kidoupi ho gu le chang Athethangsoh tengleh Abonchauva tijat thi diu ahi . Pathenin adonlou ahitan , Amaho mangthah diu ahitai .
19053007	O Ziona konin Pathen hung hen Israelte gal josah tave leh ! Pathenin Isarel ahaodohsah teng Jacob insung iti kipa thanop diu hitam !
19054001	Vo Pathen naminin neihuhhingin , Nathahat’in neihongin !
19054002	
19054003	
19054004	O Pathen kataona ngaiyin , Kasei neigelpeh-in !
19054005	Mi kiletsahten eidel khumun , Pathen ginglou engseten thadin eigo !
19054006	Hinla eipanpia Pathen ahin , Eihuh a Pakai ahi .
19054007	Kagalte hi Pathenin thilsen lethuh hen , Kitah tah Pathen ahijeh-in abonchan sumang hen !
19054008	O Pakai , naphat jal’in Kipah tah-in nahenga kilhiaying ting , Nangma thangvah tange !
19054009	Kagimna jousea neihoidoh tan , Kamelmate nasuhmang kamutai !
19055001	O Pathen kataona ngaiyin , Kathum nungsun dan !
19055002	
19055003	Ngaiyin neihouvin , Lunggim lih pai ding kahitai !
19055004	Kamelmaten kindot dot’in eilhan , Migilouten einehgep pai diu ahitai . Gimna jeng eilhut khumun , Eilunghan’un eiho’uve !
19055005	Kakicha behseh jengin , Kathillo paiding ahi !
19055006	Kichan kakithing thingin , tijalih pai ding kahitai !
19055007	Ohe , vakhu bangin lhaving neiying , Leng mangin choldo mun gahol leng !
19055008	Gamla tah aleng ing ting , Gamthip laiya cheng tange !
19055009	Huipi le gopi masanga jong Kiselna mun muloi tange !
19055010	O Pakai , kamelmate kihoutoh mon lhan ! Khopi sunga kinah le kidou kamun ,
19055011	Sun le janin khopi aum’uvin , Adihlou le hesohna jeng abol’uve .
19055012	Muntina thil le lo asuseuvin , Kholai dung jousea mi abolseuvin abolgentheiyui !
19055013	Melman eidaithang hileh Kathoh thei ding , Kakidoupin kiletsahna einei hileh Kakisel mang thei ahi .
19055014	Kadoulel hila kahetsa , kaloi kagol ngaitah nang nahibouve !
19055015	Thu ngei ngei iseikhom jin , Houin ikaikhom ji lhon me !
19055016	Kamelmate hi aphat lhon masangin thiu hen , Ahing laiyin noimigam jon’u hen ; A-insunguva jong thilse jeng , Alunguva jong thilse jeng aum’e !
19055017	Hinla eipanpi din Pakai Pathena kataove , eihuhhing nante .
19055018	Jingkah nalhah sunin Kagimna le kakiphinna aheng alhung jinge , Aman ka-ogin janante .
19055019	Melma hijat kidoupi kanei vangin Galmuna konin jong Kitup keiyin eihinle pui kit nante .
19055020	Tonsot’a vaihom Pathenin Kataona ngaiyintin amaho ajo ding ahi . Ajeh chu amahon lung aheipouvin , Pathen jeng jong agingpouve .
19055021	Masanga kagol’in aloite adelkhumin , Akitepna jouse asukeh tai .
19055022	Athuseiho khoiyu sangin analhumjon , Alungthima vang mi avetdan ahoi ; Asei jouse thao bangin anal’in , Hinla chemjam hem banga mithat thei ahi .
19055023	Nagimna jouse Pakai chunga sep lhan , Aman nakhankho gel nante ; Aman itih-in jong midih Gal alelsah ngaipoi .
19055024	O Pathen , tolthatte le mijouho khu , Hinkho bang khaiyin kokhuh a leh lut’in ! Keivnag hi Nanga ki-ngai jing inge !
19056001	O Pathen neikhoton , Nilhum lhumin kamelmaten Eibolgentheiyun , Kengton eichil chil jengui !
19056002	
19056003	Nilhum hel’in eidel khum khum jengun , Eidouva atam behseh jengtauve .
19056004	Kakichat phat hin Nanga kakingaiye , O Hatchungnung Pakai !
19056005	Kicha louvin Pathena kakisongin , Athutep jal’in kathangvah-e ! Tahsa mihem mai maiyin I-eilo thei idng ham ?
19056006	Kamelmaten nilhum lhumin eibol gentheiyun , Kei dsuhsetna ding jeng agong’ui ,
19056007	Kiselna thei channa akikhom’un , Eithana diuvin kabolchan amelchih-ui !
19056008	O Pathen , akhanset jeh-un engbol’in , Lung soutenin mitin vaipi tolse nan neiyin !
19056009	Kagimna nahesoh keiyin , Kamit lhilon namelchih jingnan , Abonchan nalekhabua najih lutsoh tai !
19056010	Nahenga katao ni nil eh Kamelmate nungjamsoh diu , Hijeh hin Pathenin eipanpi kahei !
19056011	Hiche Pakai hi Athutep chengse kathangvah-in ;
19056012	Kison nan kaneiyin ima kagingpoi , Tahsa mihem mai maiyin I-eilo thei ding ham ?
19056013	Vo Pathen , kakitepna jat napeng ting , Kathangvahna thilto peng’e !
19056014	Ajeh chu thi idngsa neihuhdoh tan , Gal neijosah tai . Hijeh chun Hinna khovah Pathen angsunga kavah lei .
19057001	Neikhoton O Pathen neikhoton , Naheng kahinbel’e ! Khopihui le gopin eidalhah kahsen Nalhaving noiya kakisel’e !
19057002	
19057003	Chungnungpen Pathen , kangaichat chan eipethei Pathen henga kataove .
19057004	Vana kon eihouva eihuhhing ding , Eibolsete asuhnem’a kitahtah le Long louva eilungset ding ahi .
19057005	Mihingnea sakeite bangin Kamelmaten eiumkimsoh tauvin ; Ahau tengham le thal-hem abange , Aleiyu jong chemjam hemtah abangin ahi .
19057006	Vo Pathen , vanthamjol’a nalalna phongin , Leiset pumpi chunga naloupi phongin !
19057007	Kamelmaten lenpel eisonpeh-un , Hesoh lih pai ding kahi . Kalampi khuh alaiyun , Hinla amahojoh alhalut tauve .
19057008	Vo Pathen , lung dettah-in kapange , Navahchoila sange !
19057009	Thouvin kalhagao , Kipat’un selangdah le kasemjang , Nipilai jeng jong Kahoh khah lo ding ahi .
19057010	O Pakai , namtin vaipi laiya Nangma thangvah inge ; Namtin japi lah a Navahchoi la sange !
19057011	Nalungset longlouvin van aphan , Nakitahnan vanthamjol aphai !
19057012	Vo Pathen , vanthamjol’a nalalna phongin , Leiset pumpi chunga naloupi phongin !
19058001	Vaihomten adih a thu natanu hinai , Mitin thu kitoh a nabolpeh jiu hinam ?
19058002	
19058003	Ahinaisaipoi , thilse jeng nagel’un , Leiset’a pumhat’in asejeng nabol’u !
19058004	Migiloute chu ahinkho lhumkeiyin Lamdih lou jenga acheuvin , Apen niuva pat Thujou jeng aseiyui !
19058005	Gul banga gu nei jeng ahiuvin , Gulsum na-ngong bangin akolseh-ui .
19058006	Gulsumin gulsaiho theile gin ajapon , Guldoi choiho phunsam jong ajapoi .
19058007	O Pathen sakei tobangte ha subongin , Sakeinou tobangte tenhem sunil’in Pakai !
19058008	Hohtwi long mang bangu hen , Hampa kichonthang bangu hen !
19058009	Dahdeng goden bangu hen lang , Ni mulou naosen pengsol bangu hen !
19058010	Ahet masnagun hampa kisattan bangu hen , Ahing laiyun Pathenin alunghan teng mu tmang hen !
19058011	Chonseten talen amat teng Midihte kipah diu ; Midihten chonsete thisan kengtoa achil thang diu ahi .
19058012	Mihon , “ Midih-in kipaman akisanin , Leiset thutan Pathen aum monge , ” ati diu ahi .
19059001	Kamelmatea konin neihuhhingin Pathen , Eisel khumtea konin neihuhdoh-in !
19059002	
19059003	Migiloutea konin neihuhhingin , Tolthattea konin neihuhdoh-in !
19059004	Ven , tha din eichang lhiuvin , Eidou din migiloute akikhom’ui ! Chinsetna le bolkhel kaneijeh jong ahipon ,
19059005	Themmona kaneijeh jong ahipoi Pakai , Hibanga akinothe thu vangun !
19059006	Kipantan Pakai thaneipen Pathen , Keima neipanpin ; Vo Israel Pathen ! Namtin vaipi talen matsah tan . Joulhep hat thilse bolte Khatcha jong khoto dan !
19059007	Nilhah teng ahung kit jiuvin , Khopi sunga akijot’un uichate bangin apengset dot’ui .
19059008	Mi aphin’uva a-enghou nau ngeiyun , Aleiguiyu chemjam hem hat abangin , Athuseiyu koiman ajah loudin agel’ui !
19059009	Amaho khu nuisat’in Pakai , Namtin vaipi khu daithangin !
19059010	O Pathen kakisonpi Kakiselna nahi !
19059011	Eingailua ka-Pathenin eihung vil ding , kamelmate gal lel eimusah ding ahi .
19059012	Amaho hi thadan Pathen , Achutiloule kamiten sumil’unte ; Nathahat’in thethangin lang Sunemdoh-in eihuhhingu Pakai !
19059013	Chonset thujeng aseiyun , Asei jouseu chonsetna jeng ahi . Akiletsah nauva kipal’u hen , Mi agaosap’un jou aseiyui .
19059014	Lung hangin sumangin , Abonchauvin sugamhel’in ! Chuteng Israel chunga Pathen vaihom Mitinin ahetsoh ding , Leiset pumpia avaihom hi Kihedohsoh hel ding ahi .
19059015	Kamelmate nilhah teng ahung kit jiuvin , Khopi sunga akijot’un uichate bangin apengset sot’ui .
19059016	Ui anholmo helbangin Kholai dunga akijot le leuve .
19059017	Genthei nikhoa kakiselna kulpi Nang , Nathahat vahchoi la sang ting , Jingkah she leh nalungset longlou Jailan oiyinge !
19059018	Eingailua Pathen , Kakiselna Pathen , Eipanpi jing Nangma vahchoila sange !
19060001	Neilunghan jeh-un , Kagalpal jouseu phe lhan lang , Neipaidoh ta jongleur chun Tun neihungvil kit’un Pathen !
19060002	
19060003	
19060004	Leiset lingpin hot’in lang , Akeh lhapai ding ahitai Tun kichisah kittan !
19060005	Namite neibolgim behseh-un , Jukham bangin kalonle letauve !
19060006	Amanthah louna diuvin Natahsante nahilchah masajie .
19060007	Namingailutte hoidohna din , Kataonau sangin lang Nathahat’in neihuhhingun !
19060008	Amunthenga konin Pathenin , “ Kajothoa Shechem kahop khen ding , Sukkoth phai kamite kahoppeh didng ahi .
19060009	Gilead le Manasseh keiya , Ephraim kathih lukhuh , Judah kaleng tenggol ahi .
19060010	Moab kakengto sop ding , Edom kachotpha ding ; Philistia hanla kasha den sing ahi , ” ati .
19060011	Vo pathen , koiham kulpia eikailut’a , Edom a eikai ding koi ham ?
19060012	Neipai mongu hitam Pathen ? Kasepaiteu gal nakonpi lou ding ham ?
19060013	Mihem kithopi pannabei ahi , Kagalteu neidou hu’vin !
19060014	Pathenin eipanhu leh kajotei diu , Aman kagalteu ajo ding ahi .
19061001	O Pathen kataona ngaiyin , Kathum neijah peh-in !
19061002	
19061003	Ichan gama um jong leng Genthei teng Nangbou kakouve ! Hoidohna kulpisa neisel’in !
19061004	Melmate dia kagalpal detpen , Eihoidohsah Nang nahi Pathen !
19061005	Kahinkho lhumkeiyin Munthenga neichensah-in ; Nalhaving noiya neihoidamin !
19061006	O Pathen kakitepna chengse najan , Najabolte chanlom thil neipetai .
19061007	Lengpa hinkho sotsah-in , Tonsot kumkhon hing jing hen !
19061008	O Pathen , na-angsunga lengpa vaihom jinghen , Kitah a nangailutna long louvin hong jingin !
19061009	Chuteng niseh a kakitepna kapeh teng Tang louvin navahchoi la sange !
19062001	Eihuhhing din Pathen ka-ngah jingin , Amabou kakingaina ahi !
19062002	
19062003	Pathen bou eihuhhinga eipanpia ahin , Eipanpi jeh-in koiman eijouponte .
19062004	Pal kison chimsa sanga lhasamjo Mihem hi itih chan geiya naboncha nadelkhum diu ham ?
19062005	Suh minset dia bou nabol’u ahin , Nop nop’in jou naseikhum’ui ! Phattheina thu jeng naseiyun , Nalungthimun nagaosap sap’ui .
19062006	Pathen jenga kakingaiyin , Amabou kakineppi !
19062007	Pathen bou eihuhhinga eipanpia ahin , Eipanpi jeh-in koiman eijouponte .
19062008	Huhhing le jabol kachanna ding Pathen bou ahi ; Eihoidam hattah , Kakiselna Pathen ahi .
19062009	Itih-in Pathena ki-ngaiyun kamite , Nagim nau hetsah-un Ambou ikiselnau ahi .
19062010	Mihemte hi hu haikhat tobang , Alen aneo pannabei cheh ahiuve ; Thiltena tedin jong ima aleppon , Huijang sangin ajangjoi .
19062011	Pumhat kisonpi sauvin , Guhchat’a hao ding kinem hih-un ; Haotel tul jongle chun Kison nan nei hih hel’in !
19062012	Thaneipen Pathen ahidol Aman aseina kaja jinge .
19062013	Pathen lungset long lou ahi , O Pakaim , mitin atoh dungjuiyin lethuh-in !
19063001	O Pathen , ka-Pathen nahin , Nangbou ka-lha ngaiye ! Kahinkhon ka-ngai jingin , Twi bei , leigo Twi ngaicha geo leiset bangin Kahinkhon nangbou ka-ngaiye !
19063002	
19063003	Munthenga neikimusah-in ; Nahatje le naloupije neimusah-in !
19063004	Moh hinsangin nalungset long lou aphajon , Hijeh a hi kavahchoi ding nahi .
19063005	Kahinlaisen thangvah ing ting , Nangma kasan a katao ding ahi .
19063006	kalhagao vahvan natin , Kenjong nahenga vahchoiya kipala kasha ding ahi .
19063007	Kalup teng Nangma kageldoh jin , Jan khovah-in Nangbou kagel’e !
19063008	Eipanpi Nangbou nahi , Nalhaving noiya kipa la sange !
19063009	Nangma kakolchah jingin Nakhut’in eihoidam nai .
19063010	Eithatgote chu Noimigama kijotdsuh-u hen !
19063011	Gal’in thatgamu hen , Alongu se-alten ne hen !
19063012	Pathenin lengpa gal ajosah tai , Lengpa kipah thanom hen ! Pathen mina Kitepten Pathen avahchoi diu ; Jouseite vang apomoa um diu ahi .
19064001	Kagentheiye Pathen , Kataona ngaiyin ! Kagalte kakichai , Neihuhhingin !
19064002	
19064003	Migiloute thilsea konin neihoidoh-in , Mi-engsete thilgona konin neiselmangin .
19064004	Aleiguiyu chemjam hem abangin , Athuseiyun thalchang bangin mi adot’e .
19064005	Jum le ja helouvin jouthu aseilouyun , thusen miphaho asuminseuve .
19064006	Thilse boldin akitil touvin , Thang kamna mun ahol’un , “ Koiman eimupouvinte , ” tin agel’ui .
19064007	Thilse jeng agongun , “ Thilse tahbeh igongui , ” atiuvin ; Mihem lungthim le lunggel vang Het theihoisan ahipoi .
19064008	Hinla Pathenin thalpin ahinkap’in , het manlouvin amvosoh tai .
19064009	Athusei jeh-uva Pathenin asuhmang ding , Amupha chan tija lu ahih khum diu ahi .
19064010	Abon a kichasoh diu , Pathen natoh agel’uva aseile diu ahi .
19064011	Pakai natoh chu Midihten akipapi diu ; Midihte Pakaiya hoidoh diu Miphaten Pakai avahchoi diu ahi .
19065001	Vo Pathen , Zion lhanga vahchoi lom nahin , Kakitepnau pehdoh lom nahi .
19065002	
19065003	Nangin kataonau nasangin , Muntina min naheng ahinjon’e .
19065004	Achonset jal’un nahinhol’un , Kathemmo nauvin rijothouvin , Hinla nangin miho chonset Na-ngaidamjie .
19065005	Nadeilhen mi , munthenga nahinpui chu Minun nom ahi . Na-insunga thilphaho Nahou-in theng vangbohnan kalungnau chimsah tante .
19065006	Gal neijosah-un neihouvun , Eihuhhingna diuvin thil kidang dang nabol’e ! Leiset kolkimvel mite leh Twikhanglen gal’a miten na-kingainai .
19065007	Nathahat’in mol le lhang natungdoh-in , Nathahat loupe mi namusah tai .
19065008	Twipi kinonglai naphoh thip’in , Twi kidil lai nasuhaitai ; Mipi kinonglul lul jong navohaiye .
19065009	Nathildbol loupiho jeh hin Leiset pumpi akichatai ; Nathilbol ho hin Leiset kolkimvel’a kipana alhut’e .
19065010	Leiset khohsah nan go najuhsah-in , Nachap nouvin leipha nasoi . Luidung jouse twi nadip’in , Leiset ga napunsah-e ! Nathilbol dan chu :
19065011	Leichang tuhnemsa go najuhsah-in , Twiyin nachap nouvin , Go naphinsah-in leiset nachap nouvin , Hamthah louthah nadotsah-e .
19065012	Naphat jal’in lhoga nalhinsah tan , Nakithahna lam lama Neng jeng jungin nalhai !
19065013	Lungdong lah a kelngaoihon ademset’in , Mol le lhang pang dung vetnom nom aum’e .
19065014	Jaolah jouse kelngoite adimin , Phaicham jouse chang adim’e . Thil ijakaiyin Kipa thanop la asauve !
19066001	Mitinin kipa othongin Pathen vahchoiyun !
19066002	Amin loupe lan sauvin Loupi tah-in vahchoiyun !
19066003	Pathen koma , “ nathilbol iti kidan a , Nathahat iti let hitam ! Namelmate kichan Na-anga aboh khuptauve .
19066004	Leiset’a cheng jousen chibai naboh-in , Navahchoila asauvin , naming vahchoila asauve .
19066005	Hungun mihemte lah a Pathen thilbol kidangtah hung veuvin !
19066006	Pathenin Twikhanglen taolgo asosah-in , Ipu ipateuvin vadung longlai tolgo ajotdoh-ui ! Hiche aboljeh hin Eiho ikipah thanom’ui !
19066007	Pathenin athahat’in lengvai apon , Namtin vaipi avelhi jingin , Doumah bolten jong adou-ngampouve .
19066008	Namtinin i-Pathenu vahchoiyun , Navahchoinau kithong hen !
19066009	Pathenin eihing hoi nalaiyun , Eikipal lhuhsah hih laiyui !
19066010	Vo Pathen , Nangin keiho neipatep’un , Sana meiya kilhatheng bangin neipatep tauve !
19066011	Pel’a neilhah sah-un , Pohgih hahsa tah neipohsah-ui !
19066012	Melmate neichil thangsah-un , Meipi le twipi kapal galkaiyui ! Tunvang hoidohna mun a neipuilut tauve !
19066013	Nahouin thenga pumgo thilto hinchoiying ting , Kakitepna chengse penge !
19066014	Kagimpet’a kaseisa Kakitepna jat lhingin penge !
19066015	Maichama pumgo din kelngoi peng ting , Bongchalte le kelchatea kakilhai ding , Akigona meikhu vanlai jol’a Kitungdoh ding ahi .
19066016	Pathen gingten hung ngaiyun , Itobang thil loupe eibolpeh deiyinge !
19066017	Pathena panpi kathumin , Vahchoilan kathangvah-e !
19066018	Kachonset ho khohsah da leng , Pakaiyin kataona sang ponte .
19066019	Tunvang pathenin eihouvin , Kataona asangtai !
19066020	Long louva eilungset jeh le Kataona asanjeh-in Pathen kavahchoiye !
19067001	Neikhoton phatthei neiboh-un Pathen ! Hepitah-in neiveuvin !
19067002	
19067003	Chuteng vannoiyin nadei hentin , Namtinin nahuhhingna hente !
19067004	O Pathen , mitinin navahchoi hen , Mitin vaipin navahchoi cheh hen !
19067005	Mitin thu adih a natanpeh a , Namtin vaipi nalamkaijeh-in Namtin vaipin kipa nop la sau hen !
19067006	O Pathen , mitinin navahchoi hen , Mitin vaipin navahchoi cheh hen !
19067007	Pathen , i-Pathen’un phatthei eiboh-un , Leiset ga alhung tai .
19067008	Pathenin phatthei eiboh tauve , Muntina miten Ama jabol cheh hen !
19068001	Pathen akipat’in amelmate anocheh tai , Ama hotbolten alel’un ajamtauve !
19068002	
19068003	Meikhu kimut mang bangin , Melmate Pathenin adelmangtai ; Meihul’a khoilu jolmang bangin , Pathen masanga migiloute amang thah tai .
19068004	Midihte vang Pathen angsunga akipah thanom’un , Kipah thanomin a-aovui !
19068005	Pathen la sauvin , amin vahchoila sauvin ; Meilhang chunga tou Pathen lampi semjangun , Amin Pakai ahi , a-angdsunga kipah-un !
19068006	Ahouin thenga pansa Pathenin Chagate le meithaiho akhohsah-e !
19068007	Pathenin chenmun beite chenmun apen , Sohchangte kipah a nomlen din alhadoh-e . Pathen doumah bolte vang Hollei lah a achensahjie .
19068008	O Pathen , namite napuidoh a , Nelgam najot galkaipi chun ;
19068009	Sinai pathen ahungin , Israel Pathen ahung jeh-in , Ling akihot’in , go ajui !
19068010	Pathen , nengtah-in go najuhsah-in , Nagam leiset gosa nachapnouve !
19068011	Hikoma chun namite achengun , Naphat jal’in caichate natoi !
19068012	Pakaiyin thu aphongin , Numeiho geiyin aphongjal leuvin ,
19068013	“ Lengho le asepaiteu ajamtai , ” atiuve . Akichomdoh ho in’a numeiho akihom’ui .
19068014	Vakhu lim sana kitomjol , Alhaving geiya sana thengsel’a kiloijol jong ajaove . Galpi nikhoa chu , Ibol’a kelngoi honga moh tou nahiuvem ?
19068015	Zalmon lhanga thaneipen Pathenin Lengho athecheh nin , buhbang alhah sah-e !
19068016	Vo molsang vum sangtah , Pathenin chenmun dia alhenna , Iti thangset um nahim ? Chua Pakai tonsot’a cheng ding ahi !
19068018	Akangtalai thaneiteh asang sang pumin , Sinaiya pat Pakaiyin muntheng ahinjon’e !
19068019	Gal-hing tampi akaiyin , Munsang lam ajontouve ! Doumah bol jongleur mihemtea konin Thilpeh tampi akisanin ; Pakai Pathen chu Hikoma cheng ding ahi .
19068020	Niseh a pohgih eipoh hu Pakai vahchoiyun , Eihuhhinguva Pathen Amabou ahi !
19068021	I-Pathenu hi huhhing Pathen ahin , Pakai ama hi thinaa kona eihuhdoh-u Pakai ahi .
19068022	Amelmate lu Pathenin atantei ding , Chonset lam jenga chete lu atan ding ahi .
19068023	Pakaiyin , “ Bashan a kona namelmate kahinpuiya , Twikhanglen thuh laiya kahinpuidoh ding ;
19068024	Chuteng athisan lah-u nanoh a , Uichaten athisanu ava va ale diu ahi , ” ati .
19068025	Vo Pathen galjouva nahung kitol , Kalengpa Pathen Amuntheng phung jona hung Mintinin amusoh tai !
19068026	Lathemho alamkaiyin , Tumging themte anukhah-ui ; Alailunguva Nu-ngah hon khatbeh abengui !
19068027	“ Amite kikhopnaa Pathen vahchoiyun , Jacob chilhah jousen Pakai vahchoiyun ! ” atiuve .
19068028	Phung lhumpen Benjamin alamkaiyin , Abanin Judah lamkaihon aloiho aloiyun ; Zebulun le Naphtali lamkaiten Anung ajuiyuve !
19068029	Vo Pathen , keho khel’a namanchah nathahat , Hiche nathahat chu phongjal’in !
19068030	Lengle lalten thilto tampia nahou nau , Jerusalem khopia nahouin a phongin !
19068031	Pumpeng lah a lhale gamsa tobang Egypt mite phoh-in lang , Bongchal hon anoute lah a kinomsah tobang Namtin vaipi khu phoh-in ; Adangkai choiya nahenga aboh khup Kahseuvin khu the cheh doh keiyin !
19068032	Egypt’a konin palai hungun tin , Sudan mite Pathen lam Sanga tao diu ahi .
19068033	Leiset lenggam jousen Pathen pachat la sauvin , Sauvin Pakai vahchoi la !
19068034	Khangluiya vanthamjol , Hiche vanthamjil’a toupa Pathen sei ngaiyun Othongje jun sam’uvin !
19068035	Pathen thahat phongjal’un , vanthamjol’a athahat akilangin , Israel chunga alal loupitai !
19068036	Amunthenga ahung potdoh chun Pathen akidang behseh-e ! Hiche Israel Pathen khu ! Amana mite tha le jung apei ! Pathen vahchoiyun !
19069001	O Pathen neihuhhingin , Twiyin ka-ngong gei achuptai !
19069002	
19069003	Bon-ngan lah a kalha lhum cheh cheh-in , Leitah kachon kha tapoi ! Lithuh lai kageitan , Twidil’in eilonvuh pai ding ahitai !
19069004	Panpi kakou kounan kacholtan , kalolbuh apeh-in anai ! Eipanpi didng kavet vet nan kamit thim pai ding ahi !
19069005	Ajeh beiya eihotbolte Kasamjang sangin atmjo’uve ! Melmaten joujeng eiseikhum’un , Ahat’uvin tha din eigo’uve ! Thil kaguh louhel jong Eisah sah-uvin ahi .
19069006	Vo Pathen , kachonset ho nakoma akiselpom , Ka-ngoldan nahesoh keiye !
19069007	Thanei chungnungpen Pakai , Nachunga kisongte neijumsisah san ; Vo Isreal Pathen , Nangma chibai bohte neujumsosah hih-in !
19069008	Nangma jal’a jumle ja kathoh a , Min a-eng alouva eihou ahi .
19069009	Kasopite lah a kholjinmi kabangin , Ka-insung mite lah a gamchom mi kabange !
19069010	Nahouin dia katom ngaival jeh-in Kalungsung meikouva kileu abgnin , Min na-enghouna jouse Keichunga achuh lo tai !
19069011	An ngol’a kakineosah vangin , Mihon enghou nan eineibep’ui !
19069012	Lunghema khaodip pon kasil jongle Nuijat nopnan eineiyui !
19069013	Kholai dunga seichah-in eineiyun , Jukhamhon la-lhangin ei-oiyui !
19069014	Hijongle nahenga katao jinge Pakai ! Nadei phat phat’in neihouvin Pathen ! Nalungset anasan , huhhing dia nakitepna nanit jinge Neihouvin Pathen !
19069015	Bon-ngan lah a neiloidoh-in , Kamelmatea konin neihoidoh-in , Twithuh lah a neiloidoh-in !
19069016	Twisoh neichupsah dan , Twitoa neilhahsah dan lang , Lhankhuh a neilhah lutsah dan !
19069017	Phaten a lungset long lou nahi , Neihouvin Pakai ! Namikhotona alen’e Neihung vil’in Pakai !
19069018	Nalhacha keidin kiselddan , Neihouvin kagim behseh tai tun !
19069019	Neihung huhhingin , Melmatea konin neichu-lhan !
19069020	Kamelmate namusoh-in , Iti eivetdauva eijumsou , Ei-enghouna jouseu nahei !
19069021	Ei-enghou nau kalung naval’in , Alha lhop pai ding kahi ! Eidip dappeh diu kakinepna la abeitan ; Lungmonsah kahol vangin Khatcha eilungmonsah ding aumpoi .
19069022	Kakel teng thinagu eipauvin , Kadangchah teng lengpitwi thuh eipeuve !
19069023	Agolvah bol’u manthahnan neiyu hen , kuttheng abol’u lhuh lhamnan neiyu hen !
19069024	Amit’u suchon ! Ating akongu doisen tu hen !
19069025	Lunghan khum jingin , Nalungsat nan lonvuh-u hen !
19069026	Ingapsih she-u hen lang , Agam ngah diu kaholmo hen !
19069027	Talen namatsahho abolgentheiyun , Namavote genthei seichah-in aneiyui !
19069028	Achonset jouseu melchih-in , Them chansah hih hel’in !
19069029	Hinna lekhabua aminu kinoi mang hen , Midihte lah a kisimtha hih beh hen !
19069030	Kenvang na kasan kalhasam’e , O Pathen , neiphong dingin neihuhhingin !
19069031	Pathen vahchoila sang ting , Aminthan phongjal ing ting kathangvah ding ahi .
19069032	Hiche hin bongchal a hou sangin Pakai lung lhingset sangin Pakai lung lhaijonte !
19069033	Bolgenthei thoh ten amuteng kipah diu , Pathen chibai bohte kitikhou diu ahi !
19069034	Angaichat taona Pakaiyin angaiyin ! Amite sohchangho asumilpoi !
19069035	Van le leiset , Twikhanglen le Asunga cheng jousen Pathen vahchoiyun !
19069036	Pathenin Jerusalem ahuhhinga Judah khopi jouse asah phat ding ; Amite chenguva gamsung alo diu ,
19069037	Alhachate chilhah hon alo’uva , Pathen ngailuten achenpha diu ahi .
19070001	O Pathen , neihuhhingin , Neipanpi loiyin Pakai !
19070002	
19070003	Eithatgote chu kisudong hen Gal lel’u hen ! Kagenthei kipapite chu Nungjamu hen vetdan umu hen !
19070004	Eidaithengle hon Agal lel jumpiu hen tijau hen !
19070005	Nahinjon jouse kipah thanom hen , Namihuhhing kipapi jousen , “ Pathen aloupi ngeiye , ” Tin seijing jengu hen !
19070006	Lhasam le geochaovin ka-ume , Hung louyin O Pathen ! O Pakai Eihuhhingpu Neipanpi loiyin !
19071001	Eihuh din kahinbel’e Pakai , Gal neilelsah hih-in !
19071002	Nangbou adih nahi ! Neipanpin neihoidoh-in ; Ngaiyin neihuhhing loiyin !
19071003	Kakiselna mundet , Kahoidohna kulpi detpen Kakiselna le kagalpal nahi .
19071004	Migilou , engse , thilse bolte Thaneinaa konin neihuhdoh-in Ka-Pathen !
19071005	Kakinepna nahi Pakai , Kaneo laiya pat kakisonpi nahi !
19071006	Kahinkhoa kakingaina nahin , Kapen lhah a pat neihoidam jinge ; Phat tinin nangma vahchoiyinge !
19071007	Hattah a neipanpi jeh-in Mihon kahilnan aneitauve !
19071008	Nilhumkeiyin Nang kavahchoiyin , Naloupina kaphongjal lei !
19071009	The jong leng neidondan hih-in , Kachamo phat’in donlouvin neikoidan !
19071010	Kamelmaten eitha nom’un , Kei dounan akihousom’ui !
19071011	“ Pathenin adondatai , Gamandoh jongleur hen Ahuh ding aumpoi , ” atiuve .
19071012	Neilhakang hih-in O Pathen , Ka-Pathen neipanpi loiyin !
19071013	Eidelkhumten gal lel’u hen mangthah-u hen , Eisusegote kijumsou hen vetda changu hen !
19071014	Kakineppi jinga Kavahchoi jing ding nahi !
19071015	Naphatna kasei lea , Nilhumkeiya nahuhhingna kasei ding ; Hekim hih jong leng kasei ding ahi .
19071016	Thanei chungnungpen Pakai , Nathahat pah chang ting , Naphatna kaphonjal ding ahi .
19071017	Kaneo laiya pat neihil jingin , Nathilbol kidang ho kasei jinge !
19071018	The a kasam kantah vangin , neidonda hih-in O Pathen ! Ahung ding akhang khanga Nahatna thuneije kaphon teng nei umpin !
19071019	Vo Pathen nadih nan vanthamjol aphan , Thil nasatah tah nabol’in , Nakibahpi koimacha aumpoi .
19071020	Hesoh gentheiya neilha vangin , Neithahsem kit’in natin , Thina lhankhuh neimusah pon nate .
19071021	Mi neijabolsah cheh a Neilhamon kit ding ahi .
19071022	Semjang seiyin vahchoiying ting , Ka-Pathen , nakitahna vahchoiyinge ! Vo Isreal Pathen Theng , kasemjang saiyin navahchoi la sange !
19071023	Neihuhhingtai , kalung pumpin Navahchoi la sange ! Kipa othongin nathangvah nan Semjang saito thon la sange !
19071024	Eisuse nomte najothoa vetda nachansah jen-in Nilhum lhumin nadihna thu seichoi lenge !
19072001	Vo Pathen , nadih banga thutanje lengpa hil’in , Adih a nathutanje lengpa hinpen !
19072002	Chuteng namite adih a avaihom ding , Bolgentheite adih a avaipoh ding ahi .
19072003	Gamsung mi haohen nom hen , Adih umdol hedoh hen !
19072004	Lengpan vaichate rhu dih-in tan hen , Pumhatte sunem hen ngaichate kithopi hen !
19072005	Nipi noi lhapi noiya , Ni le lha vah laisen namiten chibai naboh jing hen !
19072006	Lengpa hi jaolah a gophin bang hen , Gamsunga gobah lha bang hen !
19072007	Lengpa damlai sen adih leng hen , Ni le lha um laisen hao jing hen !
19072008	Alenggamin Twikhanglen jouse khokhong hen , Euphrates luiya pat kolmong gei hen !
19072009	Nelgam chengte lengpa anga boh khup hen ; Amelmate tol’a boh khup’u hen !
19072010	Spain lente le twikol lengthen Lengpa kai peu hen ! Arabia le Ethiopia lengthen jong Lengpa kei peu hen !
19072011	Leng jouse a-angsunga boh khup’u hen , Namtin vaipi alhachan pangu hen !
19072012	Donlouva um , angaicha geo , vaicha Ahenga tao chan lengpan ahinsoi !
19072013	Lhasam le vaicha akhoton , Angaicha chan ahinsoi !
19072014	Pumhat’a mibolgentheitea konin Ahuhhing jin , ahinkhou akhohsah-e !
19072015	Lengpa hingsot hen ! Arabia gamma sana jouse chang hen ; Phat tinin japin taopeh hen , A-itih-in achunga Pathen vangboh chu jing hen !
19072016	Gamsunga chang le min pung hen , Mol le lhang neh pha hen ; Lebanon lhang chang phat bangin pha hen ! Hampa loudong pha bangin Khopi jouse mihem dimsoh hen !
19072017	Lengpa min thang jing hen , Ni le lha man kahsen minthang hen ! Namtinin pahcha hen Pathen vang thumpeh jingu hen Lengpa nopna ding khohsah-u hen !
19072018	Pakai Isreal Pathen vahchoiyun ! Thil kidang dang bol Amabou ahi !
19072019	Tosot’in amin loupe vahchoiyun ! Aloupinan vannoi losoh hen ! Amen ! Amen !
19072020	Jesse chapa David taona Abonchan akichaisoh tai !
19073001	Israel ding , Milungthengte din Pathen apha mong monge !
19073002	Kenla kakisonlelpi deh jengin , Tahsan kalhaso deh chet’e !
19073003	Kiletsahte umchan kathangsen , Migiloute phatthei kamuteng ka-otchai !
19073004	Natla athoh pouvin , Adamtheiyun ahat’ui !
19073005	Midang bangin genthei athoh pouvin , Adang bangin hesoh athoh khapouve !
19073006	Kiletsah-in ngong avaiput’un , Pumhat jengin thil abol’ui !
19073007	Lungthimin thilse jeng agel’un , Agilou bolna ding bou angaitouve .
19073008	Midang adaithangun ahouseuve ; Akiletsah-un midang bolsetna ding agong’ui !
19073009	Van Pathen ahouseuvin , Leiset mite ahohsal’ui !
19073010	Pathen gingte geiyin ajuitan , Aseiyu angai jengjiuve .
19073011	“ Pathenin hepha pontin , Hatchungnungin umdoh ponte , ” atiuve .
19073012	Migiloute hitobang hi ahiuve , Akhopset aneiyun , aneibe jingui .
19073013	Chonselou thengsel’a ka-um hi Kei dinga pannabei mong ham ?
19073014	Vo Pathen , nilhum lhumin neibolgimin , Jingkahseh leh neiphonsel’e !
19073015	Thilse kaseikhah tah leh Namite chon kajomlou hinte .
19073016	Gelchet tei kagon vangin keidin ahah behseh jenge !
19073017	Nahouin thenga kakai phat’in Migiloute manthahna ding kahedoh-e !
19073018	Migiloute khu kilindet’a nadinsah a Alhu lham ding salem a nakoi ahi !
19073019	Mitphet kah louvin amangthah jiuvin , Vet ngamlouvin abeiji tauve !
19073020	Jingkah teng janmang beibep ahiuvin , Nahung teng akilep mangji tauve Pakai !
19073021	Lunggim le lung donga Ka-um teng leh ,
19073022	Gancha ngol bangin Pathen Nangma kaheji tapoi !
19073023	Nanginla nei-umpi jingin Kakhut’in neituh jinge !
19073024	Akhon nileh loupia neilahna din Neihilchah-in neilamkai jinge !
19073025	Vana jong nang tilou adang kaneipon , Nang kaneitan leiset’a idang ka-ngaichat ding ham ?
19073026	Kalungle katahsa lhasam jongle Eihatsah jing Pathen ahi ; Ka-ngaichat jing Amabou ahiye !
19073027	Nangma dalhate mangthah tei diu , Nahenga kitahloute nasuhmang ding ahi .
19073028	Keidin vang Pathento kinaiya , Hatchungnung Pakaiya kisel , Athilbol kidang ho seiphong hi Thilphapen ahiye .
19074001	O Pathen , idia neidondau hitam ! Kelngoi vah a navahsa Namite chunga Iti neilung han jing diu ham ?
19074002	Goulo dia nalhatdamsa phung mite , Khanglui laiya pat nakihensa Namite hingeldoh jingin , Napansatna Zion molsang geldoh jingin !
19074003	Khogem kisong lah a hin vah len , Houin thenga thilkeo jouse Kamelmateuvin asumang tai !
19074004	Nahouin thenga namelmaten hanla asauvin , Galjona ponlap atungdoh tauve !
19074005	Sahlam kelkotjol jouse Heichan atu lhu’vin achonpeh gamtauve !
19074006	Tingkhom kijempah jouse She-in avobongun heichan achen goi tauve !
19074007	Nahouin theng susen meiyin ahal’un , Nakihouna mun jeng jong asuboh tauce !
19074008	Chilgep hel din eigouvin , Gamsunga muntheng jouse ahalvam’ui !
19074009	Melchihna thil theng jouse abeitan , Themgaoho jong abeisoh tai ; Itih chan hitia kiumding Koiman aseithei tapoi !
19074010	Vo Pathen , kamelmateu nakinuisat sah sah ding ham ? Iti naming ataitom tom diu ham ?
19074011	Idia neipanpi nom louvu ham ? Idia khut kikhoitum nahim ?
19074012	Semtil’a pat Kalengpau nahi Pathen ! Tamtah vei neihuhhingsau jong ahitai !
19074013	Nathahat’in Twikhanglen navotanin , Twikhanglen dragonte lu navokeh-e !
19074014	Sampi Leviathan luchang navokeh-in , Atahsa gamsa vahnan naneiye !
19074015	Twisan nasemdoh-in twinah nason , Luipi lentah tah nakansah-e !
19074016	Sun le Jan nasemin , Ni le Lha natungdoh-e !
19074017	Leist kolkimvel najih jol’in , Phalbi le Nipi nasemdoh-e !
19074018	Vo Pakai , namelma , Pathen helouten Nanuisat’a nanotthapnau hi gel temin !
19074019	Melma gilote kichepna din Panpibei namite hi dalha hih-in ! Bolgenthei thoh a um Namite dumil loujenin !
19074020	Neikiteppi nau geldoh-in , Gamsung thimlai jousea pumhat’in mi akinon ahi !
19074021	Bolset thohte jumso dan ! Tahlelte le vaichaten navahchoiyu hen !
19074022	Hung kipanin nading kiseiyin Pathen ! Pathen helouten nilhum lhumin nanuisat’ui !
19074023	Namelmate kisen gin , nakidoupite pocheichoi Sumil loujenin !
19075001	Nangma kathangvah-ui Pathen , Nangma kathangvah-ui ! Naloupije le nathilbol kidang ho Kaphongjal leuve !
19075002	
19075003	Pathenin , “ Kateppeh phat teng Kitoh chet’a thu katan ding ;
19075004	Ganhing nam kim kithing thinga , Leiset kihot ling soh jong leh Leiset khompi katuhdet ding ;
19075005	Migilou kiletsah kaphoa ,
19075006	Kiletsah angah na diuva Kaseipeh ding ahi , ” ati .
19075007	Nisolam ham nilhum lam ham , Sahlam ham lhanglam ham a Them channa hungsoh doh ding ahipon ;
19075008	Them le themmo chansah ding Thutan Pa Pathen bou ahi .
19075009	Pakaiyin khon khat achoiyin , Alunghanna juthuh adimset’e ; Ahinsun lhah teng Migilouten adousoh keiyuva Achim ava adon cheh diu ahi .
19075010	Kenvang Jacob Pathen thu kasei jinga , Avahchoila kasah jing ding ahi .
19075011	Jacob Pathenin migilou tha asuh beiya , Midih vang hat cheh cheh ding ahi .
19076001	Judah gama Pathen akihen , Israel lah a amin akijabol jinge .
19076002	
19076003	Jerusalem Pathenin chen munin aneiyin , Zion molsanga apansai .
19076004	Zion mol’a Pathenin Melmate thalchang jouse , Alum jouseu leh chemjam ho Abonchan aheh bongin asumangtai !
19076005	O Pathen naloupi ngeiye ! Nagalte najona molsanga kona Nahung kilekit chun Nalal loupe ngeiye Pathen !
19076006	Melmate gal-hang jouse Khut keovin aumsoh tan ; Alongu akijamchap’in , Ahatnau le athepnau pannabei ahitai !
19076007	Vo Jacob Pathen , melmate nahohsal chun Sakolte le achung touho akijamchap tauve !
19076008	Pakai , mitinin nagingin , Nalunghan teng nakoma koima apang ngampoi !
19076009	Vana kon thu natan jin , Vannoi mite a-uhsa ngampouve !
19076010	Leiset’a bolgentheita umte huhhing din Thutan din nahung kipanjitai !
19076011	Mihemte lunghan chun navahchoina asojon , Gal’a hingdoh chengin kut bolnan aneiyui !
19076012	Nakitepna jat Pakai na-Pathen peuvin , Naivel’a namtin vaipin thilto peuvin ! Pathenin mite akiginsah-in ,
19076013	Kilatsah leng chapate asu nemin , Leng loupitah tah ho Akinlihsah deh deh-e !
19077001	Othongje jun pathen kakouvin , Oginglet lut’a katao teng eihoujie !
19077002	
19077003	Gim genthei teng Pakaiya kataovin , Ama kasana katao khovah vah vangin , Kalung mong thei deh poi .
19077004	Pathen kageldoh teng na kasan , Kakigel gel teng katah asei !
19077005	Pathenin jan ihmu mon eilhan , Kagim behseh-in kapaomo loi !
19077006	Ni masa lai kagel teng Kum masa lai jong kageldoh jie .
19077007	Jan khovah-in kagel jin , Ka-ngaito chu hiche hi ahi :
19077008	“ Pakaiyin eidondan jinguva , Eilunglhai kit louhel diu hitam ?
19077009	Eivetdauva Akitepna bei ngap hitam ?
19077010	Eikhoto diu Pathenin asuhmil’a , Voujang natpi sanga lung hangjo hitam ? ” kati .
19077011	“ Kalung natna pen chu , Pathen thahat abeitai , ” kati .
19077012	Pakai , nathilbol loupe tah tah geldoh ing ting , Masanga thil kidang nabol ho geldoh inge !
19077013	Natohsa chengse ngai tong ting , Thil nasa nabolsa ho gel inge !
19077014	Vo Pathen , nabolchan athengin , Nang banga loupe Pathen dang aumpoi !
19077015	Thil kidang bol Pathen nangbou nahin , Namtin vaipi nathahat navetsah tai !
19077016	Nathahat’in namite Jacob le Joseph son ho nahuhhinge .
19077017	Vo Pathen , twipin Nangma namu Phat’un , Lithuh tah tah ho jong kichan akidil’ui !
19077018	Meilhanga konin go ajun , Vanthamjol pohlhong lhongin agingin , Kolkimvel’a kol aphelhap lhap’ui . Van ging akitoljul jul’in , Kolphen vannoi asahvah-in ; Leiset a kilingin akihotnemtai !
19077020	Twipi kinong lai najot paiyin , Twikhanglen thuh lai nagalkai vangin Nakhochotna nung akimudoh poi !
19077021	Kelngaoi chingpa bangin namite napuiyin , Mose le Aaron namangin Napuilen ahi !
19078001	Kahil ngaiyun kamite , kasei gal khoh-un !
19078002	Thulem kaseiya , Khanglui lai thu kisel ho
19078003	Ipu ipateuvin anasei , Ijah-uva ihetsau kahilchet ding ahi .
19078004	Pakai thahat le anatoh loupi tah tah , Thil kidang abol ho , ichate diuva jong i-impeh lou diu Khangkit’a jong iseipeh diu ahi .
19078005	Pakaiyin Jacob to kitepna aphutdoh-in , Israelte Danthu anapei ; Danthu hi achateu ahil din Ipu ipateu anaseipeh-e .
19078006	Danthu ho hi khangkit’a miten Kihilna aneiyuva achate ahilson diu ahi .
19078007	Hichea hi amahon Pathen atahsan’uva , Athilbol asuhmil lou diu , Athupeh chengse anit jing diu ahi .
19078008	Apu apateu banga Pathen tahsan det lou , Pathena ki-ngai lou , Thu nung lou Doumah mah a chonte hilou diu ahi .
19078009	Ephriam mihon thalpi le thalchang apat vangun , Gal nikhon ajamtauve !
19078010	Pathento akitepnau anit pouvin , Adanthua jong anung pouve !
19078011	Thil kidang abol amusau jong Anatoh ho geiyin asumiltauve .
19078012	Egypt gam Zoan phaiya , Pathen thil kidang bol ho Apu apateuvin anavet vet jengu ahi .
19078013	Pathenin Twikhanglen avotanin , Apu apateu apui galakiyin , Twipi bang bangin akitinsah-e .
19078014	Sun teng meilhangin apuiyin , Janteng meikongin apuiye !
19078015	Gamthip laiya songpi apokhitsah-in , Leinoi lampeh a twi amaho adonsah-e .
19078016	Songpia konin tei aputsah-in , Luidung lonin alonsah-e !
19078017	Hinla amahon chonset abol jingun , Gamthip laiya jong Chungnungpen Pathen doumah jen gabol’ui !
19078018	Henasa san Pathen apatep’un , Akel lung changun An neh ding athum’ui !
19078019	Pathen dounan , “ Gamthip laiya Pathenin Neh ding eipeh mong diu hinam ?
19078020	Songpi avokhin , twi aputsah a Luibanga alonsah vangin ; Amite eiho hi bu le sa eipeh thei diu hinam ? ” atiuve .
19078021	Aseiyu ajah hin Pakai along hangin , Alungna behseh-in Amite chu meiyin ahalvamtai !
19078022	Ajeh chu Pakai la atahsan pouvin , Amaho huhhing jou din jong Anatahsan pouve !
19078023	Hinla pathenin Vanthamjol Kotpi chengse kihong din aseiyin ;
19078024	Vana konin buneh aneh thei Manna ahinsung lhai !
19078025	Pathenin aduchat jouseu apen , Israelten vantilte an aneuve .
19078026	Pathenin athahat’in sah le lhanga kon Huipi anunsah-in ;
19078027	Amite din luipanga neldi jat leo Vachate ahinlhon lutsahin ;
19078028	Vahchate chu abonchan Ngahmun lailung ponbuh veldung adimset’e !
19078029	Pathenin aduchat’u apen , Israelten vachate kithan anetauve !
19078030	Hinla agilkel chim masangu , A-an neh laitah-uvin ;
19078031	Achunguva Pathen along hangin , Israel mi , pasal lhentum Mi thahat lai lai athat tai !
19078032	Hitipia aboltah vangin Israel achonse jingun ; Thil kidang chujatpi abol vangin atahsanpouve .
19078033	Hijeh chun ahinkhou asuchomin , Kimlih leo leovin alhai !
19078034	Alah-uva mi phabep atha teng Adang ho ahenga ahungun , Lung aheiyun ahenga Lung laigil’in ataovui !
19078035	Chuteng apanpiuva ahoidamu chu Hatchungnung Pathen ahi ahedoh jiuve !
19078036	Amavang joujeng aseiyun , Lung thengsel’in imacha aseipouve !
19078037	Pathen din akitah pouvin , Akoma akitepnau jong alolhing pouve !
19078038	Pathenin vang amite ahepi jingin , Amaho sumang louvin asetnau angaidam’e ; Alunghan tamtah vei adamin , Alungset akitim nah nah-e !
19078039	Khohui kitolmang banga Thi thei mihing ahiu ahe jinge !
19078040	Gamthip laiya ijat vei Pathen adouvuva , Ijat vei lung himoa alhau hitam !
19078041	Avel vel’in Pathen apatep’un , Israel Pathen theng chu aphinseuve !
19078042	Amelmateuva kona ahuhhing nia Pathen thahat loupije asumil’ui !
19078043	Egypt gam Zoan phaiya thil kidang abol , Anatoh nasatah tah chu asumil tauve .
19078044	Luidung jouse thisan asosah a Egupten don ding ahet lou asumil’ui .
19078045	Egypt thousi vaibong alha khumin , Asugenthei lheh jengun , Uphohte alhan Agamsungu asugam geiyin ahepouve .
19078046	Aloujaovuva khaokhopite alha a , Muchi chivo asuhgam jong ahaitauve !
19078047	Alengpigau gel avohchaisah a , Atheichangu daibang athasah asumil tauve .
19078048	Aganchau gel avoh lihsah a Kelngoi hon jouse keh aselihsah ahetapouve ,
19078049	Egypt alunghan a mithat Vantil asol’a Athasah a alunghemu ahetapouve .
19078050	Alung han gpaiyin , Gamna alha khuma athagam asumil’ui .
19078051	Egypt insung jouse Pasal peng masa cheng athagam ahaitauve !
19078052	Kelngoi chingpa banga amite apuiya , Gamthip laiya apuidoh asumil’ui !
19078053	Kichatsah louvin amite apuiyin , Amelmateu twipi achupsah asumiltauve .
19078054	Gal’a alahsa molsang vum , Amunthenga amite apuidoh jong ahetapouve .
19078055	Amite kitol chun agamsunga chengte adelmangpeh-in , Agam’u Israelte ahoppeh a , a-in’uva amite Achensah geiyin asumiltauve .
19078056	Hinla Pathen Hatchungnung adou jingun , Apatep jiuvin athupeh ho anit pouve .
19078057	Kisonpi mo thalchang kon bang le Kitahna bei apateu bangin Doumah abol jingui !
19078058	Doiphung tampi asemdoh-un Pathen aphin lung hangun , Doilim tamtah asemjeh-un Hatah-in along hansah-ui !
19078059	Athilbol’u amujeh-in Pathen along hangin , Israelte apaimangtai .
19078060	I-lah-uva achenmun Shiloh a Aponbuh geiyin Pathenin adondai .
19078061	Athahat le aloupi melchihna Kitepna thingkong chu imelmateu amatsah-e .
19078062	Amite alunghanin , Amelmateu athagamsah-e .
19078063	Golhang jouse gal’a athitan , Nu-ngah hon ji ding aneitapouve !
19078064	Thempuho gal’in athat’un , Ajiteu jong akasah theipouve !
19078065	Ihmut’a kon thoudoh bangin Pakai ahung kipattan ; Jukham pasal hattah bangin Pakai ahung kisentei !
19078066	A-itih a gal lel a jum din , Amelmate anung non adeljamtai !
19078067	Joseph chilhahte jong apaiyin , Ephriam phung jong alatapoi !
19078068	Adeipen Zion lhanga Juda phung joh alhengtai !
19078069	Zion lhanga van a a-in bangin Ahouin Theng akisah-e ! Itih geiya kilong kit loudin , Leiset bangin asedettai !
19078070	Alhacha Davih alhengin , Akelngoi chinnaa akoudoh-e !
19078071	Kelngoi chingbanpi chu Israel lengpan atungin , Pathen mite chu kelngoi chinin achinsah tai !
19078072	David ama ki-itcha louvin Khut them to thon amite alamakaite !
19079001	Vo Pathen , namdangten Nagam ahindel khumtauve ! Nahouin theng asuhboh-un , Jerusalem asuchimsoh tauve !
19079002	Nalhachate muthong vah nan aneiyun , Atahsa longu sahang vah nan aneiyui !
19079003	Namite thisan tei kisung lha abahsah-un , Jerusalem kholaiya thisan teiyin alonge ! thilong vui ding jong Mihem khatcha beh aumtapouve !
19079004	Kavel’uva chengten eng houle Daichatvai , nuisat’in eineiyui !
19079005	Neilunghan jing diu ham Pakai ! Nalungset meibang kou jing ding ham ?
19079006	chibai naboh lou , nahenga tao lou Namtin vaipi chunga lung hang jon !
19079007	Namite athat gam’un , Nagamsung asumangtauve !
19079008	Kapu kapateu chonset jal’a Telen matsah sangin , Tun neihepiuvin , Akinemlel gam kahitauve !
19079009	Vo Pathen , jabol nachan jingna din Kachonset’u ngaisamin , Neilhatdoh-un , neihuhhingun !
19079010	Ibol’a namtin vaipin , “ Hoiba ham na-Pathen ? ” ati diu ham ? Nalhachate thisan so jeh a Namtin vaipi telen namatsah Neimusah tauvin !
19079011	Tha dia kikoisate , Songkul lute kagin ngaiyin ; Nathahat loupitah chun Amaho hi lhadoh-in jalensah tan !
19079012	Pakai , naphin phin a namdangte hi Sagi veijenin lethuh ten !
19079013	Chuteng , nakelngoihon tobang Namite keihon thangvah jing ung ting , Akhang khanga Nangma Kavahchoi jing diu ahitai !
19080001	Ongiyin , Israel kelngoi chin a chinga , Joseph chilhah kelngoihon hoiya hoile Pa ! Cherubim chunga touva ,
19080002	
19080003	Ephriam , Benjamin chule Manasseh phung hoa hung kiphongin , Thaneo tah-in hungin neihuhhingun !
19080004	Vo Pathen , huhhing kachan na diuvin , Neihepiuvin , neitahsemkit’un !
19080005	Vo , Pakai , thaneipen Pathen ! Itih geiya namite taona nalunghan khum ding ham ?
19080006	Neh le chah khel’in lungdon neipeuvin , Don ding khel’in mitlhi longin neikoitauve !
19080007	Jet le veiya namtinin gal eibol khumun , Melmaten eiphin phin’uve !
19080008	O thaneipen Pathen , Huhhing kachan theina diuvin Neihepiuvin , neithah semkit’un !
19080009	Egypt’a konin Lengpiphung nahinpon , Namtin vaipi nadeljamin , Agamsunguva lengpiphung chu naphuttai !
19080010	Lengpiphung phuna din tol nalaiyin , Ajung leigil’a alut’in abah-in gam leiset alosoh tai !
19080011	Alimin mol le lhang alen , Abahhon cedar thing sangtah tah ho akhui !
19080012	Abahho ajam jamin , Mediterranea Twikhanglen aphan , Euphrates luipi dung geiyin ajam’e !
19080013	Idia atho naphat lhah a , Atohkha chanin aga jouse akiguh ham ?
19080014	Gamvohten achonpeh gamtan , Gamsaten kivahnan aneiyui !
19080015	Hung kihei kit’o thaneipen Pathen ! Vana konin hinven , namite neihuhhingun !
19080016	Naphusa , hiche lengpiphung thah , Hoitah a nakhandohsah hi hinson !
19080017	Kamelmateuvin ahalgep’un aphuh lhutauve ! Lunghan khumin sumang jengin !
19080018	Natundoh a nahatsah nalhensa namite vang Hoidamin vengtup jingin !
19080019	Nakoma konin kihei mangkit tapou vinge , Neihing hoiyun vahchoi jing unge !
19080020	Vo Pakai thaneipen Pathen ! Huhhing kachan theina diuvin Neihepiuvin neithah semkit’un !
19081001	Eipanpi Pathen , Jacob Pathen Vahchoi la othongin sauvin !
19081002	
19081003	Tumging tumin khutbeh bengun , Tumging ngeito thon semjang le Selangsan saiyin vahchoiyun !
19081004	Lhathah ni le lhalih nin , Kut bolna din sumkon mut’un !
19081005	Hiche hi Israelte lah a Danthu , Jacob Pathen thupeh ahi !
19081006	Pathenin Egypt gam adelkhum chun Hiche dan hi Israelte anapei ! Keiman mi kihelou thusei ogin kajan :
19081007	“ Keiman napohgih-u kadom lhan , Chehtum gihtah jouse ka-ngahsah tai .
19081008	Nagenthei pet’a neikou chun Kanahuhhingtan ; Meivom lhangkhal kakiselnaa konin Kahin donbut’e ! Meribah twisam phunga jong Kanapatep’in ahi .
19081009	Kahilchahna ngaiphan kamite , Israel , kasei nangai ding kadei lheh-e !
19081010	Doi semthu nakoi dauva , Houjong nahou thei lou diu ahi !
19081011	Egypt’a kona nahinpuidoh , Pakai na-Pathen chu kahi ; Kam kan , an nabah inge !
19081012	“ Hinla kamiten kasei angaipon , Israel kathua anungpoi .
19081013	Hijeh chun along katahsah-in , Adei deiyu kabolsah-e !
19081014	O kamiten kasei ngai tavuo leh ! Kathua anun diu iti kadei hitam !
19081015	Chutileh amelmateu kajoa , Agal jouseu kajopeh ding ahi .
19081016	Eihot bolte kichan ka-anga kun’un tin , Tonsot’a hesoh genthei athoh diu ahi .
19081017	Nangho vang an thuipen kapeh-uva , Gam khoiju jadonsah diu ahi , ” ati .
19082001	Vanmite kikhopna a Pathenin vai ahomin , Pathen mite lailunga thu lhuhna asem’e !
19082002	“ Ddih louva thutan ngauvin , Agiloute din lang neidauvin !
19082003	Cahgate panpiuvin , Panpibei , lhasamte phat bol’un !
19082004	Migiloute khut’a konin Lhasamle geochaote huhsoh-un !
19082005	“ Lungthimbei mi-ngolte ! Khosuh khotou helougam nahiuve ! Vannoi leiset’a Thudih khatcha aumtapoi !
19082006	‘ Chungnungpen chate , Pathen mite nahiuve , ’ kati ahi ;
19082007	Hinla mihem thia nathiuva , Haosa chajeng jong athibanga nathi diu ahi , ” ati .
19082008	Vo Pathen hungin leiset vaipon , Namtin vaipi namite jeng ahiuve .
19083001	Umthim loujen-o Pathen ! Moh umthim hih hel’in !
19083002	
19083003	Ven , namelmaten gal ahinbol’un , Nahoten doumah ahinbol tauve !
19083004	Namite dounan guh-in thil agongun , Nahon jingte ahindoutauve !
19083005	“ Hungun , Israel kiphah poh kit louna din , Hiche nam hi sumanghel’u hite , ” atiuve .
19083006	Nang dou din akihoutoh-un , Nadouna thil agongkhom’ui !
19083007	Edomte , Ishmaelte , Moab mite leh Hagar mite ;
19083008	Gebal mite , ammonte leh Amalekte , Philistiate leh Tyre mite ;
19083009	Assyria miten jong apanpin , Lot chilhah gal-hang jouse apangkhom’ui !
19083010	Midia mite le Kishon luiya Sisera le Jabin nabol bangin bol’in !
19083011	Amaho chu Endor a nathah’in , Tolgoa atahsau amonsah tai !
19083012	Alamkaiteu Oreb le Zeeb nabol bangin bol’in , Zebah le Zalmunna najo bangin Avaihomteu jousoh keiyin !
19083013	Hicheho hin , “ Pathen gam leiset chu Kilah-ute , ” anatiuve .
19083014	Vo Pathen , abonchauvin Vutvai kithe leh Changpol hui mutmang bahsah-in !
19083015	Gamkang kaa molle lhang Lhutvamhel bahsah jengin !
19083016	Khohui semjamsah-in lang Nahuise lhoh mangsah tan !
19083017	Mitjum maijumin lhan , Nathahat hetdoh sah-in !
19083018	Aitih-in kiphatlam le meidoiyin um’u hen , Jumle jan thigamu hen !
19083019	Leiset’a vaihom chungnungpen , Pakai nangbou nahi heu hen !
19084001	O thaneipen Pakai ! Nahouin theng dei le ngai aumin ;
19084002	
19084003	Chua lhah ding kanom’e ! Pakai Houin ka-ngaiyin , Kahinkho pumpin hing jing Pathen ah Kipa la kasai !
19084004	O thaneipen Pakai , Kalengpa le ka-Pathen ! Nahouin a vatoute le pelpalep jengin jong Bu asauvin , namaicham phung vel’a nou a-op’ui !
19084005	Nahouin apansaa , Navahchoi la sajingte anun nom’ui !
19084006	Zion jon a kijot’a , Nathahat’a kisongte anun nom’ui !
19084007	Kana Baca phaicham jot jong leu , Go masan twikul adipsoh a Kipana twisam phung ho tobang ding ahi .
19084008	Akijot nauva ahat cheh cheh-un , Zion a Van mite Pathen chu Agamu tei diu ahitai !
19084009	O Pakai thaneipen Pathen ! Kataona ngaiyin lang , O Jacob Pathen ! Neihouvin !
19084010	Vo Pathen , nathaonusa Kalengpau hi phatthei boh-in !
19084011	Mundanga ni sangkhat um sangin , Nahouina nikhat um aphajoi ! Migiloute innom a chen sangin , Ka-Pathen inpi kotnga kanomjoi !
19084012	Pakai chu eihoidam’uva , leng loupe , Jabolna le hepina vang eiboh pau ahi ! Aman thildih bolte din Thilpha a-itpeh khah poi !
19084013	O thaneipen Pakai , Nanga ki-ngai jingte anun nom’ui !
19085001	Pakai , nagamsung nahepin , Israel nahaosah kittai !
19085002	
19085003	Namite toh khel jouse nachulnamin , Achonset chengseu na-ngaidamtai !
19085004	Achunguva lungsat nahaiyin , Nalunghan na-ngatai !
19085005	Vo Eihuhhingu Pathen , Neilungdamun neithahsem’uvin !
19085006	Neilunghan jinguva , Lungdam louhel dng nahin ?
19085007	Neihatsah kitleu chun , Namiten vahchoi ki tnau vinge !
19085008	Pakai , longlouvin neilungset’un , Neipenpin neihuhhinguvin !
19085009	Pakai Pathen houlim ka-ngaiyin , Chonset ibol kit dau leh , Amite eiho chunga Cham leng din aseiye !
19085010	Ama jabolte huhhing nom jing , Huhhing dia igam’uva um jing ding ahi !
19085011	Ngailut le kitahna kilamtoa , Adidh le chamna kikoi ding ahi !
19085012	Leiset’a kona gunchuna kitungdoh a Van a kona adih kikhai lha ding ahi .
19085013	Pakaiyin eihaosah diu Gamga pungding ahi .
19085014	Adih masantin , Pakai lampi anasem ding ahi .
19086001	Ngaiyin Pakai neihouvin ! Lhasam le geo chaovin ka-um’e !
19086002	Neihuhhingin nadia lepthol bei kahi , Nanga ki-ngai nalhacha kahi neihuhhingin !
19086003	Neihepin ka-Pathen nahi , Nilhum lhumin nahenga kataove !
19086004	Kataona naheng ahunglhung tai , O Pakai nalhacha neikipahsah-in !
19086005	Neibol phauvin nei-ngaidam’ui , Nahenga taote dia lungset chamkim nahi !
19086006	Kataona nagiyin O-Pakai ! Neihouvin panpi ka-ngaiye !
19086007	Neihouji jeh-in , Kagim nin Nangma kakouve !
19086008	O Pakai Nang tobang Pathen dang aumpon , Nabol tobang bol’a khatcha aumpoi !
19086009	Nasemsa namtin vaipi nahenga kun cheh diu , Namin achoi-at diu ahi !
19086010	Thahat tah , thil loupe pi boldoh , Nangbou Pathen nahi !
19086011	Neibolsh nom neihil’in Pakai , Nathu ngai molsonge ! Lung sa-ih louhel’a Nakin bolje naihil’in !
19086012	O Pakai ka-Pathen , kalungthim pumpin vahchoiying ting , Nalal loupina tonsot Tonsot’in phongjal lenge !
19086013	Neingailutna aloupi ngeiye ! Thina lhankhuh geisa neichohing tai !
19086014	Vo Pathen , ija nagel lou , Mi kiletsah engse loiyin tha din eidel khum’ui !
19086015	Pakai Nang vang hepi le ngailut them , Thoh hat jing , khoto them katah tah nahi !
19086016	Hung kiheiyin neilungset’in , kanu banga nakinbol kahi ; Neihatsah-in neihuhhingin !
19086017	Nahot bolte jumsona din , Naphatje neimusah-in Pakai ! Neipanpia neilhamon amu tengu jahchau hen !
19087001	Lhang theng chunga Pakaiyin akhopi aphutdoh-e !
19087002	Israelte khopi dang sangin , Pakaiyin Jerusalem akhohsah-e !
19087003	Vo Pathen khopi ! Nachung thu loupin akiseiye !
19087004	“ Kathu ngai nam mite lah a , Egypt le Babylon kisim than ; Jerusalem tolkon lah a Philistiate , Tyre mite le Sudante kasim thai , ” ati .
19087005	Zion thudol’a vang , Hatchungnungin phutdet’in tin , Namtin vaipi kikhol diu ahi .
19087006	Pakaiyin namtin vaipi asimtoh a , Abonchauva Jerusalem Khosung mia asim didng ahi .
19087007	Amahon , ” I-phatheina jouseu Zion a hungkon ahi , ” tia Lam’uva la asah diu ahi .
19088001	O Eihuhhinga Pakai Pathen ! Sun nilhum jan khovah-in na-anga kakap’e !
19088002	
19088003	Kataona ngaiyin lang , Panpi ngaicha kakagin ngaiyin !
19088004	Gentheina ten eibomin , Thipai ding kahitai !
19088005	Alaichat chat ho kabangin , Thabei pai ding kahitai !
19088006	Don louva thilong lah a kijam , Thasaa lhankhuh a lum tobang kahi ; Napanhu phah lou , Nasuhmilsa ho tobang kahi !
19088007	Kochong tong lai thimsung , Lhankhuh sunga neileh lut tai !
19088008	Neilunghan anasa behseh jengin , Natwipi kidil’in eichup tai !
19088009	Kagolte neidalhah sah tan , Avetda dauvin neisemin , kikul khup’a jamdoh thei lou kahitai !
19088010	Lung gimin kamit athimlon , Niseh-in kakoujin , Nangma sangin kataove Pakai !
19088011	Thilong damsa hi thil kidang bolpeh le chun , Thoudoh a navahchoi diu hinam ?
19088012	Lhan’a lumsa nalungset long lou seiya , Manthahna geisan nakitahna aseimong-um ?
19088013	Muthim gama thil kidang nabol amu’uva , Ihmut milna gama naphatna kihedoh nam ?
19088014	Pakai , napanpi ngeh-in , Jingkah she-in nahenga kataove !
19088015	O Pakai idia neidonda a , Velouva kiheimang nahim ?
19088016	Kaneocha lhah gim genthei kathoh-in , Thi ding konchan ka-um jinge ; Neigimbolna cheng kathoh na a Apang joulou kahitai !
19088017	Nalunghan kadimtan , Neibolgimnaa mangthah pai ding kahi !
19088018	Hicheng hin twibang eichup nilhum lhumin , Jet le veiya eiumchah soh tai !
19088019	Kagol ngaitah tah jong neidalhah sah ten , Muthimlah a kalengtai !
19089001	Vo Pakai , nalungset long lou Tonsot jailan oiying ting ; Nakitahna hi itih-in Phongjal lenge !
19089002	
19089003	Nalungset beitih neilou kahen , Nakitahn avan banga kidal jing ahi .
19089004	Nangin , “ kadeilhen mitoh kitepna kasemin , kalhacha David henga kakitep’in ;
19089005	‘ Nachilhah khat leng chang jing ding , Nalengvai neina koipeh jing ding kahi , ’ tin , ” naseiye .
19089006	Pakai , thil kidang nabol ho Vanin lan asan ; Nakitahna jalan a-oiyui !
19089007	Vana jong natobang aumpoi Pakai , Van mite khatcha jong Nangto kibang aumpouve !
19089008	Van mithengte kikhopna kijapen nahin , Nang gin nan adding cheh-ui !
19089009	Pakai thaneipen Pathen , Nahat kibahpi aumpon ; Ijakaiya kitahpen nahi Pakai !
19089010	Twikhanglen huneitah chunga vai nahomin , Twipi kinong lai naphoh thip jie !
19089011	Gul-lhempi Rahab nachilgoiyin , Naban thahat’in namelmate najoutai !
19089012	Van la nanga , leiset jong nanga ; Vannoi le asunga um jouse nasemsa ahi .
19089013	Sah le lhang nasemin , Tabor lhangle Hermon mol’in nahenga kipa la asai !
19089014	Nakhut tha aham lheh-in , Naban-gol tha ahat’e !
19089015	Nalaltouna adih le kitahna chunga akidon , Natohna chan a ngailut le kitahna akimui !
19089016	O Pakai , namaivah a vah lea , Kipa la sa chibai nabohte anun nom’ui !
19089017	Naphatna avahchoiyun , Nilhum lhumin nachunga akipah-ui !
19089018	Minthangtah tah-in gal neijosah-un , Neingailut jal’un hanla neisah sah-ui !
19089019	O Pakai , eihoidam diu nalhengdoh-in , Vo Israel Pathen theng , kalengpau napansah-e !
19089020	Malaiyin nalhacha tahsan umte gaochannaa , “ Sepai minthang khat kapanpin , Mipi lah a kalhendoh Mikhat chu laltona kapei ,
19089021	Kalhacha David chu thao theng kanun , lengin katungdoh tai .
19089022	Kaban thahat’a katuh jinga , kaban-gol tha kapeh ding ahi .
19089023	Amelmaten adou joulouhel ding , Migilouten jong jouponte !
19089024	Agalte kasuhgep’a , Ahotbol chan katha ding ahi .
19089025	Ka-ngailut’a adia kakitah jing ding , Gal kajosah jing ding ahi .
19089026	Alenggam Mediterranea Twilen apat Euphrates luipi geiya kakeh let ding ahi .
19089027	Aman kajah a , ‘ Kapa le ka-Pathen , Eihoidama le Eihuhhingpa nahi , ’ tinte .
19089028	Chapa masapena kaneiya , Leng jouse sanga kachoi sang ding ahi .
19089029	Adin kakitepna nit jing ing ting , kakiteppina tonsot’a um ding ahi .
19089030	Alengvai neina Vanthamjol um jing bang ding , Achilhah khat leng chang jing ding ahi .
19089031	“ Achilhahten ka-Danthu anitdauva , Kathupeh ho banga chon lou ,
19089032	Kahilchahna cheng nahsah moa , Kathupeh chengse anitdau vangleh ,
19089033	Achonsetnau jeh a talen kapeh a , Abol khel jal’uva genthei kathohsah ding ahi .
19089034	David vang kangailut jinga , Adia kakitepna kanit jing ding ahi .
19089035	Kakiteppina palkeh pong ting , Kateppeh khatcha bolda ponge !
19089036	“ Kamitheng pan itih a dia kitepsa kahitan , David joulhep ponge !
19089037	Ason apah um jing ding , Ni le lha umlaisea alenggam kavettup jing ding ahi .
19089038	Vanthamjol’a hettohsah phatseh a kanei , Lha banga alenggam um jing ding ahi , ” nati .
19089039	Tunla nalhentum lengpa nalunghan khumin , Donlouvin napaidoh tai !
19089040	Nalhacha toh kitepna nasukeh-in , Alallukhuh vutbol lah a nasep luttai !
19089041	Akhopi pal jouse naloilhun , akulpi abonchan naloiphei !
19089042	Ajotpa chanin athilkeo akiguh-un , Aheng akom jousen anuisat’ui !
19089043	Agalte najosah tan , Agalte kipah thanomin naumsah-e !
19089044	Agal manchah jouse manmo nason , Galmuna gal nalelsah tai !
19089045	Aleng tenggol nasat lhan , Alaltouna toljepnan naneiye !
19089046	Gollhang manlouvin nalhan , Jumle ja thoh-in nakoiye !
19089047	Pakai , nakisel thip beh ding hitam ? Itih chan nalungsat meibanga kou jing ding ham ?
19089048	Kahinkho chomdan geldoh-in Pakai ! Ngaiton , thi theiya neisem cheh-u ahime !
19089049	Thi lou ding koima aumpon , Lhana kivui lou didng jong aumpoi !
19089050	Masanga neingailut nau hoiham Pakai ? David dia nakitepna ho hoiba ham ?
19089051	O Pakai , nalhachapa eiphin nau , Melmate gaosap kathoh hi gel jingin !
19089052	Nalhentum lengpa aphinseuve Pakai ! Achena chana aphin phin jengui !
19089053	Tonsot’in Pakai vahchoiyin um hen ! Amen ! Amen !
19090001	O Pakai , akhang khanga Kakiselnau kulpi nahi !
19090002	Vannoi naphudoh a mol le lhang nasem maa jong , umjingsa Pathen , um jing ding Pathen nahi !
19090003	Nangin mihem akisemna kile kit’a , Leivui nungso kit dingin naseiye !
19090004	Nang din kum sang jong hi Nikhat bep ahin ; Janhi kitolmangloi bep , Jan mangkal khat bep ahi !
19090005	Twisoh milhoh bangin neilhoh mangun , Jan mangkal khat bep bou kahiuve ! Jingkah daitwiya Hamdong noudoh bep kahiuve !
19090006	Akhangdoh loiyin apah-in , Nilhah lam teng agop jin athijitai !
19090007	Nalunghanin kamagnthah tauvin , Nalungsat’in kakihot lhul tauve !
19090008	Kachonsetnau nave jingin , Guh thima kasetna jouseu namu jinge !
19090009	Nalunghanin kahinkhou achomlon , Hai khat’in abeiji tai !
19090010	Kum somsagi bep kahing jiuvin , Damthei lheh jongleur , Kum somget bang bou kahingui ! Kahin laiyun chol le nangin ka-umun , Hinkho alhing loi jin , kabeipaitauve !
19090011	Nalunghan khohje hea koi hiya , Nalungsat’in itobang kichatna ahin lhut ding kon hem ?
19090012	Kachih theina diuvin , kahinkho chomjeu neihil’un !
19090013	Itih chan neilung han diu ham ? O Pakai , nalhachate neikhotaouvin !
19090014	Kahinkho lhum’uva kipa nopla sa din , Jing khovah she leh long louvin neilungset’un !
19090015	Gentheina kum sunga neigimsahna jat mauvin , Kipan thanomin neilhauvin !
19090016	Nathilbol nasatah ho nalhachate neimusah-un ; Nathahat loupi chu kachateu musah-in !
19090017	Pakai ka-Pathenu , phatthei neiboh-un ; Kabolchan neilo lhinsah-un !
19091001	Chungnungpen Pakai kulsunga lut’a , Hatchungnung limdam noiya kisel chun
19091002	“ Eipanpia eihoidam , ka-Pathen Ka-kingaina nahi , ” atitheiye .
19091003	Chuteng Pakaiyin thangkol sung le Thihel theina natna konin jong hoidoh nante !
19091004	Alhavingin nakhuntin nasel nante ; Akitahna luma nadalpeh ding ahi .
19091005	Jan teng kichapon natin , Sun teng gal nagin lou ding ;
19091006	Muthima hise lang hihen , Sun laiya mithat hijongle gingpon nate !
19091007	Nakoma sangkhat din lhuh hen , Navel’a sangsom kijam jongle ima tipon nate !
19091008	Vele chun migilou Talen kimatsah chu namu ding ahi .
19091009	Ajeh chu Pakaiya kisel nahin , Hatchungnungin nahoidamtai !
19091010	Hatsahnan napha pontin , Na-insunga manthahna lut ponte !
19091011	Nachena lam lama nahoidam din Pathenin Avantilte nganse nante !
19091012	Songhoa nakeng kisuh khah louna din , Vantilten domkhang nauvin nate !
19091013	Sakeihole gulte , sakei hangtah ho , Gulse ho geiya nachotpeh ding ahi !
19091014	Pathenin , “ Pakai kahi eihea nagilute chu Kahuhhinga kahoidam ding ;
19091015	eikou tengu houving ting , Agim tengu ka-umpi ding ; Kahuhdoh a kachoi-at ding ;
19091016	Kahuhhinga sot tah tah kahinsah ding , ” ati .
19092001	Vo Pakai Chungnungpen Pathen , Nangma thangvah le najabol lasah aphai !
19092002	
19092003	Jingkah seh le nalungset long lou phon a , Nilhah she a nakitahna phon ding ;
19092004	Tumging thei jouse le Semjang gin ngeito tho hi aphai .
19092005	Vo Pakai , nathilbol loupe hon eikipasah-e ; Natoh thil nasa hojeh-in kipa la kasai !
19092006	Pakai , nathilbol anasan , Nalungel agil’e !
19092007	Mingol het the idol ahipon , Lungthimbei hetkhen hoi ahipoi !
19092008	Migilou hamdong pha bang hen , Bol khel neiho khangtou jongleh ; Aboncha kisumang diu ahi .
19092009	Tonsot’a thahat jing nahi Pakai !
19092010	Namelmate thigam’a , Migiloute kithecheh soh diu ahi .
19092011	Keivang gambongchal bangin neihatsah-in , Vang neiboh-in neinopsah tai !
19092012	Kamelmate kisuhgep kamun , Migiloute kagin kajai !
19092013	Midih chu chahthing nanou bang ding , Lebanon lhang cedar thing bang diu ahi !
19092014	Pakai insunga kiphut thing phung bang diu , I-Pathenu Houin thenga thing nanu bang diu ahi !
19092015	Hitobang thing hi ateh geiyin agatheiyin , Anou jingin atah jingin ahi !
19092016	Hiche hin Pakai thudih aphongin , Eihoidampa monabei aseidoh-e !
19093001	Pakai chu Leng ahin , Lal loupina kijem , thaneitah ahi . Leiset phudetsan akoiyin Kibotkang kit lou ding ahi .
19093002	Vo Pakai , nalaltouna long lou , Tonsot’a um jing jeng nahi !
19093003	Vo Pakai , Teikhanglen lithuh ho aging lul lul’un , Nangma choi-anin akithongje jui !
19093004	Van a Pakai thaneitah-in vai ahomin , Twikhanglen kithong sangin ahatjon , Twikhanglen kithong sangin ahatjon , Twipi kidil sangin jong ahuneijoi !
19093005	Pakai , Nadanthu ho abang ahijingin , Tonsot tonsot’a um jing ding ahi .
19094001	Vo Pakai , phulah them Pathen ! Nalunghan hinphongin !
19094002	Namtin vaipi thutan nahi , Kipat’in kiletsahte achanlom pen !
19094003	Vo Pakai itih chan migiloute nakipasah a , Ichan geiya nakichoisang sah ding ham ?
19094004	Kiletsahten lhajeng jungin thu aseiyun , Athilse bol’u kiletsah hoithonnan aneiyui !
19094005	Ven Pakai na-ngailut namite , Abolgimun achilngem ngem jengui !
19094006	Meithai ho le chagate athat’un , Kagamsunguva kholjin ho athat’ui !
19094007	“ Pakaiyin la eimu pouvin , Israel Pathenin ahephapoi , ” atiuve .
19094008	Vo hitobangloma ngol mihem ho , Itih ba nachih doh diu ham ?
19094009	Nakhang sem Pathen chun ajah moa , Mit sem a Pathenin amu mom ?
19094010	Vaipi vengtup Pan talen apeh moa , Mitin thumop chun ahetmo ding ham ?
19094011	Miho ngaito Pakaiyin ahen , Athil ngaitou moh ahi ahei !
19094012	Vo Pakai , nahilchah mihem , Nadanthu nahilthempa chu anun nom’e !
19094013	Migiloute lhah lhumna ding khuh kilai kah , Gim genthei nikho sungin jong nacholdoh dah-e !
19094014	Pakaiyin amite dalha pontin , Agoulo mite donda ponte !
19094015	Thutanna in a thudih lenga , Midih jousen pha asah diu ahi !
19094016	Migiloute eidouhu ding koi hiya , Thilse bolte eidouhu ding koiham ?
19094017	Pakaiyin eipanpi lou hileh , Lhan muthim noiya lum tange !
19094018	“ Vo Pakai , kalhutai , nalungset long louvin Neiphong dingin !
19094019	Lung gim genthei kathoh teng , Neilhamonin neikipasah-e !
19094020	Thudih loud an asem , Dan dih louva thutante napanpi pon ;
19094021	Miphate tha dia gong , Monabeite tha dia thutante napanpi poi !
19094022	Pakaiyin eipanpin , Ka-Pathenin eihoidam nai !
19094023	Pathenin agitlou jal’uva talen apeh ding , Achonset jal’uva asuhmang ding ahi ; Pakai i-Pathen’un Amaho sumang nante !
19095001	Hungun Pakai vahchoiyute ! Eihoidam Pathen a kipa la saute !
19095002	Thangvah to thon a-anga lut’utin , Avahchoi la kipah-in saute !
19095003	Ajeh chu Pakai hi Pathen loupe ahin , Semthu pathen dang sanga Leng hat ahi .
19095004	Pathenin van le leiset pumpi , Leiko tongpen a pat lhang sangpen geiyin vai apoi .
19095005	Asemsa Twikhanglen le atundohsa Leiset chunga vai ahom jinge !
19095006	Hungun , Eisempau Pakai anga kunin , Boh khup’in chibai boh cheh-ute !
19095007	Ajeh chu ama i-Pathenu ahin , Eiho avahsa amite , akaile kelngoi hon ihiuve ! Tunin asei ngaiyun !
19095008	“ Meribah a napu napateu bangin lungtah dan , Massah gamthip a bangin lungtah dauvin ,
19095009	Hikom dunga hin kathilbol munasan Napu napateuvin eipatep leuvin ;
19095010	Kum somli sungin kagim kathang anam leovun , ‘ Itijong hiti lepcheuva , Kathupeh jouse anitdau ham ’ kati .
19095011	Kalungsan giltah-in kakitep’in , ‘ Nacholdo mun diuva kapeh Gamsunga nalut louhel diu ahi , ’ kati , ” ati .
19096001	Pakaiya lathah sauvin ! Sauvin vannoi pumpin Pakaiya !
19096002	Pakai vahchoi la sauvin amin choi-an’un ; Eihuhhingnau Thupha nitinin phongjal’un !
19096003	Chitin namtin lah a aloupina phongun , Athilbol kidang ho mitin lah a phongleuvin !
19096004	Aloupipen Pakai , minthangtah a vahchoi lom ahi ; Semthu pathen dang sanga jabol ding ahi .
19096005	Namdangten Pathen ahisah-u hi semthu bou ahin , Pakai vang hin Vanmun geiya asem ahi .
19096006	Pakai kimvel’a lal loupina jana dim , Amuntheng phung thahat le mel-hoi adem’e !
19096007	Leiset miten Pakai vahchoiyun ! Vahchoiyun aloupi le athahat !
19096008	Pakai min loupe vahchoiyun ! Thilto choiyin a-inpia hung lut’un !
19096009	Hinkho theng mel-hoiyin Pakai chibai boh-un ; Pakai anga leiset pumpi tijau hen !
19096010	Namtin vaipi jah a , “ Pakaiyin lengvai apoi ; Leiset akiphutdettai killing ponte ; Thudih manga vannoi thu atan ding ahi , ” tiuvin !
19096011	Lei le van kipah hen ! Twikhanglen le asunga chengten Othongin oiyu hen !
19096012	Loujao ho le asunga keh jouse kipah hen ! Gammang thing jousen kipa la sau hen !
19096013	Leiset vaihom dia Pakai hung teng , Thudih le thuphaa vannoi mite thu atan ding ahi !
19097001	Pakai aleng changtai ! Leiset kipah hen ! Kipah-un twikol gam jouse !
19097002	Pakai , meilhang jinglei loiyin atomin , Thudih le atah mangin vai apoi !
19097003	Amasang meikouje jun alengin , Akimvel’a melmate ahalvamsoh tai !
19097004	Keh alhahsah teng vannoi asalvah-in , Leiset’in amun akihot lhul’e !
19097005	Lhangsang jouse Pakai anga khoilu bangin ajol’in , Leiset pumpi Pakai anga ajolsoh tai !
19097006	Vanmun jousen Pakai dihna aphongin , Namtin vaipin aloupi amui !
19097007	Doi hou chan ajah chan , Semthu pathen dang ho Pakai anga akuntauve !
19097008	Vo Pakai , nathutan dih jal’in , Zion mite akipah-in , Judah khopi ho athanom’ui !
19097009	Thaneipen Pakai , leiset pumpi vaipo nahi ; Semthu pathen dang ho sangin naloupi ngeiye ! Amite ahoidamin migiloutea konin ahuhdohjie .
19097011	Midihte din khovah tan , Miphate din kipana ahune !
19097012	Midihte Pakaiya kipah-un , Amintheng vahchoiyun !
19098001	Pakaiya lathah sauvin ! Pakaiyin thil kidang dang aboltai ! Aban-gol ajen athahat’in Gal ajousoh tai !
19098002	Pakaiyin galjo aphongdoh tan , Namtin vaipi athahat ahetsah tai !
19098003	Israelte dia kitah dingle longlouva Lungset dia akitepna amolsoi ! Leiset kolkimvel’a min I-Pathenu gakjo amusoh tai !
19098004	Leiset pumpin Pakaiya kipa la sauvin ! Vahchoiyun kipa lan , oiyun thanomin !
19098005	Semjang saigin to thon Pakai vahchoi la sauvin !
19098006	Sumkon le saki mut’un , Kipah-in oiyun Pakai i-Lengpau !
19098007	Twikhanglen le asunga chengten oiyun ! Leiset le achung chengten sauvin kipa la !
19098008	Luidung jousen khut bengun ! Mol le lhang jousen Pakaianga kipa la sauvin !
19098009	Leiset vaihom din Pakai ahunge ! Thudih le apha vannoi mite vai ahom ding ahi !
19099001	Pakaiyin lengvai apoi , Mitin vaipi tijau hen ! Cherubim chunga laltounna atouve , Leiset killing hen !
19099002	Zion a Pakai alaltai , Chitin namtin chunga achungnungpen’e !
19099003	Mitinin amin lal loupe vahchoi ding , Amabou atheng ahi !
19099004	Thaneitah Leng , adih ngailu , Israel lah a thudih tungdoh , Thudih le apha napolut’e !
19099005	Pakai i-Pathenu vahchoiyun , Alaltouna maiya chibai boh-un , Amabou atheng ahi !
19099006	Athempu lah a Mose le Aaron akisim than , Amina tao lah a Samuel jong apange ; Thempuho Pakaiya atao tengu Aman adonbut jie !
19099007	Meilom lah a konin Thempuho akihoupin , Danthule thupeh apeh hi Thempuhon amit’ui !
19099008	O Pakai ka-Pathen , namite taona nasangin ; Achonset nau talen namatsah vangin , Namite din mi-ngaidam pathen nahi namusah-e !
19099009	Pakai i-Pathenu vahchoiyun , Alhang thenga Ama chibai boh-un ! Pakai i-Pathenu hi athenge !
19100001	Vannoiyin Pakaiya la sauvin !
19100002	Kipah-in Pakai chibai boh-un , Kipa la san a-ang sunga Hung lut’uvin !
19100003	Sumil loujen’un Pakai chu Pathen ahi . Asemsate , Amaa ihiuve ; Amite ahiuvin , akelngoihon ihiuve !
19100004	Thangvah-un Ahouin kelkot’a lut’un , Vahcoi pumin a-inpia lut’un ; Thangvah-un amin choi-an’un !
19100005	Pakai nun nem ahi ; Alungset longlou , Akitahna um jing jeng ahi !
19101001	Nakitehna le nathudihje Pakai ken lan sange !
19101002	Nolnabeiyin chon nange ! Kahenga itih nahung dem ? Ka-insunga lungthengin um ing ting ,
19101003	Thilse umsah ponge . Kipalna neisaho natoh kahon , Hiche ho hin eisuboh ponte .
19101004	Lung thengmon um pong ting , Thilse tongkha pong !
19101005	Guhthima aheng akom house chu Kasuhmang ding ; Mi kiletsah hoitho chu Nom lensah ponge !
19101006	Gamsung mi kitahho hebol ing ting , kaleng inpia kachensah ding ; Lung thengsel ho chu Semang pachonga kapansah ding ahi .
19101007	Mijou kaleng inpia cheng lou ding , kakoma miphalhem um theilou ding ahi .
19101008	Igamsunguva migiloute Niseh a katha tha jeng ding ; Migilouse se Pakai khopia kona kadelmang ding ahi .
19102001	Kataona ngaiyin O Pakai ! Najah din kakap’e !
19102002	
19102003	Kahesoh teng Neinungsun loujenin ! Ngaiyin , kakou teng neihou loiye !
19102004	Kahinkho la meikhu bangin abeihei hoiyin , Kagu kachang meisa bangin Akihul let lut jenge !
19102005	Hamgo kinoigep bangin kalungthim agon , Anjong kaneh nompoi !
19102006	Kapen pen nan Kagu lheng lhon bou aumtai !
19102007	Gamthip laiya songthoi ham kabangin , Khogem lah a simbupi ham kabange !
19102008	Kalup vangin ka-ihmu thei pon , Intingvuma vacha chang khat tou kabange !
19102009	Kamelmaten eiphin nilhumkeiyun , Eidaithang hon kamin agaosap’ui !
19102010	Anneh khel’in vutvam kaleh-in , Twidon khel’in kamitlhi kaval’e !
19102011	Ajeh chu lungphamon neilunghan khumin , Neidom sangin neipai mangtai !
19102012	Kahinkho la nisa kihei bep ahin , Loudong gopsuh bep kahi !
19102013	Hinla O Pakai , Nangma tonsot Leng nahin , Akhang khangin naminthang jinge !
19102014	Hung kipat’in Zion khoton , Zion khoto phat alhingtai ;
19102015	Kisumang ta jongleh NalhachatenZion angailun ; Khogemsa ahitah vangin , Zion chunga avoujang nauve !
19102016	Namtin vaipin Pakai gingun tin , Leiset leng jousen athahat gingunte !
19102017	Pakaiyin Zion asemphat teng , Alal loupina phongdoh tante !
19102018	Donlousa amite taona ngaiyin tin , Athum chanu bulhitpeh tante !
19102019	Apeng loulaiho geiyin avahchoi thei nan , Pakai natoh hi khatkit’a te din sundoh-in !
19102020	Pakaiyin chunglam aumna muntheng Van a koninleiset ahinvei !
19102021	Songkul lute taona angaiyin , Tha dia thutansate alhasoh-e !
19102022	Zion a Pakai kiseiphongsoh ding , Jerusalem a Aman kivahchoi ding ahi !
19102023	Lenggam jousea chitin namtin kikhom’uva Pakai chu chibai aboh cheh diu ahi !
19102024	Kahat laiyin Pakaiyin katha asubeiyin , Aphat louvin kahinkho asuchom’e !
19102025	Vo Pathen katahman neithisah dan ! Tonsot kumkhoa hing jing nahi Pakai !
19102026	Semtil’in leiset nasemin , Van mun jouse nakhuttah-in nasemdoh-e !
19102027	Nasemsa jouse mangsoh ding , Nang vang um jing ding nahi ; Nasemsa ho ponset’a sea , Pon banga naseimoa , mangsoh diu ahi !
19102028	Nang vang abang nahi jingin , Nahinkho beitih aumpoi !
19102029	Kachateu lung monga chenguva , Achilhah teu na-anga hoidam diu ahi .
19103001	Ka-lhagaovin Pakai vahchoiyin , Kahinkho pumpin amintheng choi-anin !
19103002	Ka-lhagaovin Pakai vahchoiyin , Aphat kidang ho sumil loujenin !
19103003	Pakaiyin kachonset jouse angaidamin , Kaveiset adamsah soh tai !
19103004	Lhankhuh gei dingsa eicho hingin , Lungset le hepitah-in phatthei eiboh-e !
19103005	Kahinkhon thilpha jengin eingoichon , Haljingin muvanlai bangin kahat jinge !
19103006	Bolset thohte Pakaiyin akhoton , Thu adih lamin atanpeh-e !
19103007	Pakaiyin athilgon Mose henga aphongin , Athilbol kidang ho Israel chate amusah-e !
19103008	Pakai chu hepi le lungset them , Lunghangvah lou , lungset longlouhel ahi !
19103009	Mi apho jing lou ding , Lung jong lung hang jing ponte !
19103010	Ichan diu dol talen eipepouvin , Ichonset nau le bolkhel ho jat’in eilethuh pouve .
19103011	Angailua jabolte din Pakai mingailut van chanin asange !
19103012	Ichonset jouseu Niso le nilhum chanin atolmangtai !
19103013	Ajabolte hi Pakaiyin Mipa chate hepi bangin ahepi !
19103014	Pakaiyin ikisemdol’u ahen , Leivuiya kon ihiu ahejinge !
19103015	Ihinkhou vang hampa bep , Hampa khan a khang chomcha pah bou ihiuve !
19103016	Hui nun teng hampa amut mangin , Koiman amuphaji tapoi !
19103017	Pakai jabolte din vang Alungset guitanmo , akhang khanga aphatna um jing ahi !
19103018	Athutep’a tah pante , Athupeh chan nit themte dia chute ahi .
19103019	Pakaiyin van a laltouna akidon , Ijakai chunga lengvai apoi !
19103020	Vantil hat , thaneitah hon vahchoiyun Pakai ! Athupeh nit themten asei ngaiyun !
19103021	Alhacha adei bol , van a thaneitah hon Vahchoiyun Pakai !
19103022	Alengvai neina chan a asemsaten Vahchoiyun Pakai ! O ka-lhagao Vahchoiyin Pakai !
19104001	Ka-lhagao Pakai vahchoiyin ! O Pakai ka-Pathen naloupi ngeiye ! Jabolna le Lal loupinan Nakijem’e !
19104002	Khovah loupin nakivonin , Pondal bangin van nasungin ;
19104003	Twipi chunga in nasan , Meilhang kangtalaiyin namange ; Huipi chunga natouvin ahi .
19104004	Khopihui solchah-in nanaeiyin , Lhacha kolphe namange !
19104005	Leiset bulpi naphutset’in , Kilong kit ponte !
19104006	Leiset chu Twikhangin nakhun , Molsang ho jong twiyin achup’e !
19104007	Napho teng twipi akinongin , Na-ogin ajah tengu akitol tol jiuve !
19104008	Mol le lhang akhotan’un phaichama ahung longun ; nasemna mun jousea alongui !
19104009	Leiset achup kit louna din Akhokal lou diu gamgi nasempeh-e !
19104010	Phaicham dunga twisam naputsah-in , Lhang le lhang kah a luidung nalonsah-e !
19104011	Luidung hao hin gamsaten twi adon’un , Gamlah sa-nganten dang noun an aneiyui !
19104012	Vapang thingphung dunga Vachate busan kipah-in la asauve !
19104013	Van a konin mol le lhang gotwi nachapsah-in , Leiset hi navangboh adimset’e !
19104014	Gancha neh din hamhing napousah-in , Mihemin avatchaiya muchi tuna aneidin hampa nakesah-e !
19104015	Akipana din lengpitwi napensah-in , Athanopna din olive thao napen ; Akithadona din anneh napei !
19104016	Pakai phusa thingphung , Lebanon lhanga Cedar ho Gotwi nengtah-in adou jingui !
19104017	Cedar thing chung dunga vachaten bu asan , Chahthing phung dunga vakangten bu asai !
19104018	Molsang dunga gamkelte achengun , Songkol khikah dunga kolsate akisel’ui !
19104019	Kum kiheichin melchihnan Lha nasemin , Nisa alhum phat akihet’e !
19104020	Jan nasemin , khojin teng Gamsa jouse alhadoh jiuve !
19104021	Sakei noute sadel’in akisen sen’un ; Neh ding Pathena akithum’ui !
19104022	Nisa so teng changsunga akileuvin , Akhosung dunga alum jiuve !
19104023	Hiche kah hin mihem avaikon’un , Nilhah geiyi na atongui !
19104024	Pakai , thil hijatpi hi chingtah-in nasemin , Nasemsa leiset adimtai !
19104025	Twikhanglen lentah le jaotah , Asunga ganhing len le neo adimset’ui !
19104026	Twipi chunga kong innei akitol’un , Nasemsa Leviathanin alamtinjie !
19104027	Ganhing hijat kel le chah khoto din , Abonchannasanglam avecheh-ui !
19104028	Aduchanu napen , aneuvin ; Anneh napen , anevaiji tauve !
19104029	Nakihei mang teng akichauvin , Nahaisam sah teng athiuvin leivuiya akilekitji tauve !
19104030	Nalhagao napeh teng semdoh ahitauvin , Leiset’a amaho hi hinkho thah napei !
19104031	Tonsot’in Pakai loupe jing hen ; Asemsa chunga pakai kipah jing hen !
19104032	Pakaiyin leiset avet teng akilingin , Molsang dung athamleh akhulet lut’e !
19104033	Kahin laisen Pakai choi-at la sang ting , Hinlai damsungin ka-Pathen vahchoi la sange !
19104034	Pakaiyin kipah thanom kahi , Kalasah chunga lung lhai hen !
19104035	Leiset’a chonsete kisugam hen , Migilou kilulah kit da hen ! Ka-lhagaovin Pakai vahchoiyin ! Vahchoiyun Pakai !
19105001	Thangvah-un Pakai , aloupina phongjal’un ; Namtin lah a athilbol seichoi leuvin !
19105002	Pakai vahchoiyun , Thil kidang abol ho sei leuvin !
19105003	Kipah-un Amaa ahiuve , Ama chibai hoh jouse kipah hen !
19105004	Pakai panpi hol’un , Ama chibai boh jinguvin !
19105005	Thil kidang abol ho jeh leh Athutan dih jeh hin ,
19105006	Alhacha Abraham chilhahte le Alhenchom Jacob chilhahten Pakai gel jingun !
19105007	Pakai hi i-Pathenu ahin , Athupeh ho vannoi pumpi ding ahi !
19105008	Akitepna nit jing ding , Athutep ho khang sang sanga anit ding ahi !
19105009	Abraham to akinopto na , Isaac athutep anit tei ding ahi !
19105010	Pakaiyin Jacob to kitepna asemchu , Tonsot tonsot’a um jing ding ahi !
19105011	“ Canaan gam napeng ting , Nagoulo gam hiding ahi , ” ati .
19105012	Pathen mite lhomcha ahi laiyun , Canaan gama akhopem’un ;
19105013	Agam gama avah leuvin , Lenggam khat’a konin achom khat’a acheuve !
19105014	Hinla Pathenin koima abolgenthei sah pon , Ahoidamna diuvin keng ho agihsal jie !
19105015	“ Kalhentum lhachate suse hih-un , Ka-Themgaote bolse hih-un ! ” ati .
19105016	Pakaiyin gamsunga kel alhan , Neh le chah asumangtai !
19105017	Soh joh a ajoh-u Joseph chu Israelte masanga asol masan ;
19105018	Joseph chu akenga thih khaovin ahen’un , Alol’a thih-kol’in ahen’ui !
19105019	Pakai thun athemna aphondoh a , Aseidohsa guilhun kahsen ahen’uve !
19105020	Chuin Egypt lengpa , namtin vaipo pan Joseph alhadoh-in achamlhatsah tai !
19105021	Agamsunga apipun apansah-in , Anei jouse chunga vaipon akoitai !
19105022	Lengpa natong ho hithei leh Athumopte hilchah thei din apansah-e !
19105023	Jacob jong achen , Egypt gamsunga achengtai !
19105024	Pakaiyin amite cha le nao apunsah-in , Akidoupiteu sangin tha aneisah-e !
19105025	Amite chu Egypt mite ahotsah-in , Alhachate khut thah lhau nan aneitauve !
19105026	Hichun alhacha Mose le Alhendoh Aaron asol’e !
19105027	Mose le Aaronin Egypt gama Pathen vangin thil nasatah tah le kidang abol lhon’e !
19105028	Pathenin Egypt gama thim ajinsah-in , Hinla Egypt miten athu angaipouve !
19105029	Aluidung twi jouseu thisan asosah-in , Nga jouse jong athatgamtai !
19105030	Agamsungu uphoh adimtan , Leng inpi geiyin adimtai !
19105031	Pathenin thu apeh leh Thou vaisi ahung langin gamsung adimtai !
19105032	Gotwi khel’in kol aphetsah-in Agamsunguva gel alhahsah tai !
19105033	Lengpigui le theichang phung ho , Thingphung ho asumangsoh tai !
19105034	Pathenin aseile , simsen lou Khaokhote ahung langin ;
19105035	Gamsunga hamdong jouse le Lhosah ga jouse anechaitauve !
19105036	Pathenin Egypt mite insunga Chapa peng masa jouse athatai !
19105037	Hichun Israelte apuidoh-in , Amahon dangka le sana akiph-un Ahao theiyun ahat lheh tauve !
19105038	Egypt miten akichauvin , Israelten adalhah-u akipapaive !
19105039	Pathenin sun teng amite Meilhangin adal jin , Janteng meikong asalvah sahjie !
19105040	Israelten athumjeh-un vanmite alhalut peh-in , Van akonin anneh apei !
19105041	Songpi ahongdoh-intwi aputsah-in , Nelgama vadung bangin alonsah-e !
19105042	Alhacha Abraham henga Akitepna theng chu agel jinge !
19105043	Hiti hin alhenchomte apuidoh-in , amahon kipa la san a-oiyui !
19105044	Pathenin amaho hi midang ho gam alosah-in , aloumun jouseu atouphasah tai !
19105045	Amiten Adanthu ho le ahtupeh chengse Anit jingna diuva hitia abol ahi . Vahchoiyun Pakai !
19106001	Vahchoiyun Pakai ! Thangvah-un Pakai nun nem , alungset longlou ahi !
19106002	Pakai thilbol loupiho seijou ding hiya , Kithuh bep a vahchoi jou ding koi ham ?
19106003	Pakai thupeh ho nit’a Thildih bol jing mi anun nom’e !
19106004	Namite napanhu teng neigeldoh-in Pakai ! Amaho nahuhhing teng keijong neipansah-in !
19106005	Namite hamphat neimusah-in , Nagoulo mite kithang-at a anopnauva neipansah-in !
19106006	Kapu kapateu bangin kachonseuvin , Migiloule mi-engse kahiuve !
19106007	Egypt’a Pathen thilbol kidang ho chu Kapu kapateuvin ahethem pouvin ; Analungset jingo chu asumil’un , Twisan phunga Hatchungnung dounan achon’ui !
19106008	Pakaiyin vang akitepna bangin ahuhhingin , Athahat loupe musah din abol’e !
19106009	Twisan dung aseipeh leh akangin , Amite tolgoa apui galkaiye !
19106010	Ahotbolteuva konin ahuhhingin , Amelmateuva konin ahuhdoh tai !
19106011	Amelmateuva vang twiyin achuptan , Khatcha beh akhenpoi !
19106012	Hichun amiten athutep ho atahsan’un , Pakai vahchoi la asauve !
19106013	Ahin Athilbol asumil loiyun , Athumop ngah louvin anopchon tauve .
19106014	Gamthip laiya adu du athum’un , Pathen apatep’uve !
19106015	Gamthip athum chanu apen , Gamna hise jong vang alansah-e !
19106016	Gamhtip laiya Pakai lhacha theng Mose le Aaron chunga athangset’u chun
19106017	Leiset apoh khin Danthan achop lut’in , Abiramle ainsung mi achup’e .
19106018	Aseijuiteu chunga meikou achun , Migiloute chu akavamsoh tai !
19106019	Sanan bangchal lim asem’un , Hiche semthu doi chu ahoutauve !
19106020	Pathenloupina chu hamhing nea Gancha limsemthun akheldoh-ui !
19106021	Egypt gama thil nasa tah tah bol , Ahuhhingpau Pathen asumil tauve !
19106022	Egypt gama datmo thil itobang abol’a , Twisan phunga tijat um itobang abol hitam !
19106023	Pathenin amite suhmang dia asei chun , Alhendoh lhacha Mose’in Pathen akidintepin ; Miho asuhmang louna din Alungdamsah nah nah-e !
19106024	Lungtup gam chu aseiseuvin , Pathen thutep atahsan pouve !
19106025	Aponbuh dunguva aphun phun’un , Pakai thusei angaipouve !
19106026	Pakaiyin khut ajah-in agihsal’in , Ganthip laiya athagam a ,
19106027	Achilhahteu gamtin athecheh a , Gamchoma athigamdah din aseiye .
19106028	Peor a jong Ba’al ahouvun , Doi thisa houna sa aneuve !
19106029	Athilbolu hin Pakai aphin hangun , Alah-uva gamna hise alangtai !
19106030	Phinehas akipat’in themmona neiho talen apen , Hichun gamna hise ahaitai !
19106031	Hiche abol hi Phinehas din Them channan akisimpeh-in itih a het jing ding ahitai !
19106032	Meribah twisam phunga mihon Pakai alunghansah-un , Hijeh chun Mose’n Genthei hesoh anathoh-e !
19106033	Mose alungna behseh-in , Thu ngeimo tah tah anaseiye !
19106034	Pakai thupeh bangin Chidang namdangte athat’un ;
19106035	Hinla akichengtouvin , Adoihouvu ajomtauve !
19106036	Pathen miten doi demthu ahouvun , Amanthah lo tauve !
19106037	Canaan gam semthu doi hounan Achateu numei pasal atoh jengui !
19106038	Themmonabei chapang ho athat’un , Atoltha jeh-un gamsung asuboh-ui !
19106039	Anatoh-un akisuboh-uvin , Pathena akitah tapouve !
19106040	Hijeh hin Pakai amite chunga along hangin , Agoulo mite alo-lhatai !
19106041	Chidang namdangte khut’a ahenin , Amelmateu achunguva vaihomin apangui !
19106042	Amelmateuvin gantheitah-in abol’un , Khut thah lhau nan aneiyui !
19106043	Pakaiyin amite avel vel’in ahuhdoh nan , Amahon adoumah jeng abol’un chonset’a alha lhumjitauve !
19106044	Hichan geiyin jong Pakaiyin ataonau angaiyin , Ahesoh nau akhohsah jing nalaiye !
19106045	Akhohsah jal’in akitepna ageldoh-in , Alungset longlou jeh-in lung aheijie !
19106046	Soh a hente mitmun Voujang nat nat aumsah jie !
19106047	Neihuhhingun , Pakai ka-Pathenu ! Namtin vaipi lah a konin neilongkhomun , Chuteng kipah-in Namintheng vahchoiyunge !
19106048	Pakai Israel Pathen vahchoiyun ! Tule tonsot’in vahchoi jingun ! Mitinin , “ Amen ! ” tiu hen ! Vahchoiyun Pakai !
19107001	Thangvah-un Pakai nun nem chu , Alungset longlou ahi !
19107002	Gim gentheiya kon Pakai lhatdamsaten hitin seiyun ;
19107003	Gamtin so le lhum a kon , Sah le lhanga kon kikhomho seiyu hen !
19107004	Abang bang nelgama avah thaiyun , Chen mun khopi kimu louvin aum’ui !
19107005	Kel le chah athoh-un , Alhasamden gamtauve !
19107006	Ahesoh teng Pakaiya ataovun , Agenthei nauva kon Pakaiyin ahuhdoh tai !
19107007	Achenna theiyu khopi jonin Lamjang keiyin Pakaiyin apuiyuve !
19107008	Lungset longlou jeh a thil kidang abolpeh jal’a Pakai chu athangvah lom mongu ahi ;
19107009	Dangchahte adang nousah-in , Gilkelte anpha phan avah-e !
19107010	Abang muthim lah a mai nguiyin atouvun , Sohchangte gentheiyin thihkhaovin ahen’ui !
19107011	Ajeh chu thaneipen Pathen thupeh ho adouvun , Ahilchahna anahsah pouve !
19107012	Toh hahsat jeh-in chol thi ding ahitauvin , Adin lhuh tengu panpi ding aumpoi !
19107013	Agenthei tengu Pakaiya ataovun , Pakaiyin agenthei nauva kon ahuhdoh tai !
19107014	Muthim lah , mai nguiya atou nauvah apuidoh-in , Akihen nau thihkhao abotanpehsoh tai !
19107015	Lungset longlou jeh a thil kidang abolpeh jal’a Pakai chu athangvah lom mongu ahi !
19107016	Sum-eng kotpi jouse aphujal’in , Thih kotgol chengse atumbong tai !
19107017	Mi-ngol phabep chonset jeh-in , Abang bang gitlou jeh-in ahesoh-ui !
19107018	Anhim him la alo-lha jengun , Athi tah bah ding ahitauve !
19107019	Agenthei tengu Pakaiya ataovun , Agenthei nauva konin ahuhdoh tai !
19107020	Pakaiyin athu neinan adamsah-in , Lhankhuh gei dingsa achohingtai !
19107021	Lungset longlou jeh a thil kidang abolpeh jal’a Pakai chu athangvah lom mongu ahi !
19107022	Thangvah kilhai diu , Athilbol jousekipa la asah diu ahi !
19107023	Abang Twikhanglena kong ineiyin akitolsuh-un , Twipi chunga kiveina abol’uve !
19107024	Amaho hin twithuh tolama Pakai thilbol kidang dang amudoh-ui !
19107025	Pakaiyin asol leh huipi anungin , Twipi akidil paiye !
19107026	kong inneiho van vum vuma aleh-in , Twito lama alhalut kit’un ; Hitobang kichat tijatnaa Miho kichan ameidoi gamtauve !
19107027	Jukham bangin asuh atouvin alon leuvin , Athepna jouseu manmo asoh tai !
19107028	Agenthei teng Pakaiya ataovun , Agenthei nauva kon ahuhdoh tai !
19107029	Huipi aphoh tangin , Twipi kidil athip del tai !
19107030	Athip del phat’in akipah-un , Ajotnau kong kaimun bitkeiyin apuiluttai !
19107031	Lungset longlou jeh a thil kidang abolpeh jal’a Pakai chu athangvah lom mongu ahi !
19107032	Mipi khoppia Pakai loupe aphonjal’uva , Lamkaiho kikhopnaa avahchoi diu ahi !
19107033	Pakaiyin luidung jouse nelgo ason , Twisam phung jouse asing bingtai !
19107034	Gamsung mite gitlou jal’in Leipha lai jouse hollei-chikhuh asotai !
19107035	Nelgum lah a dim aveisah-in , Sephou lah atwisam aputsah-e !
19107036	Neh ding beite chukoma achensah-in , pansatna ding khopi akisem’ui !
19107037	Muchi chivo tun lengpigui aphut’un , Lhoga tampi pi akilo’uve !
19107038	Amite vang apen cha le nao tampi ahingun , Agachau kemlouvin akoiye !
19107039	Thoh genthei le hesoh jal’a Pathen mite lhasam a aum teng ,
19107040	Abolseteu chunga athangtomin , Nelgama avathaisah jitai !
19107041	Genthei thoh amite vang ahuhsoh-in , Ainsungu jong kelngoihon bangin apunsah-e !
19107042	Midihten amun akipah-un , Migiloute vang athip chel chul’ui !
19107043	Michinghon hiche hi geltoh hen Pakai lungset longlou phongdoh-u hen !
19108001	Vo Pathen Nanga dettah a kisong kahi ; Thouvin ka-lhagao Pathen vahchoi la sange !
19108002	
19108003	Kipat’un sempi le semjang gin , Nipi lai suthong inge !
19108004	Vo Pakai , namtin vaipi laiya thangvah ing ting , Mitin jalaiya vahchoiyinge !
19108005	Nalungset longlou van chan aphan , Nakitahna vanthamjol ageoye !
19108006	Vanthamjol’a naloupi phongin , Leiset’a nalalna tah langin !
19108007	Nabanthan neihuhhingun , Kataona sangin ! Hiti hin nangailutte Huhhingin um’u hen !
19108008	Muntheng phunga konin Pathenin , “ Gal’a kajoa Shechem kakehsoa , Sukkoth phaicham Kamite kahoppeh ding ahi .
19108009	Gilead Manasseh keiya , Ephraim kathih lukhuh , Judah kaleng tenggol ahi .
19108010	Kanei kisilna konga Kaman ding ; Philistinete hanla kasah khum ding ahi ! ” ati .
19108011	Vo Pathen , kulpi kikaikhum khopia eipuilut ding koi hiya , Edom a eipui ding koi ham ?
19108012	Neidonda mongu hita a , Kasepaiteu gal nakonpi lou ding hitam !
19108013	Mihem panpi pannabei ahi , Kamelmateu neidou hu’vin !
19108014	Pathenin eipanpiu leh kajotei diu , Aman kamelmateu ajo ding ahi !
19109001	Kavahchoi jng Pathen , Umthim loujenin !
19109002	Migilou jouseihon eidel khumun , Kachunga jouthu jeng aseiyui !
19109003	Kachunga ase se aseiyun , Ajeh beihel’in eidel khum’ui !
19109004	Adiu kakhohsah a kataopeh vangin Eidou doujengui !
19109005	Kaphatna asen eileuvin , kangailutna eihot bol’ui !
19109006	Athutan din migilou pansah-in , Amelma khat hehset sah-in !
19109007	Athu kitannaa mochang hen , Ataona jong chonset’in kisimpeh hen !
19109008	Kithidoh loi hen ! Midangin agou lo hen !
19109009	Achate chaga soh hen ! Ajinu meithai hen !
19109010	Achate in le lou beiyin khut dou hen ! Achen nau ingem lah a min deldoh-u hen !
19109011	Athil khol anei jouse kilah hen , Kholgam min atohga kilo’u hen !
19109012	Koiman khotoda hen , Adalhah chaga ho khohsah da hen !
19109013	Achi abo gamhen , Khangkit teng min lutoa panda hen !
19109014	Apu apate thilse bol Pakaiyin gel jing hen , Anu chonset chengse ngaidam da hen !
19109015	Achonset jouseu Pakaiyin gel jing hen ! Leiset’a kigeldoh kit da hel’u hen !
19109016	Mi bolse , vaicha , tahlel panpibei thatgam Khoto ding gelpha louhel pa ,
19109017	Hansepa-gaosap chang hen ! Mi phatna deiloupa koiman vangboh da hen !
19109018	Gaochoi choijengpa , Agao jouse apum alongin dim hen ! Thaotwi bangin Aguhom kah kah a long lut hen !
19109019	Gao chun pontomin tom hen , Konggah kikanchal bangin kan hen !
19109020	Eihouse sea kamelmate chu Pakai , hitobang hin talen pen !
19109021	Nathutep bangin keivang neipanpin , Nalungset hoidam jal’in neihuhdoh-in Pakai ka-Pathen !
19109022	Vaicha le lhasam kahin , Kalung laigil’a Na kasa behseh jenge !
19109023	Nilhah nilim bang kihei mang pai ding kahitan , Ganhing kimut man gbanga eikithing lha ahi !
19109024	Kel kathoh thoh nan kakhup alhoiyin , Kagu lheng lhonkeo kahitai !
19109025	Eimupha chanin einuisat’in , Lu eithin khum khum jengui !
19109026	Vo Pakai ka-Pathen neipanpin ! Nalungset long louvin neihuhhingin !
19109027	Eihuhhingpu nahi Kamelmate hetsah-in !
19109028	Eigaosap jongleur vang neiboh-in , Eibolseten gal lel hen , Nalhacha kei vang kipah inge !
19109029	Kamelmate vetda chang hen , Pon akijel bangin Jum le jan tomjolsel’u hen !
19109030	Othongin Pakai thangvah ing ting , Japi kikhopnaa Ama kavahchoi ding ahi !
19109031	Pakaiyin vaichapa apanpin , Tha dia thutansa chu ahuhhinge !
19110001	Pakaiyin ka-Pakai jah a , “ Namelmate chotpha kaneisah masangsen Kajet lam a tou jingin , ” ati .
19110002	Pakaiyin Zion a thaneitah a Leng tenggol nachoisah a , “ Namelmate chunga Vai homin , ” ati ding ahi !
19110003	Namelmate toh nakisat nil eh Namiten manbeiya napan hu diu ; Lhang thenga jingkah daitwi banga Gollhang ho nahenga hung kikhom diu ahi !
19110004	Khelkit lou din Pakai giltah-in kaitep’in , “ Malchizedek Themput bana Tonsot Thempu ding nahi , ” ati .
19110005	Pakai najetlama atou jinge , Athangtom tengleh Leng jouse asuhmang ding ahi !
19110006	Namtin vaipi thu atan’a , Galmuna thilong ajamchap ding ; Leiset leng jouse Ajosoh ding ahi !
19110007	Lengpan lampam luidunga twi donin tin , Tha kidoa , gal ajo ding ahi !
19111001	Vahchoiyun Pakai ! Amite khoppia kalungthim pumpin , Pakai thangvah inge !
19111002	Pakai thilbol jouse akidangin , Adei jousen het khentei agoi !
19111003	Abolchan ja aum cheh-in Alal loupe ta ngeiye ! Aitih-in adih jing jenge !
19111004	Pakaiyin athilbol ho eisuhmilsah pouvin , Khoto them , hepi lhingset ahi !
19111005	Agingte anneh apen , Akitepna ahaipoi !
19111006	Athanei vetsah nan Midang gam jouse amite apei !
19111007	Abolchan a akitah-in adih-e ! Athupeh chengse kisonpi thei ahi .
19111008	Athupehho adih le atah a kipe , Tonsot’a umdet jing ahi !
19111009	Amite ajalensah-in Tonsot’a din kitepna asempi ! Athengle ahat Pakai ahi !
19111010	Pakai gin hi chih kipatna , Athupeh nit chanin ima ahekhen theme ; Tonsot’a vahcoi ding Amabou ahi !
19112001	Vahchoiyun Pakai ! Athupeh lung lhaisel’a nit jing Pakai jabol jing chu anun nom’e !
19112002	Mipha chate chu gamsunga thanei ding , Achilhahte hampha diu ahi !
19112003	Ainsunga nei le nga adimin , A-itih-in ahao jinge !
19112004	Mipha , khoto them chule midih din Muthim lah jenga jong Kho avah jinge !
19112005	Hongphal tah a thil hom , Lungthengsel’a natong chu anun nom’e !
19112006	Mipha thon lou ding Kigeldoh jing ding ahi ;
19112007	Miphan thuse kithang agingpon , Tahsan det’in Pakaiya aki-ngaiye !
19112008	Tijat lungdon abolpon , Amelmate gal lel ding ahekeove !
19112009	Angaicha chan hongphal tah-in apen , Mi khoto achim hih-e ! Ahunei lheh jengin Min ajabol cheh-e !
19112010	Miilouten hiche hi amuteng along hangui ! Mitsat lhap lhap’in akilep mangun ; Akinepna jouseu abeihel tai !
19113001	Vahchoiyun Pakai ! Pakai lhachaten amin vahchoiyun !
19113002	Tu le tonsot’in Pakai min Vahchoiyin um hen !
19113003	So le lhum a min Pakai min vahchoiyun !
19113004	Pakaiyin namitn chunga lengvai apoi , Aloupina van sangin asangjoi !
19113005	Pakai i-Pathenu tobang aumpon , Vanchung sanga cheng ahi !
19113006	Ahung kunjin , Van le leiset avei !
19113007	Leivui lah a konin vaichate akaithouvin , Angaicha chan agimnaa konin aphong dinge !
19113008	Amaho chu leng le lalte toh akijolsah-in , Amite milen milal ho toh akivopsah-e !
19113009	Numei ching nao neilou inching theiyin alhan , Cha aneisah-in kaipasah tai ! Vahchoiyun Pakai !
19114001	Israel chaten Egypt adalhah a , Hammah paomah gama Jacob chate apotdoh chun ;
19114002	Judah chu Pakai mitheng ahin , Israel chu agoulo gam ahi !
19114003	Twisan dungin aven ajamtan , Jordan lui alelontai !
19114004	Mol le lhang ho kelchal chop’in achomin , Lhang sang jouse kelngoi chop’in achom’ui !
19114005	Vo Twikhanglen , ipi kichaa jam nahim ? Vo Jordan lui ibol’a lelon nahim ?
19114006	Vo Molsang ho , idia kelcha chop’a kichom nahiuvam ? Lhangsang hon idia kelngoi chop nathou ham ?
19114007	Vo leiset , Pakai ahunge , Jacob Pathen masanga kithingin !
19114008	Songpi ho twikul sosah Songpi khikah a twisam putsah Pathen !
19115001	O Pakai , keiho joh hilouvin , Nang jeng bou Lungset longlou le nakitahna jal’in Namin choi-anin !
19115002	Ibol’a namtin vaipin , “ Na-Pathenu hoilam hitam ? ” atidiu ham ?
19115003	Ka-Pathenu van a cheng , Adei dei bol jeng ahi !
19115004	Mihon pathen ahisah vang , Sana le dangkaa kisem , Mihem khut’a kisemdoh ahibouve !
19115005	Semthu honk am aneiyun apao thiepoi , Mit aneiyun kho amupoi !
19115006	Nabeng aneiyun kho ajapon , Nahhom aneiyun gimnam ajapoi !
19115007	Khut aneiyun thil atham theipon , Keng aneiyun ache theipoi ! Hujong ahusa theipouve !
19115008	Hicheng sem a tahsan ho chu Asemsau doilim ho tobang cheh-u hen !
19115009	Israel chaten Pakai tahsanun , Aman napanpiuvin Nahoidam jingui !
19115010	Pathen Thempua pang hon Pakai tahsanun , Aman napanpin nahoidam jingui !
19115011	Pakai ginten Ama tahsanun , Aman napanpin nahoidam jingui !
19115012	Pakaiyin eihejingun phatthei eiboh diu ahi ; Israelte le Pathen Thempuho phatthei aboh ding ahi !
19115013	Alen aneo ama jabol chan Phatthei aboh ding ahi !
19115014	Pakaiyin nang ho le nachilhah teu Cha le nao punsah jing hen !
19115015	Van le leiset sempa Pakaiyin vang naboh-u hen !
19115016	Van hi Pakaiya ahin , Leiset hi mihem apei !
19115017	Mithisa lhanthip alutsan ! Pakai avahchoiji poi !
19115018	Eiho mihingin vang tu le tonsot’a Pakai ithangvah jing diu ahi ! Vahchoiyun Pakai !
19116001	Kataona sanga kathum eipe jing Pakai ka-ngailui !
19116002	Kakou chanin Pakaiyin eihou jinge !
19116003	Kavel’a thi theina adimin , Lhankhuh kichan ka-umtai !
19116004	Hichun Pakaiya kataovin , “ Neihuhhingin Pakai , ” kati .
19116005	Hepi them pakai pha ! Eidipdappehjiu ka-Pathenu !
19116006	Panpibeite hoidam Pakai , Kakichat teng eihuhhinge !
19116007	Pakai phatah kaneiye Kalungthim linglao loujenin !
19116008	Thita dingsa Pakaiyin eicho hingin , Gal eijosah-in ka-lhi atheh ngimtai !
19116009	Mihing chenna vannoiyah Pakaito kalhon jingnai !
19116010	“ Eikinehgep hel ahitai ” kati geiyin katahsan jing nai !
19116011	“ koima kisonpi thei aumpoi , ” aktin jong Katahsan jing thei nai !
19116012	Pakaiyin eibolphatna ho hi Ipia kalethuh jou ding ham ?
19116013	Eihuhhing thangvah jal’in Pakaiya lengpitwi thilto penge !
19116014	Amite khopi lailunga Kakitepna jat Pakai penge !
19116015	Amithengte thi hi Pakaiyin avelel lheh jenge !
19116016	Nalhacha kahi Pakai , Thi dingsa neichohing jal’in Kanu toh bangin Ken jong nakin bol jing nange !
19116017	Thangvahnan kilhaiying ting , Nahenga tao vinge !
19116018	Pakaiya kakitepna chengse , Namite khoppi lailung ,
19116019	Jerusalem kholai Pakai Inthenga kato ding ahi ! Vahchoiyun Pakai !
19117001	Namtin vaipin Pakai vahchoiyun ! Ami janel’in choi-an’un !
19117002	Eiho din alungset anasan , Akitahna abang ahijinge ! Vahchoiyun Pakai !
19118001	Thangvah-un Pakai nun nem , Tonsot kumkhon alungset jinge !
19118002	Israel chaten , “ Tonsot kumkon alungset jinge , ” tiu hen !
19118003	Pathen Thempuhon , “ Tonsot kumkhon alungset jinge , ” tiu hen !
19118004	Pakai ging jousen , “ Tonsot kumkhon alungset jinge , ” tiu hen !
19118005	Pakai genthei pet’in Pakaiya kataovin , Eihuuvin eichamlhatsah tai !
19118006	Pakaiyin eilhonpin ima kagingpoi , Kon i-eilo thei ding ham ?
19118007	Pakaiyin eipanpi , kamelmate jo ding kakat jinge !
19118008	Mihem kisonpi sangin Pakaiya ki-ngaidet aphajoi !
19118009	Mihem lamkaite kisonpi sangin Pakaiya ki-ngaidet aphajoi !
19118010	Melmaten eiumkimsoh nan , Pakai thahat’in kasumangsoh tai
19118011	Kavel’a adimset’un , Pakai thahat’in kasumangsoh tai !
19118012	Kavel’a khoilhah kai abangun , Gamkang ka bangin adeuje ju’vin , Pakai thahat’in kasumangsoh tai !
19118013	Eilonvuh jenguva eijotho phat’un Pakaiyin eipanpi !
19118014	Pakaiyin hatjou paojouvin eilhan Eihuhhing tai !
19118015	Ngaiyun Pathen mite ponbuh dunga galjo la kisa ! “ Pakai thahat loupin gal ajouvin ,
19118016	Athahat’in gal eijopeh-un , Galmang gal asat chaitai !
19118017	Thilou ding , kahin jinga Pakai thilbol kaponjal ding ahi !
19118018	Pakaiyin eibolgim lheh vangin Eithisah deh hih nai !
19118019	Houin kelkot ho neihonpeh-in , Lu ing ting Pakai thangvah ing !
19118020	Hiche hi Pakai kotpi ahi , Midih bou lut theiyinte !
19118021	Kataona sanga gal neijosah jeh-in Nangma kathangvah-e Pakai !
19118022	Insahon deimoa apaiyu song chu Inning songpi khomdet penin apangtai !
19118023	Hiche hi Pakai thilbol ahin , Vet din akidang lheh-e !
19118024	Hiche hi Pakai galjo ni ahi , Kipah thanomin lengkhomu te !
19118025	Neihuhhingun Pakai , neihuhhingun ! Neilo lhinsah-un O Pakai !
19118026	Pakai min a hungpa anun nom’e ! Pakai Houin akon vang kaboh-ui !
19118027	Pakai chu Pathen ahin , adiuvin aphai ! Thingna kichoiyin kut bolpan’un ! Maicham kimvel’in kijot’un !
19118028	Ka-Pathen nahi , thangvah inge ! Naloupina phongjal lenge !
19118029	Thangvah-un Pakai nun nem , Tonsot kumkhon alungset jinge !
19119001	Nolnabeiya chon , Pakai Danthu jui Mihem chu anun nom’e !
19119002	Athupeh jouse juiya Alungthim pumpia asei ngai chu anun nom’e !
19119003	Amaho hin bolkhel aneipon . Pakai Danthu jeng ajuiyui !
19119004	Pakai , nangin Danthu neipeuvin , Kitah tah a jui din neihil’ui !
19119005	Nahilchahna nit’a Kitah tah ajui ding iti kakinep hitam !
19119006	Nathupeh chengse khohsah leng Jumna muponge !
19119007	Dih tah a thu natan ho kasim teng Lungthengsel’in Nangma vahchoiyinge !
19119008	Neidalha loujenin ! Nadanthu ho nit nange !
19119009	Gollhang hi itileh chontheng thei ding ham ? Nathupeh ho anit leh hitheiyinte !
19119010	Kalung pumpin nakin bol kagoi , Nathupeh ho bangin neichonsah-in !
19119011	Nang douva kachonset louna din Kalungthimin Nadanthu kaching jinge !
19119012	Kavahchoiye Pakai ! Nachondan jouse neihil’in !
19119013	Neipeh Danthu jouse Othongin velseiyinge !
19119014	Gou tampi neisangin Nathupehho jui kathanomjoi !
19119015	Nahilchahna ho kasimin , Nathuhil ho kakholtoh-e !
19119016	Nadanthuho kakipapin , Nathupeh changse sumil ponge !
19119017	Nalhacha kei niphatbol’in Pakai , Dam’a nathuhil kanitna din !
19119018	Nadanthua thudih kidang ho Kamutheinan kamit hasah-in !
19119019	Leiset’a chomchabou hing kahi , Nathupehho nei-impeh dan !
19119020	Phat tinin nathutan ho kahet nomin Kalungthimin ka-ngaicha lheh-e !
19119021	Mi kiletsah naphohsal jin , Nathupeh nitloute gaosap achangui !
19119022	Nadanthu kanit jingnai , Hiche ho hi neiphinsah dan neihousetsah dan !
19119023	Vaipoho geiya kei douna akikhop vangun , Nasanthu ho kagel jing ding ahi .
19119024	Nahilchahna ho kadeiyin , Eithumop’in apangui !
19119025	Kalel’in leivui lah a kakijam’e ! Natepsa bangin neisuhal kit’in !
19119026	Kachonna jouse kaphongin neihouve , Nachondan ho neihil’in !
19119027	Nadanthuho neihetsah-in , Nathuhil kidang ho gel jing inge !
19119028	Kagim behseh tai , Natepsa bangin neihatsah kit’in !
19119029	Lam hilouva neisol dan , Lungset’in Nadanthu neihil’in !
19119030	Thua nung tange , Nathutan ho kakhohsah tai !
19119031	Nahilbangin kachon nai Pakai , Neijumso loujenin !
19119032	Neihetsah be ding jeh-in Nathupeh cheng kipah tah-in nit nange !
19119033	Nadanthuhoa ipi kisei ham neihil’in Pakai ! Abonchan nit jing jeng nange !
19119034	Nadanthu neihilchenin nit ing ting , Kalungthima ching jing nange !
19119035	Nadanthuho kakipana ahi Anit themje neihil’in !
19119036	Nei le nga sangin Nadanthuho nit ding neithanopsah-in !
19119037	Pannabeiya neithanopsah dan , Natepsa bangin neihepin !
19119038	Nasei ngaite dia nathutep , Hiche nathutep chu nalhacha keidin sudet’in !
19119039	Nei-engboldan kaginge , Nathutan ho akidang theiye !
19119040	Nathupehho kanit nom’e , Hinkhothah neipen , nangma dihtah nahi !
19119041	Neingailut gilje neimusah-in Pakai ! Natepsa banginneihuhhingin !
19119042	Nathua kisong kahin Eiphinse ho kadonbut thei ding ahi !
19119043	Nachondanhoa kinem kahi , Thutah neiseisah jingin !
19119044	Tonsot tonsot’in Nadanthu nit jing nange !
19119045	Nahilna jui ding kagoi , Kachamlhat tahbeh ding ahi !
19119046	Jahcha louhel’a leng ho koma Nathupeh chengse kaphondoh ding ahi !
19119047	Nathupeh chengse kadeiyin Kanit nom jing nai !
19119048	Nathupeh ho kajan kadeiye , Nahilchahna ho gel jing nange !
19119049	Nalhacha kahenga nakitepna geldoh jingin , Hiche hin eikinepsah jinge !
19119050	Kagimpet jengin jong eilhamonin , Nathutep chun eikhou khah ahi !
19119051	Kiletsahten eihou kha cheh chuh jongle Nadanthu nahsah mon kabolpoi !
19119052	Malaiya nathutanho kagel leh , Hiche ho hin eilhamon’e Pakai !
19119053	Migilouten nadanthu apalkeh teng Kalung hang lheh jie !
19119054	Kaleiset hinkho chomcha sungin Nathupeh ho kalachoiye !
19119055	O Pakai janteng Nangma kagel jin , Nadanthu umdol ka-ngaitoi !
19119056	Nathupehho kanit teng Kipana kaneijie !
19119057	O Pakai Nangbou kadeipenin ! Nadanthu nit ding kakitep’e !
19119058	Natepsa banga neihepi din Kalungthim pumpin kataove !
19119059	Ka-umchan khankho kagel’in , Nahilna juidin kakitep’e !
19119060	Nathupeh chegnse nit didn kinomsot louvin kakinotai !
19119061	Migilouten thang eikampeh jongle Nadanthu kasumil poi !
19119062	Nathutan ho dih jal’in , Nang vahchoi din jankimin kathouve !
19119063	Nathupeho nit’a nakinbolte toh loi le gol’in ka-um jinge !
19119064	O Pakai , leiset hi nalungset longlou adim’e , Neihil’in nachondan ho chu !
19119065	Vo Pakai , nasei dungjuiyin Nalhacha kei neikhotoi !
19119066	Nathupehhoa kisong kahi , Chihna le hetna neipen !
19119067	Talen neimatsah masangin kachon khel jin , Tun vang nathu ka-ngaiye !
19119068	Mihepi khoto them nahi ! Nachondan ho neihil’in !
19119069	Kiletsahten jouvin eidem jongleur kalungthim pumpin neihilna ka-ngai jinge !
19119070	Kiletsahten ima hetna aneipon , keivang nadanthua kipah kahi !
19119071	Eikibolgim chu keidin aphai , Hichun nadanthu eihil’e !
19119072	Leiset sum jouse sangin Danthu neipeh hi amanlujoi !
19119073	Neisemin , neihoidamin , Nadanthuho kahetna din hetna neipei !
19119074	Nathutep akisong kahijeh-in Jatah a nabolten eimuteng kipah-unte !
19119075	Pakai nathutan jouse adih cheh-e , Nakitah jal’a neibolgim ahi !
19119076	Nalhacha neiteppeh bangin Nalungset longlouvin neilhamonin !
19119077	Nadanthua kipah jing kahi , Kadamtheina din neihepin !
19119078	Jouva eiheh kiletsahte kijumdsou hen , Kenvang neihilna kachin jing ding ahi !
19119079	Nathupehho hephachan , Jatah a nabol chan kahegna hungu hen !
19119080	Gal kalel a kajum louna din Nathupehho lhingkeiyin juithei tave leng !
19119081	Nathu kineppin neihuhhing ding Ka-ngah lel lheh tai Pakai !
19119082	Neiteppeh kavet vetnan kamit akhamtan , “ Itih tah le neipanpi dem , ” kati !
19119083	Meiya kihulgo lengpitwipai savun go kabangnan , Nachondan ho vang kasumil deh poi !
19119084	Itih chan ngah leng Eibolse ho talen namatsah dem ?
19119085	Nadanthu nit lou kiletsah ten Kalhah lutna din khuh alaiyui !
19119086	Nathupeh chengse kisonpi thei cheh ahin , Min jouthun eidem dem’ui , neipanpin !
19119087	Eithapai tahbah diu ahitan , Hinla nadanthu ho kapaipoi !
19119088	Nadanthuho kanit theina din Long louvin neilungset’in !
19119089	O Pakai nathu hi tonsot’a ding , Van aum jing ding ahi !
19119090	Akhang khanga kitah jingnahin , Leiset naphutdet’in aum jinge !
19119091	Naseipeh bang bangin thil ijakai tuni geiyin aumun , Abonchan namanchah-in apang cheh-ui !
19119092	Nadanthua kipah jing lou hileng , Genthei thoh a kathiden ding ahitai !
19119093	Neihinsona ahijeh-in Nathuhil ho nahsahmo hih hel’inge !
19119094	Nanga kahi , neihuhhingin ! Nathupehho nit tei kagoi !
19119095	Migilouten thadin eichang jingun , Kenvang nadanthu kagel jinge !
19119096	Thil jousen kikhonna anei cheh-in , Nang thupeh vang chamkimsoh ahi !
19119097	Pakai nadanthu kadei lheh jengin , kagel nilhum lhum’e !
19119098	Nathupeh kachin jing jeh-in Kamelmate sangin eichihsah tai !
19119099	Nahilna kachin jing jeh-in Eihil ho sangin kahethemjoi !
19119100	Nathupehho kanit jeh-in Upate sangin jong kachingjoi !
19119101	Nasei kanit nom jeh-in Chon gitlou khatcha kabolpoi !
19119102	Eihilpa Nangtah nahijeh-in Nahilna nahsah mon kabolpoi !
19119103	Namihil angei behseh-in , Khoiju sanga lhumjon kabol’e !
19119104	Nadanthu chihnan kaneiyin Chonphat lou kahoi !
19119105	Nathu hi kakalsena thei thaomei ahin , Kalampi salvah a pang ahi !
19119106	Nahilna dihtah ho nitna dia Giltah a kakitepna molsonge !
19119107	Kathoh lel behseh tai Pakai ! Natepsa bangin neicho hingin !
19119108	Thangvah a kataon asangin O Pakai ! Nathupehho neihil’in !
19119109	Thi ngam a pang jing kahin , Nadanthu kasumil poi !
19119110	Migilouten thang eikampeh nan , Nathupehho kanitda deh poi !
19119111	Nathupeh chengse katonsot gou ahin , Kalungthima kakipana ahi !
19119112	Kathi ni geiya Nachondan ho jui din ka-umtai !
19119113	Lung tho neiho kahon , Nadanthu kadei lheh jenge !
19119114	Eipanpea eihoidam nahin , Nathutep kakineppi !
19119115	Chedoh-un michonsete , Ka-Pathen thupeh chengse ni tnange !
19119116	Hinso dia neitepna bangin tha neipen , Kakinepna subei loujenin !
19119117	Neituh le chun hing jouving ting , Nathupeh chengse khohsah jing nange !
19119118	Nadanthu nit lou ho napamsen , Jouva athilgonu pannabei ahi !
19119119	Leiset migiloute iman nasimpon , Kenvang namihilna hi kadeipen’e !
19119120	Nang gin nan kakithing thingin , Nathutan ho pi kakichai !
19119121	Adih le apha kabolnai , Kamelmate kachepna din neidalha hih-in !
19119122	Nalhachapa neipanpi din seiyin , Pathen heloute neibolgimsah dan !
19119123	Huhdoh dia nathutep ngah a Namihuhhing kavet vetnan kamit akhamtai !
19119124	Neilungset jing jengin , Nathupehho neihil jingin !
19119125	Nalhacha kahi , namihilna ho kahet theina din , Hetkhen themna neipen !
19119126	Pakai , migilouten nadanthu apalkehtai ! Phoh-in lang sutang loiyin !
19119127	Sana thengsel le hoitah sangin Nathupehho kadeijoi !
19119128	Nahilna chengse kajuiyin , Lamdih lou jouse kahoi !
19119129	Namihilna ho akidang lheh-e , Kalungthim pumpin kajuiye !
19119130	Namihilna hilchet hikhovah tobang , Khopolou chihsah jeng thei ahi !
19119131	Nathupehho deichan Kakahel hol jenge !
19119132	Na-ngailute nabolna bangin , Hung kiheiyin neihepin !
19119133	Natepsa bangin neilhuhsah dan , Thilse neijosah hih-in !
19119134	Nathupehho kanit theina din Eibolsetea konin neihuhdoh-in !
19119135	Namaivah-in neisalvah jingin , Nadanthu ho neihil jingin !
19119136	Mihon nadanthu anit loujeh-un Ka-lhi twilonin alonge !
19119137	O Pakai Nangma nadidh-in , Nadanthu akitah cheh-e !
19119138	Dan nasemsa ho hi Achamkimin , adih-in aphai !
19119139	Kamelmaten nathupehho anahsah loujeh-in , Kalung hang behseh jenge !
19119140	Nathutep thon mo ahin , Kadei lheh jenge !
19119141	koi isah loule ima kahi lou vangin , Namihilna ho kadonda poi !
19119142	Itih a dih jing nahin , Nadanthu jong adih jinge !
19119143	Lung gim genthei kathoh nan Nathupehhon eikipasah jie !
19119144	Namihilna ho adih jinge , Kahin theina din hetkhen themna neipen !
19119145	Lungthim pumpin nahenga kataove , Neihouvin Pakai , nathupehho nit nange !
19119146	Nahenga kataove , neihuhhingin Nadanthuho nit nange !
19119147	Niso man neipanpi din kataovin , Nathutep kakineppi !
19119148	Namihilna ho kagel gel nan Jan khovah-in mitsing mon ka-um’e !
19119149	Guitan mon neilungset’in , neihouvin O Pakai ! Neihepin , neihoidam sel’in !
19119150	Nadanthu nit lou , Giloutah a eibolsete ahung naiye !
19119151	Hinla kakoma naum jing nan , Nathupehho kilonglou ahi Pakai !
19119152	Masangin jong namihilna ho kasimtan , Tonsot’a um jin gdia nasei ahi !
19119153	Kathohna ven neihuhhingin Pakai ! Nadanthu kasumil khapoi !
19119154	Neipanhun chamlhat neimusah-in , Natepsa banginneihuhhingin !
19119155	Nadanthuho nit lou , Migiloute huhhingin umponte !
19119156	Neilainatpina alen’e Pakai ! Neihepin , neihuhhingin !
19119157	Mibolse melma kahao lheh nan , Nadanthuho kanitdapoi !
19119158	Nathupehho la nit lou Mi lhemchavai ho kamuteng kalung ana behseh-e !
19119159	Namihilna ho kadeidan vetan Pakai ! Milungset jing nahi neihuhhingin !
19119160	Nadanthu migil chu atah ahin , Dihtah a thu natanho ho tonsot’a ding ahi !
19119161	Mi huseten alam louvin eidel khum jongle Nadanthu kaging jingnai !
19119162	Goukhol mudoh pa kipa bangin Nathutep ho kakipapi lheh-e !
19119163	Jouthu pou pou kalohsoh-in kahoi , Nasanthu vang kadei lheh-e !
19119164	Nathutan ho dih jal’in Niseh-in sagi vei vei kathangvah jinge !
19119165	Nadanthu ngailute lung mongin aumun , Akipal lhuhna diu imacha aumpoi !
19119166	Eihuhhing din ka-ngah-in Nasei sei kabol’e Pakai !
19119167	Nasei jouse kanit’in , Kalungthim pumpin kadei lheh-e !
19119168	Nathupehho le nahilna ho kajuiyin , Kabol katoh chan neimui !
19119169	Panpina kathum’e ngaiyin Pakai ! Neiteppeh bangin hetkhen themna neipen !
19119170	Kataona ngaiyin lang , Nathutep bangin neihuhhingin !
19119171	Nadanthu neihil jeh a Kavahchoi jing ding nahi !
19119172	Nathupehho adih jeh-in Nadanthu lachoiyinge !
19119173	Nathupehho kajui jinge , Eipanpi din kigo jingin !
19119174	O Pakai neipanpia neihuhhing ding ka-ngaiye ! Nadanthua kipah thanom kahi !
19119175	Nang kavahchoina din neicho hingin ! Neihilna hon eikithopiu hen !
19119176	Kelngoi vah mang banga kava mang vangin , Nadanthuho kasumilpoi , nalhacha keima neiholdoh-in !
19120001	Gim hesoh teng Pakai kakouvin , Aman eihoutai !
19120002	Mijoute le lhemchavaitea konin Neihuhhingin Pakai !
19120003	Mijouho , Pathenin inalo diu ? Itobanga nabolgim diu ham ?
19120004	Galkappa thalcahng hemtah le Longlaobal meiya kito-am leng lung ducha nahiuvam ?
19120005	Nalah-uva chen hi Meshech a chen le Kedar mite lah a chen nommo bep ahi !
19120006	Cham deimote lah a kacheng sot behseh tai !
19120007	Chamna thu kisei teng Gal asohji tauve !
19121001	Molsang dunga kona Eipanpi hung dia kagaldot ding ham ?
19121002	Van le leiset Sempa pakaiya kona Eipanpi hung ding ahibouve !
19121003	Nachingpan nave jing nai , Nakipal lhuhsah ponte !
19121004	Israel chingpa chu Kisep lhun akijamden ngaipoi !
19121005	Pakaiyin na-ngah jingin , Nahuh din najet’a adding jinge !
19121006	Sun teng nisan sang ponnatin , Jan teng lhavah-in sal pinnate !
19121007	Pakaiyin thilse jousea daldoh intin , Nahoidam jing nante !
19121008	Tua pat tonsont geiyin Pakaiyin Navaikon navailhunin ching jing hen !
19122001	“ Pakai Houin a cheute ” atiu chun Kakipah lheh jenge !
19122002	Tun Jerusalem kulpi sunga Kadingsoh tauve !
19122003	Hoitah le kitoh chet’a kisem Jerusalem khopi !
19122004	Athupeh ddungjuiya Pakai thangvah dia Israel phung namkim kijot touna !
19122005	Israel lengte ahungun , Mipi thutan din atoutauve !
19122006	Jerusalem cham lenna din taovin ; “ Nakhohsah mite khangtou hen ;
19122007	Nakhosung cham leng hen , Naleng inpi dunga lung mon um hen , ” tiuvin !
19122008	Ka-inkote le kagolte khohsah jal’in , Jerusalem jah-a “ Nasunga cham leng hen , ” kati .
19122009	Pakai i-Pathenu Houin khohsah jal’in Naphatna din katao jinge !
19123001	O Pakai , van a nalaltouna lam Dah-in kahinvei !
19123002	Sohpan apu aki-ngainaa Sohnun api aki-ngaina bangin , O Pakai ka-Pathenu , neihepi masang seuvin Naheng lam jeng kaveuve !
19123003	Neihepiuvin O Pakai , neihepiuvin ! Hitobang hin min eihot bol’ui !
19123004	Mihaote eihouse se jengun , Kiletsah gilouten eihou thanguve !
19124001	Pathenin eipanpi dau hileh I-atiding nahet’um Israel ?
19124002	“ Pathenin eipanpi dau hivangleh Melmaten eidel khumu chun ,
19124003	Eilunghanjeh-uva Eibahgam hel theiyu ahi ;
19124004	Twipin eichup’uva Twisoh chun eilhoh manghel theiyu ahi .
19124005	Lhanghoh ongje jun Eichupsoh hel diu ahi , ” tiuvin !
19124006	Melmate eisuhmang sah dau Pakai chu thangvah jingute !
19124007	Vacha thangkol’a toldoh bangin Eiho jong i-toldoh tauvin ; Thangkol akibottoan tan , I-ongdoh tauve !
19124008	Van le leiset Sempa Pakaiyin eipanpiuve !
19125001	Pakaiya ki-ngai jingte chu Zion molsang bangin suh linghoi hiponte !
19125002	Jerusalem khopi molsangin akol khum bangin , tu le tonsot’in Pakaiyin amite aumchan jinge !
19125003	Migilouvin midih gamsunga Vai ahom louhel ding ; Ahomuleh midih chun Thilse abol lo diu ahi !
19125004	Pakai , nathupeh nit jing miphate Phatbol jingin !
19125005	Migilou talen napeh teng Nadanthu dondate jong talen pen ! Israel lah a cham leng hen !
19126001	Pakaiyin Jerusalem eihin lhut kit phat’un Mang lheh lheh ahibouve !
19126002	Kambem bemin kanuiyun Kipa la kasauve ; Chuin namdangten , “ Pakaiyin thil loupitah abolpeh tauve , ” atiuve !
19126003	Pakaiyin thil loupitah eibolpeh nauve , Iti kipa um hitam !
19126004	Luidung kangsa twi dimkit bangin , Kagam lamuva neipui kit tauvin Pakai !
19126005	Mit lhi puma muchi tuten Kipah tahnomin aga kilo’u hen !
19126006	Kap puma muchi tua vaikon chu Lhoga pon kipa la san hung kile hen !
19127001	Insaa Pakai apan louleh Insa hon pannabeiya asah-u ahin , Pakaiyin kho a-nga louleh Kho-ngah ho mohseh a janhah ahiuve !
19127002	jingpi tah a nathouva Jan khangkima nalup’uva Hitobanga na nahatoh-u hi Pannabei ahibouve ! Ajeh chu Pakaiyin aphatcha Amite acholdohdah nom ahi !
19127003	Chate hi Pakai thilpeh ahin , Pakaiyin vang abohna ahi !
19127004	Khangdong laiya pasal’in chapate aneihi Gal-hangpa thalvhang ho tobang ahi !
19127005	Thalchang banga chapa tampi neipa anun nom’e , Thupi phunga melmate akidintepi teng lel pote !
19128001	Pakai thu achon a athupeh Nit jing ho anun nom’ui !
19128002	Natohga nakivah teng Nahaova nom nasah ding ahi !
19128003	Insunga najinu lengpigui gaphatah bang ding , nachapate olive bah lha banga Na-ankong dokhang vel’a tougol diu ahi !
19128004	Pakai thu nitpa chu Hitobanga hi phatthei chang ding ahi .
19128005	Zion konin Pakaiyin phatthei naboh hen , Nahinkho lhumkeiyin Jerusalem phatna mun !
19128006	Nangman vang Natuson geiyin hin mun ! Israel lah a cham leng hen !
19129001	Nakhangdonglaiya pat namelmaten naabolgim nau seiyin Israel !
19129002	“ Kakhangdon laiya pat kamelmaten Engse tah-in einabolgim’un ; Hinla eijoudeh pouve .
19129003	Katungtun ko cheh chuh-in a-at’un , Kangkuiya kikai abahsah-ui !
19129004	Hinla Pakai dihtah chun Kihenna kul’a konin eilhadoh tai ! ” tin !
19129005	Zion hotbol chanin Gal lel hen nungjam hen !
19129006	Inchunga hamhing keh , Akikhanlhit masanga gopden tobangu hen !
19129007	Chang-at pan amaimoa Changphal kanpan som ding aholmo bang hen !
19129008	Ajotpa ho khatchan jong , “ Pakaiyin phatthei naboh-u hen , Pakai minin vang kaboh-ui , ” tida hen !
19130001	Kokhuh sunga konin Kahin kouve Pakai !
19130002	Kataona ngaiyin lang O Pakai , Panpi ngaicha kakou ngaiyin !
19130003	Kachonsetnau melchih ding hile chun Themmo chang lou ding aumpoi !
19130004	Kajabol chehna diuvin Neingaidam’uvin !
19130005	Kinemtah-in Pakai panpi ka-ngah-in , Athu katahsan jinge !
19130006	Jan ngahhonkhovah nga lel sang chun Pakai ka-ngah lel joi !
19130007	Pakai chu lungset longlou Huhhing nom jing ahi , Tahsanin Israel Achonset chengeuva konin huhhinginte !
19131001	Pakai , kiletsah kabangin , Hoitho ka-ngatai ! Thil loupe tah tah jong kagelpon , Ahahsa behseh jong kadonpoi !
19131002	Naosen anu pheichunga atip del bangin , Lung ol-heo , lung mongin ka-umjoi !
19131003	Israel , tu le tonsot’in Pakaiya ki-ngai jingin !
19132001	Pakai , David gim gantheina ho Sumil loujenin-o !
19132002	Vo Hatchungnung Jacob Pathen , Nahenga David kitepna chu geldoh-in Pakai !
19132003	“ In jon lou , Jalkhun jon louvin um ing ting ;
19132004	Choldo louleh Ihmu louhel’in um inge ;
19132005	Hatchungnung Jacob Pathen dia Mun kamua Houin kasah peh masangsen , ” anati .
19132006	Bethlehem a Kitepna thingkong thu kajauvin , jearim loujaova kamudoh-uve !
19132007	“ Pakai Houin a cheutin , Alaltouna maiya chibai boh-uhite , ” katiuve .
19132008	Kitepna thingkong to lonin , Nathahatna kihetna pumin Tonsot’a um jing din Houn sung hinjontan Pakai !
19132009	Nathempute chondih jing hen , Namithengten kipa othongin samu hen !
19132010	Nalhacha David henga nakitepme , Nalhensa leng chu pai loujenin Pakai !
19132011	David henga giltah-in nakitep’in , Suhmil louhel dia nakitep chun : “ Nachapate khat leng kachansah ding , Naban’a hung vaihom ding ahi .
19132012	Nachaten Kakitepna anit’uva , Kathupeh chengse ajuiyu leh ; Achateu geiya tonsot’a Nang banga leng chang diu ahi , ” nati .
19132013	Pakaiyin Zion alhengin , Pansatna din adeiye !
19132014	“ Hikom hi tonsot’a kapansatna ding , Hilaiya hin vai kahom nom’e .
19132015	Zion khopi adeichan nengtah a kapeh a , Asunga vaichate kavahva ding ahi !
19132016	Athempute abolchan phatthei kaboh a , Amiten kipah othonga la asah diu ahi !
19132017	Hikoma hi David chilhah khat lal loupe kahisah a , Kalhentum lengpa vai neina ka-umsah ding ahi .
19132018	Amelmate jumsong ting , Ama lenggam vang khangtouva kithang jing ding ahi , ” ati .
19133001	Vetan , sopi le sopi kipum khat’a Achenkhom teng Iti phat’a pha Lunglhai um hitam !
19133002	Lua thao mantam kinua Khamul geiya jolsuh peh , Aaron khamul’a jolsuh a Asangkhol chol ngongkol geiya longsuh tobang ahi !
19133003	Hermon mol’a kikhol daitwi , Zion lhang geiya hung phinlha tobang ahi ! Zion khopi dia Pakaiyin phattheina , Tonsot hinna atepsa ahitai !
19134001	Jan khovah a Ahouin theng kinbol’a , Pakai lhachate hungun vahchoiyun !
19134002	Houin sunga Pakai lam sangin , Taovun vahchoiyun !
19134003	Zion khopia van le leiset Sempa Pakaiyin phatthei naboh hen !
19135001	Vahchoiyun Pakai ! Amin vahchoiyun Pakai lhachaten !
19135002	Pakai i-Pathenu Houin sunga Lhacha ding jing nang hon !
19135003	Vahchiyun Pakai nun nem chu , Mi khoto them ahi amin vahchoila sauvin !
19135004	Pakaiyin Jacob akilhenin , Israelte agou din akisem’e !
19135005	I-Pakaiyu loupije kahen , Pathen dang jouse sangin aloupi !
19135006	Lei le van , Twikhanglen le asunga Pakaiyin adei dei abol jinge !
19135007	Leiset monga konin gose huise ahintol’in , Gose lah a keh alhahsah jin , Khohui jouse jong Akholna ina konin ahintoldohjie !
19135008	Egypt gamsunga chun Mihem le gancha peng masa ho athat gam’e !
19135009	Egypt lengpa le avaibolte talen matsah nan Thil kidang datmo tah tah anabol’e !
19135010	Namtin vaipi asumang jengin , Leng hattah tah ho anthah’e !
19135011	Amor leng Sihon , Bashan leng Og , Canaan leng jouse anathattai !
19135012	Hiche leng ho gam jouse hi , Amite Israelte anapei !
19135013	Pakai , nangbou Pathena kithang ding , Akhang khanga miten nageldoh jing inte !
19135014	Pakaiyin amite panpin tin , Alhachate voujang natpinte !
19135015	Namdangte pathen ho sana dangka kisemthu ahin , Mihem khut’a kisemthu ahibouvui !
19135016	Kam aneivangun apaothei pon , Mit aneivangun amuthei pouve !
19135017	Nakhang aneiyun kho ajapon , Haijong ahaisa theipouve !
19135018	Hiche ho semdoh a tahsan jouse Adoi semthuu hito bang chih cheh-u hen !
19135019	Israelten Pakai vahchoiyun ! Pathen Themputen vahchoiyun !
19135020	Levite vahchoiyun , Ama chibai boh jousen vahchoi cheh-un !
19135021	Zion khopia Pakai vahchoiyun , Ahouin , Jerusalem a vahchoiyun ! Vahchoiyun Pakai !
19136001	Thangvah-un Pakai nun nem chu , tonsot’in alungset jinge !
19136002	Semthu pathen jouse Pathen thangvah-un , Tonsot’in alungset’jinge !
19136003	Leiset pakai jouse Pakai thangvah-un , Tonsot’in alungset jinge !
19136004	Thil kidang bolthei Amabou ahin , Tonsot’in alungset jinge !
19136005	Achih nan vanmun jouse asemin , Tonsot’in alungset jinge !
19136006	Twipi chunga leiset ajal’in , Tonsot’in alungset jinge !
19136007	Ni le Lha asemin , tonsot’in alungset jinge !
19136008	Sunlai vaihom din Nisa asemin , Tonsot’in alungset jinge !
19136009	Janlai vaihom din Lha le ahsite asemin , Tonsot’in alungset jinge !
19136010	Egyptte cha masa jouse athat nan , Tonsot’in alungset jingnai !
19136011	Egypt’a konin Israelte apuidoh-in , Tonsot’in alungset jinge !
19136012	Aban-gol hatsanin apuipeh-in , Tonsot’in alungset jinge !
19136013	Twilensan dung avotanin , Tonsot’in alungset jinge !
19136014	Twi lailunga amite apui galkaiyin , Tonsot’in alungset jinge !
19136015	Egypt lengpa le asepaite twi achupsahnan , Tonsot’in alungset jingnai !
19136016	Nelgama amite apui galkaiyin , Tonsot’in alungset jinge !
19136017	Leng hattah ho athat nan , Tonsot’in alungset jingnai !
19136018	Leng minthangtah tah atha vangin Tonsot’in alungset jingnai !
19136019	Amorte leng Sihon atha vangin Tonsot’in alungset jingnai !
19136020	Bashan leng Og atha vangin Tonsot’in alungset jingnai !
19136021	Hiche leng ho gam amite apeh vangin Tonsot’in alungset jingnai !
19136022	Lengho hi alhacha Israel apehdoh vangin Tonsot’in alungset jingnai !
19136023	Gal i-let tengu eisumil deh pouvin , Tonsot’in eilungset’ui !
19136024	I-melmateuva konin eilhadoh-un , Tonsot’in eilungset jingui !
19136025	Ganhing jouse neh ding apen , Tonsot’in alungset jinge !
19136026	Thangvah-un Van Pathen ! Tonsot’in alungset jinge !
19137001	Zion khopi kageldoh phat’un , Babylon luipanga touvin kakaptauve !
19137002	Huisum phung dunga Kasemjangu kakhaiyui !
19137003	Soh a eihenteuvin lasan eisol’un , Nopsahna anei diu , “ Zion la neisahpeh-un , ” Tin eisol’uve !
19137004	Namdangte gamsunga Pakai vahchoila iti kasah diu ham ?
19137005	Vo Jerusalem , Nang kasuhmil leh Khutngoiyin semjang saimon umtange !
19137006	Kakipa chungnungpenna kagel louva Nang kasuhmil khah leh , Hinkhoa lasa mon um jeng tange !
19137007	Vo Pakai , Jerusalem kilah nia Edom mite thilbol chu geldoh-in ! “ Phe lhasoh hel’uvn , ” Atiu chu geldoh jingin !
19137008	Vo Babylon , nakisumangtei ding ahi ! Neibolnau to kithuh a nabol chu nun nom hen !
19137009	Nachasen jouse geiya chomkhoma , songpia jepgoi jeng chu nun nom hen !
19138001	O Pakai kalungthim pumpin kathangvah-in , Semthu pathente maiya navahchoi la kasai !
19138002	Nahouin theng lamngan bohkhup ing , Nalungset long lou le nakitahna jal , Nathupeh gilje leh nathaneije namusah jal’in , Namin kavahchoiye !
19138003	Kakou nin neihouvin , katha nakidosah tai !
19138004	Vo Pakai leiset lengthen nathutep ho ajatauve , Nangma vahchoi tauvinte !
19138005	Nabol chengse le naloupi kidanje La asah diu ahi !
19138006	Lal loupitah nahivangin Lhasamte kho naton , kiletsahte nakoma akisel theipoi !
19138007	Gim hesohna kadimset vangin , Neihoidam jingin ; Kamelmate lunghan nadoudal’in , Naban thahat’in neihuhhingtai !
19138008	Natepsa aboncha nabolsoh ding ahi O Pakai tonsot’in nalungset toh ban chu Suchamkimsoh teiyin !
19139001	O Pakai neikholchil’in Neihesoh tai !
19139002	Kabol katoh jouse nahen , Gamla tah a konin kagel nahenkhen theiye !
19139003	Chatloh in gcholdo jong leng namun , Kabolchan nahesoh keiye !
19139004	Kapaodoh masang leh Kasei ding nahesohji tai !
19139005	Nei-umkimsoh keiyin , Nathahat’in neihoidam’e !
19139006	Neihegil behseh jengin , Kagelphah hoidan ahipoi !
19139007	Nakoma kona iti kajamdoh a , Na-angsunga iti kajam mang ding ham ?
19139008	Vanna kaldoh jong leng umin natin , Noimigama kumlha jong leng umin nate !
19139009	Niso kalpeh a leng mang ing , Nilhum kalpeh acheng jong leng ;
19139010	Chukoma neilamkaiya , Chumun jenga jong neipanpi ding ahi !
19139011	“ Mun neithim khum jengin , Kavel’a khovah thimtan , ” tijong leng ;
19139012	Nang din muthim jong ajingpon , Jan jong sunlai bep ahi ; Nang din jin le vah akibange !
19139013	Kahalsi sia neisemsoh keiya , Kanu oisunga neijopmatsoh ahibouve !
19139014	Ginpen ding nahijal’in , kavahchoiye ! Nabolchan kidanje le datmo umkalunggil’in kahei !
19139015	Kagu kachang kisemdoh chun , Kanu oisunga kitup keiyin eikijopmat’in ; Het thei louva kahung khandoh chun , naobua ka-um nahejinge !
19139016	Kapen lhah masangin neimutan , Kahinpat man kahin nikho jat najihdoh tai !
19139017	Vo Pathen nageldoh het hahsa kasai , Ijat mong nagel hitam !
19139018	Simjou mong jong leng neldi sangin tamjon tin , Kakhahlo geiyin jong kakoma na-um jinge !
19139019	Vo Pathen migiloute nathadoh ding kadeiyin , Pum hat miten eidonda theileh kati !
19139020	Naseise seuvin , Namin soudal nan thilse jeng aseiyui !
19139021	Vo Pakai nang hotbolte kahon , Nadoumah bolte kakidah lheh jenge !
19139022	Hot’a tin kahon , kamelma bang banga kagel ahi !
19139023	Vo Pathen , neikholchil’in kalungthim hen ; Neipatep’in kagel jouse mudoh-in !
19139024	Kalunga agilou aumleh holdoh-in , Tonsot lampia neipuiyin !
19140001	O Pakai migiloutea konin neihuhdoh-in ! Pumhattea konin neihoidamin !
19140002	
19140003	Thilse abol bol jengun , Kiboina jeng asodoh-ui !
19140004	Aleiguiyu gul gunei lei abangin , Athuseiyu gulse gu abange !
19140005	O Pakai migilouten thang eikampeh-un , Eisumang gotea konin neihoidamin !
19140006	Kiletsahten thang eikampeh-un , Ka-ona din lenpel eisonpeh-ui ! Lam dung lhungin thang eikampeh-uvin ahi !
19140007	Pakai koma , “ ka-Pathen nahi , ” kati . Ngaiyin panpi kathum’e Pakai !
19140008	Pakai ka-Pathen , eipanpi huneitah , Galpi ninneihoidamtai !
19140009	Migiloute deichat peh dan Pakai ! Thilse agonu jong lolhinsah dan !
19140010	Kamelmate kasangin hatsah dan , Eigihsalna jouseu achunguvah chuhsah-in !
19140011	Achunguva mei-am kisunkhum hen , Khuhsunga lhalut’uhen potdoh mohel’u hen !
19140012	Jouva mihehsete lolhing lel jing hen , Pumhatte thilsen lhunkhum hen sumang hen !
19140013	Pakai vaichate napanhu a , Tahlelte dihna napanpi kahei !
19140014	Midihten navahahoitei diu , Na-angsunga pansa diu ahi !
19141001	Nahenga kataove neipanpin Pakai ! Ngaiyin kakouteng !
19141002	Kataona gamnamtui bangin sangin , Khut’a kasan hin nilhah kilhaina bangin gel’in !
19141003	Pakai kamdal neikoipeh-in , Kakam simbingin paosah dan !
19141004	Thildih lou boldana le Migiloute kiloipidanna lung neipen ! Migiloute golvahna a Pangkit hih hel’inge !
19141005	Miphan eikhoto jal’a eiphoa talen eipeh thei , Migilou phat lhemna vang iding katipoi . Athilse bol jouseu dounaa Tao jing jeng kahibouve !
19141006	Avaibolteu themmo akichansah teng , Kasei kitahdol miten hedoh tauvinte !
19141007	Thingtum ki-eh keh a ahal hal’a lenglha bangin , Lhankhuh dunga agu achangu thang ding ahi !
19141008	Kenvang Nangbou kakisonpi Pakai ka-Pathen ! Kiselnan kaneiye neithisah dan !
19141009	Athanguva nei-osah dan , Thilse bolte thangkol’a neisut lhan !
19141010	Keima kitoldoh ing ting , Migiloute athangkam’uvah oh-u hen !
19142001	Pakaiya panpi kathumin , Ahenga kataove !
19142002	
19142003	Ahenga kakiphinin Kagimna chengse kaseikhum’e !
19142004	Kalhah dah teng jongle Pakaiyin kakiheina ding ahen ; Kachena lampia chun Kamelmaten thang eikam khum’ui !
19142005	Kakiheile le vangin Eipanpi ding kamupoi ; Eihoidam ding aumpon , Eikhohsah jong aumpoi !
19142006	Neipanpin a-Pakai ! Eihoidampa Nang nahi Pakai ! Kahillai damsungin Nangbou ka-ngaichai !
19142007	Alha lhoppai ding kahi , Ngaiyin panpi kathum’e ! Kamelmate ahatval’ui , Neihuhhingin !
19142008	Kagimnaa konin ol neipen ; Kadia naphat jal’in Namite khoppia navahchoiyinge !
19143001	Kataona ngaiyin Pakai ! Nadihna jal’in kathum neigelpeh-in ! Kitah tah nahi neihouvin !
19143002	Neipatep loujenin nalhacha ! Namit mua themchangjou aumpoi !
19143003	Kamelman eidel’in Toljepnan eineitai ! Songkul thim sunga eikhumin , Thilong damsa kabange !
19143004	Kalel behseh-in lhasam pai ding kahi !
19143005	Ni masa lao kageldoh-in , Nabolsa natohsa chengse ka-ngaitoi !
19143006	Gotwi ngai leiset pohkhi bangin Nang ngaichan kasangin kataove !
19143007	Kakinemlal tai , Tun neihouvin Pakai ! Thia mithigam jon ding kahitai , Don louvin neikoidan !
19143008	Kaki-ngaina nahi , Jingseh le nalungset longlou neihetsah-in ! Kataona naheng alhung jinge , Neihil’in hoilam kajot ding !
19143009	Neihoidam din kahinbel’e Pakai , Kamelmatea koninneihuhdoh loiyin !
19143010	Ka-Pathen nahi , Nadeilam bolje neihil’in ! Nalhagao nun nemtah chun Hoidohna lampia neipuiyin !
19143011	Natepsa bangin neihuhdoh-in Pakai , Nadih jal’in kagimna jousea neihuhhingin !
19143012	Neingailut jal’in kamelmate that’in , Nalhacha kahi eidoubolte sumangin !
19144001	Eihoidama Pakai vahchoiyun ! Galbolje eihil’in galkon din eigonge !
19144002	Eipanpia eihoidampu , Kakiselna le huhhing , Hoidamna dia kaki-ngaina ahi ! Namtin vaipi eisotkunpeh tai !
19144003	Pakai , mihem ipi hiya hibanga nagelkhoh , Mihem chapa mai mai jong hibanga nakhohsah ?
19144004	Mihem hi haikhatseh bang hing , Ahin nikho jong nilim kihei mang bep ahi !
19144005	Pakai vanthamjol loikunin hung kumlhan , Molsang ho thamle chun meikhun len gmangunte !
19144006	Keh kisesah-in namelmate nocheh-in ! Nathalchang kap’in deljamin !
19144007	Chunga konin twithuh lah a neiloidoh-in , Namdangte ban thahat’a neichu lhan !
19144008	Amahon thudih la aseipouvin , Akihahselnau jong aseilepji tauve !
19144009	Vo Pathen kipa lathah sang ting , Semjang saiyin nahenga la sange !
19144010	Lengte gal najosah jin , Nalhacha David nahuhdoh-e !
19144011	Kamelma engsetea konin neihuhdoh-in , Namdangte ban thahat’a konin neihuhdoh-in ! Amahon thudih la aseipouvin , Akihahsaelnau jong aseilepji tauve !
19144012	Kachateu gollhang ho Thingtoi dong khanpha bangu hen ! Kachateu nu-ngah ho Leng inpi jepna khompah bangu hen !
19144013	Kachangpangu chang chichom chom dim hen ! Kaloujaovuva kelngoiten nou snagsom cheng hingu hen !
19144014	Bongpite nou pengsol le athol lha beiyin Neng jeng jungin pungu hen ! Kakholai dunguva Ka le mao ogin kija hih beh hen !
19144015	Hitobang vangphat chang Nam mi chu nun nom hen ! A-Pathenu Pakai hikha Nam mi chu nun nom hen !
19145001	Nachoi-an inge ka-Pathen , kelengpa ! Tonsot’in thangvah jing tange !
19145002	Niseh le thangvah ing ting , Tonsot’in vahchoi jing tange !
19145003	Pakai loupipen , loupitah a vahchoi lom ahi ! Aloupije kholsoh dan ahipoi !
19145004	Nathilbolsa akhang khangin vahchoi ding , Nathilbol loupije phongjal’unte !
19145005	Mihon nalal loupije seiyun tin , Keiman thil kidang nabolsagel jing inge !
19145006	Mihon nathilbol natsatje seiyuntin , Keiman naloupije phongjal inge !
19145007	Naphatna jouse seiyun tin , Namikhotoje lan sauvinte !
19145008	Milungset khoto them Pakai , Lungset thingset lung hangvah lou !
19145009	Mitin dia phasoh , Asemsa jouse lainatpi cheh !
19145010	Nasemsaten vahchoiyune Pakai ! Namiten thangvah-un nate !
19145011	Nalal loupe thaneije seiyuntin , Nathahat seichoi leuvinte !
19145012	Chuteng mitinin nathilbol natsatje , Nalenggam lal loupe seichoi leuvinte !
19145013	Tonsot’a vaihom jing , Tonsot len gloupi nahi ! Pakai-atepsa jousea akitah jingin , Abol jouse aphasoh keiye !
19145014	Gim genthei thohte apanpin , Alhute akaidinge !
19145015	Ganhing jousen kinemtah-in naveuvin , Aduchat jouse nape jinge !
19145016	Bulhingin nape jingin , Gilkel jouse navahva cheh-e !
19145017	Pakai hi abolchan a adih-in , Atoh chan a mi ahepi !
19145018	Pakai chu akoma lungthengsel’a Taote henga anai jinge !
19145019	Ajabolte ngaichat chan apen , Ataonai ngaiyin ahuhhingjie !
19145020	Ama ngailu chan ahoidamsel’in , Migiloute vang sumanginte !
19145021	Pakai vahchoi jing inge ; Asemsaten amintheng vahchoi cheh-un !
19146001	Vahchoiyun Pakai ! Kalhan Pakai vahchoiyin !
19146002	Kahinlaisen vahchoiying ting , Kahinkhon ka-Pathen vahchoi la sange !
19146003	Lengle lalte kisonpi dan , Mihemin huhhing joupon nate !
19146004	Mihemte athi teng vut asoh jin , Athilgon jouseu athi ni hin abeitai !
19146005	Jacob Pathen panpi chu anun nomin , Jacob Pakai Pathena ki-ngai chu anun nom’e !
19146006	Aman van le leiset , Twikhanglen le Asunga um jouse asemin ; Atepsa jouse abulhit jinge !
19146007	Bol hesohte khotonan thu atanin , Gilkelte neh ding an apei ! Sohchangte Pakaiyin alhadoh-in ;
19146008	Mitcho kho amusah-e ! Alhute akai dingin , midihte angailui !
19146009	Igamsunguva cheng gamchom mi ahoidamin , Meithai chaga akhoton , migiloute thilgonho asumange !
19146010	Pakai chu tonsot leng ahin , Vo Zion , na-Pathenintonsot din lengvai apoi ! Vahchoiyun Pakai !
19147001	Vahchoiyun Pakai ! I-Pathenu vahchoi la sah thilpha ahin , Avahchoi hi thildih , lung nachimna ahi !
19147002	Pakaiyin Jerusalem asemphan , Sohchang bulpute ahinlepuitai !
19147003	Lung kisihte adamsah-in , Amahau atomjolpeh tai !
19147004	Ahsi jat asimtoh-in , Amin cheh-in akouve !
19147005	Loupitah a thanei i-Pakaiyu ahin , Achihna tejou ahipoi !
19147006	Mi nun nen ho achoisangin , Migiloute tolgoi nan aneiye !
19147007	Pakai vahchoina la asauvin , I-Pathen diuvin tumging thei semjang saiyun !
19147008	Vanthamjol’a mei ajamsah-in , Gotwiyin leiset achap nouve ! Mol le lhanga hamhing apousah-e !
19147009	Gancha hing jouse neh ding apen , Va-ah nouten an athum teng Avahva soh keiye !
19147010	Sakol hattah ho akipapi pon , Sepai hangtah jong along lhaipi poi !
19147011	Alungset longlouva ki-ngaiya , Ama jabolte chunga bou akipah-e !
19147012	Vo Jerusalem Pakai vahchoiyin ! Vo Zion , na-Pathen vahchoiyin !
19147013	Nakulpi kotgol alhousah-in , Namite phatthei aboh jinge !
19147014	Nagamgi jouse ahongbit’in , Suhlou chang tuipenin navah-e !
19147015	Leiset’a thupeh aneiteng , Aseibangin akitongdoh jenge !
19147016	Buhbang ponphan aphan , Daibang vutvai kithejal abahsah-e !
19147017	Gel songchang kisunglha abahsah-in , Adapsah teng koima thoh jouhoi ahippoi !
19147018	Chuteng agahsei leh gel ajun lhan , hui anunsah le twiyin alonge !
19147019	Amite thu aseipeh-in , Danthu le ahilchahna Israelte Amahon jong Adanthu ahepouve ! Vahchoiyun Pakai !
19148001	VahchoiyunPakai ! Van miten Pakai vahchoiyun , Chunga chengten vahchoiyun !
19148002	Vanmi janel , Avantil jousen Vahchoiyun Pakai !
19148003	Ni le lhan vahchoiyun , Ahsi vahtah tahhon vahchoiyun !
19148004	Van chungnung penin jong vahchoiyin , Van vuma twipin jong vahchoiyin !
19148005	Abonchauvin Pakai min vahchoi cheh-u hen ! Ama thusah a kisem jeng ahiuve !
19148006	Pakai thusah a tonsot’a dia amun cheh akigol , Apalkeh lou diu gamgi kisempeh ahiuve !
19148007	Leiset’a konin vahchoiyun Pakai ! Lithuh lai jousea ngapi len lai jousen ;
19148008	Kolphe le gellen , buhbang le meilhang ho , Athupeh a nung huise jousen vahchoiyun !
19148009	Molle lhang sang jouse , Gammang thing gathei jousen vahchoiyun !
19148010	Vahngoisa le gamlah sanamkim , Tol a vah le chunga leng jousen vahchoiyun !
19148011	Mipite le leng jouse , Leng le lal , vaibol jousen ;
19148012	Nu-ngah gollhang , The le khang jousen vahchoiyun !
19148013	Abonchan Pakai min vahchoi cheh-u hen ! Amin loupipenin , aloupinan van le leiset akhokheltai !
19148014	Adeitah amite Israel ahatsah jal’in , Abonchan Pakai avahchoitauve ! Vahchoiyun Pakai !
19149001	vahchoiyun Pakai ! Pakai vahchoina lathah sauvin , Tahsan nei amite khoppi sunga vahchoiyun !
19149002	Nasempa chunga kipah-in Israel ! Nalengpa chunga kipah-un Zion mite !
19149003	Lamin amin vahchoiyun ! Avahchoi nan khong bengun semjang saiyuvin !
19149004	Pakai amite chunga akipah-in , Mi nun nemte choi-atnan gal ajosah tai !
19149005	Gal ajoteng Pathen mite kipah hen , Jan khovah-in kipa la sau hen !
19149006	Chemjam hemtah choiyin , Othongin Pathen vahchoiyu hen !
19149007	Namtin jousoh a Mitin talen matsah din ;
19149008	Alengtau somkonsoh a , Alamkai jouseu thih khaova hen din ;
19149009	Pathen thusah a namtin talen matsah dingin ! Hiche hi Pathen mite galjona ahi ! Vahchoiyun Pakai !
19150001	Vahchoiyun Pakai ! Ahouin a Pathen vahchoiyun ! Van a jong ahatna vahchoiyun !
19150002	Athilbol minthang ho jeh-in vahchoiyun ! Aloupina seithei loujal’in vahchoiyun !
19150003	Sumkon gin to thon vahchoiyun ! Theile mut le selangdah saiyin vahchoiyun !
19150004	Khong beh le lam to thon vahchoiyun , Semjang sai le kuli gin to thon vahchoiyun !
19150005	Khutbengun vahchoiyun ! Hamlah lah-in khut bengin vahchoiyun !
19150006	Ganhing namkimin Pakai vahchoiyun ! Vahchoiyun Pakai !
21001001	Jerusalem khopia leng chang , David chapa , michingthempa thusei ho chu hicheng hi ahi .
21001002	Michingthempan thil ijakai hi pannabei jengin aseiye . Hinkho jong pannabei , ijakai hi pannabei ahi .
21001003	Hinkhon cholle nangin na natongun , ahivangin ipi phatchomna vetsah ding naneiyum ?
21001004	Mihem khang akichaiyin khang chom chom ahungin , leiset la baep’in aum jinge .
21001005	Nisa la asona ngaiya asoh jingin , alhumna ngaiya alhumin , chille nangin ahung kipat kitna ding mun a akile kit’in ahi .
21001006	Hui jong sahle lhang , simle mal , kolkimvel’a avel vel’in anung kimvel vel jenge .
21001007	Vadung jouse Twikhanglen la along lut’in , Twikhanglen la adim deh poi . Twi chu luidung nah dunga ahung kipanlit’in , avel’in ahung kitol kit’e .
21001008	Thil ijakai cholna jeng ahin , chol aum behseh jengin seijou jai ahipoi . Mit la vet achimpoi .
21001009	Asohsa thil chu hung soh kit ding ahi . Akibolsa thil chu kibol kit ding ahi . Vannou pumpia hin thil thah aumpoi .
21001010	Mihon , “ ven , hikoma thil thah aum’e ! ” atiuve . Ahivangin hiche jong hi masang , ipen masangpeh-uva sohsa ahitai .
21001011	Masanglai thilsoh chu koiman ageldoh pon , tulai min jong khonung thilsoh ding le tukah a thilsoh ding geldoh ponte .
21001012	Michingthempa kei hi Jerusalem khopia , Israel chunga , leng kana change .
21001013	Vannoi leiset’a kibol kitong thil jouse hi kholchil ding , phot chet din kakiteptai . Pathenin mihem abolna vang hi nopna him him ahipoi .
21001014	vannoi leiset’a kibol thil jouse kamun , kaseipeh nahi , aboncha pannabei jeng hai . hui leng lai mat ding go bep akihi .
21001015	Akonsa le sujang theipon natin , aum loula simtha theipon nate .
21001016	Kalungthimin , “ kaminthang lheh tan , kamasanga Jerusalem a lengvaippote jouse sangin kachingjoi . Chihna le hetna jong ipi mong mong kiseina ahi kahetai , ” kati .
21001017	Hetna le ngolna kibah lou je , chih le ngol kibah louje hetdoh kagoi . Hichea jong hin hui lenglai mat godol’in kakihei .
21001018	Nachih cheh le nalung gimbe cheh , nahetbe jep le nalung natbe cheh ding ahi .
21002001	Nom satah a uma , nopna hi hatchet tei kagoi . Ahinla hiche jeng jong hi pannabei ahi kamu dohtai .
21002002	Nui ngolna ahiya , nopsah nan thilpha aso sah lou jong kahe dohtai .
21002003	Kachih nom behseh jeh-in , kisuh lipna din ju kadonin nom um ding kagoi . Leiset hinkho chomcha sunga hitia umding hi mihem dia thil phapen din kanegel’e .
21002004	Thil loupe tah tah katongdoh tai : in tampi kakisah-in , Lengpilei tampi kakibol’e .
21002005	Hon le pahcha lei kabol’in , thei gathei jouse kaphut’e ;
21002006	achap nouna ding twikul kalaiye .
21002007	Soh tampi kachon , ka-insunga peng den soh jong tampi kavul’e . Kamsasanga Jerusalema leng ho sangin kahaojon gancha tamjo kaneiye .
21002008	Kavaipohna gamsunga leng inpi thil kholna chengsea konin sana dangka kapokhomin kasevum leove . Kei nopsahna din numeiyin la asauvin , pasal deichat lom numei chamkim keiyin kaneiye .
21002009	Kaloupi lheh jengin , kamasanga Jerusalema cheng leng ho sangin loupin kaumdoh tan , kachihna athon ngaipoi .
21002010	Kadeichan kamun ; nopsahna thei kalhaso ngaipoi . Katohdoh chan kahoithopin , hiche hi katohman ahimaiye .
21002011	Hicheng tohdohna dia hahsa kathoh chengse kagel le imacha pang din aumdoh theipoi . Pannabei hui lenglai mat go bep kahi .
21002012	Akhonna kheh a leng khat’in abol thei chu leng masa ho bolsa chubou ahi . Hijeh chun hcihna le chihgil chule ngolna umdol hi kagel pantai .
21002013	Hiche vang hi kahetai — “ Chihna hi ngolna sangin aphajon , muthim sanga khovah phatchom tobang ahi .
21002014	Michingin kaselna ding akihet’in , mi-ngol’in kho amupoi , ” kati . Chule iboncha ithi cheh diu jong kahe dohtai .
21002015	Kalungin , “ Mi-ngol ho banga kathitei ding ahi . Achutile hibanga kahcih hi ipi kaphat chompim ? ” kati . Kei le ken , “ Thil imcha cha phat chompi kaneipoi , ” tin kaseiye .
21002016	Miching geldohna jong aumppon , mi-ngol geldodhna jong aumppoi . Khonung tengle koiman eigeldoh pouvinte . Miching mi-ngol iboncha itih cheh diu ahi .
21002017	Hijeh hin mihem hinkho hi imacha ding katipoi , ajehc hu hinkhon gim hesoh tilou adang ima eipetheipoi . Pannabei hel ahin , hui lenglai man go bep kanahi .
21002018	Katohsa le kabolsa chengse phatchom nan kaneipon , kakhel’a pang dinga dia kadalhah ding kahei ;
21002019	ama chu miching hithei , mi-ngol hithei-kon ija ahet’em ? Hoijoh hile katohsa , kachihnan hiche leiset’a atohdoh chengse , aman alo ding ahi . Aboncha pannabei jeng ahibouve .
21002020	Hibang hahsa na katoh chu kakisih lheh jenge .
21002021	Nachihna le nahetna , nathepna mangcha natohdoh chengse chu atong louhel khat nadalhah peh didng ahi . Pannabei hel , thil dih lou ahi !
21002022	Hinkhoa lung gim hesoh a na natoh a , ipi tohman nasan ding ham ?
21002023	Nahinlai damsunga natohdoh chengsen thil dang sodoh pontin , lung gimna le lung natna bou asodoh ding ahi . Janin jong lung ol’in naum thiepoi . Aboncha pannabei jeng ahi .
21002024	Mihem toh thei thilpha pen chu-atohga neh a don ding , nomsa tah aum didng hi ahi . Ahinla hiche jeng jong hi Pathen peh a kimubou ahi kahedoh tai .
21002025	Hiche tilou chu thil dang ipi neh a nomsa naum thei ding ham ?
21002026	Pathenin adei bolte chu chihna , hetna chule nopna apeh ahi ; chonsete vang natong sumhol’a apansah a , alodohsah a akholsah kit’a , Pathen lungtohte peh dia akoisah ahi . Aboncha hi pannabei bep , hui lenglai man dia kigo bep ahibouve .
21003001	Hiche vannoi leiset a thilsoh jouse hi Pathenin asosah nom phat dungjuiya soh cheh ahi .
21003002	Pen phat aumsah-in , thi phat aumsah-e ; Thing phu phat aumin , thing bodoh phat aum’e .
21003003	Suhlih phat aumin , boldam phat aum’e . Sahdoh phat aumin , phet lhah phat aum’e ,
21003004	Gim phat aumsah-in , nop phat aumsah-e ; Lunghem phat aumin , lam phat aum’e .
21003005	Kidei phat aumin , kihotphat aum’e ; Kichopto phat aumin , kichop lou phat aum’e .
21003006	Thil holdoh phat aumsah-in , thil mansah phat aumsah-e ; Loidoh phat aumin , semang phat aum’e .
21003007	Bo-eh phat aumin , khuibit phat aum’e ; Umthim phat aumin , paopoh phat aum’e .
21003008	Ki-ngai phat aumsah-in , kihot phat aumsah-e ; Kisat phat aumin , kicham phat aum’e .
21003009	Itoh gimchengseuva kona ipi imudoh-um ?
21003010	Pathenin pohgih hahsa eipohsah-u kahei .
21003011	Aman thil ijakai din phat kitoh che’tin akoiye , Khonung thu ding hetnomna eipeuvin , ahivangin athilbol lhingset’a het’a lung nachimpi ding eiphalpeh pouve .
21003012	Hijeh chun ihinlai damsunguva itoh thei chan toh a nopsah pi ding hi toh thei penin kahei .
21003013	Ibonchauva itohga neh a don ding , nopsah pi ding ahi . Hiche hi Pathen thilpeh ahi .
21003014	Pathen thilbol jouse beitih neilou ding kahei . Bolbe thei jong hilou , lahdoh thei jong hilou ahi . Pathen thilbol khat chu-ibonchauva Ama eiginsah got’u ahi .
21003015	Thilsoh ho le asoh ding ho hi asohsa ahitai . Asohsa chu Pathenin avel vel’a asosah ahibouve .
21003016	Achung chonin , vannoiya hin thudih kiseiya thildih bolna dinga gitlouna namudoh ding kahetai .
21003017	Kachangseh-in , “ Thilsoh jouse le thil kibol chengse hi aphat dungjui cheh a soh ahijeh-in , Pathenin midih le migilou thu kibanga atan ding ahi , ” tin kagel’e .
21003018	Eiho hi ganchate sanga phajo deh lou ihiu vetchetna dia Pathenin eipatep dol’un kahei .
21003019	Hoi hileh-mihem hihen gancha hileh thei cheh ding ahi . Khat thi banga jong thi thou ahi . Ahoi hoi hiya thilsem gel ahi . Mihem jong gancha sangin aphachom dehpoi , ajehc hu hoijoh ding ahin hinlo aumpoi .
21003020	Mun khat ajot lhon a , leivui sohgel ding ahi . Leivuiya kisemgel , leivui sohgel ding ahi .
21003021	Mihem lhagao van a akaldoh mongin , gancha lhagao lei noiya ache monge , ti kon asei thei dang ham ?
21003022	Hijeh chun thilpha pen a kagel chu itohsa chunga lung nom a um ding hi ahi . Bol thei dang ineipouve . Ithi nung tengu ipi aso ding hetdoh theina lampi ineipouvin ahi .
21004001	Vannoi leiset’a thil dihlou kibol chengse kavei . Bolsetna thohte aka vangun koiman apanpi deh poi . Abolsetau chu thanei thu neiloi ahijeh-un koiman apanpi nagmpoi .
21004002	Thia mangsa ka-otchajo tai ; ahing nalaiho sangin amaho chun nom asajouve .
21004003	Athi le ahing sanga phajo cheh kit chu-apen a peng lou , vannoiya thil dihlou kibol mukha louhel ho chu ahiuve .
21004004	Mihon hibanga kihanlhoten a na atoh-u jong kahe dohtai ; midang tohna thangset jal’a abol’u ahi . Hijongle hiche jong hi pannabei ahibouve . Hui lenglai mat ding kigo bep ahi .
21004005	Amahon khut kikhoitum a an ngol’a thia chu angol’in bou aseiyui .
21004006	Dih khat nante , ahivnagin khut ong man louhel’a hui lenglai mat ding goa kiseimo jeng sangin , lung ol heocha themcha bou nei aphajoi .
21004007	Ken hinkho sunga pannabei khat jong kamudoh-e .
21004008	Pasal khat hi achangseh-in achenge . Cha la neipon , sopi jeng jong aneipoi ; ahivangin umthim thei louvin na atongin , anei chasun along lhaipipoi . Koi ding bep ngaitoa kicholdoh man louhel’a hibanga na atoh ham ? Hiche hi pannabei , hinkho hahsa tah ahibouve .
21004009	Khatseh sangin mi ni aphajoi , ajeh chu mi ni akitho theiye .
21004010	Khat joh sang lhu lhon jongle khat’in aphong ding theiye . Mi khatseh vang chu lhu ta le aphong ding aumtapoi .
21004011	Adap teng mi nin lumkhom alum asah thei ahin , nachangseh a iti lum nasah diu ham ?
21004012	Mi khat nan lel chu mi nin ananjou tei ding ahi . Khao jang thum kihel lhop botan hahsa ahi .
21004013	Leng tehse mi-ngol , thumop sang lou hisangin , vaicha khangdodng miching hi aphajoi .
21004014	Hitobang gollhang chu songkul lutsa leng hung chang hijongle , vaicha chaga cha peng hijeng jongle aphajo nalaiye .
21004015	Vannoiya cheng mihem jouse kagel’in , hoikom ham alah-uva gollhang khat pen chu lengpa mun hilo ding umkahedoh tai .
21004016	Lengin vai apohna sunga hin mipi simsen lou unman tin , lengpa athi teng atohsah koiman gelpha ponte . Hiche hi pannabei , hui lenglai mat dia kigoa tobang ahi .
21005001	Houin kaidol ching theiyin . Kho pholou mi-ngolten abol’a kilhaina thil moh to to jeng sanga , thu ngaiya kihil them dia Houin kai aphajoi .
21005002	Napaodoh masangin geltoh masan , chule geltoh louvin Pathen koma kitepna bol jeng dan . Pathen van a um , nang leiset’a um bou nahin , nasei dia lombep kalval’in imacha sei hih-in .
21005003	Nalung gim cheh le mangse naneibe cheh thei , thu nasei tam chan a ngol-hoi thu naseidoh be thei ahi .
21005004	Pathen koma kitepna naneikhah le , tong doh loi jengin , Pathenin mi-ngol adeipoi , bol dia naseisa chu bol jengin .
21005005	Kitepsa bolda sangin , kitepna him him boldan aphajoi .
21005006	Naseisan kipal dan , Pathen Thempu jah a geldoh louva nabol’in seidan . Idia Pathen nakiphin lung hang ding ham ? Nabolse chu i-bol’a nasuh mangsah ding ham ?
21005007	Mangle bul ijat neiyin lang , pannabei na ijat tongin , thu ijat sei jongle chun , Pathen nagin tei tei ding ahi .
21005008	Leiset vaipoten vaichate abol hesoh a , thu dih tanpeh louva , achan diu lom apeh da namu jongle datmo hih-in . Vaihom thunei jouse chu asanga lenjo khat cheh-in ave-lhi , alenpen jong chu alen cheh khat’in avet lhi jing ahi.
21005009	Lengpa jong alalna lhosoh chunga ki-ngam ahibouve .
21005010	Sum nadei behseh le , itih-in jong lung nachimna neipon natin ; hao lung nagul le , nadei chanmusoh pon nate . Pannabei ahibouve .
21005011	Nahao cheh le naneh peh ding jong tambe cheh ahi . Naphat chompi pen chu nahao nahet tho chu ahibep’e .
21005012	Natong jing vang chun neh kham kimu hen kimu hih jongle nomsel’in a-ihmu theiyin , mihao vang chu anei lung jin pin ihmu mon akhovah jitai .
21005013	Vannoiya thil melse tah khat kamui ; mihon khonunga nom neh dingin sum akhol khol’un ,
21005014	ahivangin hamsetna khat jeh hamin amoh suh mang hel jiuvin , atu acha ding khen louhel’in aumlo jitauve .
21005015	Imacha polut louva vannoiya ihung lut bangun , pohdoh neilouvin adalhaji tauve . Tong gim lheh jong leu hen ipohdodh theiyu khat cha aumpoi .
21005016	Dih louhel ahi ! Ihung lut banguva potdoh kit ahiuve . Itong gim’un , hui lenglai mat ding geiyin igo’uvin , ipi ikimu’vem ?
21005017	Mitsin khojin le gim hesoh thoh-in ihingun , lung gim le lung phamo chule nat hesoh ithoh-ui .
21005018	Hiche hi kamudoh bep’e . Thilpha pen chu min Pathenin apeh ahinkho chom cha sunga hi atohga alhosoh ne le don a nop sahna anei hi ahi ; hiche hi mihem chan ahibep’e .
21005019	Pathenin mihem chu haole gou pehen , nop sahnan neisah le atoh lo chu kipa pinte . Hiche hi Pathe thilpeh ahi .
21005020	Pathenin nomsan akoiyin , hinkho chomje chu khohsa behseh ponte .
21006001	Vannoiya hin thil dihlou kibol khat kamui .
21006002	Pathenin mihem khat nei le gou , jabolna , ijakai adeichan apen , ahivangin hicheng chu nop sahnan aneisah hih beh-e . Apeh louhel khat’in nopsah nan aneijie . Hiche hi pannabei hel , thil dih lou tah ahi .
21006003	Mihem khat’in cha ja khat jen nei hen sotpi hing hen , itih chan ahin vangin nop sahna neikha louhel le phate keichan kivui hihle , apenlhah lhah a thipai jeng naosen ma aphajoi , tin kagel’e .
21006004	Hiche naosen chu apenlo vang umlou , mitsin khojin gam alut kit , koiman geldoh kit lou ahitai .
21006005	Nisa vah jong mupha lou , mihem hinkho umje jong helou ahin , kichol dona beh vang akimui .
21006006	Kum sangni jen hing jongle hin nopna hephalou mihem sangin aphajoi . Anigel lhon’a mun khat jon a che lhon ahi .
21006007	Mihemin atoh chan kamsung ding ahin , chimla achimdeh poi .
21006008	I-atile mi-ngol sanga miching phajo ham ? Mi vaichan hinkho manje ahet them chun ipi aphat chomsah mong ham ?
21006009	Pannabei she , hui lenglai mat go bep ahi . I-khat ngaicha jinga um sanga nanei lung lhaipi chu thil phajo ahi .
21006010	Thilsoh jouse hi aso masanga gontohsa ahitan , mihemin asanga hatjo akinelpi thei lou jong ihecheh-ui .
21006011	Nakinelpi sot chan a pha mo cheh ahin , phatchom nan naneideh poi .
21006012	Nisa lim banga kihei mang loi , hiche pannabei hinkho chomcha sunga hi mihemin ahinkho dia thilpha iti akihet thei ding ham ? Athi nung teng leiset’a thilsoh ding kon ija ahet thei ding ham ?
21007001	Min phat hi thao namtui sangin aphajon , napen nikho sangin nathi in aphajoi .
21007002	Golvah na in a lhah sangin lunghemna in a che aphajoi , ajeh chu mihing jousen athi ding sumil louvin aum theiye .
21007003	Nui sangin lungkham aphajoi ; maiso hoimo sah jongle , lungthim he themna apetheijoi .
21007004	Nopsah ding jeng gel mihem chu a-ngol’ah ahi . Michingin thina bou agelkhoh-e .
21007005	Mi-ngolten navahchoi la sah sangun , naphoh ding miching nanei aphajoi .
21007006	Mi-ngol nuigin chu linghema belto kihet tobang ahin , ajeh apol beihel ahibouve .
21007007	Michingin mi alepthol teng ngolchon ahitai . Nehguh nalah teng naming phat kisuhmang nahi .
21007008	Thil ijakai akipatna sangin akichina aphajoi . Kiletsah sangin thoh hat aphajoi .
21007009	Lung han gloi hih-inl lung ul jing hi ngol thubuh bou ahi .
21007010	Itih-in jong , “ Itia tulai sanga masanga thil phajo ham ? ” tin sei hih hel’in . Hiche hi chih hoi thudoh ahipoi .
21007011	Mihing jouse chih lom tah ahi ; chihna hi gou kilamdoh tobang ahin ,
21007012	sumin asemdoh thei banga lungmon napethei ahi . Chihnan nahoidoh sah thei ding ahi-hiche hi hetna phat chomna ahi .
21007013	Pathen thilbolsa gel’in . Pathenin asemkonsa chu kon ahejang thei ding ham ?
21007014	Thil ijakai aphat thei pet le kipah-in , gim hesoh hung lhun teng , nopna le gimna Pathen a kon gel ahi geldoh-in ; akit teng thilsoh ding ipi ahi nahepoi .
21007015	Pannabei kahinkho sung hin thil ijakai kamusoh tai ; mipha thi thi jeng thei , migilou hing hing jeng thei ahi .
21007016	Hijeh chun phat behseh le chih behseh bol dan-idia nang le nang nakitha ding ham ?
21007017	Engset val le ngol val jong boldan-idia naphat masanga nathi ding ham ?
21007018	Chonval tho dan . Hougut nahile lolhing thouvin nate .
21007019	Vaipo som khat’in khopi khat akithopi sangin , chihna hin mi ahatsah joi .
21007020	Leiset’a hin bol khel neilou thildih bol jing koima aumpoi .
21007021	Mi sei jouse ngai hih-in , nasoh pan nahoutom na jong jadoh get’in nate .
21007022	Nangin jong tamtah vei midang nahoutom nakihet chu me .
21007023	Chihnan hicheng hi kapatep soh tai . Chih ding kago lheh nan sophan hoi ahipoi .
21007024	Hinkho umje dol hedoh jou ding koiham ? Eiho din athuh val’in , hetdoh hahsa tah ahi .
21007025	Hijongle het ding gultenin sim kagon ; chihna holdoh tei kagon , kahetnom cheng donbutna mudoh a , ngolna phatmo dan mong mong photchet ding kagoi .
21007026	Hichea hin thina sanga khohjo khat kamudoh-e . Hichu numei ahi . Numeiyin nadeichat teng thangkam kilhopel khah le khaova kihen nabah ding ahi ; numeiyin nakoichah den teng thih khaova kihen bang bang hin nate . Pathen lung deiya chonpa vang jam doh nan tin , chonsepa vang oh den ding ahitai .
21007027	Michingthempan aseiyin , thil ijakai kakhol tohnaa kona hiche hi athem thema kamudoh ahi , tin aseiye .
21007028	Thildang kahol vangin khatcha jong kamudohpoi . Pasal sang khat lah a jabol theidol khat bou kamun , numei khatcha jong kamupoi .
21007029	Hicheng hi kasimdoh ahi ; Pathenin baikhen cha eisemdoh-u ahin , eiho le eiho kisunoh den ahiuve .
21008001	Michingin bou thil ho umdol ahethem’e . Chihnan mail lhaisel’in aumsah-in , amelse aselpeh theiye .
21008002	Lengpa sei sei bol’in , geltoh louvin Pathen koma kitepna neiloi hihin .
21008003	Lengpan abolnom nom abol thei ahi , hijeh chun a-angsunga konin potdoh loiyin , tijat umtah mun ahin umsot dan .
21008004	Thuneina neiya lengpa thil bol ahin , athilbol phoh ngam aumpoi .
21008005	Athupeh nanit chan a nadia pha , michingin bou itih a ipi bol ding akihet thieye .
21008006	Thil ijakai hi adih a bol phat umcheh ahi , eihon imacha ihepouve !
21008007	Thil hungsoh dingla ihepouvin , eiseipeh theiyu jong koima aumpoi .
21008008	Koima thilou thei aumpon , nathina ding nikho vochon thei jong aumpoi . Hiche hi ijamdoh thei lou nau galmun ahi ; lepthol’in jamdoh theipoute .
21008009	Vannoiya thil , kibol na kitong chengse kagel gelle hicheng hi kamudoh-e , vannoiya hin mihem thanei phabep noiya adangsen gim hesoh athoh-e .
21008010	Ahimonge , migiloute thia lhana akivui kamun , lhanphunga konin in lam jot pet’in , masanga thilse tampi abolnau khopia mihon , migilou kavuisa ho pachatna thu aseiyui . Hiche hi mohseh mong ahi .
21008011	Ipi dia mipin thilse amoh bol bol jeng ham ? Thilse bolte talen kimatsah vah vah loujeh ahi .
21008012	Chonsen thilse ja khat cheng bol jongle ahing thei thei nalaiye . Hiche hon asei kahedoh tai , “ Pathen thu nanit pou le ima tiponte ,
21008013	amavang migilouvin hoidohna neiponte . Ahinkhou la nisa lim kihei bep , Pathenthu angai loujeh-uva donthi diu ahi , ” atiuve .
21008014	Ahinla hiche hi ngol thubuh ahi . Vannoiya ipi soh tam ; abang kom le midih-in migiloutalen mat ding amanin , migilouvin midih kipaman san ding asange . Hijeh chun pannabeiyin kaseiye .
21008015	Min nom asah ding bou dihjon kageltai ; ajeh chu ahinkho lung nopna pen chu aneh a adon a nomsa um ding hi adeipen ahi . Hiche beh hi vannoiya Pathenin apeh hinkho anei laisunga abol thei ahi .
21008016	Kichihsah a vannoiya thilsoh hetdoh kagot chanin , sun le jan a hah khovah vah , tou nilhum thei nahi ,
21008017	Pathen thilbol khat beh nahetdoh thei louhel ding kahedoh tai . Itobanga khohsah-in gut jongle chun mudoh jou deh pon nate . Michingten het go nauvin tin , hedeh pouvinte .
21009001	Hiche thudol hi sopi le giltah-in kagel’in , Pathenin michingte le midihte natoh thilbol jouse athu nunin , angailut nau le amihot nau geiyin athu thun ahei theiye . Mihem koiman amsanga thilsoh ding ahepoi .
21009002	Imacha akikhenna aumpoi . Midih le migilou , mipha le miphalou , hougut le houbei , kilhaina thilto pe jingle pelou-kibanga thi cheh diu ahi . Mi chonse sangin mipha aphachom deh pon ; kihahsel bolpa jong abol loupa sangin apha dehpoi .
21009003	Mi jouse kibanga thi cheh diu ahin , hiche jeng jong hi vannoiya thilsoh lah a dih lou thou thou ahi . Mihemte ahin leisen alung sungu thilse le ngolna dim , het man louva thiji ahiuve .
21009004	Amavang mihing gamsunga cheng chun kinepna phabep aneiteiye ; uicha hin ghcu sakei thisa sangin aphachom’e .
21009005	Ahing’an thi ding akihet’in , athisan vang ima ahetapoi . Kipaman san ding jong anei tapouvin , koiman ageldoh tapouve .
21009006	Angailutnau le ahotnau , alung gul’u aboncha thi tha ahitauve . Hiche vannoiya thilsoh lah a pang kit louhel ding ahitauve .
21009007	Chen kipah thanomin an kineh-in ; lengpitwi kidonin lang kisuhal’in . Pathen din aphanai .
21009008	Halpel’in thanom jing jengin .
21009009	Vannoiya Pathenin pannabei hinkho naneisah sungsen nadeitah naji to nomsa lhonin . Pannabei nikho ho hi nomsan mangin , hibou chu nacholman ahibep’e .
21009010	Natoh chan thakhen louhel’in tongin , ajeh chu nachena ding noimigama chun toh dingle lunggel , hetna le chihna jong abeitai .
21009011	Kahetdoh kit thil khat chu-vannoiya hin lhai hatpa jengin jong kilhai tet ajoudeh pon , gal-hangpan jong gal ajo jing ahideh poi . Michingin neh le chah akimuchom a , lungthim chingin haona anei chom a , atongthempan tohmun sang alo chom deh ahipoi . Mitinin toset atoh cheh theiye .
21009012	Itih a i-nati ding phat nakihetpoi . Hetman louva vacha thang-oh bang le , nga len a kijeldoh tobanga igel loupet tah-uva phat gilou khat’a oh denji ahiuve .
21009013	Thilchom beh khat , vannoiya chihna itidol’a kigel vetkah phatah khat jong kamudoh-e .
21009014	Mihem tam beh lou chenna , khopi neo thim khat aum’e . Leng thanei tah khat hin adel khumtai . Khopi chu aum chah kheh-in , pal voh chim din agoi .
21009015	Khopi sunga hin mi vaicha , ahivanga khopi huhdoh theina khop a ching khat acheng’e . Ahinla koiman ama chu iman agelpoi .
21009016	Ken kaei jing chu-chihna hi thahat sanga phachomjo ahin , hijongle koiman vaichapa chu michingin agelpon , asei jong koiman ngaisah-in aneippoi .
21009017	Mi-ngolte kikhopnaa lengpa kisen gin ngai sangin , thip beh cha miching houlim ngai aphajoi .
21009018	Chihnan gal manchah kimang sangin na ahatoh jon , ahin chonse khat’in thilpha tampi bolsa asuse theiye .
21010001	Thicheng phung thoulhen thao namtui kithe jong a-uisah theiyin , ngolna them khat’in chihna loupitah tah asumang hel theiye .
21010002	Michingin thildih bol’a , mi-ngol’in thildih lou bol hi chon ngai dol mong ahi .
21010003	Mi-ngol ngolna chu hephah lou lampi dunga akitopin jong ahedoh theiye ; aman angol chu mitin ahetsah jin ahi .
21010004	Nachunga vaipon nalung han teng , haina lekha peh dan ; umthim beh le chun bol khel melse tah geiya ngaidam um thei ding ahi .
21010005	Vannoiya hin thil dohlou-vaihomten thil dih lou tah abol’u kamudoh tai .
21010006	Mi-ngolte panmun len lai lai apeuvin , mihao ho nahsah louvin aumsah tauve .
21010007	Soh ho sakol chunga touvin , milen milal ho kengin acheuvin ahi .
21010008	Khuh laile chun nang lhalut’in natin , pal tumjal le chun gul’in nachuh ding ahi .
21010009	Songtum tangle chun songin nasekhah ding ahi . Thing ehle chun thinghal’in nasekhah ding ahi .
21010010	Naheicha mol’a nol-hem louvan hatuh a natuh ngai ahi . Thil ijakai gontoh masah chu chihna joh ahi .
21010011	Gul nakihcuh masah sah thei le nagul saithemlo aumpoi .
21010012	Michingin thu aseiteng min agin lon , mi-ngol vang aseisaa thi ahibouve .
21010013	Chapang thu jeng thupat nan aneiyin , ngol thubuh-in achaiye .
21010014	Mi-ngol’in thuchaije helouvin asei sei jengjie . Khonung thilsoh ding koiman ahepon , ithi nung tengu thilsoh ding eihil theiyuva jong koima aumpoi .
21010015	Mi-ngol inlam jotle jong kihet lou mi chu natoh achimvah jin ahi .
21010016	Lengpa achapan behseh a , lamkaiten jan khovah vah agolnop abol teng gamsungin hahsa athoh lo jie .
21010017	Ama chamtah a thu ngahna semdoh thei leng le aphat cha neh le chah kijon thei , kitim them a jukham lou lamkaite neikhaa gamsung chu ahampha ahiuve .
21010018	Mihem athaset behseh a inchungse lai tholbit nom lou chu , go vantin , in lhuh lo ding ahi .
21010019	Golvah hin nakipasah-in , judon hin nalipsah chom nai ; ahivangin sum beiyin khat’a khat jong nabol theipoi .
21010020	Guh thim hijongle lengpa seiset dan , najalkhun thip sung hijongle mihao chu seise hih-in . Naseidoh chu vacha khat touvin pontin agaseipeh thei ahi .
21011001	Gamchom mito kiveikhom nan sum toh le chun , tu tiphat khat le sumkan namu tei ding ahi .
21011002	Muntin gamtin a sum koisoh keiyin , ajeh chu hiche vannoiya hi itobang hamsetna nato ding nakihet masahpoi .
21011003	Thingphung chu hoilam pen ngan lhu jongle , alhuhnaa chu kijam den jeng ding ahi . Meilhang ajin teng go ajuijie .
21011004	Huile go khophat kito phat ngah a natong louva naumle lho lhung ding neipon nate .
21011005	Numei naobu sunga naosen hinkhothah hung kipat nahet thei lou banga thil ijakai sem Pathen natoh thilbolje nahet thei lou ding ahi .
21011006	Jingkah nilhah-in muchi tun , natulut chan pha , khangdoh doh ding ham , alah a khatseh bou khangdoh ding ham nahepoi .
21011007	Sunlai khovah hi nomsahna dinga nomtah ahi .
21011008	Nahinkhon kum lhunseh le kipah-in . Itih chan hing jongle chun sot louva nathi ding geldoh jingin . Kinemtah a nga jing ding jong aum sampoi .
21011009	Vo khangdong , nakhangdon kipapin ! Nakhangdon pat’in kipah jingin . Nabolnom nom bol’in , nadei deiyin chonin . Amavnag ipi hile nabol chan chu Pathenin thu natanpeh ding geldoh jingin .
21011010	Imacha lung gimpi dan , thoh lel jong nei hih-in . Khangdong sot ding naihpoi .
21012001	“ Kahin nomtapoi , ” natina ding-ni le lha kum ho hunglhun masang , nakhangdon pet hin Nasempa geldoh jingin !
21012002	Nateh teng-nisa vah le lha vah , ahsite vah geiyin nang din thimtan tin , namaiya meibol jing tobang dingahi .
21012003	Chuteng nakihonna banjangte ni kithingin tin , tua hatna lai nakengte ni hung thabei ding , naha pulsoh a , lhom behseh ding-an nalhaimo ding , namit thim a namu chen thei lou ding ahi :
21012004	Na-ngongin natin , kholai dung husa jatapon nate . Sumheiya chang kigot gin le tumging thei kitum jacheo cheovin natin , ahivangin vacha hamin kinkhangin nate .
21012005	Khousang laiya kaldoh ngam pon natin , chele vale jong tijat umtante . Nasem kangin tin , kisuh hei kitouhei hahsa nasah a , imacha lung gul naneilou ding ahitai . Ngahmun jon a che ihitauvin , kholai dunga ka le lunghem umtante .
21012006	Dangla khang kobottan ding sana thaomei hung lhaa keh ding twikul’a twi thalna khao tan a twibel lenglhaa kitatjal ding ahi .
21012007	Itahsapheu leiset’a kile kit’a leivui soh ding , hinna hu hi eipeuva Pathen henga kile kit ding ahi .
21012008	Pannabei seh-in michingthempan aseiyin , aboncha hi pannabei hel’in aseiye .
21012009	Michingthempa hi achih jal’in mipi chu ahet jouse ahil jing jeng theiye . Thuchihho kihilna aneiyin , adihjeu apatep cheh-e .
21012010	Michingthempan lungmonna thuh holdoh agon , asutdoh thucheng ho hi thu kitah jeng ahi .
21012011	Michingte thusei ho hi kelngoi chingten kelngoi hoikhomna aman’u tenggol lhoutah tobang ahin , thuchih kidong khom ho jong thilkil’a kikhendet kheh banga umsot ding ahi . Hicheng hi kelngoi chin a Eichingpau Pathen thilpeh ahi .
21012012	Kachapa , kichih theina ding khat auim nalaiye . A-ngahbu ajobu um louva lekha kijih jing ahi , hasim behseh hi nacholsah bep hinte .
21012013	Hijat kalval hin seibe ding thil khat aum’e : Pathen gingin , athupeh chengse nit’in ; ajeh chu hiche dinga hi mihem asemdoh ahi .
21012014	Thil ijakai-apha hihen ase hileh , guh thima kibol ho geiya Pathenin ibol ho’u cuhnga ithuu atan cheh ding ahi .
28001001	Judah gama Uzziah le Jotham , Ahaz chule Hezekiah lal lai le Israel gamsunga Jehoash chapa Jeroboam lal laiya Beeri chapa Hosea kama Pakai thusei chu hiche hi ahi .
28001002	Pakaiyin Hosea henga thu asei masah chun akoma hitin aseiye , “ Ji gakipui le chun numei chavai soh-in tin , nachateu jong anuu to bangunte . Kamiten jong eidalhah-uva kitah lou , chavai soh ahitauve , ” ati .
28001003	Hiti hi Hosea’n Diblaim chanu , Gomer chu akichenpi . Chapa khat anei nung lhonin
28001004	Pakaiyin Hosea jah a , “ Apu Jehun Jezreel phaiya tol atha jeh a Israel lengpa talen kamatsah vah ding jeh-in nachapa min hi ‘ Jezreel ’ sah-in . Jehu leng vai neina kasuh bei ding ahi .
28001005	Chuteng Jezreel phaiya Israel sepai tha neina kasuh bei ding ahi , ” ati .
28001006	Gomerin cha numei khat aneikit’in ahi . Pakaiyin Hosea jah a , “ Israelte ngailu louva , achonset nau jong ka-ngaidam tah lou sing jeh-in nachanu hi amin ‘ Ngailutlou ’ sah-in .
28001007	Judah mite vang ngailu nange . Kei-Pakai , a-Pathen’un amaho huhhing ing ting , galmun a chemjam le thalpi , chule thalchang ham sakolte ham le sakol touthemte ham manchah a bol kagot ahipoi , ” ati .
28001008	Gomer chanun noi aban nungin Gomerin nao avop kit’in chapa khat ahing’e .
28001009	Hosea jah a Pakaiyin , “ Israelte hi kamite ahitapouvin , keijong a-Pathenu kahitapoi , hiijeh chun nachapa hi amin ‘ Kamite-hilou ’ sah-in , ” ati . Israel Pathenin asemphat ding
28001010	Israelte hi mihem simsen lou le tejou lou , Twikhanglen panga neldi jat pha diu ahi . Tun Pathenin ajah-uva aseiyin , “ Kamite nahitapouve , ” atin ; hijongle , “ Hingjing Pathen chate nahiuve ! ” atina ding nikho hung lhung ding ahinalaiye .
28001011	Chuteng Judahte le Israelte kigom kit diu ahi . Achunguva lamkai khatseh kilhen’untin , agamsunguva phatheiya khongtou diu ahi . Ahi , Jezreel nikho chu lamdang tah hinte !
28002001	Hijeh chun name Israelte chu , “ Pathen mite , Pakai ngailut ho , ” tin minvon .
28002002	Vo kachate , kaji bangin umta hih hen lang , keijong aji hita hih jong leng , nanuu gajol’un . Notia apan a mito ajon jon khu jol lhauvin ngahsah-un .
28002003	Angah louhel le avon jouse lahpeh ing ting , apen nikho banga akeova kalha ding ahi . Gamkang golah bahsah ing ting , dangchah a kathisah ding ahi .
28002004	Achate jong khohsah-in hepi ponge , ajeh chu jum helou noti cha ahibouvui .
28002005	Amapi jong , “ Kadongmate koma lut leng , neh le chah eipeuvin tin , samul pon le tupat ponnem eipeh-uva , olive thao le ju eidonsah diu ahi , ” ati .
28002006	Hiche nu hi lingle khao kaikhum ing ting , pal kaget khum ding , alampi kakha bing ding ahi .
28002007	Adongma ho delle le jongle , maipha pon tin , gahol hol jongle muponte . Chuteng , “ Kaji masapa henga kile kit tenge , tulai sangin chulaiyin nom kasajoi , ” tinte .
28002008	Baal hou nan nei jongle , sana la dangka , olive thao , lengpitwi le chang pejing hi Kei kahilam ahedoh hih hel’e .
28002009	Hijeh a chu lho lhun tengle kathilpeh-chang le lengpitwi kile lah ing ting , samul pon le tupat ponnem kapehsa jong kalahpeh a ponsil beiya kakoi ding ahi .
28002010	Adongmate angsunga akeovin jam ing ting , koiman kakhut’a eichu lhah jou louhel ding ahi .
28002011	Kumhei golnop abol chengse , kumlhun kut hihen , lha lhin kut hile , Choldo nikho kut ahiya , houthua kikhopna abol jouse kasuh tang hel ding ahi .
28002012	Ama deichat sum a adongmaten apeh a asei , alengpigui ho le atheichang phung ho kasuhgam peh ding ahi . Alengpilei ho le apahcha lei jouse gammang lai kasosah ding , gamsaten achil thang diu ahi .
28002013	kei eisuh mil a Baal houna gimnamtui ahalnam a , sanapah a kijem a adongmae adelle le lai , chuche phat angolna jeh a chu talen kamatsah tei ding ahi . Pakaiyin aseisa ahitai .
28002014	Hiche nu hi gammang noiya pui lut ing ting , onem heova houva kathu nun ding ahi .
28002015	Hiche nu hi alengpilei nungpeh ing ting , gimna phaicham jong kinepna kotpi kasosah ding ahi . Hikoma hin anu-ngah laiya bangin kasei ngai nante , Egypt’a kona ahungdoh til’a abol bang chun .
28002016	Chutengle ajinpan eikou kit’in tin , ama dinga Baal eiti kit louhel ding ahitai .
28002017	Baal min him him kaphah pohsah lou didng ahi .
28002018	Hiche tengle kamite asuh khah louna diuva gamsate le vachate ti kitepna kasem ding ahi . Gamsunga gal manchah pou pou , chemjam jouse le thalpi jouse kasuhmang ding , kamite lung ol le lung monga kachensah ding ahiuve .
28002019	Vo Israel , jia kanei ding , Nadia kitah tah le dihtah kahiya , Long louvin lungset ing ting , kahepia Katonsot gouva kasem ding kani .
28002020	Kakitepna nit’a Keiya kasem ding , Nangin Pakaiya nei nei ding ahi .
28002021	Hiteng chule kamite Israel taona sang ing ting , Leiset’a gotwi kanensah ding ,
28002022	Leiset’in gaphatah tah , Changle lengpiga , olive apunsah ding ahi .
28002023	Gamsunga kamite chensah ing ting , Kaphat tousah ding ahi . “ Ngailut lou , ” kitiho ngailung ting , “ Kamite hilou , ” kiti ho chu “ Kamite , ” tia kasei ding , Amahon , “ Ka-Pathenu , ” tia eidonbut diu ahi .
28003001	Pakaiyin kajah a aseiyin , “ Akideipi to chonse jing numei khat gahel’in . Doichom chom houvu hen , milimdoi ho hounan lengpithei changlhah toh jingo jongle Israelte ka-ngailut jing banga , hiche numei chu na-ngailut tei tei ding ahi , ” eiti .
28003002	Hijeh chun hiche nu man din dangka som le nga kapen , sakol chang kilogram ja le som nga pen kagachoi .
28003003	Hiche nu hin sotpi ei-nga , notia jong pang lou ding , pasal dangto jong jong lou din kaseipeh-e . Kenjong ama ka-nga jing din kaseiyin ahi .
28003004	Hitobanga chu Israelte jong phat sotpi leng le lamkai bei , kilhaina gan that lou , doikhom song jong phut lou , phunsanna dinga milimdoi ho le milim sem louva um diu ahi .
28003005	Israelte hi Pakai a-Pathenu henga ahung kihei phat khat hung lhungin tin , David chilhah leng khat koma hung kikhom diu ahi . Chuteng Pathen ging’un tin , thilpha apeh chengse kisan tauvinte .
28004001	Hiche gamsunga chengte douna Pakaiyin hehsetna khat apohdoh ahi . Ngaiyin Israel Pakai thusei hi : “ Gamsunga kitahna le ngailutna alengpoi , amiten jong Kei hi Pathenin eigel pouve .
28004002	Kitepna abol chengseu la apal keh jiuvin , jou aseiyun , tol athat’un , aguchauvin , chule akijonbol’ui . Chonval la apung cheh cheh-in , tol la akithat that jengtai .
28004003	Gamsung hung go-lhan tin , ijakai gopsoh ding ahi ; gancha jouse le ganhing ho , ju le va , nga ho geiya thigam ding ahiuve , ” ati .
28004004	Pakaiyin aseiyin , “ Mipi kinah dau hen kihehto dau hen : vo Thempuho , nang ho bou kahehset nahiuve .
28004005	Sunle jan a nakipal lhuh lhuh jeng diu , Themgao ho jong phachaom deh lou diu ahi . Ken nanu Israel hi kasuhmang ding ahi .
28004006	Kei eihet loujeh-uva kamite mangthah ahitauve . Nang ho Thempuhon neihe pouvin , kahil nasang pouve , hijeh a chu kapaidoh diu , nachateu jong Thempua kapansah lou ding ahi .
28004007	“ Thempu natambe cheh-u le Kei dounan chonset nabolbe cheh-ui , hijeh a chu min najabolnau chu vetdana kaheidoh peh diu ahi .
28004008	Kamite chonset bol chu nanghon haodoh nan naneiyun , hijeh chun chonset nabolsah sah nom’ui .
28004009	Mipi thoh gim banga nanghon jong genthei hesoh nathoh diu ahi ! Thilse nabol jal’uva talen kamatsah a kahtohsah ding ahiuve .
28004010	Nachan diu kilhaina gantha sa nejong leu chun , gilkel thoh a naum jing diu ahi . Cha tam neina din doiphunga notin pang jong leu chun , doichom chom nahoujeh-uva cha nanei deh lou diu ahi .
28004011	“ Ju lui jut hah don’in , kamite angol gamtauve !
28004012	Kungbul phung pou phunin asan’uvin , tenggol chun ahetnom’u aseipeh bangin agel’ui ! Eidalhatauve . Notia pang numei bangin , doichom chom kom ajonsoh tauve .
28004013	Molvum doiphung dunga kilhaina abol’uvin , lhangvum vum , thingphung dang nou dunga kithoina gimnamtui ahal’un , ali nom sah jeh-in theoboh adah-uve . “ Hiche kon hin nachanu jouseu notin apangun , namouteu mito ajong tauve .
28004014	Hijongle athilbol jeh-u hin amaho talen matsah ponge , ajeh chu nangho tah jong doiphunga kijoh noti ho to kijot manga chonse , chule kilhaina thil toh khomji nahiuve . Thuchih-in , ‘ Lungthimbei mite chu mangthah diu ahi ’ ati bang diu ahi .
28004015	“ Kei dia Israelte nakitah lou vangun , Judahte vang hitobang thil hin athemmo pouve . Gilgal le Bethel mun a jong doihou din hung dauvin , hikoma chun hing jing Pathen minin kitepna jong bol sauvin .
28004016	Lahlou sakol pol bangin Israelte vang alouchal behseh jengui . Hamhing lah a kelngoi vah banga iti kivah vah ding ham ?
28004017	Israelte hi doihouvin angol tauve . Anop nop’in um jengu hen .
28004018	Ju adon khamset’un , notin apangun , jabol sangin jachatna adeijo’uve .
28004019	Hui lhoh mang bang diu , doichom chom houjeh a jahcha diu ahi .
28005001	“ Vo Thempuho , ngaiyuvin ! Ngai phauvin Israelte ! Leng insung miten ngaiyuvin ! Adih a thutan dia kigelte , nachunguva thu kitan lo ding ahitai ! Mizpah a chun kipalnan napangun , Tabor lhanga lenpel’in nakisongun ,
28005002	Acacia khopia thuh tah khuh kilai nabanguivn , hijeh a chu nabonchauva talen kamatsah ding nahiuve .
28005003	Israel itobang ahi kahenai , kakoma kisel theiponte . Numei kitahlou tobang ahi , amite jong eihou din alolhing pouve , ” ati .
28005004	Mipi thilse bol hin a-Pathen komu ahin jot lutsah thei lou ahitai . Milimdoi ahou nom behseh-un , Pakai ahepha tapouve .
28005005	Mipi kiletsahna chu amaho douvin apangtai . Achonset nauvin akipalsah-in alhuhsah tai , Judah te geiyin alhuh tha tauve .
28005006	Pakai koma kilhaina din kelngoite le bong ho akai nauvin , ahivangin phatchom nan aneippouve . Pakai amudoh jou pouve , ajeh chu Aman adalhatauve .
28005007	Pakaidin akitah pouvin , achateu jong Pakaiya ahipouve . Hijeh a chu amaho jong agamsungu jong kisubei ding ahitai .
28005008	Gilead a gal konna din sumkon mut’un ! Ramah khoa gal khongpi vouvin ! Bethel khoa galsat din kho-lhang sam’un ! Gal kon’uvin , Benjamin chilhah ho !
28005009	Talen matna ding nikho ahung lhunge , Israel mangthah ding ahitai . Vo Israelte , hiche hi soh tei ding ahi !
28005010	Pakaiyin aseiyin , “ Judah lamakien Israel asat’uva , agamsung alahpeh jeh-un kalung ahange . Hijeh a chu achunguva talen twipi kisunglha kabahsah ding ahi .
28005011	Israel hi min abolsen , achanlom tah gamsung geiyin , panpi phachom louhel ho akineppi jal’in , min alahpeh tai .
28005012	Israel sumang ing ting , Judahte manthahna kalhut khum ding ahi .
28005013	“ Israel’in aveiset akimudoh a , Judah-in amaput akimudoh teng , Israel’in Assyria gam kumpipa henga panpi gathumin tin , amanla damsah a amaput boldam peh thei deh lou ding ahi .
28005014	Israelte le Judahte chu sakei midel khum banga kadel khum ding , atel adah-uva kajan a kadalhah ding ahi . Kakai mang teng koiman eichu lha theiponte .
28005015	“ Achonset jeh-uva athoh khopset’uva , eihung ho kahseuva , kamite hi kadonda ding ahi . Athoh gim behseh tengu eimudoh thei maiyu ahi , ” ati .
28006001	Mipin aseiun , “ Pakai koma kile kit taute ! Eibolgimu ahitan , damjong eidamsah teiyunte ; eimavosau ahitan , imahau eitompeh tei lou diu ham ?
28006002	Ni ni nithum jou teng eisuhal’un tin , a-angsunga inom hin diu ahi .
28006003	Pakai het tei din goute . Jing kho avah tei tei bangle , chuh lai gotwiyin leiset achap nou banga , ihenguva hung tei ding ahi , ” atiuve .
28006004	Ahivangin Pakaiyin aseiyin , “ Vo Israel le Judah , i-kalo didng ahiuvam ? Jingkah daitwi kang loi bangin , nei ngailutnau abeiloiji tai , sun nisa daitwi kanghei hoi bep ahi .
28006005	Hijeh a chu thutanna le suhgamna thu pohsah a ka-Themgao te kahinsolpeh nahiuve . Nahenguva ka-ngeh hi akichen jenge ;
28006006	kilhaina gantha sangin ngailutna kadeijon , pumgo thilto eipeh sangun kamiten eihet diu kadeijoi .
28006007	“ Ahinla gamsung ahung lut lut’un Adam mun a kakitepna asukeh tauve .
28006008	Gilead khopi sung mihiloute le tolthat ho adimset’ui .
28006009	Thempuho jong mi changlhi jing gucha hon abangui . Shechem mun theng lampi jenga jongmi athat’uve . Thilse hijatpi hi henasa saa abol’u ahitai !
28006010	Israel sunga kidah dah um kahitan , milimdoi houvin kamite akisubohsoh tauve .
28006011	“ Vo Judah mite , nathilbol chengseu jeh a nang ho talen pehna ding phat khat kakoinai .
28007001	“ Kamite Israel damsah a , haodoh sah kit kanop phat phat le , agitlou nau le thilse abol ho’u kamudohji tai . Khat le khat akilhem to’uvin ; bang aphujal’un , aguchauvin ; kholai dunga mi achom’ui .
28007002	Thilse hijat abol’u kagel jing didng hi lungin jong agel phapouve . Achonset nauvin avuh tauvin , kamu khel aumppoi . ”
28007003	“ Mipin thilse bol’in lengpa le avaipote geiyin alhem lhauve .
28007004	Mijong jeng le mi kitahlou jeng ahiuve . Mi ahotnau meilhum sung meisa abangin , kan ding changlhah kigon jou kah a changlhah kangpan mut kou hih jongle deoje ju tobang ahi .
28007005	Lengpa gaolvah nin lengpa le avaipote ju atul kham’un , asu-ngolsoh tauve .
28007006	Athilse bolnom danu meilhum abangin , along hang khovah vah-un , jingkah teng meikou deojah jeng abangui .
28007007	“ Alunghan val jeh-un avaihomteu athat’un , alengteu aban banin athat’un , ahivangin kahenga taova aum hih hel’ui .
28007008	“ Israelte hi changlhah alang kan minlou tobang ahiuve . Akimvel’uva namtin vaipi akison piuvin ,
28007009	hitobang gamchom mite chunga kison hin athahat alah mang ahilam helouvin aum’ui . Amanna didu nikho dimtohsa ahitan , amahon la ahedoh pouve .
28007010	Israelte kiletsahna amaho douna thu aseitai . Thil hijatpi soh tajongle kahenga hung kile kit ding agel pouvin , Pakai a-Pathenu eihol pouve .
28007011	Israel hi lungthimbei vakhu tobang ahin , amasan amiten apanpi diuvin Egyptte akouvun , chuin Assyria lam asel’ui !
28007012	Ahivanga achenna chan’uva lenpel kason a vacha banga kamatdoh ding ahiuve . Thilse abol chengseu jal’a talen kamatsah tei ding ahiuve .
28007013	“ Ohe ada ahiuve ! Eisalhauvin eidou tauve ! Kasuhgam ding ahiuve . Kahuhhing nom vangin , jou jouvin eihouvui .
28007014	Lungtheng sel’in kahenga atao pouve , chiding namdangte umchan bangin tol dunga akipehle leuve . Chang le lengpitwi athum tengu jongle chiding namdangte umchan atho’uve . Vo doumah bolte !
28007015	Kavahdoh a kahatsah vangin , kei douna jeng abol’uve .
28007016	Eida lhauvin , thabei , semthu pathen abel’ui . Kisonpi theilou thalchang kon tobang ahiuve . Alamkaiteu kiletsah thusei jal’a thisea thisoh diu , Egypt miten anuisat diu ahi .
28008001	“ Gal sumkon mut loiyun , melmaten kagamsung chu , muvanlai lengsuh bangin ahindelsuh tauve ! Kamiten amaho to kakitepna asukeh-un , kahilna thuhil adoutauve .
28008002	A-Pathena eiseiyuva , kamitea akiseiyuva , eihet banga asei vangun ,
28008003	thilpha apaitauve . Hijeh a hi amelmateuvin adel del jeng diu ahi .
28008004	“ Kamiten leng ho akilhen vangun , acham cham a abol’u ahibouve . Kei phatsah louvin lamkai akilhen’ui . Amanthahna diuvin , sana le dangka adongkhom’un milimdoi akisem’ui .
28008005	Samaria kho sung miten sanaa kisem bongchal lim ahouvu kahoi . Acunguva kalung hange . Itih tah le milimdoi ahouda diu ham ?
28008006	Israel mi khut them khat’in asemdoh ahin , pathen ahinaisai poi . Samaria khopia kihou sana bongchal lim chu kisugep ding ahi .
28008007	Huise tu ahiuvin , khopihui aki-at diu ahi . Chang min louna louma changlhah ding kilamdoh ponte . Kilamdoh mong jongle gamchom min nedoh bep’unte .
28008008	Israel jong namdang bep ahitan , pannabei bel kehsa tobang ahitai .
28008009	Lahlou sa-ngan banga louchal Israelte anop nop’in akihei tauve . Assyria mite panpi ngai chan acheuvin , ahuh diuvin namdang ho tohman apeuve .
28008010	Ahivanga abonchauva kakhop ding , talen kamatsah ding ahiuve . Assyria kumpipan abolset tengu nasa asah behseh jeng diu ahi .
28008011	“ Chonset suh beina dia Israelten maicham asembe vangun chonsetna ding mun tampi aneibe cheh-ui .
28008012	Mipi hilna ding simsen lou kajih doh tan , ahivangin datmo le thilchom beh-in agel’un apaitauve .
28008013	Kahenga gam athat’un asa aneuve . Hijongle Kei-Pakai hi achunguva kalung lhaipoi . Hijeh a chu achonset’u kageldoh a , talen kamatsah ding , Egypt gama kanungsol kit ding ahi !
28008014	“ Israelten leng inpi tampi asemdoh-un , ahivangin Asempau asumil tauve . Judahten kulpi kikaikhum khopi tamtah asadoh-un , ahivanga leng inpiho le khopi chengse chu kahal lhahding ahi , ” ati .
28009001	Vo Israelte , doihou ho banga kut nabol chengseu hi ngauvin . Na-Pathenu dalhan navah mangun , Ama din kitahna nanei tapouve . Gamsung pumpia Baal koma noti bangin nakijoh tauvin , aman napeh-uva nagel’u chang nadei lheh-ui .
28009002	Ahivanga nachangu beivah ding , olive thao beisoh a , lengpitwi jong lhasam ding ahi .
28009003	Pakai gamsunga Israelte chengsot lou diu , Egypt gama kile tol kit’uva , Assyria gamsungaanboh aga neh diu ahi .
28009004	Hiche migam sunga chu Pakai koma lengpitwiya kilhai thei lou diu , kilhaina gan jong atha thei lou diu ahi . Aneh chah-uvin anechan asuh boh a , thi-opsa kine tobang hiding ahi . Oivana dia kinebou hi ding , Pakai Houin a kitoh banga kisei thei louding ahi .
28009005	Pakai choi-atna kut bol phat hung lhun teng ipi abol diu hitam ?
28009006	Manthahna hung lhun a mipi kithecheh teng , Egypt miten achop khom diu , alhoh khom’uva Memphis a vui diu ahi ! Agouvu dangka le ain mun jouseu chu lingle khao dimset’a hung keh ding ahi .
28009007	Talen matsah phat ahung lhung tan , athoh ding mipin athoh phat ahunglhungtai . Hiche hi asoteng Israel’in hanante . Nanghon , “ Hiche themgaopa a-ngol’in , Pathen hu-lha khumpa hi atanangtai , ” natiuve . Nachonset behseh jeh-un mipin hibang hin neiho’uve .
28009008	Pathenin amite Israel gihsal dia eihinsol ahi . Ahivangin kachena chan a vacha thang kikampeh bangin kipalsah neigo’uve . Pathen gamsung nah nah aching miten Themgaopa adouvuve ong !
28009009	Gibeah a aumchan bangun , kinepna beihel thilse jeng bol ahitauve . Pathenin achonsetnau gel jingintin , talen amatsah tei ding ahi .
28009010	Pakaiyin aseiyin , “ Israel kamudoh til chun gammang laiya jam lengpigui tobang ahi . Napu napate kamu til chun , aphatcha theichang ga min mudoh kabangin ahi . Ahinla Peor molsang ahung geiyun Baal doi ahou pan’un , aseichat’u doiho bangin kidah dah aumdoh tauve .
28009011	Israel loupina vacha banga leng mang loi ding , cha le nao jong anei kit lou diu , numei naovop la umpon tin , nao peng jong umbe ponte .
28009012	Cha le nao vahdoh jongleu kathagam a khat beh kahoipeh lou didng ahi . Hiche mite kadalhah teng achunguva datmo umtah thil soh ding ahi , ” ati .
28009013	Vo Pakai , achateu min athagam peh kamui .
28009014	Hiche mite hi ipi nabolpeh dia ka-ngeh ding ham ? Anumeite jouseu chinsah-in , vah ding chasen neisau hen ! Israel chunga Pakai thutan
28009015	Pakaiyin aseiyin , “ Athilse bol chengseu hi Gilgal a hung kipan ahi . Gilgal a pat kahinvet da pan ahitauve . Thilse abol jeh-uva kagamsunga kona kadeldoh ding ahiuve . Alamkai jouseuvin eidouvun , lungset kit taponge .
28009016	Israelte hi ajung gosa , gathei lou thingphung tobang ahiuve . Cha le nao nei tapouvinten , nei mongu jongle a-it tah tah-u achateu kathagampeh ding ahi , ” ati .
28009017	Alhacha kapan Pathenin amite paiyinte ; ajeh chu amahon athu ngaipeh aneipouve . Namtin vaipi lah a vah thai ding ahiuve .
28010001	Israelte hi lengpigui ga phatah bang ahiuve . Ahao cheh-ule maicham asembe cheh-ui . Agam gau apun cheh le , doikhom song asemhoi cheh cheh-un chibai aboh-uve .
28010002	Lungthima lepche jing miten achonset man athoh gim tei diu ahi . Pathenin amaicham jouse susen tin , doikhom dong jouse sumanginte .
28010003	Hetman louva hiche mite hin , “ Pakai igin loujeh-un leng inei tapouve . Neijong leu hen leng chun eiho dia ipi aboljou nah ding ham ? ” tiuvinte .
28010004	Thu homkeo aseiyun , jouva kitepna asem’un , chule pannabei kigahna asem’ui . Thudih thudihlou asouvin , lou laiya lounamse pungtel tul jeng abange .
28010005	Samaria khopia chengte kichauvin tin , Bethel a sana bongchal lim kisem manjeh a lungthoi diu ahi . Amaho le milimdoi limbol’a pang Thempuho kap diu ahi . Sana giltah tah akikhodoh teng kapsoh diu ahi .
28010006	Hiche sana milimdoi hi Assyria gam kumpi minthangpa kaiya peh dia apoh mang diu ahitai . Thumop ajui ho jal’a Israel min avetda a , jumle ja athoh ding ahi .
28010007	Twichunga thinghal kilap banga , alengpau min akai mang ding ahi .
28010008	Aven lhangvum doiphung , Israelten milimdoi ahou nau mun chu min asuhmang ding ahi . Amaicham phunguva ling le khao hng keh ding , mipin molle lhang sang ho jah a , “ Neisel’un , neikhu’vin , ” tia asap diu ahi .
28010009	Pakaiyin aseiyin , “ Gibeah a achonset’uva pat Israelten Kei douna chonset atang tapouve . Hijeh a chu Gibeah agal’in alap den diu ahi .
28010010	Hiche mi chonsete hi delkhum ing ting talen kamatsah ding ahi . Amaho dou din namtin vaipi pangkhomin tin , achonset chengseu jal’a talen amat tei diu ahi .
28010011	“ Israel hi phat khat’in bongla gol lahngoisa , chang chil ding gosadema um ahin , angong jolsel’a namkol pohsah a natoh hahsa jo hil kagot anahi . Judah chu lou kaiyin kamangin , Israel thingtum kakaisah-e .
28010012	Keiman , ‘ Louthah thah kaiyun lang , thudih muchi tun tu’uvin , kahenga nakipeh lut jal’uva vangboh chu lhosoh ga bangin kilo’uvin . Na-Pakaiyu Kei henga nahung phat’u ahitai , kahunga vangbohna kabuh lhah khum ding nahiuve , ’ kati .
28010013	Ahinla thilsejo muchi tun natu’vin , aga nalou tauve . Najouseiman naneh-u ahitai . “ Ajeh chu nakangtalaiho le nasepai tampi nakison piuvin ,
28010014	ahinla namite gal’in hindel khumin tin , nakulpi chengseu asuhamng ding ahi . Shalman lengpan Betharbel khopi gal a asuhmanga , nu nao chapang jouse asuhgam hel nikho chutoh bang dingahi .
28010015	Vo Bethel mite , nathilse bol’u melset veng vung jal’a hitobang thil chu nachunguva soh ding ahi . Gal kisat pat pat le Israel lengpa thipai jeng ding ahi , ” ati .
28011001	Pakaiyin aseiyin : “ Israel asen laiyin kalungsen , Egypt’a konin kachapa kakoudoh-e .
28011002	Kahakou cheh le alhai gamla cheh-ui . Kamiten Baal kilhaina abol’un , milimdoi hou nan gimnamtui alhut’ui .
28011003	Ahinla Israel lamjotje hil’a kahin , Kamite ka-angjangin kapomin ; Ahivangin amaho kakhou khahna Amahon ahepha hih hel’ui .
28011004	Hepi le ngailun kakou lut’in , Kabengto kasip beh jingin ; kabungin aneh diu an kapei .
28011005	“ Ahivangin kaheng ahinjon nom pouvin , hijeh a chu Egypt’a kile kit tei tei diu , achunguva Assyria mite vaihom ding ahi .
28011006	Akhopi chengseu galten lonvuh-in tin , kulpi kelkot chengse atumboh diu ahi . Thilpha pena agel’u thil jeng abol jal’uva gal’in kamite asuhmang ding ahi .
28011007	Kakoma kona jamdoh dingbou aseiyun , apoh-u namkol jeh a peng peng diu , koimanla asut peh deh lou diu ahi .
28011008	“ Vo Israel , iti kapaidoh jouva , Iti kadonda thei ding ham ? Admah bol’a kabol theiya , Zeboiim banga kabol thei nahim ? Kalungthimin hiti chu eibolsah ponte , Ka-ngailutna asang behseh bouve .
28011009	Lunghan vangin talen matsah dang ting , Israel suhmang kit da tange . Pathen kahin , mihem kahipoi , Naumpi jing Athengpa chu kahi . Lung hangin hung kit taponge .
28011010	“ Amelmateu chu sakei kisen banga kakisen khum teng , kamiten eijui kit tauvinte . Lhumlam a konin eihin del del jengunte .
28011011	Egypt’a konin vacha len hin thouvin tin , Assyria gama kona vakhu len ahintho diu ahi . Keiman a-inlum’uva kahin puilut kit ding ahi . Kei-Pakaiyin kasei ahitai , ” ati .
28011012	Pakaiyin aseiuin , “ Israelten kajet kavei , kasha kalhanga joule nal jeng eiseikhum’un , Judahte la tugeiyin kitah tah le Atheng Pathen-Kei doumah bol’in apang jingui .
28012001	Jingkah a pat nilhah geiya Israelten abol’u hi pannabei le manthahna bou ahi . Lepthol le pumhatna alah-uva apung jinge . Assyria mite toh kitepna asem’un , Egypt mite to kiveikhom din akihouvui , ” ati .
28012002	Pakaiyin Judah mite douna sei ding aneiye : Israel jong amite umchan khan chah jal’a talen amatsah ding ahi . Athilbol dungjuiyuva alethuh cheh ding ahinai .
28012003	Apuluiyu Jacob jong chu apenkhoppi a-upa Esau toh anu oisung , naobua aumlai lhonin akisato lhone ; Jacob akhandoh phat’in Pathen to akibon’e .
28012004	Vanil to akibonin ajouve , akap’in vangboh athum jenge . Bethel muna ipuluiyu Jacob henga pathen ahungin akihoupi .
28012005	Hiche hi Pakai Pathen Hatchungnung ahi . Pakai kiti min ahin Ama chibai boh ding ahi .
28012006	Chuti ahile tun Jacob son ho , na-Pathenu tansan’un lang adih-in chon’un , na-Pathenu panpina chu thoh hat tah-in ngah jinguvin .
28012007	Pakaiyin aseiyin , “ Israelte jong Canaan mite bangin alepthol’ui ; nahenguva thilcho ho lepthol’in , adih lou thilte nan atepeh-uve .
28012008	Amaho vin , ‘ Ikivei kan’un haodoh ihitauve, lepthol’a ihaodoh-u hi koiman eihehse thei pouvinte , ’ tin aseiyui .
28012009	Hichea hi Kei-Pakai na-Pathenu , gamthip laiya nahung vil pau , Egypt a kona hinpuidoh pan , ponbuh a nachen banguva kachensah kit ding nahiuve .
28012010	“ Themgaote jah a thu tampi kaseiyin , mu tampi kaneisah-e , chule Themgaote mangchan kamite kagihsal jinge .
28012011	Ahivangin Gilead a milimdoi pou ahouvun , hiche houchengse chu thigam diu ahi . Gilagal a Bongchal ho kilhainan aneiyun , chukoma maicham ho jong chu a-onglai jousea songtum alhuh lhuh-in aseuve , ” ati .
28012012	Kapuluiyu Jacob Mesopotamia gama jamlut din aumin , hikoma chun ji kilo nan mi na tongin akelngoite achinpeh-e .
28012013	Pakaiyin Egypt gama sohchang Israelte puidoh avetup din Themgao khat asolpeh-e .
28012014	Israelten Pakai asulung hang lheh jengun , achonset jel’un thi din akilom’uve . Pakai asuh jum jal’uva Pakaiyin talen amatsah tei diu lom ahi .
28013001	Masang laiya Ephraim phung miten thu asei teng , Israel phung dang ho akichauve ; mihon Ephraim phung chu jatah-in aveuve . Ahinla amahon Baal ahouvun achonsetauve , hijeh a chu athilo tei diu ahi .
28013002	Chonset abol jom jingun , hou din milimdoi , dangka akhengun , mihem lung suhtoa kigel doh , mihem khut’a kisem ho pou ahouvui . Amahon , “ Hiche ho hi kithoinan neiyun , ” tin aseiyui . Hitobang milimdoi ho hi min iti achop theiya , bongchal lim a kisemthu chu iti kitahsan theiding ham !
28013003	Hiche mite hi jingkah daitwi banga leng mang diu , sunlai nisa kahgot bang ding ahiuve . Changphol a changpol hui lhoh mangbangle , meikhu longa meikhu kitungdoh tobang bep hi ding ahiuve .
28013004	Pakaiyin aseiyin , “ kei hi Egypt a kona nahinpuidoh-u Pakai na-Pathenu kahi . Kei tilou Pathen dang nanei pouve . Keibou nahuhhingpu kahi .
28013005	Nelgam go lah a kakhou khah-un ahi .
28013006	Ahivangin gampha nalut phat’un naming lhingun na-oiva tauvin , kiletsah hoithon neisumil tauve .
28013007	Hijeh achu sakei mibokhum banga kabokhum diu , lutnu michan banga nalampiuva kachan lhih ding nahiuve .
28013008	Anou mansah savom midel le kabah ding , kabotel ding nahiuve . Sakei mibolna banga amun akaval lhum jeng diu ahi , chule gamsa hang mibolna banga natel nadah a kajan diu ahi .
28013009	“ Kasuhmang ding nahiuve , Israelte ! Kon nakithopi jou ding ham ?
28013010	Leng khat nathum’un , lamaki ding mi tampi na-ngeh-ui , hiche ho hin najet’u iti ahuhhing jou ding ham ?
28013011	Lung phamosa sa kapeh leng ho chu kalunghan phat’in kasumangtai .
28013012	“ Israel chonset le themmona lekha ajihdoh soh tan , phate chan akikoihe tai .
28013013	Israel hin kihinsona thei phat pha khat aneiyi , angol behseh jeh-in akisan thiepon , naosen penglha din naobua hungdoh ding ada tobang bep ahitai .
28013014	Hiche mite hi noimigama lutna dia konin huhdoh pong ting , thina thahat’a konin jong huhdoh ponge . Vo thina namidena hinpo lut tan ! Vo noimigam , manthahna hinlhut loiyin ! Hiche mite hi voujang natpi kit taponge .
28013015	Israel hi pumping bangin nalhasil sel jongle , nelgama kon niso lama kon huisave vuhung nungin tin , teinah phungle twikul jouse asemgot ding ahi . Thil manlu jouse alhoh mang ding ahi .
28013016	Eidou jal’a Samaria khopin talen amat tei ding , amite galmuna thia , naosen ho tol’a chil thang diu , numei gai akhedoh diu ahi , ” ati .
28014001	Vo Israelte , Pakai na-Pathen henga hung kile kit tauvin . Chonset jal’a kipal lhu nahiuve .
28014002	Pakaiya kile kit’un , ahenga hitin taovun : “ Kachonset’u ngaidamin , katao nau sangin , kakitepsau bangin navahchoi unge .
28014003	Assyria miten eihuh joupontin , galsat them dakolten eidal jou pouvinte . Milimdoi kasemho’u chu ka-Pathen danun sei kit hih hel unge . O Pakai Nangin bel ding neiloute nahepiji mong ahi , ” toiuvin .
28014004	Pakaiyin aseiyin : “ Kamite kinungpui kit ing ting , Lung giltah a kalungset ding , Achunguva lung hang kit taponge .
28014005	Israelte dia gamgo lah a Gotwi julhah kabah ding ; Pacha banga pah diu ahi . Lebanon lhang thingphung banga jungkho det chet diu ahi .
28014006	Thing nanou banga hingdiu , Olive thing hoiya hoi ding ahiuve . Lebanon lhang cedar thing banga Muinam jen jun diu ahi .
28014007	Kahoidamna kulpi sunga cheng kit’uva , Honlei phatah bang diu ; Lengpigui ga phatah banga , Lebanon lhang lengpiga pha minthang bang diu ahi .
28014008	Israelten milimdoi ahoukit louhel diu , Ataonau sanpeh a kahoidam ding , Thingna dum jing banga kanou sah ding , Vangbohna amu jouseu Keiya kon ahi , ” ati .
29001001	Pathuel chapa Joel koma Pakai thusei chu hiche hi ahi .
29001002	Ngaiphauvin upate , Judah gama chengten ngaiyuvin ! Nangho khang hihen napu napateu khang hile , Hitobang thil hi soh khan am ?
29001003	Nacha nanaoteu seipeh-un lang , Amahon jong acha anaoteu aseipeh diu , amahon jong khang kit kit’a Mite aseipehson son dingu ahi .
29001004	Khaokhopiten ahon honin andong aneuve , Khaokhopi masaloi neh moh aban banin anetai .
29001005	Vo jukhamho , thouvun kap’un pangun julop ho . Lengpitwi thah thah semna ding Lengpiga chengse asumangtauve .
29001006	Khaokhopi hon jamah-in igamsungu alonvuh tan , Ahuse behseh jengun simsen jong ahipouve . Ahau jong sakei ha bangin ahemtheiye .
29001007	Ilengpiguiyu asumangsoh-un , Itheichangna anechaisoh tauve . Ana anechaisoh-un abah agosh tai .
29001008	Nuh-ngah-in adongma thilong aka bangin , Mipi nabonchan kap jenguvin .
29001009	Houin a to ding chang le lengpitwi abeisoh tai , Pakai koma toding beijeh-in Thempute along dongtauve .
29001010	Loujao la akeovin akijamtan , Chang kisuhgam leiset geiyin adoulel’e . Cahngdong kisuhgam phat’in Lengpigui jouse agop soh tai . Olive thing jouse agamtai .
29001011	Lunghem’uvin loubol jouse , Lengpilei bolte kap’uvin ; Suhlou change sakol chang , Cahngdong mimdong asugamhel tauve .
29001012	Lengpigui le theichang phung agosoh tan , Agathei thing jouse aheovin athitai . Hijeh chun mipi kipana jong abeitan ahi .
29001013	Khaodip pon sil’in kap’un , Maicham phung lhacha Thempuho ! Houin akitol touvn jan khovah-in lung gim’un , Na-Pathen napeh diu chang le lengpitwi abeitai .
29001014	Japi khom’un lang an ngol ding deiyun , Lamkai chengse le Judahte khomsoh-un , Pakai na-Pathenu Houin sunga Kap’un ahenga thum’uvin !
29001015	Pakai Nikho ahung naiye , Hatchungnungin manthahna abol ding Nikho chu ahung naitai ; Hiche hikhon itobang tijatna aso ding hitam !
29001016	Ka-andong jouseu kinechai jeng kamoh vet’un , Ka-Pathen Houin a jong kipana abeitai .
29001017	Leigo lah a muchi athi thu thun , Changsal’a koi ding changla abeitan , Cahngsal keosa ho hi alhenglhona kijam ahitai .
29001018	Neh ding hamhing umlou jal’in , Gancha jouse , bong le kelngoi hon Akel lel soh gamtauve .
29001019	Vo Pakai , meikah banga hamhing le Thingphung jouse got jeh a nahenga tao kahi .
29001020	Luidung joouse akan jeh-in Gamsa ho geiyin nahenga ataovui .
29002001	Sumkon mut’un , Pathen lhang theng Zion a kiginna khongpi vouvin . Kithing thing jengun Judahte , Pakai Nikho hung lhungvah ding ahitai .
29002002	Muthim khojin nikho , Muthim lhangkhal kiheh ni hinte . Molsang meilomin atom bangin , Khaokhote ahon honin ahung kitol’ui . Hitobang thil hi soh kha loulai ahin , Sohjong soh kit lou ding ahi .
29002003	Hamhing jouse meikah bangin anechaiyun , Alut masanguva Eden hon tobang gamsung chu Adalhah nungle akeohel’in , Imacha cha pou louhel’in , aumtai .
29002004	Sakolte lheh lheh ahiuvin , Galsat sakolte lhaiyin alhaiyui .
29002005	Molvuma akichop doh tengule Kangtalai kitagin abangun , Gamkanglai meikah abahsah-un , Galsat dia kigoltoh sepai hon jamah abangui .
29002006	Ahung neitel tul’ule mitin akichan , Mitin mai anguisoh heljie .
29002007	Gal-hangho midel khum abngun , Sepaite bangin pal dunga akal’ui . Malam non akitol tol jengun , Ajotnau khel louhel’in acheuvin ,
29002008	Khat masanga khat asingpoi . Tho kikaiho jong adelpeh jengun , Imacha chan asutang joupoi .
29002009	Khopi alonvuh jengun , Palvum vuma akaldoh-uvin ; Intingvum geiya akaltouvun , Guchate bangin in bangkot Sung dunga alut lut jengui .
29002010	Ahung kitol tengu leiset akiling leuvin , Vanthamjol geiyin akithing jin ahi . Nisa le lha athim leuvin , Ahsite jong avahji tapoi .
29002011	Pakaiyin asepaite kolphe bangin thu apen , Athu ngai sepaite tamtah le hattah ahiuve , Pakai Nikho itobanga kichat um hitam ! Ahingdoh thei idng koiham ?
29002012	Pakaiyin aseiyin , “ Tu hijeng jongle , Thangsel’in lung heiyun lang , Kap le lung kisih chule an ngol thon Kahenga hung kilt kit’uvin .
29002013	Nakisih nau chun nalung gim phongdoh-un , Ponsil botel maimaiyin alhingpoi . Pakai na-Pathen heng hinjon kit’un . Mi khoto them , hepina lhingset ahi ; Athoh hat’in akitepna anit jinge ; Talen matsah louva ngaidam go jing ahi .
29002014	Pakai na-Pathen’un lung akhel’a , Changle mim phatheiya nalha theiyu ahi . Chuteng nang hon chang le Lengpiteiya Ama nahou theiyu ahi .
29002015	Zion lhanga sumkon mut’un lang , An ngol ding seiyun , japi khom’uvin !
29002016	Japi koukhom’uvin , Houbung kikhopna sem’uvin ; Upa cheng koukhom’un , Chapangho le naosen ho koukhom’un . Kichengtil hon jong Indan sung dalha hung diu ahi .
29002017	Houin hongchal le maicham kah a Pakai kinbol Thempu ho kap a tao diu : “ Pakai namite khoton , Namdang ho totna le daithangin neikoi dauvin , ‘ Na-Pathenu hoilamba hitam ? ’ tin seidau hen , ” atiuve .
29002018	Pakaiyin agamsung khohsahna aneitan , Amite ahepitan ahi .
29002019	Ataonau adonbut’in aseiye : “ tua vang change lengpitwi olive thao Kapeh ding nahitauvin , Lung nachima nanei diu , Namdang miten totna le Daithanga nanei lou diu ahitai .
29002020	Sahlama hungkon khaokhote sugam ing ting , phabeppi nelgam sunga kadel lut’a , Amasa chengse Twimanga kalelut ding , Anunung chengse Mediterranea Twikhanglena kalelut ding ahi . Athilongu uijen jun ding , Athilongu uijen jun ding , Athilongu uijen jun ding , Athilbolset chengseu jal’a kasuhmang ding ahi .
29002021	“ Vo loujaoho kicha hih hel’un , Pakaiyin nabolpeh thil ho jeh-un kipah thanomjo’uvin .
29002022	Gancha ho , kicha hih hel’un , Hamhing adumsoh tan , Gathei thingphung ho agatan ; Theichangle lengpithei tampi agatai .
29002023	“ Vo Zion mite , Pakai na-Pathenu Thilbol jal’in kipah thanom’uvin . Chavang go nengsel’in napeuvin , Phalbi gotwi le khallai gotwi nengtah-in napeuve .
29002024	Changphol jouse chang dimsoh ding , Lengpitwi le thao chilna khuh ho let lha ding ahi .
29002025	Khaokhoten na-andongu anehgam kum sunguva Namansah chengseu kapeh kit diu ahi . Khaokhote hinsol’a jong Keima kahi .
29002026	Neh le chah nengtah a naneiyuva , Lung nachimtah a naum diu ahi . Pakai na-Pathenu navahchoi diu , Thil kidangtah nabolpeh Pau nathangvah diu ahi . Kamite kidaithang kit louhel diu ahi .
29002027	Chuteng nalah-uva ka-um jing hetauvin nate , Israel , Koidang umlou Kei-Pakai na-Pathenu kahi hateuvin nate . Kamite daithanga kikoi kit louhel ding ahi .
29002028	“ Khong teng mitin chunga ka-Lhagao bung lhang ting , Nachateu numei pasal’in kathu asei pong diu ; Na-upateuvin mang aneiyuva , Nalhagaoteuvin mu anei diu ahi .
29002029	Chutengle lhacha numei pasal chunga Ka-lhagao kabuh lhah ding ahi .
29002030	“ Nikho hung lhung ding jeh a hi Vanthamjol le leiset’a hilchahna kapeh ding ; Thisan hung longa , mei ka ding , Meilhang meikhu banga jing ding ahi .
29002031	Nisa hung thim a , Lha jong thisan banga san ding ; Tijat kichat umtah Pakai Nikho Hung lhun masanga hicheng hi soh ding ahi .
29002032	Chuteng Pakai panpi holchan huhinga um ding , Pakaiyin asei banga , Jerusalema um phabep jamdoh a , Kalhendohsa cheng hingdoh ding ahi , ’ ati bang , ” ati .
29003001	Pakaiyin aseiyin : “ Hicheteng chule Keiman Judah gam le Jerusalem Hamphatna kasem phat peh ding ahi .
29003002	Namtin vaipi khom ing ting , Thutanna phaicham kalhutsoh ding ; Hikoma chu kamite abolnau jal’a Athuu katanpeh ding ahi . Israelte gamtin a athe thenguvin , Kagamsung , Israel akihomtel tauve .
29003003	Sohchangho vangsanin akihom’un , Noti le ju chohna din nu-ngah gollhang soh-in ajoh-ui .
29003004	“ Vo Tyre , Sidon chule Philistia gam pumpi , ilo neigot’u ham ? I-khat khat lethuh neigot’u ham ? Neigot’u le mangangtah a kalethuh ding nahiuve !
29003005	Kasana dangka nachomgam’un , kagou chengse nahouin sunguva napolutsoh tauve .
29003006	Judah gam le Jerusalem mite chu agamsunguva konin gamla tah a nakai mangun , Greekte koma soh-in najoh mangtauve .
29003007	Tua hi najohna muntin chenguva kona kahinpuidoh kit ding ahitai . Amaho nabol bang banguva nangho kabol ding nahiuve .
29003008	Nachateu numei pasal jouse Judah mite koma soh dia kajohsah diu ; amahon gamla tah , Sabea mite koma ajohson diu ahi . Kei Pakaiyin kaseisa ahitai .
29003009	“ Hiche thupeh hi namtin lah a gaphong leuvin , ‘ Galkon din kigouvin , gal-hang jouse koukhom’un , Nasepaiteu abonchan khom’un , Galsat din kijot’uvin !
29003010	Langkon tupeh chu chemjamin kikhen’uvin , Thih kangkui chu teng chan khengun , Mi thabei geiyin dal asat ding ahi .
29003011	Kinoloiyun hunguvin , Jetle vei , sah le lhanga kon namtin vaipi Phaichama hung kikhom loiyun , ’ tin seiyun , ” ati . Vo Pakai , hiche ho sat din Nasepaite hinsol lhan !
29003012	“ Namtin vaipi kigouva , Thutanna phaichama hung kikhom diu ; Hikoma chu jetle vei , sahle lhang Namtin vaipi thutan dia Kei-Pakai katou ding ahi .
29003013	Agilou behseh jengui , Chang-at’in at’un lang ; Lengpitwi let lhah geiya Lengpiga chilna khuh akichil bangin chil’uvin , ” ati .
29003014	Mi asang sangin thutanna phaiya akitit’un , Hikoma hi Pakai Nikho hung lhung loi ding ahi .
29003015	Nisa le lha athimtan , Ahsite jong avah tapoi .
29003016	Zion mol’a konin Pakai akisenin , Jerusalema konin othong leuvin thu aseiye ; Lei le van a kithing leuvin , Pakaiyin vang amite ahuh ding ahi .
29003017	“ Chuteng Pakai na-Pathen kahi nahet ding ahi Israel . kalhang tehng Zion cheng kahi . Jerusalem chu khopi theng hintin , Gamchom miten gal’a ajo kit louhel diu ahi .
29003018	Chuteng molsang jouse lengpilei dimsoh a , Molle lhanga gancha dimsoh ding ; Judah gam luidang twi dimsoh ding ; Pakai Houina kona luiding khat hung longa , Acacia phaicham achapnou didng ahi .
29003019	“ Egypt gam nelgam soh a , Edom gam ahomkeova kijam ding ; Judah gam adelkhum’uva Themmonabei mi athagam jeh-uva chute ding ahi .
29003020	Amithengteu phu kalah ding , Themmona nei chu kakhen lou ding ahi .
29003021	Judah le Jerusalem tonsot chenna kineiya , Kei-Pakai hi Zion molsanga cheng ding kahi , ” ati .
30001001	Hiche ho hi Tekoa khoa kelngoi ching mi Amos thusei ho ahi . Ling kiho masang kum ni na , Judah gama Uzziah lal lai , Israelgama Jehoash chapa Jeroboam lal laiyin , thil hijat hi Pathenin Israel thudol’in aphongdoh tai .
30001002	Amos’in aseiyin : “ Zion lhanga Pakai akisenin , Jerusalema konin a-ogin akithonge . Hamhing jouse agopsoh tan , Carmel molsang hampa ageosoh tai , ” ati .
30001003	Pakaiyin asiyin , “ Damascus kho mite achonse se jengun , hijeh a hi talen kamatsah tei didng ahi . Galead mite sei theilouvin abolseuve .
30001004	Hijeh a chu Hazael sahdoh leng inpia mei kahal’a , Benhadal lengpa kulpi jouse akahvam ding ahi .
30001005	Damascu khopi kelkot jouse tumbong ing ting , Aven phaiya chengte le Betheden a vaihompa kadeldoh ding ahi . Syria gama chengte chu Kir gama sohchanga min akai diu ahi , ” ati .
30001006	Pakaiyin aseiyin , “ Gaza mite achonse se jengun , hijeh a chu talen kamatsah tei didng ahi . Mihem nam khat apumpin Edom langa soh-in ajoh chai hel’uve .
30001007	Hijeh a hi Gaza kulpi pal jouse kahal’a , akulpi jouse akah lhah ding ahi .
30001008	Ashdod khopi le a Ashklon khopia vaihom ho kalahdoh ding ahi . Ekron khopi talen kamatsah a , Philistinete amoh chengse thigam ding ahiuve , ” ati .
30001009	Pakaiyin aseiyin , “ Tyre mite achonse se jengun , hijeh a chu talen kamatsah tei ding ahi . Mihem nam khat apumpin soh-in Edom gama ajoh chai hel’uvin , jol le gol’a kitepna asemsau jong anit pouve .
30001010	Hijeh a hi Tyre khopi pal jouse kahal’a , akulpi chengse akah lhah ding ahi , ” ati .
30001011	Pakaiyin aseiyin , “ Edom mite achonse se jengun , hijeh a chu talen kamatsah tei ding ahi . Asopiteu Israelte chu sadel’in adel’un , voujang natpina aneipeh pouve . Alung hang han gjengun , lung damlou hel’in aum’uve .
30001012	Hijeh a chu Teman khopi kahal’a , Bozrah kulpi chengse akah lhah ding ahi , ” ati .
30001013	Pakaiyin aseiyin , “ Ammon mite achonse se jengun , hijeh a chu talen kamatsah teiding ahi . Gam keh letna dia gal asat laiyun Gilead nupi gai geiyin ache jengui .
30001014	Hijeh a chu Rabbah khopi pal jouse kahal’a , akulpi chengse akah lhah ding ahi . Chuteng gal kisat khosam kithonga , kisatgin chu huise le gose kitho bang ding ahi .
30001015	Alengpau le avaipote chengse sohchang dia kitol diu ahi , ” ati .
30002001	Pakaiyin aseiyin , “ Moab mite achonse se jengun , hijeh a chu talen kamatsah tei didng ahi . Noise manjen she-in Edom lengpa gabuh jouse ahalvam’un vutdi asohsah-ui .
30002002	Moab gamsung kahal ding , Kerioth kulpi jouse kalhasoh didng ahi . Sepaiten sumkon mut’a kholhang asap tengu , Moab mite chu gal husa thigam diu ahi .
30002003	Moab gamsung vaihomte le gamsung lamkai jouse katha ding ahi , ” ati .
30002004	Pakaiyin aseiyin , “ Judah mite achonse se jengun , hijeh a chu talen kamatsah tei didng ahi . Kahilna la angaipouvin , kathupehho jong anit pouve . Apu apateu hou Pathen dihlou hon apui chatvaiyu ahitai .
30002005	Judah gam kahal’a , Jerusalem kulpi jouse akahvam ding ahi , ” ati .
30002006	Pakaiyin aseiyin , “ Israelte achonse se jengun , hijeh a chu talen kamatsah tei ding ahi . Abat salel milungdih ho le kengchot to khat man jeng jong lepeh joulou vaichate soh-in ajoh-uve .
30002007	Mi lhasam le panpi ngaite chotphan aneiyun , vaicahte lampia aneh doh-ui . Apa le achapan soh-nungah khat akitimatpi gel lhonin , hitobang hin kamintheng asuboh tauve .
30002008	Pathen lhaina muntin a vaichate thil tun man a alah-u pon sil’in alum’ui . A-Pathenu Houin sunga jong sum batman a alah-u ju adon jiuve .
30002009	“ Ahivangin kamite , nang ho khohsah jal’a , gangpi tah a tah , cedar thing san a sang Amor mite geiya kasuhmang ahi .
30002010	Egypt’a konin kahin puidoh-un , kum som li sungin gamthip noiya kapuilen , Amor mite gam chu nangho kapeuve .
30002011	Nagollhangteu phabep Themgaovin kapanssah-in , adang phabep jong Nazirin kapansah-e . Kasei hi dih lou ham Israel te ? Kei-Pakaiyin kasei ahitai .
30002012	Ahinla Nazir ho ju nadonsah-un , Themgaoten kathu aseiphong diu nakhah-ui .
30002013	Tua vang toljepna kanei diu , changing kangtalai adelnem kabehsah ding nahiuve .
30002014	Mi kaljangtah jong jamdoh lou ding , thahat’a jong thabeiya , sepaite jong kihinso jou lou diu ahi .
30002015	Thal thempa jong pang jou lou ding , kaljang jong jamdoh man louva , sakol touthemho jong kihinso jou deh ponte .
30002016	Hiche nikho chule sepai hangpenin jong manchah paiya jamding ahi , ” ati .
30003001	Vo Israelte , Egypt’a kona ahinpuidoh nam pumpi , nachung changuva Pakaiyin asei thu hi ngaiyuvin .
30003002	“ Leiset namtin vaipi hijat lah a kahet le kakhohsah-nang ho bou nahiuve . Hijeh a chu nachonsetnau jong khoh deh a kigel , hicheng jeh tah a chu talen kamatsah tei ding nahiuve , ” ati .
30003003	Kihoutoh masa louva mi ni kholjin khom nam ?
30003004	Sa manlou gamthip’a sakei kitum nam ? Mat khah neilou sakei nou akosunga kithol lem ?
30003005	Thang kampeh louva vacha thanga oh ngaiyam ? I-toh khah louva thang jangkam kipel ngaiyam ?
30003006	Khopi sunga gal sumkon kimut teng mipi kicha louva um theiyem ? Pakai sol tilouva khosunga manthahna lut ngaiyam ?
30003007	Alhacha Themgaoho koma phongdoh masa louvin Hatchungnung Pakaiyin athilgon ima atongdoh ngaipoi .
30003008	Sakei kisen teng kicha lou didng koi ham ? Hatchungnung Pakaiyin thu asei teng , athusei phongdoh lou ding koi umngaiyum ?
30003009	Egypt le Ashdoh khopi leng inpi dunga chengte koma gaphongun , “ Samaria kimvel lhang sang joudsea hung kikhom’un , akhosunga kinahla le kitonona , thilse kibol chengse khu veuvin , ” tiuvin .
30003010	Pakaiyin aseiyin , “ Hiche miho hin ain jouseu pumhat le dih louva kichom doh thilkeo adip’un , lungthenje jong ahepouve .
30003011	Hijeh a chu melma khat’in agamsungu umchah-in tin , akulpi chengseu asuhmanga , a-in ho’u jong achomgam ding ahi , ” ati .
30003012	Pakaiyin aseiyin , “ Kelngoi chingpan sakei nehmoh kelngoi keng ni ham ahiloule abilkol khatseh ham amudoh banga , tua insung choldo mun nomtah tah a aning anop’a chon Samaria khosung mite amoh themcha bou hingdoh diu ahi .
30003013	Tun ngaiyuvin , Jacob chilhah ten , Thanei Hatchungnung Pakaiyin aseiyin ,
30003014	‘ Israel achonset jal’uva talen kamatsah ni le Bethel a maicham sumang ing ting , maicham ningli saki chengse kiheh bonga tol’a lhamang diu ahi .
30003015	Phalbi lai le nipi lai in jouse jong lhu lhama inngem soh diu , in len chengse jong kisumang ding ahi , ’ tin aseiye , ” ati .
30004001	Hiche hi ngaiyuvin Samaria khosung numeiho , Bashan phaiya kivah thao bongpi banga kivah thao ho , tahlelte bolsea , vaichate sugenthei , najipateu henga jut hum jing jeng ho !
30004002	Hatchungnung Pakai hi athen bangin akihahsel’in , “ mihon thihkoiya nakoiyuva , amichang cheh thihkoiya nga kiman banga namatna diu nikho hung lhung ding ahi .
30004003	Pal chim anaipen koma nakailut’uva polama napai mang diu ahi , ” ati .
30004004	Hatchungnung Pakaiyin aseiyin , “ Vo Israelte , Bethel a namuntheng phunguva cheuvin , deilheh nahiule gachonsetau ! Gilgal’a cheuvin najochanin chonseuvin ! Cheuvin , jingkah seh a kilhaina din gancha hintol tol jengun , nithum lhinseh le hopsom toh toh jenguvin !
30004005	Kipat’un thangvahna din changlhah thilto toh toh jengucin , chule natoval jeh-un kithang-at at jengun ! Hitobang thil ho holnom nahiuve .
30004006	“ Nakhopi jouseu kel lhahsah Kei kahin , ahivangin kaheng nahin jon deh pouve .
30004007	Na-anche louhingun gotwi lhahsah lou Kei kahi , Khopi khat din go kajuhsah-in , achom khat din kavotangin , loujao khat din go kajuhsah-in , achom khat din kavotange .
30004008	Dangchah a thi din naum’un , khopi tam tah a min kho chom khat’a twi thal ding kinemin acheuvin , donkham cha jong amupouve . Hichan geiyin jong neihin jon deh pouve .
30004009	“ Nalhosoh ga chengseu semheo din huise kalansah-in , nahonlei jouseu le nalengpi lei jouseu , natheichang phungu , chule olive thingna jouse khaokhoten anegamtan , hichan gei hin jong neihinjongpouve .
30004010	“ Egypt a kalansah tobang gamna hise kalansah-in , nagollhangteu galmuna kathat gamin , nasakolteu kalahpehsoh hel’in , na-ngahmun dunguva thilong monsa uithe thu kanahsah-un , ahivangin neihin jondeh pouve .
30004011	“ Sodom le Gomorrah kabolna bangin abang bang kasumangun , ahingdoh cheng jong gamkang ka akiloidoh mei leoheosa molkang nabangun , hichan gei hin jong neihinbel deh pouve , ” tin Pakaiyin aseiyin ;
30004012	“ Vo Israelte , hijeh a chu talen kamatsah ding ahiuve . Hita kabolgot’u ahitan , kathutanna thoh din kigo jengun , ” ati .
30004013	Pathen hi molle lhang huile go sempa ahin , Alunggel mihemte ahetsah jin ; Senlai nisa jong jan asohsah theiye . Leiset sanglai molvum vuma kengto angam’e . Pakai Pathen thaneipen kiti hi Ama min ahi !
30005001	Vo Israel , hiche thivui la kasha khumu hi ngai tem’un :
30005002	Nu-ngah tobang Israel alhutai , Kiphongdoh kit louhel ding ahi ! Donlouvin tol’a akijamtan , Akaithou ding abeitan !
30005003	Hatchungnung Pakaiyin aseiyin , “ Israel sung khopi khat’a galkon sepai sang khat soldoh thei chun , ja khat bou ahung kile kit’e . Khopi khatman jakhat asoldoh le som khat she ahung kilei , ” ati .
30005004	Pakaiyin Israelte jah a aseiyin , “ kaheng hinjon’un kihinsouvin !
30005005	Pathen hou didn Beersheba a chedauvin , Bethel’a jong neihung hol dauvin , Bethel chu mohseh soh iddng ahi . Gilgal’a che dauvin , amite min gal-hinga akai mang diu ahibouve , ” ati .
30005006	Pakai kom jon leu chun hinlo jo’uvin nate . Nache daule Israelte chunga mei-am kisunkhum hung bang ding ahi . Hiche meiam chun Bethel khosung mite kavamin tin , aphelmit jou umponte .
30005007	Mipi achan ding lom lepthol’a , thudih dunghei vaihei tho loi ada nahiuve !
30005008	Pakaiyin ahsi hijat asemin , Bombel le ngambom lungthu jong asem’e . Muthim jinglai avahsah-in , Sunlaipi mu athimsah theiye . Twikhanglen twi achopdoh-in Leiset tolhanga aphi lhai . Amin jong Pakai ahi .
30005009	Ahat apaote le akulpi jouseu asumangtai .
30005010	Vo thutanna phunga thudih seite hotbol’a , thudih lou nelkal ho kidintepi jing ho !
30005011	Mi vaichate bolsen , aching jouseu inhoi tah tah nasah-uva cheng thei louva , lengpilei hoitah tah a naphusau lengpitwi nadon lou diu ahi .
30005012	Nachonset melsetjeu le naboljat’u thilse kahe jinge . Mipha bolsen , nehguh nalauvin , thutanna phunga vaichate themchan ding napheltan’ui .
30005013	Hitobang phat pha lou laiya umthim beh chu chihhoijo ahitai .
30005014	Nahin theina diuvin thilse boldan , thilphajoh bol’uvin . Chutile nasei bangun Pakai Pathen thaneipen chun naumpi tahbeh diu ahi .
30005015	Thilse hotbol’un , thilpha boljo’uvin , chule thutanna phunga thudih lensah-un . Chutile tegeiya hingna lai hiche nam mite hi Pakaiyin ahepi thei mai ahi .
30005016	Hiti hin Pakai thaneipen Pathenin aseiyin , “ Kholai dung jousea ka le mao o-thong ding . Thi-opte lunghempi dinga loubolte geiya kikoulo ding ahi .
30005017	Lengpilei lai tina mi kap’intin , nangho talen kamatsah ding jeh a hicheng hi soh tei ding ahi , ” ati . Pakaiyin aseitai .
30005018	Akineppite din Pakai Nikho chutijat umtah ahi ! Hiche Nikho chun ipi thilpha nasodoh peh diu ham ? Nangho din khovah hilou , muthim khojin nikho ahibouve .
30005019	Sakei ginna jam’an savom ato tobang ahibouve . Insunga jamlut tobang atuhnaa gul’in achuh tobang ahi .
30005020	Pakai Nikhoa chu mu thim ding , kho vah lou ding ahi ; lung navah bei , lung jin nikho ahi .
30005021	Pakaiyin aseiyin , “ Nakut bol jouseu kahon , kathoh nampoi !
30005022	Pumgo thilto bol’un , changing kilhai jongleur chunsang ponge ; kahenga to dia navah thaochet’u ganchate jong sanpeh pouvinge .
30005023	Thumje jua la nasah-u jong ngauvin , naselangdah gin’u jong kangai nompoi .
30005024	Chusangin thudih chu vadung twilong bahsah-un , adih chu kantih bei vadung long bahsah tau .
30005025	“ Vo Israelte , kum somli sunga gamthip laiya kapui leu chun kilhaina gantha le thilto ka-ngeh poi .
30005026	Ahinla tua doilim kisem Sakkuth Pathen leng le ahsi pathen Kaiwam milimho nahou phat’un ,
30005027	Damascus khopi kalpeh a gal-hinga kakai tengu nakipohle diu ahitai , ” tin asieyin ahi , Pakai , amin thaneipen Pathen kiti chun .
30006001	Ohe nadau ahi-Zion lhanga nomtah a chengte , Samaria khopia lung mongtah a um , hiche nam lentah Israel milen milalte , mipin akithopi dia angaichat jing ho !
30006002	Calneh khopi gaveuvin . Hamath khopi minthang gaveuvin , kitolsauh-un Philistinete khopi Gath gaveuvin . Hicheng hi Judah le Israel lenggam te ni sanga phajo mong am ? Agamu khu nang ho gam sanga lenjom ?
30006003	Manthahna nikho hung lhung lou din naseiyun , nathilbol chengseu hinla anaisah tel tul’e .
30006004	Ohe nadau ahi-saihaa kisem jalkhun chunga kijaole lea , kelngoi thao lailaiya kivah ho !
30006005	David boldan danin la nabol’un , semjang saiyin nasaiyuve ong !
30006006	Khon letlha hel hel ju nadon’un , gimnamtui pen nakinu’vin , Israel manthahna lung gimpi louvin na-um’uve .
30006007	Hijeh a chu min gal-hinga akai masah pen ding nahiuve . Chuteng nakut’u le golvah kibol kit lou ding ahitai .
30006008	Thaneipen , Hatchungnung Pakaiyin hitin aseiye , “ Israelte kiletsah hi kahoi , a-in’u loupe tah tah jong imacha ding katipoi . Akhopiu le asunga thil jouse amelmateu kapeh ding ahi , ” ati .
30006009	Insung khat’a mi som hingdoh nah nah jong thi thou thou ding ahi .
30006010	Mithipa hengle kom , thivuiya pang chun alongu insunga akaidoh thoding ahi . Thivui pan insunga umpen pen jah a , “ Khatbeh to naumkhom lou ham ? ” ati ding ahi . Chuteng ogin khat’in , “ Aumtapoi , ” tinte . Chutah le thivuipan , “ Paopoh hih-in ! Pakai min geiya iphah poh lou diu ahi , ” tia asei ding ahi .
30006011	Pakaiyin suhmang dia asei teng ni lentah tah hihen neocha cha hijongle ahalsi sia leng mang jeng thei ahi .
30006012	Songpi chunga sakolte lhai theiya , min Twikhanglen langkon a akai theiyum ? Nanghon akaleh beh-in thudih gutwi nasouvin , thildih dih lou nasouve .
30006013	Lodebar khopi nalah-u nahoithopiuvin ahi . Kiletsah tah-in , “ Karnaim khopi ilah jengu iha lheh-ui , ” natiuve .
30006014	Pakai thaneipen Pathenin , “ Vo Israel nagamsungu lo dia gamchom mi sepaite kahinsol ding ahi . Hicheho hin sahlam Hamath lamlen a pat lhanglam Arabah phaicham geiya nabol hesoh diu ahi , ” ati .
30007001	Hatchungnung Pakaiya konin mu kaneiye . Kathilmu naa hi-lengpan hamhing a-at nung , hamdong thah hung kepat dontah-in Pakaiyin khaokhote simsen lou asemdoh tai .
30007002	Hiche mu kaneinaa hin-khaokhoten gamsunga ipi hile adong lai lai-hamhing jouse anechaiyun , hijeh chun kenjong , “ Hatchungnung Pakai , mipi hi ngaidam jengin ! Athigam lo diu ahitai ! Alhom’un lhasam tah ahibouvui , ” tin kaseiye .
30007003	Pakaiyin lung aheiyin , “ Namu bang hin kabolda tante , ” ati .
30007004	Hatchungnung Pakaiya kon thil khat kamu kit’e . Hichea hin Pakaiyin amite maiya halgam agoi . Meipi hin vannoi Twikhanglen lentah geiyin akavam jengin , gam leiset jong akapantai .
30007005	Chuphat’in kenjong , “ Vo Pakai Pathen , namiten iti addoujou ding ham , nga jengin-alhom behseh-un lhasam tah ahiuve ! ” tin kataove .
30007006	Pakaiyin lung aheiyin , “ Hiche jong bolda ding hitante , ” ati .
30007007	Pakaiya kon mu khat kanei kit’e . Hichea hin Pakai chu songkhai intenaa kitetoh a kigen bang koma adingin , songkhai intena chu achoiye .
30007008	Pakaiyin kajah a , “ Ipi namun , Amos ? ” tin eidonge . Kenjong , “ Songkhai intena khat , ” kati . Hichun Aman , “ Bang onsa tobang kamite tetohna dia hiche songkhai intena hi Kaman ahi . Amaho talen matsah kagot hi lung hei lou ding kahi .
30007009	Isaac chilhahte doiphung jouse suhmang ding ahi . Israel muntheng geiya ahomsa kijam ding ahi . Jeroboam lengpa leng vai neina kasuhbei ding ahi , ” ati .
30007010	Bethel a Thempu Amaziah hin Israel lengpa Jeroboam henga thu athot’in , “ Mipi jalah a Amos hin nang demna jeng aseiyin , athusei hi gamsungin adou jou tapoi .
30007011	Amos sei chu , ‘ Jeroboam galmuna thi ding , Israelte hi agamsunga thi ding , Israelte hi agamsunguva kona min gal-hinga akai mang diu ahi , ’ tia asei ahi , ” ati .
30007012	Amaziah hin Amos aphoh-in , “ Vo mitva neipa navaltai ! Judah gam a kile kit’in chukoma thu gaseitan . Chule mihon tohman penauvinte .
30007013	Bethel a vang thu hung seikit hih-in . Nampi Houin , lengpa pathen houna mun ahi , ” ati .
30007014	Amos chun , “ Kei hi tohman neiya gaothusei Themgao kahipoi . Kelngoi chingmi , theipi na kivei kahi .
30007015	Ahinla Pakaiyin kelngoi ching kahinaa eikoudoh a amite Israelte koma gaothusei dia eisol ahi .
30007016	Hijeh chun Pakai thusei ngaiyin . Israelte kaphoa , gaothu kasei ding najah dai .
30007017	Ngaiyin Amaziah Pakaiyin hiche hi naseipeh ahi , ‘ Najinu kholai dunga notia panga , nachate galmun a thisoh diu ; nagamsung kihomtel tel’a midang kipedoh ding , nangtah jeng jong chiding namdangte gamsunga nagathi ding ahi . Thon louhel’a Israelte hi agamsunguva kona min gal-hinga akaimang tei diu ahitai , ’ tia asei ahi , ” ati .
30008001	Hatchugnung pakaiya konin mu khat kanei kit’e . Hichea hin theiga dimset paipeh khat kamui .
30008002	Hichun Pakaiyin , “ Ipi namun , Amos ? ” tin seidonge . Ken jong , “ Theiga dimset paipeh khat , ” kati . Hichun Pakaiyin , “ Kamite Israel beina ding ahung lhungtai . Talen matsah kagot hi hai taponge .
30008003	Hiche nikho chuleh leng inpia la kisa jouse lunghem kana kaheidoh ding ahi . Muntin a thilong jeng thilong jeng akijam ding , min thip beh cha apai pai jeng diu ahi , ” ati .
30008004	Gamsunga vaichate sumanga , neilelte kengchotpha neihom hiche hi ngaiyuvin .
30008005	Nangho pin , “ Choldo nikho ho beivah vah hen chang kijoh leu hen . Choldo Nikho beivah hen thil kijoh loi leh . Thil manval val lah a , thiltena lhem a te ding , thil cho le thiljoh ho lepthol’a thiltena dih lou kimang ding ahi .
30008006	Suhlou chang manmo jong manlu tah a kijoh a , a bat salel , kengchot to khat man jeng jong pejou lou vaichate chu soh dia ikichoh diu ahi , ” natiuve .
30008007	Pakai Israel Pathen kahisel’in aseiyin , “ Thilse abol chengseu sumil ponge .
30008008	Ling kihot’a gamsung mi abonchauva lung hesoh diu ahi . Gam pumpi kihot ding . Nile va dung banga kinuh lap lap ding ahi .
30008009	Sun laiya nisa kalhumsah a , khovah laiya leiset kathimsah ding phat hung lhung ding ahi . Kei-Hatchungnung Pakaiyin kasei ahitai .
30008010	Golnop kut nabol jouseu thivuina kaheidoh a , kipa la nasah chengseu lunghem kana kaehidoh ding ahi . Sam vouchaiya khaodip pon kasilsah diu , chapa khatseh thi kapi minu le mipa kabahsah diu ahi . Hiche nikho chu a chai ni geiya thoh lel hi ding ahi .
30008011	“ Gamsunga kel kalhahsahna ding phat ahung lhunge . Mipi kel thoh ding chu neh le chah ngaichat hipontin , twi ducha dangchah jong hipouvinte . Pakai thusei ngaicha gilkel le dangchah hiuvinte . Kei-Hatchungnung Pakaiyin kasei ahitai .
30008012	Mipi hin sah le lhang simle mal adel le jeng diu ahi . Muntin a Pakai thusei del leuvin tin , mu la mudoh deh pouvinte .
30008013	Hiche nikho tengle numei pasal khangdong thahat lai lai jong dangchah a lhu lham soh diu ahi .
30008014	Samaria khopia milimdoi pan a kihahsel ji , ‘ Dan a pathen jeh , Beersheba pathen jeh , ’ tia sei chengse chu dinlhuhsoh hel diu , thou kit lou diu ahi , ” ati .
30009001	Maicham phunga Pakai din jing kamun , thu apen , “ Houin khompi chengse luvum chu havoh voh-in von lang , in pumpi kilingsoh hen . Vojal’in mipi luvum a kitajalsah tan . Athimoh chengse galmun a kathagam ding ahi . Ahin gdodh ajamdoh beihel ding ahi .
30009002	Noimigam geiyin jamsuh jongleur , kamatdoh tei tei ding , vanchung geiya kaldoh jongleur , kaloi lhahsoh ding ahi .
30009003	Carmel molvum a kisel jongleur , kaholdoh a kamasoh didng ahi . Twikhanglen noiya kisel jongleur gul-lhempi sol ing ting kachuhsah ding ahiuve .
30009004	Amelmateuvin gal-hinga akai tengle , athagam diuva kaseipeh ding ahi . Kithopi daa suhgam kagot mong mong ahitai , “ a ti .
30009005	Hatchungnung , thaneipen Pakaiyin Leiset atham leh ling akihot’in , Leichung chengte alunghemsoh tauve . Leiset pumpi Nile vadung bangin akinuh lap lap’e .
30009006	Pakaiyin van a in asan , Leiset chunga vanthamjol adal’e . Twikhanglen twipi achopdoh-in , Leiset chapnou nana mange . Ama hi amin Pakai ahi !
30009007	Pakaiyin aseiyin , “ Vo Israelte , nangho hi midang to ichomin kagelpon , Sudan mite bangin kagel’e . Nangho Egypt a kahin puidoh bang hin Crete a konin Philistinete kahinpuidoh-in , Kir a konin Syria mite kahin puidoh-e .
30009008	Kei-Hatchungnung Pakaiyin hiche chonset dimset Israel lenggam hi kave vei , leiset chunga kasuhgam hel ding ahi . Jacob chilhahte vang abonin sugam ponge .
30009009	“ Israelte hi tengsa changchi kiloh chil banga kalosah ding , namtin vaipi lah a kalothangsoh a , pannanbei chengse kapaidoh ding ahi .
30009010	Kamite lah a chonse chengse galmun a thiden diu - ‘ Pathenin thilse eiphahsah pouvinte , ’ ti jouse thisoh diu ahi , ” ati .
30009011	Pakaiyin aseiyin , “ Ingemsa tobang David lenggam kasemphatna ding Nikho khat ahung lhunge . Apal jouse semphang ting , katundoh kit ding ahi . Kasah phat’a masang laiya tobang kahisah ding ahi .
30009012	Chutengle Edom gamsung jolou chengse Israelten ajo diu , Keiya hisa namtin vaipi ajotho diu ahi , ” ati . Hiche sosah ding Pakai chun aseitai .
30009013	“ Nikhoho chu ahunglhunge , ” tin aseiye Pakaiyin ; Loukaipan chang-atpa aphah thu ding , Lengpitwi childo pa Lengpiga loupan aphah thu ding ahi . Mol le lhang jouse lengpitwi dimsoh a , Alhang lhganga hoh a long ding ahi .
30009014	Kamite agamsunguva kahin puilut kit’a , Khopi gemsa jouse sephaa cheng kit diu ahi : Lengpilei bol’a kivah diu ; Honlei bol’a kivah ding ahiuve .
30009015	Kapehsa gamsunga kamite kachensah ding , Kikalkang kit lou diu ahitai , ” ati . Pakai na-Pathen’uvin aseitai .
31001001	Obadiah gaothusei chu hiche hi ahi : Edom mite chung thudol’a Hatchungnung Pakai thusei chu hiche hi ahi . Pakaiyin asolle chu namtin henga asol’in , keihon athusei kajatauve : “ Kigouvin , Edom sat din kontaute , ” atiuve .
31001002	Pakaiyin Edom jah a seiyin , “ Lhasamin nalhang ting , Namtinin nanoise ding ahi .
31001003	Nahoi tho nan nalhem lhan , Nakhopi kulpi songthum jeng ahin , Molvum a in kisah nahi ; Hijeh hcun naseiyin , ‘ Eisu lhu jou ding koi ham ? ’ nati .
31001004	Na-in chu muvanlai bu banga sangtah a nasah a , Ahsite to akivet chep jeng vangin , Kaloilhah a kakai lhah ding nahi .
31001005	“ Janteng gucha ahungle alahnom bou alai . Mihon lengpiga alo teng them khat asalhateiye . Nang vang namelmaten nasuhgam hel ding ahi .
31001006	Esau chilhahte , nagou jouseu min achomsoh tai .
31001007	Napanpi ten nalepthol’un , nagamsunga konin nadelmangtauve . Chamdel’a nalenpiten gal’in nabol’un najoutauve . Ankong khat naso khompiten kipalna thang nakampeh-ui . Amahon nathudol aseiyun , ‘ Achihna hoiya um hitam ? ’ atiuve .
31001008	“ Edom talen kamatsah ni leh amichingteu kasuhgam a , achihnau aboncha kasuhbei ding ahi .
31001009	Teman gal-hangte tija lih diu , Edom gamsung sepaite aboncha min athagam ding ahi .
31001010	“ Nasopite , Jacob chilhah ho nachomgama natha jal’a , nakisugam hel ding , a-itih a jum thoh a na um ding ahi .
31001011	Melmaten akelkot jouse aphutjal nikho , nangin jong napeldoh ni leh , Jerusalem gou jouse pomanga kihomsoh gamchom miho chutoh nabah ding ahi .
31001012	Judah gama nasopite hamset chu nakipapi lou ding dol ahi . Ahamset nikhouva chu nakipa lou ding , agim nau chu nuisat hoh a nanei lou ding ahi .
31001013	Kamite khopi sunga chu agenthei hesoh nau nuisat a , ahamset nikhouva agou jouseu chomgam dia nalut lou diu dol ahi .
31001014	Ajamdoh go ho mantan dia lamsom ajong nadin lou ding ahi . Ahamset nikhouva amaho hi amelmatau khut’a napehdoh lou ding ahi . Pathenin namtin vaipi thu atan ding
31001015	“ Kei-Pakaiyin namtin vaipi thu Katanna ding nikho anaiye . Vo Edom , mi nabol banga nakibol ding ahi . Napehsa chu nachan kit ding ahi .
31001016	Kamiten talen ju kha tah adontauve , ka lhang theng chunga chun , ahinla akimvel’a cheng namtin vaipin akhacheh talen ju adon diu ahi . Ju donchimset’untin leng mang jel diu ahi .
31001017	“ Zion molsanga phabep hung jamlut’un tin , alhang jeng jong muntheng soh ding ahi . Jacob chaten agoulo gamu chu alo kit diu ahitai .
31001018	Jacob chate le Joseph chate chu meikou bang jeng diu , meiyin changpol akah banga Esau chate asuhgam diu ahi . Esau chilhah khatcha hingdoh ponte , Kei-Pakaiyin kasei ahitai .
31001019	“ Judah gam lhanglama chengten Edom gamsung alo diu ahi . Lhumlam thinglhang bul’a chengten Philistia gam alah diu ahi . Israelten Ephraim le Samaria alah diu , Benjamin chaten Gilead alah diu ahi .
31001020	Israel gam sahlam a sohchang sepaite hung kile kit’untin Phoenicia alah diu , Zarephath geiya alah diu ahi . Sardis a sohchang Jerusalema umten Judah gamsung lhanglam khopi chengse alah diu ahi .
31001021	Jerusalema galjouten Edom delkhumintin achunga vaihom diu , Pakai amatah leng chang ding ahi , ” ati .
32001001	Ni khat hi Amittai chapa Jonah koma Pakaiyin thu aseitai .
32001002	Aman , “ Khopi lentah , Nineveh a chen lang , khopi dounan thu gaseitan ; khosung mite gitlou engsetna jouse kahetai , ” ati .
32001003	Ahivangin pakai thupeh peldohna din Jonah lamchom beh a akiheitai . Joppa achen , Spain gam jon ding kon gkhat amudoh-in , Pakaiya kona gamlat ding ngaoti nan , kong touman pen , Spain gam jon din gkong tol ho to akilhontai .
32001004	Ahin Pakaiyin Twikhanglen chu huise hattah anunsah-in , huise chu ahat behseh jengin , kong inneichu apeichip pai ding ahitai .
32001005	Kongtol ho atija lih gamtauvin , amichan cheh-in ama ama pathen kom cheh a ataovun , panpi athumtauve . Chujongle kong innei chu ajandomna din kong sunga thilkeo chu apaidoh doh tauve . Hichepat tah hin Jonah chu kong tolam indan sunga alut’in khomang meiyin a-ihmui .
32001006	Jonah chu kongtol lamkaipun amudoh-in ajah a , “ I-atileh hitobanga ihmu a nahim ? Thouloiyin na-Pathen henga panpi thumin tao loi tang-em . Chutile eilungset’uva eihinso theiyu hichu men , ” ati .
32001007	Kongtol ho akihouvun , “ hitobang hamset itolo nau hi koipen ahiding vang san’uhitin holdoh temu hite , ” akitiuve . Hitia abol’u le Jonah min ahung potdoh tai .
32001008	Hijeh chun amahon jong ajah a , “ Ngoh thei mong nahim neihil’un . Hikoma ipi bol’a jong hung nahim ? Hoiche gama hungkon , ipi jat mi nahim ? ” tin adongtauve .
32001009	Jonah-in adonbut’in , “ Kei Hebrew mi kahin Twikhanglen le leiset Sempa Pakai Van Pathen hou mi kahi , ” ati .
32001010	Pakaiya kona jam ahijong chu Jonah hin aseipeh tai . Kongtol ho chu atija lih jel jengun ajah a , “ Tijat umtah thil nabol hita chu men ! ” atiuve .
32001011	Huise Chula akhoh cheh cheh jengin , hijeh chun kongtol hon , “ Huise thipna dia nang hi i-kalo diu ham ? ” tin adongui .
32001012	Jonah-in adonbut’in , “ Twikhanglen a neisep lut leu chun huise hi thip tante . Kei jal’a hiche huise nato khah-u kahenai , ” ati .
32001013	Hijongle kongtol hon kong inneichu twi pamchin a toldoh tei din thahangsanin apangui . Ahinla huise chu akhoh cheh cheh tan , suhna ding ahetapouve .
32001014	Hijeh chun Pakai henga akap jengun , “ Vo Pakai , hichepa tha nagot jeh-in keiho jong neitha tha dauvin ! Hitobangpi hi Nang bol ahin , Nang mopohna bou ahi , ” tin ataovui .
32001015	Hiti hin Jonah chu Twikhanglen a aselut’u le , apet pet’in huise chu athip del tai .
32001016	Hiche hin Kongtol ho akichatsah tan , pakaiya akilhaiyun , Ama kinbol din akitep lo tauve .
32002001	Pakai thupeh jal’in ngapi lentah khat’in Jonah aval lhumtai , chule ngapi oisunga hin Jonah nithum le janthum aum’e .
32002002	Twito lam ngapi oisunga konin Jonah chu Pakai a-Pathen koma ataovin :
32002003	“ Vo Pakai , kagimpet’in kakouvin , Nangin jongneihouve . Noimigama konin kahin kouvin , Panpi ngaiya katao najai .
32002004	Twikhanglen tothuh laiya neileh lut’in , Twipin eichupsoh tan , Natwipi kinonglaiyin Eilonvuh soh tauve .
32002005	Na-angsunga kona paidoh a um , Na-Houin theng mukit dia kinem lou kahitai .
32002006	Twipin wichuptan , akichisoh tai , Twikhanglenin eichupsoh hel ahitai , Twipi kidil’in eilonvuh tai .
32002007	Molsang bulpi kaheitan , Kot kihontih umlou Gamsung kageitai . Hijongle vo Pakai ka-Pathen , Lithuh laiya konin kahingin neipuidoh-in !
32002008	Kahinkho beihel kahetan , Hijeh chun nahenga kataovin , Na-Houin theng sunga Kataona ogin najai .
32002009	Pananbei milimdoi houten , Nang dia akitahnau apaitauve .
32002010	Kenvang navhachoi la sang ting , Nakoma kilhaiying ting kakitepna molsonge . Huhingna chu Pakaiya kon bou ahi ! ” tin ataove .
32002011	Hijeh chun Pakaiyin ngapi chu Jonah lodoh din asol’in , ngapin jong aseipeh bangin twi pamchin a alodoh tai .
32003001	Pakiyin Jonah koma thu asei kit’in ,
32003002	“ Kaseipeh thu hi Nineveh khopi minthang tah dudnga gaseitan , ” ati .
32003003	Hijeh chun Jonah hin Pakai sei angaiyin , Nineveh khopi lentah , nithum sunga jong jotdoh lel a chun achei .
32003004	Jonah hin khopi chu ajot panin , nikhat lhumkei ajot nungin lhang asamin , “ Nisom li sunga hiche Nineveh khopi hi kisumang ding ahitai , ” ati .
32003005	Nineveh khopi miten Pathen thusei cu atahsan tauve . Hijeh chun alungheiyu vetsahnaa mitinin an ngol’a , alen aneo aboncha khaodip pon sil cheh din pha asatauve .
32003006	Nineveh khopi lengpan ajahsoh phat’in alaltouna akipatdoh-in , aponchol hoh lhan , khaodip pon sil’in , leivui lah a atoutai .
32003007	Nineveh khopi mite koma phonjal ding thu khat alhan , “ Hiche lengpa le avaipote thupeh ahi Koimacha cha , mihem hihen bong ho hile , kelngoiho geiya an nei twidon um thei louhel ding ahi .
32003008	Mihem jouse le gancha jousen jong khaodip pon asilsoh hel ding ahi . Mitinin thilse bol angah a , chonthanghoi angah diu , lung giltah a Pathen henga tao cheh diu ahi .
32003009	Chutile Pathenin lung aheiya , eihinso theiyu jong ahi ! ” ati .
32003010	Lungheiya athilbol’u hi Pathenin amutai ; achon gitlou nau angah jengu chu amudohtan ahi . Hijeh chun Pathenin lung aheiyin , aseisa bangin talen amatsah tapoi .
32004001	Jonah hin nommo san along hangtai .
32004002	Hijeh hin ataovin , “ Vo pakai , hitia hi nabol dia kaseisa hilou ham ? Hijeh a chu Spain langa jamsoh tei kanagot ahi ! Milungset them le mihepi them , thoh hat jing , khoto jing lunghei ding go jing talen matsah lougo nahi kahei .
32004003	Vopakai tunvang kahin sangin neithat le chun phajonte , ” ati .
32004004	pakaiyin adonbut’in , “ nalunghanpi thei ipi ham ? ” ati .
32004005	Jonah chu apotdoh-in khopi niso lama agatouve . Hikoma hin lim kisonin alim noiya atouvin , Nineveh khopia e-aso ding ve-lhi jingin aum’e .
32004006	Hichun Pakaiyin Jonah limbel din umphung khat akesah-in ahi . Jonah-in umphung akipapi lheh jenge .
32004007	Ahinla ajing khovah lhah-in umphung chu Pathen thusah-in lungin anen athitai .
32004008	Nisa son Pathenin niso lam huisa alansah-in , nisan aluchang asah peh behseh phat’in Jonah chu alhu lham pai ding a hitai . Jonah chuathi nom leo jengin , “ Thi leng kadeijoi , ” tin aseitai .
32004009	Ahivangin Pathenin ajah a , “ Hiche umphung jeh a lunghanna thei ipi naneiyem ? ” ati . Jonah chun adonbut’in , “ Lunghang dia kilom mong , thi geiya lung hang thei kahi ! ” tin aseiye .
32004010	Pakaiyin ajah a aseiyin , “ Hiche umphung hi jankah a hung kehdoh , ajinga thi kit ahin , nang kesah jon ghilou nathisah hilou-ahivangin nalung natpi lheh-e !
32004011	Achutile Nineveh khopi lentah khu Ken ichan geiya ka-itjoh ding hitam ! Ahimongin jong akhosunga khun monabei chapang mai mai jong milhing sang ja khat le sang som ni lahingin , gancha simsen lou to aumthai ! ” ati .
34001001	Hichea kisun cheng hi , Elkosh khoa mi Nahumin Nineveh khopi thudol’a themgao thilmua amu thu kisun ahi .
34001002	Pakai Pathenin kidoupi koima anop lensah pon , Adouva pangte talen amatsah cheh-e . Alunghan tengleh Alethusoh keiye .
34001003	Pakai chu along hangvah pon , Hinla thahat tah ahin , Themmona nei chengse Talen matsah louvin akoipoi , Pakaiyin lam ajot teng leivui akitungin , Meilhang jouse jong Ama chot khut leivui ahi .
34001004	Aman asei teng Twikhanglen jong kang jeng , Luiddung jouse jong twi bwiya alupsah ahi . Bashan phaiya lou ho tei kanga , Carmel molsang jong go jeng , Lebanon lhanga pahcha jouse Gosoh hel jeng ahiuve .
34001005	Pakai angsunga molle lhang jouse killing jeng , Lhang sang jouse amasanga jolsoh jeng ahi . Pakai hung kilah teng leiset kithinga , Leiset le amite kithing jeng ahi .
34001006	Pakai lunghanna hingdoh jou ding koiham ? Alungset tijat umtah a hingdoh thei koi ham ? Alunghan mei-am kisunglha abangin , Amasanga songpi ho geiyin leivuiyin aleng’ui !
34001007	Pakai hi anun nemin , Gim hesoh nikhon amite ahoidamin ; Aheng jon chan avetup theiye .
34001008	Amelmate chu twisoh laiyin atolmang abhsah-in , Ama doute chuathagam jin ahi .
34001009	Ibol’a Pakai douna nagonu ham ? Aman nasuhmanglo diu ahi . Adou chan chu khatvei she a asuhgam ding ahi .
34001010	Lingnang kihel lhop le changpol gosa banga Meiya nahalvam diu ahi .
34001011	Vo Nineveh , nakhosunga hi thilse jeng bol mi , Pakai dou khat hun gpeng doh ding ahi .
34001012	Pakaiyin amite Israel jeh a asei chu hiche hi ahi : “ Assyria mite hi hat hen lang tam jong leu , kisugam a amngthah diu ahi . Vo kamite , hesoh genthei kathohsah nahiuvin , avel’in bol kit taponge .
34001013	Nachunguva Assyria mite tha neina su lhang ting , nakan nau thih khao kabotan ding ahi , ” ati .
34001014	Assyria mite gahna Pakai thusei chu hiche hi ahi : “ Amin pu siu son le pah anei lou diu ahi . Adoi hounau houin dunga milimdoi ho kasuhmang ding ahi . Hing dia kilom ahitapouvin , Assyria mie din lhan kalaipeh tai , ” ati .
34001015	Ven , molsanga hung sole pa khun kipana thupha ahinpoi ! Ama hi gajo thu phongdoh dia hung ahi ! Vo Judate , kut bol’uvin lang , giltah a nakitepnau chu Pathen peuvin . Migilouten nagamsungu gal’a abol kit lou diu ahitai . Abonchauva kisugamsoh ahitauve !
34002001	Vo Nineveh , min nahindel khumtai ! Nasucheh ding thaneipa ahungtai ! Kulpi geiya mi pansah-in , Lamlen dung nga sah-in ! Galte to kisat din kigon !
34002002	Israelte hi min achomgam , masang laiya aloupina tobanga semphat kit din Pakaiyin agotai .
34002003	Melma sepaiten lumsan achoiyun , Avon jouseu jong asan jeng ahi . Hindel khum jeng din ago’uvin . Asakol kangtalaiyu Meisi pah lah lah abangin , Asakolteu kengto jaten ten ahiuve !
34002004	Kholai dunga kangtalai eijon junin alhaiyun , Kholai sunga adung avaiyin akitol’uve . Meikap bangin avahjep jep’in , Kholphe bangin akikhojen jun’e !
34002005	Vaihomte akoukhom’un , Malam noa kijotna kisep lhun alhuh lhuh-in alum’ui . Ahindelkhumten pal lam ajon’un , Lumho leiyin ado’uvin ahi .
34002006	Luipanga kelkot phung ho atumjal’un , Leng inpi sung tijat lungdon aumtai .
34002007	Lengnu soh-in akai tauvin , Alhachate vahui maovin amaovui . Chule dip le lai kidop’in aumtauve .
34002008	Twito kiting phujal abngin , Nineveh khopia konin ajam cheh tauve ! “ Kho ngaiyun ! Kho ngaiyun ! ” tin akisam nan , Akinungheiya koimacha aumpoi .
34002009	Dangka sana kichoi’uvin ! Khopi sunga gou dimset’in akikhol’e .
34002010	Nineveh khopi asumangun , min adalhan , akeovin akijamtai ! Mihem lung kichat’in anemsoh tan ; Thabeiyin khupbuh kithing thingin , Mihem mai adangsoh tai !
34002011	Sakei kokhuh tobang khopi hoiba hitam ! Sakei noute tobang ho kivahna , Sakei challe pi kijot le na , Anoute mong tah a umtheina khopi chu !
34002012	Sakeichal’in sa athat jin , Sakeipi le anoute ahal hal’in aoppeh-in , akosung chu athasa Agu aphe adimset’in ahi .
34002013	Thaneipen Pakaiyin aseiyin , “ Nakidoupi Kei kahi . Nakhangtalai jouse hall hang ting , naseipaite min galmun a athagam diu , midang nalahpeh thil aboncha kalahpeh ding nahi . Vannoiya nahusa hin hin kijadoh ki tlouhel ding ahitai , ” ati .
34003001	Vo thisan sohat khopi nada ahi ! Nanei nagou mi kichomgam ding bep ahitai !
34003002	Ngaiyun , sakol kijep gin , Kangtalai kitah gin , Sakolte lhai gin le kangtalai kipei gin pi khu !
34003003	Sakol tou themten adel chum’un , Chemkol aval lah lah-in tengkol aphelap lap’in , thilong akisevum the thu jengin , Mithi long simsen ahitapoi . Thilong chunga mi akipal thu thu jenguve .
34003004	Noti tobang Nineveh khopin talen amantai ! Manthahna lam a mijol heo hou nu !
34003005	Thaneipen Pakaiyin aseiyin , “ Vo Nineveh khopi , talen kamatsah ding nahi ! Nakeovin jam ing ting namtin vaipi kavetsah ding , Najamo jouse amudoh diu ahi !
34003006	Noise se le kidah dah a kabol’a Thilboh jouse kanot khum ding nahi . Namupha cham mihem chu Tija kinlih leu leu diu ahi .
34003007	namudoh chan nungjam a , Nineveh khopi khogem asoh tai ! Voujang natpia koi ham ? Alhem lung mong nom koi ham ? ’ tia asei diu ahi , ” ati .
34003008	Vo Nineveh , Egypt khopi Thebes sanga naphatjoh beh am ? Thebes chu Nile luidung alongin , pal’in akikhang’e .
34003009	Sudan le Egypt chunga vai apon , athahat akhonbei ahi ; Libya jong akigolpi .
34003010	Ahivangin Thebes kho mite jong sohchangin min akaitauve . Kholai lamkon tin a achateu minavo lih lih jengin ahi . Alamakiteu thihkhaovin akaiyun , sohchangte lah a ahomthanguve .
34003011	Vo Nineveh , nang jong ju khamin ngol’in natin , melmatea konin jamdoh gon nate .
34003012	nakulpi chengse jong theichang ga minsa tobang ahin , theichang phung chu loh le chun aga nakamsunga lenglut jel ding ahi !
34003013	nasepaite jong asildap soh tan , namelmate masanga pang jou ding abeitai . Nakelkot gol jouse meiyin akahvam ding ahi .
34003014	Min naumchah teng don ding twi kikhol’in , nakulpi chengse kaiphan ! Leingan ho chu cheh a den din chilgoi loiyin , cheh denna ding gonsan koiyin .
34003015	Hinla ipi bol’in tong jongle chun meiyin halvaminnatin , ahiloule galmun a min that teiyin nate . Khaokhote banginnapunge !
34003016	Van a ahsite sanga tamjo kivei mi nasepdoh tai ! Tunla khaokhoten lhaving jah a alen mang hel bangin , abeisoh tauve .
34003017	Navaibolte jog khodap nikhoa bang dunga kibemchal chul khaokhote ahiuvin , nisa sat ten glen gmang jel’a , hoilam agei koiman ahet lou tobang bep ahiuve !
34003018	Vo Assyria kumpipa , nagam vaipote athisoh tai , namilen milalte jong akijamddap soh tauve . Namite molle lhanga akithe thangsoh-un , in a puilut jou koima aumtapoi .
34003019	Namaha a nu didng damdoi aumpon , namaha damtheiponte . Namanthah japha chan kipah-in khut abeng beng jengui . Tang louhel’a thilse nabolnaa hoidoh jou koi ham ?
36001001	Judah gama Amon chapa Josiah lengpa khanga Pakaiyin Zephaniah henga asei thu hiche hi ahi . ( Zephaniah hi Hezekiah lengpa son ahin , Hezekiah cha Amariah ahin , Amariah cha Gedariah , Gedaliah cha Cushi , chule Cushi cha chu Zephaniah ahi . )
36001002	Pakaiyin aseiyin , “ Keiman leiset thil jouse kasuhmang ding ahi .
36001003	Mihem jouse , ganhing jouse , vachate le nga namkim , migiloute manthahna didng kabol ding ahi . Mihem namkim kasuhgam a , hinghoi kanei lou didng ahi . Kei-Pakaiyin kasei ahitai .
36001004	“ Jerusalem khosung mite le Juhdah gamsung mite abonchauva kasuhgam ding ahi . Baal doi houna halsi sia kasuhmanga , koiman Baal kinbol Thempuho jong ageldoh louhel ding ahi .
36001005	Intingvuma kaldoh a nisa , lha chule ahsite chibai boh ho jong kasuhgam ding ahi . Kei eihouva , Kei dia tahpan dia kihalsel , chujou teng Milcom pathen mina kihahsel chan jong kasuhmang ding ahi .
36001006	Nungjam a hung kile kit lou , kaheng hinjon lou , apui hoi diuva kahenga taolou jouse jong kasuhmang ding ahi , ” ati .
36001007	Pakai Nikho anaitai , Pathenin thil bola got nikho chu ; hijeh chun thip beh chan um’in . Pakaiyin amite hi kilhaina gamtha banga athagot ahi .
36001008	Pakaiyin aseiyin , “ Mi kathagam got nikho le vaipote le leng chapate chule namdangte chonchan jop jouse talen kamatsah ding ahi .
36001009	namdangte doi houva le adoi houvu in dimset dia miho that gama anei chasun chomgam ho chengse chu talen kamatsah soh ding ahi , ” ati
36001010	Pakaiyin aseiyin , “ Hiche nikho le chun Jerusalem khopi nga-kelkot’a ka ogin kija ding ahi . Khopi sah thahna mun a jong ka le mao ogin kija a , thinglhanglama jong ogin husa nasa tah kija ding ahi .
36001011	Kivei mi ho thigam ahijeh-in , ka le mao ogin najah tengu , khoto lama change kap’uvin !
36001012	“ Hiteng chule thaomei devah a Jerusalem khosung kakhol ding , kisongtah a aning anop’a paova , ‘ Itilam lam ahin Pakayin ipi abol ngaipoi , ’ tia seiho chu talen kamasah soh ding ahi .
36001013	A-in jouseu kisuchim a , anei chengseu kichomgam ding ahi . Asah sau in a cheng lou diu , abolsau lengpi leiya lengpitwi adon louhel diu ahi , ” ati .
36001014	Pakai nikho loupe tah chu anaitai-anai behseh jengtan , ahung kitol jel jul jengtai ! Thohmo hel nikho , sepai hangpen jong lha lhop’a kap a pengjah ding ahi .
36001015	Hiche nikho chu lungsat nikho , gim gentheina , manthahna le mah thahna , muthim lung jinna , mitsin khojin ,
36001016	galkon dia sumkon kimut ni , kulpi kaisa khopi ho le inchungsang ho delkhum dia gal-lhang kisap nikho hi didng ahi .
36001017	“ Namtin mihem chunga hitobang manthahna kalhut khum ding jeh hin mitin mitcho banga kimail ele diu ahi . Kei dounan achonseuvin , tua hi athisanu teisih kisung lha bang ding , athilong , monsau tol’a kijam chap ding ahi , ” ati .
36001018	Pakaiyin lungsat amusah nikho le asana dangkauvin jong ahuhhing lou diu ahi . Vannoi pumpi hi alunghanna meiyin akahvam ding ahi . Leiset chung cheng jouse hetman louva haisama alha ding ahi .
36002001	Vo jumle ja helou nam mite ! Hung kikhom loi tau ,
36002002	pahpul’a napul kah-u , pakai lunghan deoje jun naphah masangu , Pakaiyin lunghan aphondoh masang hin !
36002003	Pakai thupeh nit jing , gamsung mi nun nemte , Pakaiya hung kiheilut loiyuvin . Thildih bol’un , pakai angsunga kineosah-uvin , chutile ijem tia Pakai lunghan nikho teng talen man louva nahoidoh theiyu ahi .
36002004	Gaza kho sung a koima kikhen lou ding ahi . Ashkelon kho min dalha soh-intin , Ashdod kho mite nilanga kideljamsoh ding ahiuvin , Ekron khosung mite khosunga kona kinodoh ding ahiuve .
36002005	Vo Twikhanglen pamchin dunga cheng Philistinete ada nahiuve . Pakaiyin nachung thuu atantai . Khat beh jong khen neilouva nasuhgam hel diu ahi .
36002006	Twikhanglen pang dung gam nanei joouseu gamchangnoi soh a , kelngoi chingho ngahmun sonna le kelngoite dia neh thei hamhing dimset ding ahi .
36002007	Judah mi ahingdoh hon nagamsung alo diu , kelngoihon vahna aneiyuva , Ashkelon khosung in hoa jan geh diu ahi . Pakai a-Pathen’un umpintin , ahaodohsah kit diu ahi .
36002008	Thaneipan Pakaiyin aseiyin , “ Moab le Ammon miten kamite aphin’uva ahoutom nau kajan , agamsungu jong lahpeh dia hoitho tah a hamhoi tho’u kajai .
36002009	Kikhel lou Hing jing Israel Pathen kahinaa kihahsel kahi-Moab le Ammon hi Sodom le Gomorrah banga kasuhgam ding ahi . Akhomun jouseu jong chikhuh soh didng , tonsot khogem a kijam a , lingle khao keh dimset ding ahi . Kamite ahingdoh chengin amaho hi chomgam’untin , agamsungu alahpeh diu ahi , ” ati .
36002010	Thaneipen Pakai mite aphin’uva , kiletsah hoitho abol jal’uva Moab mite le Ammon mite hitobanga hi talen kimatsah ding ahiuve .
36002011	“ Pakaiyin hoh kichantin , leiset mite doihou jouse imacha lou aso ding , chutah le namtin vaipin Pakai bou houva , agamsung cheh a chibai aboh diu ahi .
36002012	Pakaiyin Sudan mite jong athagam ding ahi .
36002013	Pakaiyin Assyria suhamngna din tha jedoh-intin , Nineveh khopi chu khogem lah asosah a , twi bwina nelgam ahisah ding ahi .
36002014	Kelngoite le bong ho chule satinin kolle na bou anei diu ahi , khogem lah a hin simbupi hung chengin tin , bangkot dunga ham ham diu ahi . Kotpi phung dunga va-ahte hung hamlah lah-uvinte . Inthing cedar thinga kimang jouse jong alheng lhol a kijam a , akeova um ding ahi .
36002015	Athahat kisonpia hamhoitho , lung mongtah a kigel khopi chu hitia hung um sing ahi . Khosung miten akhopiu chu vannoiya lengpen le minthang penin agel’ui . Itobang melsea gamsate kititna le gamthip lai hungdoh ding hitam ! Ajotpa jouse kinleh leu leu diu ahi .
36003001	Ohe ada ahi-chonset le doumah bol , mite bolgim khopi !
36003002	Pakai thu la angaipon , gahna jong asangpoi . Pakaiya ki-ngai lou , apanpi jong ngeh lou ahi .
36003003	Avaibolte sakei kisen abngun , thutan ho jong kamkei gilkelte nehmoh dagu khovahsah lou tobang ahiuve .
36003004	Themgaoten la khohsah neilou , mi lhem chavai bep ; Thempuho jong thil theng suboh a , Pathen Danthu geiya adeilama kihei jen gahiuve .
36003005	Ahinla khopi sunga Pakai pansaa itih a jong thildih jen gbol ahi . Niso she le amite din thudih-in na atong jingin ahi . Hiche jong hin midih louten kumle ja helouvin thildih lou jeng abol jinguve .
36003006	Pakaiyin aseiyin , “ Namtin vaipi kasugamin , akhopiu le kulpi pal ho , intingvum sang jouse kasumangtai . Khopi jouse akamdel’in lamlen ho keovin akijamin , mihing abeihel tai .
36003007	Kabol gimna hi kamiten gel jinga , kagahna asan diu , chuteng eija lheh diuvin kanagel’e . Ahinla chomkah louvin chavai bubah-in alamkittauve , ” ati .
36003008	Pakiyin aseiyin , “ Namtin vaipi hehse dia kakipat ngah-un . Kalunghan husa thamsah dia namtin vaipi le lenggam jouse khop khom dia kagel lhuh ahitai . kalunghanna meikouva leiset pumpi kahalvam ding ahi .
36003009	“ Chuteng namtin vaipi lung heidah ing ting , kei tilou Pathen dang koma tao louhel ding ahiuve . Kei thubou ngaitauvinte .
36003010	Sudan gam lang peh a thechehsa kamiten jong kahenga kilhaina thilto ahinchoi diu ahi .
36003011	hiteng chule neidou jal’uva mit le maim oh aum lou din gnahitauve . Kelietsah hoitho chengse tolmang ing ting , kalhang theng chunga neidou kit louhel diu ahi .
36003012	Mi nun nem le kineosah chengse khen in gting , kahenga panpi ngaiya hun gjing diu ahi .
36003013	Israel ahin gdoh chengin mi koima dih louvin bol pouvintin , jou sei lou ding , lhep lhah thu jong sei pouvinte . Lung mong le khangtouva um a , gin nei lou didng ahiuve , ” ati .
36003014	Vo Israelte , kipa la sauvin ! Vo Jerusalem nalungthim pumpin kipah-in !
36003015	Pakiyin nathohna asubeitan , Namelmate atolmangdoh tai . Pakai , Israel Lengpan naumpiuve , Kichatna ding him him aumtapoi .
36003016	Phat ahung lhunge mihon Jerusalme jah a , “ Kicha hih-in Zion khopi ! Ban-gol jesal jingin !
36003017	Pakai na-Pathenin naumpi jinge , Athahat’in gal najosah tai . Pakaiyin kipapin natin , Alungset jal’in hinkhothah pen nate , Nachung changa kipa la sante .
36003018	Kut laiya kipah ho bang ding ahi , ” ati diu ahi . Pakaiyin aseiyin : “ hutotna ka-ngatan , Vetda nachan kasubeitai .
36003019	Phat ahung lhungtai ! Nabolse talen matsah ing ting , Elbai chengse kahuhdoh ding , Sohchangte inlama hin puiyinge . Jumle ja athohna chengseu Ginle jabolna kaheidoh a , Vannoi miten apachat diu ahi .
36003020	Phat ahung lhunge ! Namite cheh chaosa puikhom ing ting , Vannoi minthang kihisah ding , Naphat theiya nahaodoh kit ding ahi , ” ati . Pakaiyin aseitai .
37001001	Darius Persia gamvaipoa apan kal kum ni lhinna , lha gupna , ni masapen nin Haggai Themgao kamin Pakaiyin thu ahinseiye . Athusei hi Judah gam vaipo Zerubbabel , Shealtiel chapa le Thempu chungnung Joshua , Jehozadak chapa ding ahi .
37001002	Thaneipen Pakaiyin Haggai jah a aseiyin , “ Hiche ho hi Houin sah phatna ding hilou laiyin aseiyui , ” ati .
37001003	Hijeh chun Pakaiyin mipi dingin hiche thu hi Haggai Themgao kamin aseiye :
37001004	“ Vo kamite , idia nang ho , in phatah tah a chenga , Kei Houin asesa kijam ham ?
37001005	Nachunguva thilsoh mulou nahiuvem ?
37001006	Muchi tampi natu vangun lhosoh ga themcha bou namu’uve . Neh ding nanei vangun oivana kham ahipoi . Lengpitwi don ding naneiyun , chimna kham ahipoi ! Ponsil naneiyun , lum nasahpi khamu ahipoi . Natong’an oivana amujoupoi .
37001007	I-tile hiti ho hi soh ahi namudoh louvu ham ?
37001008	Tun thinglhang lama kaltouvun ; inthil gajongun Houin saphauvin ; kalung lhai ding , eikihou dol’a eikihou ding ahi .
37001009	“ Lhoga tampi mu ding nakinem’un , amala lhomcha ahiji . Lhosoh in a nahinpoh lut tengu jongle kamut mangpehjitai . Idia kabol ham ? Ka-Houin sesa um a , nading cheh bolna nakisah lel jal’u ahi .
37001010	Hijeh a chu gotwi lha louva muchi chivo phalou-keh lou ahi .
37001011	Gamsunga gotwi kang a , molle lhang gosoh , bulei le lengpilei jouse go a , olive honlei jouse gosoh , muchi chivo jouse gotwi ngai , mihem le gancha chule thil ijakai gotwi ngaiya umsoh ahitai , ” ati .
37001012	Babylon a sohchang hung kile kit-Zerubbabel le Joshua chule mipin Pakai a-Pathen’un bol dia aseipeh-u chu aboltauve . Pakai sole Themgao Haggai chu aging cheh-un asei angaiyui .
37001013	Hichun Haggaiyin Pakai thusei chu mipi aseipeh-in : “ Kakitep ahitai-kaumpi jing ding nahiuve , ” ati .
37001014	Sohchang hung kile kit-Zerubbabel , Judah gam vaipopa , Thempu chungnung Joshua , chule mipi abonchauvin Houin sapha din Pakaiyin atildoh tai . Hijeh chun thaneipen Pakai a-Pathenu Houin asapantauve .
37001015	Asah patnau chu Darius gamvaipoh kal kum nina , lhagup lhin , nisom ni le li ni ahi .
37002001	Darius leng chankal kum ni lhinna , lha sagi lhin , nisom ni le khat nin Pakaiyin Haggai Themgao kamin thu ahinsei kit’e .
37002002	Aman Haggai chu Judah gam vaipo Zerubbabel le Thempu chungnung Joshua , chule mipi jah a thu sei din asol’in ,
37002003	“ Houin loupije chu geldoh theiya nalah-uva mihem khat beh umlou ham ? Itobanga namujiu vem ? Tunvang imacha ahitapoi .
37002004	Hijongle khatchan jong lungthoinan neidauvin . Tongpan’un , Ka-umpi jing nauve .
37002005	Egypt’a kona nahungdoh-u chun ka-umpi jing diuvin kakiteptai . Tunjong kaumpi jingui kicha hih-uvin .
37002006	“ Phat chomkah louva van le leiset , Twikhanglen kaholingsoh ding ahi .
37002007	Namtin vaipi lehkhup soh ing ting , anei agou chengseu hikoma kahin poh khom ding , Houin hi nei le gou dimset ding ahi .
37002008	Vannoiya sana dangka jouse aboncha Keiya ahi .
37002009	Houin luipa sanga Houin thah loupijo cheh ding , chuteng kamite chamle lungmon , haona kapeh ding ahi , ” ati . Thaneipen Pakaiyin asei ahitai .
37002010	Darius gamvaipoh kal kum ni na , lha ko lhin , nisom ni le ni li lhin nin thaneipen Pakaiyin Haggai Themgao kamin thu ahinseiyin ,
37002011	“ Aban a kisei thudol’a hin Thempuhon ilo ding agot’um dong temin :
37002012	Mihem khat touvin kilhaina sathenga kithat sahal khat tou aponsil’in kichundoh hen , hiche ponsil hin ipi thil hijongle : changlhah ham , an minsa ham , lengpitwi ham , olive thao ham , khat pen pen tongkha le , atoh khah pen pen chu sutheng theiyin tem ? ” ati . Hiche thudoh hi adoh phat’un thempuhon , “ Theng theiponte , ” atiuve .
37002013	Haggaiyin adong kit’in , “ Mihem khat’in thilong tongkhan kisuboh taleh , aman atoh khah khah neh le chah ho chu boh thei ding ham ? ” ati . Thempuho , “ Boh theiyinte , ” atiiuve .
37002014	Haggaiyin aseiyin , “ Pakaiyin aseiyin , hitobanga chu hiche nam mite chunga jong chuti ding ahin , atohdoh aboldoh chengseu jong chuti ding ahi ; hiti hin maicham phunga atodoh chengseu jong abohsa jeng ahibouve , ” ati .
37002015	Pakaiyin , “ Nachunguva thilsoh hi nahetdoh thei louvu ham ? Houin sah phat napat masangun ,
37002016	chang kilogram ja ni jen tedoh din che leu chun kilogram jakhat bou umintin , lengpitwi litre jakhat thaldoh din lengpitwi bel gave leu chun litre som li bou um ding ahi .
37002017	Ke dohsah tei dia natu anche louhing jouse semchai din khohui hamve vun kalansah-in , lungnaheideh pouve .
37002018	Tuni hi lha ko na , nisom ni le ni lhin na , Houin inmun kilaijou nikho ahi . Tua pat ipi hungsoh ding vetem’uvin .
37002019	Changsal keosoh hen , lengpiga heosoh hen lang , theichang ga heo hen , kolbuthei le olive thing ga heo ta jongle , tua pat vang phatthei kaboh diu ahitai , ” ati .
37002020	Chuche lha , nisom ni le ni li lhin nin Pakaiyin Haggai kam a , thu asei kit’in ,
37002021	athusei hi Judah gam vaipo , Zerubbabel ding ahin , “ Ken Van le leiset kaholing a ,
37002022	lenggam jouse le athaneina chengse akhup athal’a kakoi ding ahi . Kangtalai ho le atol ho akhup athal’a kale a , sakolte thigam a , achung toute kithat to diu ahi .
37002023	Hiche nikho tengle kalhacha Zerubbabel , nang hi kamin a vaihom dia kalhendoh ding nahi . Kalhendohsa nahitai , ” ati . Thaneipen Pakaiyin aseitai .
38001001	Darius hin Persia gamvai apoh kal kum ni na , lha get nan Iddo tupa , Berechiah chapa , Zechariah Themgao henga Pakaiyin hiche thu hi aseiye .
38001002	Thaneipen Pakaiyin Zechariah hi mipi aseipeh din aseiyin , “ Kei-Pakai hi napu napateu chunga lung hang kahi ,
38001003	hijongle nang ho hi , ‘ hung kit’un , Keijong nahenguva hungkit nange . ’
38001004	Napu napateu umchan jop dauvin . Masangin themgao hon thilse boldin ail’un , chonse lou din asei peh-ui . Ahivangin kasei ngailou , kathu nit louvin aum’ui .
38001005	Napu napateu le Themgao ho chu abeisoh tai .
38001006	Kalhacha Themgao ho mang chan-napu napateu thu kapen , kagisaljie , ahivangin nahsah mon aum’un gim genthei athoh lo’uve . Chutah le thaneipen Pakai Ken talen matsah lom ahi banguva kabol hon , lung aheiji tauve , ” ati .
38001007	Darius gamvai poh kal kum ni na , lha som le khat , Shebat lha , nisom ni le ni li lhin nin , jan a mu kaneinaa Pakaiyin sei ding thu khat eihil’e .
38001008	Pakai Vantil khat hi sakolsan chunga atouve . Vantil chu phaicham a huisum thing lah a adingin , anunga hin sakol dang-asan le abong , akang tampi aum’uve .
38001009	Kenjong , “ Pu , hiche dakolte hi ipito tekah ham ? ” tin kadonge . Aman , “ Nahilchen nange .
38001010	Leiset gakholtoh dia Pakaiyin asol ho chu ahiuve , ” ati .
38001011	Hiche ho hin Vantil jah a thu ahinlhut’un , “ Vannoi leiset kagakhol soh keiyun , vannoi pumpi panpibei le mi noiya umkamu’ve , ” tin aseiyui .
38001012	Hichun Vantil’inaseiyin , “ Vo Thaneipen Pakai , Jerusalem khopi le Judah gamsung khopi jouse chungakum som sagi sungin nalung hangin , itih tah le ba nahepi ding ham ? ” ati .
38001013	Pakaiyin Vantil chu lungmon na thun adonbut’in ,
38001014	Vantil chun thaneipen Pakai thusei phongjal din eihil’in , “ Kakhopi theng , Jerusalem ka-it behseh jengin ,
38001015	chamle lungmonga nomtah a um nam mite chunga kalung hangtai . Kamite chunga chom khat lung dam kabol kahseh-in jong , hiche nam mite hin kamite melse cheh-in abolgentheiyui .
38001016	Hijeh a chu Jeruslem khopi hepi dia hungkile kit ahi . Jerusalem khopi kisapha a , Ka-Houin kisemthah didng ahi , ” ati .
38001017	Vantil’in kaphonjal din aseiyin , “ Thaneipen Pakaiyin akhopi jouse khangtou kit’a , Jerusalem jong akithopia , Ama khopi mong monga asei din aseiye , ” ati .
38001018	Kagao chan naa bongchal ki li jen kamui .
38001019	Kakoma thusei jing Vantil chu kadongin , “ Hiche bongki ho hi ipi to tekah ham ? ” kati . Aman , “ bongki ho hi leiset thaneina-Judah le Israel chule Jerusalem mite nocheh ho chutoh tekah ahi , ” ati .
38001020	Pakaiyin thih khengthem she choiya pasal li eivetsah-e .
38001021	Kenjong , “ Hiche ho hi Judah gamsung sugam a amite nocheh nam vaipi deljam a akhup athal’a leh dia hung ahiuve , ” ati .
38002001	Kagaochan na a thilte-na jol choi pasal khat kamui .
38002002	Kenjong , “ Hoiche ding nahin ? ” tin kadonge . Aman , “ Jerusalem khopi let le neo , asaodol tetoh didng kahi , ” ati .
38002003	Hichun kajah athusei jing Vantil chun eihin nailut’in , Vantil chom khat man ahinjonin akitoh lhon’e .
38002004	Vantil masan khatjoh jah a , “ Thilte-na choi gollhangpa khu gaseipeh-in , Jerusalem khopi sunga mihem le gancha tamval’a kulpin adol lou ding ahi .
38002005	Pakai Amatah kitep’a , khopi kimvel’a chu Ama meikou banga pal a kigen ding , Aloupina hunei tah apanga khopi a-nga ding ahi , ” ati .
38002006	Pakaiyin amite jah a aseiyin , “ Nabonchauvin sahle lhang , simle mal’a kathecheh-un ,
38002007	tunvang sohchang chengse Babylon a kon jamdoh loiyun , Jerusalem hinjon tauvin .
38002008	Min najepnau hi kamitchang kikaldoh tobang ahi , ” ati . Hiti hin amite chomgam namtin vaipi henga hiche thu hi seipeh din Pakaiyin eisol’in :
38002009	“ Pakai Amatah-in nadouvuntin , khatvei soh a navulteuvin nachomgam diu ahi , ” ati . Hitobang thil hi aso teng , thaneipen Pakaiyin eisol ahi-mitinin hedoh tante .
38002010	Pakaiyin , “ Vo Jerusalem mite , kipa la sauvin ! Nalah-uva cheng din kahunge ! ” ati .
38002011	Hiteng chule namtin vaipi Pakai henga hungun tin , amite hi diu ahi . Nalah-uva chenga , nahenguva eihinsol nahetdoh diu ahi .
38002012	Agamtheng sunga Judah hi agou lhantum hiya , Jerusalem hi angailut pen khopi hi didng ahi .
38002013	Achenna munthenga konin Pakai ahunge , amasanga mitin thip chet’in um’uvin .
38003001	kagaochanna khat’a Pakaiyin Thempu chungnung Joshua , Pakai Vantil masanga ding eivetsah-e . Joshua koma chun Satan adingin , ahehse din gonsan aum’e .
38003002	Pakai Vantil’in Satan jah a , “ Vo Satan , Pakaiyin mo nachan hen ! Jerusalem ngailua Pakaiyin themmo nachan hen ! Hichepa hi meilhum sunga kiloidoh tenggol tobang ahi ! ” ati .
38003003	Joshuan ponsil nen sil’in hikoma chun adinge .
38003004	Vantil’in Vanmi lhachate jah a , “ Hichepa ponsil nen ho hi sut lhauvin , ” ati . Hichun Joshua jah a , “ Naconset kalamangtai , sil ding ponthah kapeh ding nahi , ” ati .
38003005	Chuin lhacha hon Joshua chu delthah akop peh diuvin aseiye . Lhacha hon asei bangin abol’un , Pakai Vantil dinpet hin ponthah jeng asil peh atauve .
38003006	Vantil chun Joshua jah a
38003007	Thaneipen pakaiyin aseitai , “ Kadanthu nit’a nganse na cheng natohdoh le , Ka-Houin lhachan pangin natin , hongcha dung limbol’a napan ding , chule kamasanga um jing Vantilte taona kasan banga nataona kasan ding ahi .
38003008	Ngaiyin Joshua , nang thempu chungnung nahin , chule a Themputpi dang hon jong ngaiyun-khonung hamphatna ding dol’a um nang hon : kalhacha-Abah kiti chu kaphondoh ding ahi !
38003009	Joshua masanga maisagi jen a kisem song khat kakoiye . Song chunga hin lekhajem jih in gting , nikho khatseh sunga hiche gamsung chonsetna kasuhmang ding ahi .
38003010	Hiche nikho chu ahung lhun teng , nanghon nahenga nakom kouva , lengpilei le theichang ga thalhingset chu kipa lungmon pi dinga natem didu ahi , ” ati .
38004001	Kajah a thusei Vantil chu ahungin , a-ihmu kibolna bangin eihung suthouve .
38004002	Chule kajah a , “ Ipi namun ? ” tin eidonge . Kenjong , “ Sanaa kisem thaomeikhom kamun , achunga khun thaokhon khat akikoiye . Thaomeikhom chunga khun thaomeikhom chunga khun thaomei sagi aumin , thaomei khat khat’in meijang sagi cheh aneiyui .
38004003	Thaomeikhom koma hin olive thing phung ni cheh akeh-in , ajet aveiya khat khat’in akeh-e , ” kati .
38004004	Vantil chu kadongin , “ Hiche ho hi ipito tekah ham , kapu ? ” kati .
38004005	Aman , “ Nahet lou ham ? ” eiti . Kenjong , “ Kahepoi , ” tin kadonbut’e .
38004006	Hichun Vantil’in Pakaiya konin hiche hi Zerubbabel seipeh din eihil’in , “ Sepaite le thahat vang hilouva , Ka-Lhagao vanga najo tei ding ahi .
38004007	Kisuhmona ding molle lhang kikhangsang bang jongle , namasanga kitol mangsoh diu , Houin nasah phat’a , Inmun song nukhah pen nakoiteng , mipin sam’untin , ‘ Ahoiye , ahoiye ! ’ tia aseidiu ahi , ” ati .
38004008	Pakaiya konin kahenga thu khat ahung lhung kit’in ,
38004009	Zerubbabel’in Houin mun asep joutai , Houin jong asah jou ding ahi . Asah jou teng kamiten ahenguva nang sol’a Kei kahi hedoh tauvinte .
38004010	tohban chalmo jeh-in lung himon aum’un , Zerubbabel’in Houin sah ban ajop jing amudoh tengu kipah thanom lheh-unte , ” ati . Vantil chun kajah a , “ Thaomei sagi hileiset pumpi musoh hel Pakai mit sagi ahiuve , ” ati .
38004011	Kenjong , “ Thaomeikhom jet le veiya olive thingphung te ni khu ipito tekah ba ham ?
38004012	Chule olive thaotwi lonna sana-long te ni kom a olive thing bathe ni khu ipito tekah ham ? ” tin kadonge .
38004013	Aman , “ Nahet lou ham ? ” tin eidonge . Kenjong , “ Pu kahepoi , ” kati .
38004014	Hichun aman , “ Hiche te ni hi , leiset pumpi Pakaiyin alhachaa pang dia alhendoh te ni chu ahi , ” ati .
38005001	Kagah vet kit le , vanlaijol’a leng lekhajol khat kamui .
38005002	Vantil chun ipi kamu eidonge . Kenjong , “ Vanlaijol’a lengle , metre ka sao , metre li le keh len , lekhajol khat kamui , ” kati .
38005003	Aman kajah a aseiyin , “ Hichejol’a khu leiset pumpi chunga thejal ding gaosapna kisun ahi . Lekhajol lang khat’a khu gamsunga gucha jouse nodoh ding kisun a , alang khat’a khu jou pan a kihahsl chengse tolmang ding kisei ahi .
38005004	Thaneipen Pakaiyin hiche gaosapna lhadoh ding aseiyin , gucha jouse le jou pan a kihahsel’a thusei jouse insunga lut didng ahi . A-insunguva pansan tin , asuhgam hel’a adalhah ding ahi , ” ati . Pocha sunga numei khat gaochanna kimu
38005005	Vantil chu ahung kilah kit’in , “ Ven , thil chom beh khat ahungdoh kit’e ! ” ati .
38005006	Kenjong , “ Ipi ham ? ” tin kadonge . Aman , “ Pocha khat ahin , gamsung pumpi chonset to tekah ahi , ” ati .
38005007	Pocha sin chu hahngeh a kisem ahi . Kavet le asin ahongdoh-un , pocha sunga chun numei khat atouve !
38005008	Vantil chun , “ Hiche numei hi gitlouna to tekah ahi , ” ati . Hichun numei nu chu pocha sunga asonlut’in asinkhumtai .
38005009	Kagah vet le vasai lhaving tobang neiya , numei ni kaheng lam ngan ahung leng lhone . Pocha chu akhaidoh lhonin , alen mangpi lhontai .
38005010	Kenjong Vantil chu kadongin , “ Hoilam lhut agot lhon ham ? ” kati .
38005011	Aman eodonbut’in , “ Houin asahna diuva Babylon gama apoh mang lhon ahitai . Houin chu asah jou tengu , pocha chu koiyuntin , chule hichu ahou diu ahi , ” ati .
38006001	Gaochan nan mu kanei kit’e . Sum-eng molsang ni kah a konin kangtalai li ahung kitoldoh-e .
38006002	Kangtalai masapen chu sakolsan in akaiyin , anina chu sakolvomin akaiyin ,
38006003	thumna chu sakolvomin akaiyin , li lhinna chu sakolpol’in akaiye .
38006004	Vantil jah a hin kenjong , “ Pu , hiche kangtalaiho hi ipito tekah ham ? ” tin kadonge .
38006005	Aman , “ Amaho hi kolkimvel ning lia khopihui ahiuvin , leiset pumpi Pakai ang sunga hung kondoh ahiuve , ” ati .
38006006	Sakolvom ho kai kangtalai chun sahlam Babylon lang ajonin , sakolkangte kaiyin lhumlam ajonin , sakolpolte kaiyin lhanglam gamsung ajon’e .
38006007	Sakolpolte akijotdoh phat’in leiset gakholtoh loi ding a-ngah lel’ui . Hijeh chun Vantil’in , “ Leiset gakhol loiyun ! ” tin aseiye . Hiti chun agakhol tauve .
38006008	Hichun Vantil’in eihin kouvin , “ Sahlam Babylon lang jon sakolten Pakai lunghan asuthip tauve , ” ati .
38006009	Pakaiyin hitin thu eiseipeh-e ,
38006010	“ Sohchang mi Helsai le Tobijah , chule Jedaiah thilpeh ho hi choiyin lang , Josiah , Zephaniah chapa koma gache loiyin , Amaho hi abonchauva Babylon gama sohchang hung kile kit ahiuve .
38006011	Athilpeh-u dangka le sana ho hin lallikhuh khat semin , Thempu chungnung , Joshua , Jehozadak chapa khu khuhpeh-in .
38006012	Ajah a Thaneipen Pakai thusei seipeh-in , ‘ Abah kitipa chu hung phattheiya , Pakai Houin asah phat ding ahi .
38006013	Ama hin Houin saphan tin , leng khat chanlom tah change , amite chunga vaihom ding ahi . Alaltouna koma Thempu khat ding jingin tin , lung khat le chamnan na tong lhoninte , ’ tin .
38006014	Lallukhuh hi Helsai le Tobijah , chule Jedaiah le Josiah het jingna dia Pakai Houina kikoi jing ding ahi , ” ati .
38006015	Muntin le gamtin a chengte hunguntin , Pakai Houin sapha hung pan gdiu ahi . Houin kisah phat jou teng , nahenguva Thaneipen Pakaiyin eihinsol hi nahetdoh diu ahi . Pakai na-Pathenu thupeh chengse nanit’u le thil hijetpi hi guilhung ding ahi .
38007001	Darius lengvaipoh kal kumli na , lha ko , Kislev lha , ni li nin Pakaiyin thu khat eiseipeh-e .
38007002	Bethel kho miten Sharezer le regemmelech chu amiteu to Pakaiya vangboh thum din , Thaneipen Pakai Houin a asol’un ,
38007003	chule Thempuho le Themgaote chu thu gadonga , “ Kum hijat sunga kahinbol jingo , lha nga lhin she le houin kisuhmang jal’a an ngol’a lunghem kabol’u hi kajom nah lai diu ham ? ’ ti din asol’uve .
38007004	Pakaiyin kajah a sei thu chu hiche hi ahi .
38007005	“ Gamsung mite le Thempuho seipeh-in , kum som sagi sunga , lha nga le lha sagi lhinseh le an ngol’a lunghem athoh jui khu , Kei jabolna abol’u ahipoi .
38007006	Aneh-uva adon tengu jongle oiva na dinga nea don ahibouvui , ” ati .
38007007	Jerusalem khopi phatthei lai , khosung dimset’a mihem chen lai , khopi kimvel kholen dunga mihem chen dimset , lhanglam le lhumlam thinglhang bul dung geiya mihem chen dimset laiya Themgao masate koma Pakai thusei chu hiche hi ahi .
38007008	Pakaiyin Zechriah jah a aseiyin ,
38007009	“ Masanglaiyin kamite kaseipeh-in , ‘ Thildih bol’uvin , khat le khat khoton kihepi to cheh-un .
38007010	Meithai le chagate , nalah-uva cheng gamchom mi , chule koi hile neilel tapou bolse hih-un . Khat le khat kisuhsetna ding thil gon dauvin , ’ kati .
38007011	Ahivangin kamiten lungtah tah-in ajadauvin ahi . Lungkot hong louvin aum’un ,
38007012	alungthimu songtah-in atahsah-ui . Masang lai Themgaote kama kaseisa thu ho angai loujeh-un kalung hangtai .
38007013	Thu kaseipet’a angai loujeh-un , atao tengu jongle kasangpoi .
38007014	Twisoh thil lhoh bangin abonchauvin gamchom a cheng din kalhoh mangtai . Gam phatah hiche gam hi ahomkeovin akijamin , koimachan chennan aneitapoi , ” ati .
38008001	Thaneipen Pakaiyin Zechariah jah a hiche thu hi aseiye .
38008002	“ Kamite kakhohsah beh seh , khohsah val jeh a amelmate chunga kalunghan lo nah in Jerusalem kithopi nom jinga um kahi .
38008003	Kakhopi theng , Jerusalema hung cheng kit ding kahi . Khopi kitah , Thaneipen Pakai lhang chu lhang theng kiti ding ahi .
38008004	Numei pasal tehse kembet net , tenggol phut’a lamjot ho chu kholai nin gkoi dunga hung tou kit diu ahi .
38008005	Kholai lemlen dunga kichem ding nu-ngah golhang hung dimset ki tdiu ahi .
38008006	“ Hitobang thilsoh ding hi tua amoh cheng na mite lah a hingdoh ho gel din soh dia kilomlou hel ding ahin , Kei didn imacha ahimo poi .
38008007	Kamite min ahen nau gamsunga konin huhdoh ing ting ,
38008008	Jerusalema cheng dia niso le nilhum a kona kahinlepui kit ding ahiuve . Kamite hiuvintin , a-Pathenu , kitah le dih tah a chunguva vaihom kahi ding ahi .
38008009	“ Hanguvin ! Ka-Houin sah phatna dia inmun kiset phat laiya themgaote thusei ho ma ma chu najah kit’u ahi .
38008010	Hiche masang chun mihem hihen gancha hile thalah didng akimujoupoi , melmate masanga hoidoh thei jong ana umpoi . Ken miho chu khat le khat kakisousah-e .
38008011	Tunvang hiche nam mite lah a ahingdoh chengse hi lamchonbeh-in kaboltai .
38008012	Chamle lung mongin vaikon’untin , alengpiguiyu gatheiya , leiset’in muchi chivo asemdoh ding , gotwi nengsel sing ahi . Kamite ahingdoh chengse vangbohna hijatpi hikapeh ding ahi .
38008013	Vo Juddah le Israel mite ! Malaiyin gamchom mite khat le khat akigaosap’un , ’ Hitobang hamsetna Judah le Israel lhunkhum hin nang jong lhun khum hen ! ’ akitiuve . Ahivangin nahuhhing ung ting , hiche gamchom mite chu khat le khat , ’ Judah le Israel chunga lhung vangbohna cheng nang jong changing , ’ kiti diu ahi . Hijeh chun hangtah-in pangun , kicha hih hel’un , ” ati .
38008014	Thaneipen Pakaiyin aseiyin , “ Napu napateuvin eiphin lung hang phat’un , sumang din kagon , khelchom louvin kasumangtai .
38008015	Tua vang Jerusalem le Judah mite vang boh kagot ahi . Hijeh chun kicha hih-un .
38008016	Hitobanga hi naum diu ahi : Khat le khat thutah-in kihouvun . Thutanna phunga thudih mong mong , cham len theina seiyun .
38008017	Khat le khat susuhsetna ding thil gon dauvin . Jouvin kihahsel dauvin . Jousei le thudihlou , pumhat kahoi , ” ati .
38008018	Thaneipen Pakaiyin Zechariah jah a hiche thu hi aseiye ;
38008019	“ Lha li , lha nga , lha sagi , chule lha som lhin na an ngol kibolji ho hi Judah mite dia kipa thanopna kut akiheidoh ding ahi . Thudih le chamna khohsah-uvin , ” ati .
38008020	Thaneipen Pakayin aseiyin , “ khopi tina miten Jerusalem ahinjotna diu phat ahung lhunge .
38008021	Khopi khat’a hungkon hon khopi choma hung kon ho jah a , ‘ Thaneipen Pakai chibai boh a ahenga vang thum ding kahiuve . Hungin kilhonute , ’ ati diu ahi .
38008022	Namtin a mi , nam hunei tah tah ho thaneipen Pakai chibai boh dia Jerusalema hung diu , ahenga vang athum diu ahi .
38008023	Hiteng chule gamchom mi som jen Judah mi khatseh koma hunguva , ‘ Patheninnaumpiu kajauvin , Najotna mun’uva din kihon jengute , ’ tia asei diu ahi , ” ati .
38009001	Pakai thusei chu hiche hi ahi : Hadrach gamsung le Damasus khopi talen man din akoitai . Israelte khopi maiseh hilouvin , Syria khopi maiseh hilouvin , Syria khopi jong Paakiya ahibouve .
38009002	Hadrach to kigamgi Hamth jong Pakaiya ahin , Tyre le Sidon chule athepna chengseu jong Pakaiya ahi .
38009003	Tyre hin kulpi akisemin , dangka sana ahao behseh-in imalou bangin aumtai !
38009004	Hinla anei chasun Pakiyin alah mangpeh ding ahi . Anei agou jouse Twikhanglen a leh lut’intin , akhopi kavamhel ding ahi .
38009005	Hiche thilsoh hi Ashkelon khopin amudoh teng tija ding ahi . Gaza khopin mudoh-intin , a thoh lel lheh ding ahi . Ekron khopi jong chute ding , akinepna chengse beisoh ding ahi . Gaza lengpa thi ding , Ashkelon khopi ahomkeova um ding ,
38009006	Ashdod khopi jong nam choplop hung chengkhom diu ahi . Pakaiyin aseiyin , “ Hiche Philistine mi kiletsahte hi kasuhnem ding ahi .
38009007	Sa jong thisan puma aneh lou diu , nehmo ho jong aneh da diu ahi . Ahingdoh amoh cheng chu kamite lah a kisimtha a , Judah phungbah khat banga um diu ahi . Ekron jong , Jebua mite banga kamite to kisimtha diu ahitai .
38009008	Kagamsung ki-ngang ting , sepaite kajotpa sah lou ding ahi . Vaipo giloute kamite bol gentheisah ponge . Itobanga kamiten ganthei hesoh athoh kamudoh tai , ” ati .
38009009	Vo Zion chate , hachangpan kipah-un ! Kipah-in khosam’un , Jerusalem mite ! Ven , nalengpau ahunge ! Galjo minthangin ahungin ; Nun nemtah-in sa-ngan chunga touvin , Sa-ngan nou lagol chunga touvin ahunge !
38009010	Pakaiyin aseiyin : “ Israelte galsatna kangtalai jouse sumang ing ting , Jerusalema sakolte kakai mang ding ; Galmuna manchah thlpi kaheboh doh ding ahi . Nalengpauvin namtin vaipia chamna semintin , Twikhanglen lang khat’a pat langkhat geiya vai ahoma , Euphrates luipia pat leiset mong geiya vai ahom didng ahi , ” ati .
38009011	Pakaiyin aseiyin : “ Kilhaina thisan a mohor namkhumsa Eikitepnau jal’a , Namiteu chamlhatsah ing ting , Twi beina sohchanna muna ongthonl diu ahi .
38009012	Vo Sohchang kinem jing ho , hung kile kit’un ; Nalungmonna mun hinjon’uvin ! Nathohgim nau jat nia vangboh dia Tua hi kateppeh nahitauve !
38009013	Judah hi sepai Thalpin mang ing ting , Isdrael hi Thalchanga Kaman ding ahi . Zion mite chamjam banga kaman’a , Greek mite satna kanei ding ahi , ” ati .
38009014	Pakai amite chungvuma kitahdoh-intin , Athalchang kolphe banga alensah ding ; Hatchungnung Pakaiyin sumkon mut’in tin , Lhanglama pat go le huipia hung kitol ding ahi .
38009015	Thaneipen Pakaiyin amite ngah-intin , Amahon amelmateu asuhgam diu ahi . Galmuna jukhan pen-ohjen jun banguntin , Amelmateu thisan alonsah diu ; Kilhaina gan thisan long banga , Maicham phunga khona kisunglha bang ding ahi .
38009016	Hiche nikho hi haung lhun teng . Pakaiyin amite ahuhhing ding ; Kelngoi chingpan akelngoite Thidingsa ahuhdoh bang ding ahi . Lallukhuh a sum-eng pah banga Agamsunga vah jing diu ahitai .
38009017	Gamsung phat ding le hoi ding je chu ! Cahngle lengpitwi vanga khangdong thahat diu ahi .
38010001	Chavang laiya go juhna din Pakaiyin taovun ! Mei kaisah , dai lhahsah chule go juhsah Pakai ahin , mitin dia louma phatsah Amabou ahi .
38010002	Mihon doi asan’un , phunsan ho pou adongun , jouthu le ngol thubuh bou akimu’ve . Abang bangin mang aleuvin , lam hilou lama napuitauve ; nalhamon nau jong pannabei ahi . Hijeh chun mipi hi kelngoi mangsa bangin suhna ding helouvin avah le leuve . Lamkai beiyin hesoh genthei athoh tauve .
38010003	Pakaiyin aseiyin , “ Kamite chunga vaipo gamchom miho chunga kalung hange , amaho khu talen kamatsah ding ahi . Jusahte kami ahin , Kei-thaneipen Pakaiyin kivet tep nange . Galsatna sakol hattah banga kanei ding ahiuve .
38010004	Kamite chunga vaipo ding alah-uva vaihom le lamkai , sepai lamkai sing hung pengsoh ding ahi .
38010005	Kholai dunga amelmateu bon-ngan lah a chil thang thang sepaite banga Judah miten gal ajo diu ahi . Pakaiyin apanpi jeh-uva gal asat diu , melma sakol touthem ho geiya ajo diu ahi .
38010006	“ Judahte hatsah ing ting , Israelte kahuhdoh ding ahi . Abonchauvin voujang natping ting , In a kahinlepui doh kei ding ahiuve . Kapaidoh khah louhel bang diu , Pakai a-Pathenu kahi , atao nau sang inge .
38010007	Israel sepai hattah bang diu , Lengpitwi donchima kipah ho bang diu ahi . Hiche agaljo’u hi ason apah-un geljingun tin , Pakai thilbol hi akipapi diu ahi .
38010008	“ Kamite kakoukhom ding , Huhdoh ing ting angaiya katamsah didng ahi .
38010009	Namtin vaipi lah a thecheh jong leng , Gamla tah a kona eigeldoh diu ahi . Amaho le achateu ahingdoh cheng , In a hung kile kit diu ahi .
38010010	Egypt le Assyria kona In a kahinpui ding , Agamsunguva kachensah ding ahi . Gilead gam le Lebanon a chensah ing ting , Gamsung pumpi midim ding ahi .
38010011	Gim hesohna Twikhanglen kinong bangin jot’u jongle , Kei-Pakaiyin twi kinonglai kaphothip ding ahi . Nile lithuh geiya kansah a , Assyria hoitho tah nemlhan tin , Egypt hunei tah jong thabeiya um ding ahi .
38010012	Kamite hatsah ing ting , Chibai boh a kathua nung diu ahi , ” ati . Pakaiyin asei ahitai .
38011001	Vo Lebanon , cedar thing jouse halvamna din Nakotpi chengse hongdoh loiyin !
38011002	Kap’in maovin , thinggi jouse le Cedar thing ho alhusoh tai ; Thing minthangtah tah ho asugamtauve . Bashan phaiya gangpi thing hokap’in maovun ! Gammang thimlai atuchaitauve .
38011003	Vaipote lunghemin akap’ui , aloupi nau amangtai ; Sekeie kisen ginpi khu ngaiyun ; Achen nau gammang lai Jordan pang atuchaitauve !
38011004	Pakai ka-Pathenin kajah a , “ Thangam dia kikoi kelngoi hon chingpa bangin umin .
38011005	Aneihon kelngoite thatgam’untin , talen man louva umdiu ahi . Asa kijoh-untin , ‘ Vahchoiyun Pakai , ihaodoh tauve ! ’ tiuvinte . Kelngoi chingho jengin jong adipdappi pouve , ” ati .
38011006	Pakaiyin aseiyin , “ Leiset mi khat cha jong khoto taponge . Mihemho hi achunguva vaipote noiya kalutsah ding ahi . Hiche vaipoe hin leiset sugamhel’untin , akhut’uva konin chu-lha ponge , ” ati .
38011007	Kelngoi choa joh hon eithalah-un , thadia kikoi kelngoite kachinge . Tenggol ni kalan , khat chu , “ Deichom , ” katin , khat chu , “ Kipumkhatna , ” kati Chuin kelngoi hon kachinge .
38011008	Kelngoi chingma ma midang thum , eiho jing chunga kalung hangjah-in , lha khat sungin athum’un kasumangtai .
38011009	Hichun kelngoihon jah a , “ Ken naching tapouvinge . Athi thi ding kithi hen . Suhgam ding ding kisugam hen . Amoh ahing cheng jong khat le khat kisumangu hen , ” kati .
38011010	Chuin “ Deichom , ” kisah tenggol chu kalan , Pakaiyin namtin vaipi to akitepna suhkehna din kahehbongtai ,
38011011	Hiti hin hiche nikho hin kitepna chu akisuhkeh tai . Kelngoi choa le joh hon eive lhi jingun , kathilbol chu Pakaiyin thuseina anei ahe jingui .
38011012	Ken ajah-uva , “ Nanop’u le katohman neipeuvin , nadaule kikoitauvin , ” kati . Hijeh chun katohman din dangka somthum eipeuve .
38011013	Pakaiyin kajah a aseiyin , “ Sum chu Houin goukholnaa koiyin , ” eiti . Hijeh chun sum dangka somthum hi-manlu tah a agel’u chu-Houin goukholnaa kakoitai .
38011014	Chuin tenggol nina , “ Kipumkhatna , ” kiti chu kahehbongin , Judah le Israel kipumkhatna akehtai .
38011015	Pakaiyin kajah a aseiyin , “ Kelngoi chingin pang kit’in , tua napan vang hi pannabeiya napan ding ahi .
38011016	Mi khat kakelngoite ching din kakoiyin , ahivangin aman mangthah goa kelngoite akithopi poi ; amangla ahol pon , mapu jong aboldam poi ; ahing cheng jeng jong avahva pon ahi . Athao lai lai akithan , atin kikah abottel kelngoi chingpa chu adana-e ! Kelngoi hon adalhatai ! Athaneina gal’in asuhbei hel ding , aban tha ngoiya , amitchang jetlem cho ding ahi , ” ati .
38012001	Mihem hinsah a , Leiset semdoh , vanthamjol jaldoh Pakai , hiche Pakaiyin Israel thudol asei chu hiche hi ahi .
38012002	“ Jerusalem hi judonna khon tobanga kasemdoh ding ahi ; akimvel’a namtin vaipin don’un tin , jukham banga lonle le siu ahi . Jerusalem khopi aumchah tengu , Judah gamsung khopi dang jouse jong min aumchah ding ahi .
38012003	Hiche phat hi ahung lhun teng , Jerusalem hi songtum gihtah kabahsah a , dopkhang dia doa nammite chu kisanchat diu , vannoi namtin vaipi kithouva adel khum didu ahi .
38012004	Hiteng chule asakolteu hoh kin ing ting , achunga toute ka-ngolsah soh didng ahi . Judahte vetup ing ting , amelmateu sakolte mit kachotsah ding ahi .
38012005	Chutah le Judah phunga miten , ‘ Jerusalema cheng Thaneipen Pakai Pathenin amite thahat apei , ’ ati diu ahi .
38012006	“ Hiteng chule Judah phunga mite hi gamkang le changkung go lah a kihal meikou kabahsah a , akimvel’a namtin vaipi asuhgam ding ahi . Jerusalem kho mite vang khosunga lung monga cheng diu ahi .
38012007	“ Kei-Pakaiyin amasaa Judah sepaite gal kajosah a , David son le pah , chule Jerusalem sn lom jabolna chu , Judah gamsung san ding sanga thupijo deh lou ding ahi .
38012008	Chutengle Jerusalema chengte Pakaiyin ngah-intin , alah-uva lhasampen jong David hat’a hat ding ahi . David chilhahten miho chu Pakai vantil , Pathen tah tah banga alamkai diu ahi .
38012009	Chuteng Jerusalem delkhum dia kigo namtin vaipi koi hile kasuhmang ding ahi .
38012010	“ David chilhahte le Jerusalema cheng midang ho jong hepina le taona Lhagao kasipsoh ding ahi . Mihem asutlihoh chu veuvintin , cha khatseh thijal’a laina tah a kap ho banga alainatpi diu ahi . Chapa peng masapen thi jal’a kap ho bangin lhase tah-in kap’unte .
38012011	Hiteng chule Jerusalem lunghem ka le mao chu , Migiddo phaiya Hadadrimmon dia lunghema kap ho kagin husa bang ding ahi .
38012012	Gamsung miten a-inko koa pul adou didu , David insungin a-insung pul adouva , ajiu numeihon pul adou diu ; Nathan insungin Nathan insungpul adouva , numeihon jong adou diu ;
38012013	Levi insungin jong Levi insung pul adouva , ajiu numeihon jong adou diu ; Shimei insungin jong Shimei insung pul adouva , ajiu numeihon jong adou diu :
38012014	insung dang dangin jong hitobanga hi ainsung cheh-u pul adouvuva , anumeiteuvin jong pul adou cheh diu ahi .
38013001	“ Hiche phat hi ahung lhun teng , David chilhahte le Jerusalem mite chonset le doi houva kona sop theng dia twsam hung put ding ahi .
38013002	Chuteng gamsunga milimdoi min him him kaphahpoh sah lou ding ahitai . Ki-Themgaosah ho kasuhmanga , milimdoi hou nomna kasuhamng ding ahi .
38013003	Gaothu seitei tei aumle , Pakai thu seiya kigel’a , ou jeng seipan atilo tei ding chu anule apan aseipeh ding ahi . Gaothu aseipet tah a anule apan asutlih jeng ding ahi .
38013004	Hiteng chule mu nei Themgaovin ahoithopi lou ding , themgao umchan thoa , mipi lhep lhahna dia Themgao von jong avon lou ding ahi .
38013005	Hisanga chu , ‘ Themgao kahipoi , loubol mi , kahinkhoa lou natong kahibouvin , ‘ Na-op le natungtuna mapon ho chu ipijeh ham ? ’ tia adoh khah le ; ‘ Kagol kapaite in a eivohnau ahibouve , ’ ti hen , ” ati .
38013007	Thaneipen Pakaiyin aseiyin , “ Vo chemjam , thouvin kakelngoi chingpa delkhumin . Thet’in , kelngoite kithe cheh nante . Kamite delkhum ing ting ,
38013008	gamsung mi hop thuma hop ni thigam diu ahi .
38013009	Chuteng hop khat hingdoh chengchu , meiya dangka kilhatheng bangin , sutheng inge . Sana kipatep bangin patep ing ting , chuteng kahenga hung tao diu , ataonau kasan ding ahi . Kamite ahiu seipeh ing ting , a-Pathenu kahi phongdoh tauvinte , ” ati .
38014001	Thupi tannaa Pakai touna ding nikho anaitai . Chuteng Jerusalem khopi min chomgamintin , namit mu tah a thil chomdoh kihom diu ahi .
38014002	Jerusale sat din Pakaiyin namtin vaipi koukhomintin , khopi alah diu in jouse achom’uva , numeiho abol thang diu ahi . Mipi keh khat hel sohchanga kitol diu , adangse vang khopi sunga konin kaidoh pouvinte .
38014003	Chuteng Pakai kipat’a hiche namtin vaipi ho chu asat ding , gollui laiya asat banga asat ding ahi .
38014004	Chuteng olive molsang , Jerusalem niso lama hung pansantin , olive molsang chu pohkeh a , akah a phaicham lentah umdoh ding ahi . Molsang keh khat sahlama kitolsuh ding ahi .
38014005	Molsang kehni soa phaichama hi najamdoh diu ; Judah lengpa Uzziah khanga ling kihopet’a napu napateu jamdoh banga najam diu ahi . Pakai ka-Pathen chu Vantilto lhonna hung ding ahi .
38014006	Hiche phat hile dap lou didng , geltwi kai lou ding ,
38014007	mujong thimponte . Janteng jongle khovah jing ding ahi . Itih phat le hitia um ding hi Pakaiyin bou ahei .
38014008	Hiche teng hile Jerusalema kona twitheng hung longa , akeh khat Twikhanglen twimang dunga lon glut’a keh khatma Mediterranea Twikhanglena long lut ding ahi . Kum lhung hel , chuh le khal’a jong long jing jeng ding ahi .
38014009	Chuteng leiset pumpia Pakai leng chang ding ; mitinin Ama Pathen ahina bangin chibai boh-umtin , min khat’a ahet diu ahi .
38014010	Sahlam Geba pat lhanglam Rimmon gei , gamsung pumpi kilai Jerusalem kikhang sangpen ding ; khopi chu Benjamin kelkot’a pat , masanga kelkot kisem nasa , inning kelkot phungpeh gei ding , Hananel intingvuma pat lengte lengpitwi chilna phung gei ding ahi .
38014011	Hikoma hi manthah ding ging louhel’a , mipi ho lung mongtah a cheng diu ahi .
38014012	Jerusalem khopi sat namtin vaipi chunga Pakaiyin natset alansah a , ahing laiya atahsau natset’a monlha ding ahi . Amit’u le aleiguiyu vang monponte .
38014013	Hiteng chule Pakaiyin abonchauvin kisuh dongsah-intin , kichatmana min akinaipi pen pen abokhum jeng diu ahi .
38014014	Jerusalem huhna Judahten gal abol diu ahi . Namtin vaipi neile gou-sana , dangka , chule nihchen ponsil-thalhingset’a akichomdoh diu ahi .
38014015	Sakolte le sakolte , sa-ngongsaote le sa-ngante , melmate ngahmun a gancha jouse chunga tijat umtah natsat lang ding ahi .
38014016	Jerusalem delkhum namtin vaipi lah a hingdoh amoh chengsen , kumseh le Thaneipen pakai , Leng chu Jerusalema chibai ahung boh diu , lhambuh kut ahung manji diu ahi .
38014017	Koi to bang nam min Thaneipen Pakai , Leng chu chibai ga boh ding adaule , agamsunguva gotwi lha lou ding ahi .
38014018	Egypt miten lhambuh kut abol dau le , Jerusalem ache nomlou namtin vaipi chunga lang natseh chu Pakaiyin achunguva alhunsah ding ahi .
38014019	Lhambuh kut abol daule Egypt mite le namtin vaipi chunga bol hesohna dia hiche natset chu chucheh ding ahi .
38014020	Hiche nikho chule sakolte khaova jong , “ Pakaiya kikatdohsa , ” tia kijih cheh ding ahi . Houin sunga anhonna bel ho jeng jong , maicham a khon ho banga theng ding ahi .
38014021	Jerusalem le Judah gamsunga anhonna bel ho geiya Thaneipen pakai chibai boh teng man dia kikhen ding ahi . Mipin kilhaina sa honna aneidiu ahi . Hiche teng hileh Thenneipen Pakai Houin a kiveimi umlou ding ahitai .
39001001	Pakaiyin Israel mipi seipeh dia Malachi jah a asei thu chu hiche hi ahi .
39001002	Pakaiyin amite jah a , “ nangho ka-ngalu jingui , ” ati . Amahon , “ Iti nei-ngailut’u ham ? ’ atiuve . Pakaiyin adonbut’in , “ Esau le Jacob sopi ahi lhonin , ahivangin Jacob le achilhahte ka-ngailun ,
39001003	Esau le achilhahte vang kahoi . Esau chenna thinglhang gamsung kasuchaiyin , gamsate chenna din kapetai , ” ati .
39001004	Esau chilhah , Edom miten , “ Ka-khopi jouse kisuse jongle kisah phat kit tauvinge , ” tijongleu ; Pakaiyin donbut’intin , “ Sapha kit’u hen , kaphet lhah peh diu ahi . Mihon , ‘ Migiloute gam , ’ atiuve , ‘ Tonsot’a Pakai lunghan nam mite , ’ ati diu ahi , ” tin te .
39001005	Israelten hiche hi amit tah a amu diu , chuteng amahon , “ Israel gam kalpeh a jong Pakaiyin eilunghan’u ahi ! ” tiuvinte .
39001006	tahneipen Pakaiyin thempute jah a aseiyin , “ Chapan apa ajabol teiyin , soh-in apu ajatei me . Na Pau Kei idia neijabol dau ham ? Nahsah mon neibol’un , ‘ Iti nahsah moa kabol’um ? Pou neitiuve .
39001007	kamaicham phunga manmo thil jeng nato jeh-uva nei nahsahmou ahi . Nangho pin , ‘ Iti nang jabol louva kakoi diu ham ? ’ natiuve ! Kamaicham thang le dol’a nabol jeh-uva neija louvu ahi .
39001008	Kakoma kilhaina dia gancha mitcho ham , dammo ham , elbai ham khat nahin kaiyu hi thildih bol’a kigel nahiuvam ? Hitobang gancha hingmo hi gam vaipo katnan ganeitem’un ! Nakipia nathum thum napeh ding hinam ? ” ati .
39001009	Tun themgaopuho , ichunguva Pathen lung lhaina din taovun . Nataonau asan lout eng , nang ho themmo ahibouve .
39001010	Thaneipen Pakaiyin aseiyin , “ Pannabeiya akamaicham phunga mei natikou kou sangun , khattouvin Houin kotpi jouse gakamchah le katitave ! Nachunguva kalung lhaipoi ; neithilpeh-u sang ponge .
39001011	Vannoi kolkimvel lhungsoh min eijabol cheh nauve . Muntin a gimnamtui alhuntan’un , santhei dol tah kilhaina thil atoh nauve . Abonchan eijabol cheh-uve !
39001012	Nanghon vang kamaicham isah louva nabol’uva , deimosa neh le chah todohna nanei jeh-un nahsahmon neikoitauve .
39001013	Nanghon , ‘ Thilto to jong kachimtai ! ’ natiuvin , nanah neikhon khum’uve . Kahenga to dia nahin kaiyu jong gancha naguh thou ham , adammo ham , a-elbai ham ahi . Hitiho hi kasan peh dia nagel’um ?
39001014	kei peh dia tepsa kelngoi hon lah a kelngoi hoitah tah sel’a , kelngoi hingmoa kilhina boljia eilhem ho chu gaosap chang hen ! Ajeh chu Leng loupe tah kahin , namtin vaipin eiging cheh-uve ! ” ati .
39002001	Thaneipen Pakaiyin thempuho jah a aseiyin , “ Hiche thupeh hi nangho ding ahi .
39002002	Natoh nabol chan’uva neijadiu ahi . Kasei na-ngai louvu le kagaosap ding nahiuve . Nachan diu thil ho geiya kagaosap ding ahi . Kathupeh nagel khoh loujeh-uva kagaosapsa jong nahitauve .
39002003	Natu nachateu telen matsah ing ting , namaiyuva kilhaina gan nathau eh kaloikhum diu-gancha eh puma kakaidoh ding nahiuve .
39002004	Chutah le Thempuho le Levite to kakitepna suhkeh louna dia hiche thupeh hi kapeh nahetdoh diu ahi .
39002005	“ Kakitepnaa hin hinnop le damtheina kateppeh-in , eijabolna diuva hiche chu kapeh ahi . Hiche lai chun eigingun eijabol nauve .
39002006	Mi thudih ahil’un , adih lou ahil pouve . Keito kitoh del’in aum’un ; amaho she-in thildih abol pouvin , midang ho geiyin thilse abolsah dauve .
39002007	Min Pathen adih a ahet ding hi thempuhon ahil diu ahi . Kalungdei chu mipin Thempuho koma agahetdoh diu ahi , ajeh chu amaho hi Thaneipen Pakai sole ahiuve .
39002008	“ Tunla Thempuhon lamdih napel tauve . Namihil’un mi tamtah apuisei . Nanghon kakitepna nasukeh tauve .
39002009	Kalungdei nadondauve , kamite nahil tengu langkaina nanei jeh-un , Kenjong Israelte mahsahmoa ka-umsah ding nahiuve , ” ati .
39002010	Pa khat lhah ihi louvu ham ? Pathen semcheh ihi louvu ham ? I-bol’a kha le khat kitepna isuh keh-uva , ipu ipateu le Pthen kitepna nahsahmoa ibol’u ham ?
39002011	Judahten Pathento kitepna asukeh-un , Jerusalem le Judah gam pumpia tijat umtah abol tauve . Pakaiyin a-it pen Houin asuhboh tauve . Pasal hon douhou numeiho akichenpiuve .
39002012	Hitobang thil bol jouse Pakaiyin Israel lah a konin kaidoh hen , Thaneipen Pakai dia thilto inam miteu lah a pang hih hel’u hen .
39002013	Hitobang jong hi nabol’ui . Nathilto chengseu asan lou phat’in kap le maovin na-um’un , Pakai maicham phung chu lhi le nap nadiptauve .
39002014	I-atile nathiltou asanlou nadatmo’uve . Nasenji nakikhenpi jal’uva asan lou ahi . Najinu hcu natibah ahin , Pathen angsunga achunga kitah jing dia kitep ngalta , nakitepna nasukeh tai .
39002015	Pathenin hiche numei chuto tahsa le lhagao khat’a nagopsa hilou ham ? Ipi ngaitoa abol hitam ? Pathen midih tah hidia cha le nao naneipi ding ahi . Hijeh chun koiman ajinu kikhenpida hen .
39002016	Pakai Israel Pathenin , “ Nupa kikhen hi kamah ahi . Pasal’in abol thang jong kaseipoi . Hijeh chun najinu chunga kitah jing dia nakitepnau sukeh hih hel’un , ” tin aseiye .
39002017	Nakam tam behseh-un Pakaiyin ajadai . Nangho pin , “ Iti eithei chim diu ham ? Thaneipen Pakaiyin thilse bolte mipha agel’a , amaho chubou adeijoh ahi , ” natiuve . Chuma le , “ Thildih bol dia kigel Pathen chu hoiba hitam ? ” tin nahol’ui .
39003001	thaneipen Pakaiyin , “ Kalampi semtoh din kasolle sol nange . Chutah le nahol jingo Pakai chu hetman louva a-Houin hun glut jeng ding ahi . Na-nga jingo sole chu hunga kakitepna aphonjal ding ahi , ” ati .
39003002	Ahinla hiche nikho hunglhun tang thoh jou didng koi ham ? Ama hung kilah ten ghingdoh ding koi ham ? Ama chu ponsop theng dabon hattah le thih gojolna mei-am hatah tobang ahi .
39003003	Dangka goujol’a suthengpa banga thutam dia hung ding ahi . Thih-khengpan dang ka le dana agojol banga , Pakaiyin thildih apha ato theina diuva , Pakai sole pan Thempuho asuh theng ding ahi .
39003004	Chuteng masang laiya banga , Judah gam le Jerusalem miten Pakai dia thilto ahinchoiyu chu lung lhaina anei ding ahi .
39003005	Thaneipen Pakaiyin aseiyin , “ Thutan din nalah-uva hung kiphong ing ting , mitpheldoi themho le numei jonpi ho , jouva hettohsah ho , mi tohman lepthol ho , meithaiho le chagate , gamchom mi maljin ho-kinopsahna nei ho , Kei jalou chengse kahehset ding ahi .
39003006	“ kei hi Pakai , kikhel lou kahi . Hijeh chun nnangho Jacob chilhahte namangthah hel hih laiyui .
39003007	Malai napu napateu bangin nan ghon jong Kadanthu jouse napeldoh-un nanit tapouve . Hung kile kit’un , nahengu hinjon inge . Nanghon , ‘ Naheng kahinjot theina diuva ipi kabol diu ham ? ’ tin naseiyui .
39003008	Kadoh nahiuve , min Pathen alepthol theiyam ? Alhem ngaipoi , nang hon vang neilhem’ui . Nanghon , ‘ Iti kalhep’um ? ’ natiuve . Hopsoma hop khat le htilto peh dol’in neilhem’ui .
39003009	Nam pumpin neilepthol jeh-un nabonchau chunga gaosapna achutai .
39003010	houin a neh le chah lhingset’a koi din hopsom ahop khat lhingkeiyin hinchouyun . Neive patep’un , van a bangkot chengse hongdoh ing ting thilpha jouse nang jeng junga kasun lhah peh ding anhiuve .
39003011	Nachangdong laiyu ganhingte duhmang sah pong ting , nalengpiguiyu gaboh keikoi ding ahi .
39003012	Chuteng nagamsungu chen mun pha soh a , namtin vaipin min nun nom nahisah diu ahi .
39003013	“ Kachung change tijat jat um thu naseiyui , ” tin Pakaiyin aseiye . “ Ahivangin nanghon , ‘ Nathudol ipi kaseibeh-um ? ’ natiuve .
39003014	Nanghon , ‘ pathen kinbol jong pannabei ahi . Asei sei bol jong i-phachom a , i-bolse chunga thaneipen Pakai koma kisih thusei jong ipi phachom ham ?
39003015	Mi hoithote anompen a pang imuukhu me . Migiloute la hao thei keo hilouvin , Pathen phinna monga thilse abol’u jongle ahoidoh thouvui , ’ tin naseiyui , ” ati .
39003016	Pakai gingte akihou lim’un , aseiyu Pakaiyin ajatai . Pakai angsunga , Pakai ginga jabolte thudol lakhabu khat’a ajih luttauve .
39003017	Thaneipen pakaiyin aseiyin , “ Amaho hi kamite hi diu , kachaloh ni nil eh , kalhentum chom beh hi di ahi . Akinbol jing chapa chunga mipa hepina dingahiuve .
39003018	Chuteng kamiten avel’a , midih le migilou kibah louje , kakinbol pa le bol loupe kah a thilsoh amudoh ki tdiu ahi , ” ati ,
39004001	Thaneipen Pakaiyin aseiyin , “ mi kiletsah le giloute changpol kavam banga halvamna ding nikho ahung lhunge . Hiche nikho chule kavam’untin , khendoh beihel diu ahi .
39004002	Nangho kathu nit chengse vang , kamihuhingna thahat nachunguva nisa banga vah-in tin , nisalum midamsah banga nadomlo diu ahi . Bongnou kul’a kilhadoh navah banga najalen diu ahi .
39004003	Kachaloh ni nil eh migiloute najotho’uva , leivui banga nachotpha diu ahi .
39004004	“ Israelte jui ding Sinai mongsanga kalhacha Mose kapeh kihilna chengse le Danthu ho chule thupeh chengse chu geldoh jingun .
39004005	“ Amavang tijat umtah Pakai ni loupe hung lhun masangin , Elijah Themgao hinsol peh nauvinge .
39004006	Elijah hin pate le chate akichamsah din gahi ; achutiloule nagamsungu kasumanglo ding ahi , ” ati .
40001001	Abraham chilhah David guiya peng Jesu Christa khanggui hitia kisun ahi .
40001002	Abrahamin Isaac ahingin , Isaac chun Jacob ahinge ; Jacob hin Judah le asopi pasal dang ho ahinge .
40001003	Judah hin Tamara konin Perez le Zerah ahingin , Perez hin Hezron ahinge ; Hezron chun Ram ahingin ,
40001004	Ramin Aminadab ahinge ; Aminadab chun Nahshon ahingin , Nahshonin Salmon ahinge ;
40001005	Salmonnin Rahab’a konin Boaz ahingin , Boaz hin Ruth a kon in Obed ahinge ; Obed hin Jesse ahingin ,
40001006	Jessen David lengpa ahinge . David hin Uriah jinua kon in Solomon ahingin ,
40001007	Solomonin Rehoboam ahinge ; Rehoboamin Abijah ahingin , Abijah chun Asa ahinge ;
40001008	Asan Jehoshaphat ahingin , Jehoshaphat’in Joram ahinge ; Joramin Uzziah ahingin ,
40001009	Uzziah chun Jotham ahinge ; Jothamin Ahaz ahingin , Ahaz chun Hezekiah ahinge ;
40001010	Hezekiah hin Manasseh ahingin , Manasseh chun Amon ahinge ; Amonin Josiah ahingin , Babylon lama gal-hinga akai laiyun Josiah chun Jechoniah le asopi pasal dang ho ahinge .
40001011	
40001012	Babylon lama gal-hinga akai nungun Jechoniah chun Shealtiel ahingin , Shealtiel chun Zerubbabel ahinge ;
40001013	Zerubbabel hin Abiud ahingin , Abiud chun Eliakim ahinge ; Eliakimin Azor ahingin ,
40001014	Azor chun Zadok ahinge ; Zadok hin Achim ahingin , Achimin Eliud ahinge ;
40001015	Eliud chun Eleazar ahingin , Eleazarin Matthan ahinge ; Matthanin Jacob ahingin ,
40001016	Jacob chun Joseph ahinge ; hiche Joseph hi Messiah kiti Jesu hingnu Mary jipa ahi .
40001017	Hiti hin Abraham a pat Davin gei khang som le khang li ahin , David a pat Babylon lama gal-hinga akai mang geiyu chu khang som le khang li ma ahi kite’e ; chule Babylon lama gal-hinga akai manguva pat Messiah pen gei chu khang som le li ahi .
40001018	Jesu Christapen um chan chu hiti ahi . Anu Mary cu Joseph to kicheng dinga kitepsa ahinm ahinla akigop masang lhonin Lhagao Thenga kona agai chu Mary hin akihet doh tai .
40001019	Ahin ajipa joseph hi midih tah ahijeh-in Mary hi lhangphonga mipi seithanga umsah ding a nompon , guh thim cha akitepna lhon suh keh a kikheni din agoi .
40001020	Joseph-in hitobang lung agel laitah hin Pakaiya kon Vantil khat’in mangin akimusah-in , “ David chilhah Joseph , Mary khu kipuiya jia nei ding tija hih hel’in ; ijeh-inem itile Lhagao Thenga kona gai ahibouve .
40001021	Chapa khat ahinding , amin Jesu nasah ding ahi ; ajeh chu amatah hin amite achonset’uva klna ahuhhing ding ahi , ” tin aseipeh-e .
40001022	thil chicheng hi Pakaiyin Themgao kama aseisa gui lhun theina dinga soh ahin , asei chun ,
40001023	“ Ven , nu-ngah chu gaiyin tin chapa khat ahin ding , amin ‘ Emmanuel ’ kiti ding ahi , Amin hi , ‘ Pathenin eiumpiuve , ’ tina ahi ” ati .
40001024	Joseph a-imut khah phat’in Pakaiya kon Vantil’in ahil bang bangin abol’in , Mary chu ji dingin akipuitai ;
40001025	ahin Maryn chapa ahin masangsen nupaa kitimatpina vang aneipi khah hih hel’e , Naosen ahung pen phat’in amin chu Jesu asah tai .
40002001	Judah gama Herod lengpa lal laiyin Bethlehem khopia Jesu ahung pengin , niso lama ahsi umdol hethem mihoJerusalem khopia ahungun ,
40002002	“ Judate chunga leng chang dia hung peng naosen chu hoiya um tam ? Ama pen jeh a niso lama ahsi hung kilah kamu-va naosen chu chibai boh dinga hung kahiuve , ” tin aseiyui .
40002003	Athudoh-u ajah phat’un Herod lengpa ti Jerusalem mite ti along jing lheh tauve .
40002004	Hejeh chun Herod’in Thempu pipu ho leh mipi lah a Danthu lekha them ho akoukhom loiyin , “ Messiah chu hoiya hung peng ding ham ? ” tin adonge .
40002005	Amahon , “ Judea gamsung Bethlehem khopia peng ding ahi ; ajeh chu Themgaopan hitin asun’e ”
40002006	‘ Vo Judea gama Bethlehem ! Judah vaipote lah a itina ma jongleh aneopen nahipoi ; Nanga kona kamite Israel lamkai ding khat Hung peng doh dong ahi , ’ ati . ” Atiuve .
40002007	Chuphat’in Herod chun ahsi umdol hethem miho chu atimin akimupinm itih phat tah a ahsi hung kilah chu aphochentai .
40002008	Chujouvin amaho chu Bethlehem lama asol’in , “ Cheuvin lang naosen che phat chan gahol doh-un , keijong ka chea chibai kagabohna dinginm namudoh tenguleh neihung seipeh tauvin , ” tin athu lhah-e .
40002009	Lengpa thsei ajah pha’un akipatdoh paiyun , ahin mupeh sau niso lama ahsi chu amasanguva achepeh-in , naosen umna chung aphah phat’in aki-ngai .
40002010	Ahsi amudoh kit phat’un akipah behseh jenguve !
40002011	Chuin insunga agalut’u leh naosen chu anu Mary toh agamu thauvinm boh khip cheh-in chiabi aboh tauve . Chujongle agoubomu hongin thil manlu cheh-sana , bego chule myrrh atoh-un , thilpeh hicheng hi apetauve .
40002012	Herod henglam ahopa kit louhelna diuva Pathenin amanguva ahilchah phat’in lamchom khat ajuiyun agam olanguva akile kit tauve .
40002013	Ahsi umdol hethem miho che nungin , Pakaiya kon Vantil khat Joseph manga akilah-in , “ Thouvin , naosen le anu puiyin lang Egypt langa jampinm kahinkou masangsen ta-umpi tan ; ajeh chu herod’in naosen hi suhmang din angaiton ahol’e , ” ati .
40002014	Joseph jong athouvin naosen le anu apuiyin janlaiyin Egypt langa ajampin ,
40002015	Herod thi kahsen aga-umpitai . Hitobang thil hi Pakaiyin themgao kama aseisa , “ Egypt’a konin kachapa kakoudoh tai , ” ati chu guilhunna dinga soh ahi .
40002016	Ahsi umdol hethem mihon alhim lhah ahetdoh phat’inHerod along hang behseh jeenginm mi asol’in ahsi umdol hethem mihoa kona naosen pen ahetdoh phat chutoh kitoh chet’in asimin , Bethlehem khopi le khovel dunga naosen pasal kum nia lhah noi lames se athagam sah tai .
40002017	Hechea hin Jeremiah Themgao kama kiseia -
40002018	“ Ramah koa lhaset lunghem Ka le mao ogin nasatah akijan , Rachel in achate aka ka jengin , Athigam tah jeh-un lhepbi jou ahita poi , ” kiti chu agui lhung tai .
40002019	Herod thi nungin Pakaiya kon Vantil khat’in , Egypt gama aumna a Joseph chu amangin kimusah-in ,
40002020	“ Thouvin , naosen le anu puiyin lang Israel gam jontan , naosen tha dinga hol ho athigam tauve , ” ati .
40002021	Joseph athoupaiyin , naosen le anu apuiyin Israel gamsung jonin ahung kile kit tai .
40002022	Ahin Judea gama apa Herod khel’a Archelaus leng chan ajah doh phat’in Judea gama chenden ding Joseph akichanm amang ma akihil chah jeh chun Galilee gamsung joh ajonin ,
40002023	Nazareth khopia achengtai . Hiche hi Themgaohon , “ Nazareth mi kiti ding ahi , ” atiu gui lhunna dia chute ahi .
40003001	Hiche lai hin John Baptist thu ahil lhang len ,
40003002	“ Nachonset lung khel’unm ajeh chu van a lenggam chun hikom ahinpha tai ! ” tin asam’e .
40003003	John hi Isaiah Themgaovin anaseisa ; “ Gamthip laiya khosam ogin khat’in , “ Pakai lampi semtoh-un lang , Alamlen semjangsan koiyinm tin aseiye , ” ati chu ahitai .
40003004	John pon-ah chu sa-ngongsao mul ahin , akonggah savunm a-anneh khaokhote le gam khoiju ahi .
40003005	Jerusalem khomite leh Judea gam pumpia mi , chule Jordan gamkol sung pimpia konin miho John henga acheuvin ,
40003006	achonset nau aphong cheh-un , Jordan vadunga john khut’in baptize achangtauve .
40003007	Pharisee ho leh Saducee ho tamtah ama khut’a baptize chang dia hung amu phat ; in Johnin ajahuva , “ Vo gulse son ho , kho nunga hung lhung ding Pathen lungsatnaa kona jamdoh dia thu namop’u koi peh ham ?
40003008	Nalung khel’u natohgan phongdoh-un ;
40003009	‘ Abraham son kihina chu , ’ tin nalah-uva kiholim nan neidauvin ; kaseipeh nahiuve , Pathenin hiche song ho geiya Abraham chilhah a asemthei ahi .
40003010	Thingphung bul tin’a heicha aki phutsoh tai , aga pholou chengse kiphuh lhua meilhum sunga kileh lut ding ahi .
40003011	Nalung khel’u phot chetna twiya baptize kachansah nahiuvinm kei bana hungpa vang khu keisanga gamchenga chungnung jo ahinm kei hi akengchot te ni sut dinga kilom jong kahipoi ; ama chun Lhagao Teng le meikonga baptize nachasah diu ahi .
40003012	Akhut a chang japna achoiyin , phola chang jap ngimsel ; in tin , chuteng achangtah ho changsal’a akhum tip ding , asi chengse vang mit thie lou meilhim sunga agovam ding ahitae , ” ati .
40003013	Hichepet hin Glilee gama konin Jesun Jordan lui ahin jonin , John khut’a bapize chang din ahung tai .
40003014	Ahivangin John anathu phan , ‘ Keijoh nang khut’a baptize kachan dingsih a kei henga nahung tan’e ! ” anati .
40003015	Jesun adonbut paiyin , “ tun hit hin molso pou pouvinm ajeh chu hitobanga hi Pathen dei chan ibol bulhingsoh ding ahi , ” ati , Hichen John jong anomtai .
40003016	baptize achan jouva Jesu twiya kona apotdoh chunm ama din van akihongin Pathen Lhagao vakhu bang a hung kumlha achunga chu amui .
40003017	Chuin van a konin o-khat ahung ginginm “ Ama hi kachapa deitah ahinm achugna kalung alhai ta ngeiye , ” ati .
40004001	Hiche jou hin Diabol lhep patep dingin Jesu chu Lhagaovin gamthip’ah apui toutai .
40004002	Nisom li le jan som li geiya an ngol’a aum jouvin Jesu agilkeltai .
40004003	Hichun alhempatep chu ahungin ajah a , “ Pathen chapa nahileh hiche song ho hi changlhah so na dingin seipeh-in , ” ati .
40004004	Jesun adonbut’in “ Pathen lekhabua kisun chun Mihem hi changlhah keova hing theilou ding , Pathen kamsoh thuhoa bou hing dinga kisei ahi , ” ati .
40004005	Hichun Diabol’in Jesu khopi thenga apui yin , Houin tingvum asang laiya adinsahin ,
40004006	“ Pathen chapa nahileh keleh lha jengin , ‘ songa nakisuh khah louna dingin Pathenin a-Vantilte thu pentin akhut’uvin nadom nauvinte , ’ tin Pathen lekhabua akisun nai , ” ati .
40004007	Jesun aseipeh paiyin , “ Hitin jong , ‘ Pakai na-Pathen patep a na-lhep chatvai louhel ding ahi , ’ tin akisun’e , ” ati .
40004008	Chujouvin diabol chunmolsang tah khat chunga Jesu apui touvin vannoi leiset lenggam jouse le aloupina chengseu avetsah soh keiyin
40004009	ajah a , “ Kahenga naboh khup’a chibai neiboh le hichengpi hi peng kate . ” ati .
40004010	chutah chun Jesun ajah a , “ Chedohin Satan ! ‘ Pakai na-Pathen chu chibai naboh a , ama jeng bou nahou ding ahi , ’ tin Pathen lekhabua akisun bouve ! ” atitai .
40004011	Chuphat’in Diabol chun adalhatai . Hichun Vantilte ahungun Jesun angaichatna jouse ahung jenle tauve .
40004012	John songkul a akhum’u ajah phat’in Jesu jong Galilee gam langa akikhindoh tai .
40004013	Amavang Nazareth kho dalhan achen , Zebulun le Naphtali gamsung , Galilee dillen pang , Capernaum khoa apansai .
40004014	Hitia aum hi Isaih Themgao kama kiseisa ;
40004015	“ Zebulun gam le Naphtali gam , Jordan gal’a Twikhanglen lampi ; Namtin vaipi chenna Galilee ,
40004016	Muthim lah a chengten Khovah vah tah amutauvin ; Thina muthim gama chengte chunga Kho ahung vah tai , ” kiti chu gui lhunna dinga chuti ahi .
40004017	Hichelaiya pat chun Jesun thu ahil lhanglen , “ Van a Lenggam chun ahinphatai , nachonset lung khel’uvin , ” ati .
40004018	Galilee dillen panga Jesu ava le le pet’in nga man mi ni Peter kitipa Simon le anaopa Andrew Twikhanglen a lensep pet amui .
40004019	Chuin ajah lhona , “ Neijui lhonin mihem matje hil lhon inge , ” atileh ;
40004020	alen lhon dalhan Jesu ajui pai lhontai .
40004021	Ache kit leh ucha chom dang ni , Jacob le anaopa John kiti Zebedee to len anakhui phat pet’u amun , amani jong akouve .
40004022	Jacob le Johnin kong le apa Zebedee dalhan nung ajui lhontai .
40004023	Galilee gam pumpia Jesu ache le len japi houkhomna in tin ah thu ahil len , Lenggam Kipana Thupha aseiphong len , mipilah a nat jat chom choma na ho aboldamin ahi .
40004024	Chutah chun Syria gam pumpia achung chang thu athangsoh tan , nat jat chom choma naa , natthoh lel , thilhavop , buh thi chule langthi ho jouse Jesu henga ahinpuiyun aman aboldamsoh keitai .
40004025	Chutjongle Galilee , Decapolis , Jerusalem , Judea gam le Jordan gal langa konin mipi tamtah-in Jesu nung ajuitauve .
40005001	Mipi amu phat’in Jesu molvuma akaltouvin atou leh aseijuite ahenga ahung kikhomtauve .
40005002	Hichun Jesu apaodoh-in mipi thu ahil’in hitin aseiye :
40005003	“ Lhagaova chimthih neilou ho anun nom’ui , Van a Lenggam chu amahoa ahi !
40005004	Lung lengvai ho anun nom’ui , Pathenin alhamon diu ahi !
40005005	Milung neng ho anun nom’ui , Amahon leiset alo diu ahi !
40005006	Pathen dei holna gilkel dangchah thoh ho anun nom’ui , Pathen deiya lung nachim diu ahi .
40005007	Mi hebol ho anun nom’ui , Pathenin amaho ahebol ding ahi .
40005008	Milung theng ho anun nom’ui , Amahon Pathen amu diu ahi .
40005009	Mi sucham ho anun nom’ui , Pathen chate kiti diu ahi .
40005010	Pathen dei boljeh a bolset thoh ho anun nom’ui , Van a Lenggam amahoa ahi .
40005011	“ Keima jal’a min nabolset , nahouset’uva chule nang ho douna jouthu le thu gilou ijakai naseikhum tengu leh anun nom nahiuve .
40005012	Hitobang tah a hi nang ho sanga masajo Themgao ho jong anabol setsau ahitai ! Kipah-un tha nom’un , van a nasan diu kipaman tampi akikoiye .
40005013	“ Nang ho leiset chi nahiuve . Chi khu tamtah le ipia ki-alsah kit ding ham ? A-al lou teng panna bei ahitan , akipai mang jin , min keng chotphan aneijitai .
40005014	“ Nang ho vannoi salvah nahiuve . Molchunga khopi kisem chu akisel theipoi .
40005015	Koiman thaomei avah-in lo akhu khum ngaipoi , thaomei khom chunga atungin insunga um jouse asalvahsoh keijie .
40005016	Hitobang chun navah-u miho masanga kilang hen , chutileh min natoh phat nau muntin , van a um na-pau avahchoi diu ahi .
40005017	“ Kei hi Mose Danthu leThemgao ho thuhil sumang dia hungin neigel hih hel’un , asumang ding hilouva amolso ding joh a hung kahibouve .
40005018	Dih tah a kaseipeh nahiuve , van le leiset man kahse le thil jouse bei kahsea Danthu kisun lekhajem neopen le ahalsi khat jeng jong mang lou ding ahibouve .
40005019	Hijeh a chu hiche thupeh lah a aneopen khat susea , midang jong chu tibol dinga hilchan chu van a Lenggama aneopen a pang ding , chu tobangma a anit them le midangin anit themna dinga hilchan chu van a Lenggama alen a kisei ding ahi .
40005020	Chuti ahijeh a kaseipeh nahiuve , Danthu them ho le Phrisee ho sanga nathem chan nau achung nun joh loule van aLenggamma nalut louhel diu ahi .
40005021	“ ‘ Tol natah lou diu ahi , koi hijongle tol that chu achung thu kitan ding kicha jing ding ahi , ’ tia malai mite jah a kiseisa chu najtauve .
40005022	Kenvang kaseipeh nahiuve , koi hijongle asopi chunga lung hang chan chu achung thu kitan ding kicha jing ding ahi ; chu jongle koi ahi asopi jah a , ‘ Pananbei ’ tia house jouse chu hou vaipoloi kikhopnaa athu kitan ding kipha lam jinga , chule asopi jah a , ‘ Panabei mi-ngol ’ tia house chan jong damun neidil’a lut ding kicha geova um ding ahi .
40005023	Hijeh chun maicham phunga thiltoh din hung ta jongle chun , chua chu nasopi nachunga lung himona nageldoh leh ,
40005024	maicham maiya nathilto ding dalhan , nasopi chutoh gakicham masan , chujou teng hung kit’in lang thil chu Pathen koma toh-in .
40005025	“ Naheh pan thutanpu heng nalhut masangin lampia kichampin , achuti loule thutanpa koma nakai lut’in tin , thutan pan songkul ngah pa pehdoh-in natin , aman songkul’a nakhum lo ding ahi .
40005026	Tahbeh a kaseipeh nahi , paisa nongnai geiya napeh theng hel masangin songkul’a koin potdoh thei pon nate .
40005027	“ ‘ Mito najon lou ding ahi , ’ tia kisei chu najatauve .
40005028	Ken vang kichentah a kaseipeh nahiuve , koi hijongle numei jon lung gul’a vea chun alungthima ajonpi ahitai .
40005029	Hijeh chun namit jetlamin nachon setsah le kaldoh-in lang pai mang jengin ; tahsa pumpia damun a nakile lut sangin , natibah khat lhin lel ding aphajoi .
40005030	Nakhut jetlamin nachonset sah jong le sat lhan pai mang jengin , tahsa pumpia damun a nakile lut sangin natibah khat lhin lel ding aphakoi .
40005031	“ ‘ Koi hileh ajinu daa chun jida na lekha pehen , ’ kitisa ahi .
40005032	Kenvang kaseipeh nahiuve , mito ajonjeh tilouva jida chan chun ajinu ajonso ahin , dasa numei kichenpi jong chu mito jong-ah ahi .
40005033	“ Chukit leh , ‘ Nakitepna sukeh hih-in , nakitepna jat chu Pakai koma molson , ’ tia malai mite kiseipeh chu najatauve .
40005034	Kenvang nahihahsel louhel diuva kaseipeh nahiuve ; van panin kihahsel dauvin , Pathen laltouna mun ahi ,
40005035	Leiset panin jong kihahsel hih-un Pathen kengto ngapna ahi , Jerusalem panin kihahsel dauvin , Leng loupi khopi ahi ,
40005036	naluchang jong panin kihahsel dauvin , nasamjang khat jeng jong nakansah navomsah theipouve .
40005037	Naseiyu chu ahile hijeng hen , ahida le hida jeng hen ; hiche kalval vang chu Agiloupaa kon ahibouve .
40005038	“ ‘ Mit khel’a mit , ha khel’a ha , ’ tia kiseisa chu najatauve .
40005039	Kenvang kaseipeh nahiuve , Agiloupa chu lethuh hih-un , chusangin nangeiphe jet lem benga chu naveilam jong dopeh-in .
40005040	Hehset’a nasongkhol sung nung lah peh ding gopa chu nasangkhol ponungalenpa geiyin peh than .
40005041	Koi hile nada nacham louva mile khat napuigoa chu mile ni geiyin kilhonpin .
40005042	Nahenga thil thuma chu pen , bat ding deiya jong peh louvin koidan .
40005043	“ ‘ Naheng nakom ngailut’a melma vang nahot ding ahi , ’ tia kiseisa chu najatauve .
40005044	Kenvang kaseipeh nahiuve , Namelmateu ngailu’vin , nabolse jouseu taopehun ;
40005045	chutilh van a um na-Pau chate nahi theidiu ahi . Ajeh chu Aman migilou le mipha chunga kibangin nisa asat sah gel’in , midih le midih lou chunga go ajuhsah gel’e .
40005046	Ahimonga jong na-ngailute bou na-ngailut’u leh ipi kipaman namu diu ham ? Kaidong chonse hon jong chutia abol’u hi louham ?
40005047	Chule nasopi bou nasalam’u leh midang sanga nachungnun nau ipi um am ? Pathen heloute jengin jong chutia abol’u hilouham ?
40005048	Hichejeh chun vana um na-Pau chamkimsoh banga naphat chamkimsoh diu ahi .
40006001	“ Houva nakitah nau miho mu ding deina nabol louna diuvin ching theiyun . Chutia nabol vangu leh van a um na-Pava kona kipaman nanei lou diu ahi .
40006002	“ Mi thil napeh teng , mipha lhem hon pachat deinaa Hou thua kikhopna in tin le lam lhong tin’a abol bangun , namasang sanga sumkon kimut bahsah hih hel’in . Dihtah a kaseipeh nahiuve , amahon kipaman akisanu ahitai .
40006003	Mi thil napeh tengleh , nathilpeh chu guh thim ahi theina din nakhut jetlama napeh chu veilam jeng jong hetsah dan .
40006004	Chutileh guh thima vejing na-Pan kipaman napeh tei ding ahi .
40006005	“ Natao tengu leh mipha lhem ho toh bang hih-un , amahon mi mu ding deinan Hou thua kikhopna in tin a dindoh a tao le kholai lamkon dunga din a tao ding bou adeiyui . Dih tah a kaseipeh nahiuve , amahon kipaman akisanu ahitai .
40006006	Nang vang natao teng , na-indan sunga lut’in , kotpi kikam khumin , mit’a mu thei lou na-Pa hengah guh thimin taojon ; chutileh guh thima vejing na-Pan kipaman pejon nate .
40006007	“ Natao tengu le chidang namdang ho bangin tampi kisei chu ajah chom ding ngaiton thu hom keo tamtah seidauvin .
40006008	Amaho umchan tho hih-un ; ajeh chu nathum masanguva jong na-pauvin na-ngai chat jouseu ahetsa ahitai .
40006009	Hijeh chun hiti hin taovun : ‘ Van’a um ka-Pau , namintheng kijabol jing hen ,
40006010	Nalenggam hung lhung hen , Van’a bangin leiset’a nalungdei kim soh hen ;
40006011	Tunia kaneh khop diu an neh neipeuvin ,
40006012	Eibolseteu ka-ngaidam bangun , Kasuh khelnau ngaidamin ;
40006013	Chonset lona thei patepna neilhut dauvin , Agiloupaa konin neihuhdoh jo’uvin , ’ tin .
40006014	“ Ajeh chu mi suhkhel na-ngaidamu leh van a um naPauvin jong nasuh khel nau ngaidamin te .
40006015	Mi suh khel na-ngaidam lou vanguleh , na-pauvin jong nasuh khel’u ngaidam ponte .
40006016	“ An na-ngol tengu mipha lhem ho bangin ki-nguisah dauvin . Mipha lhem hon vang an angol’uvin , mi het ding deinan amaisou achom sah jiuve . Tahbeh a kaseipeh nahiuve , amahon kipaman akisanu ahitai .
40006017	Nangin vang an na-ngol teng nalu thao kinujol’in , namai kiphet ngimjon ;
40006018	na-anngol chu miho hetsah louvin , guh thima um , na-Pa hetsah in ; chutileh guh thima vejing na-Pan kipaman pejon nate .
40006019	“ Nget le thih-eh suhmang theina , guchan aphet vanga aguh mang theina leiset chunga gou khol hih-in ;
40006020	chusangin nget le thih-eh suhmang thei louna , guchan jong aphet vanga aguh mang thei louna van a gou khol jo’uvin .
40006021	Ijeh-inem itile nagou umnaa chu nalung cheng jing ding ahi .
40006022	“ Mit hi tahsan meivah ahin , namit chim leh natahsa pumpi vahsoh ding ahi .
40006023	Namit aphat lou vang leh natahsa pumpi thim jeng ding ahi . Hijeh chun nasunga vah thim taleh iti khoh ding hitam !
40006024	“ Soh koiman Pakai ni kin abolkop joupoi , kop taleh khat hotbol’in tin , khat joh alungset ding , ahiloule khat’a hakaiya khat joh anahsahmo lo ding ahi . Hijeh chun Pathen kinbol le sum hol kop thei pouvin nate .
40006025	“ Hichejeh a chu kaseipeh nahiuve , hinkhoa neh le chah chunga lungkham bol dauvin , tahsa sille chen dingin jong lungkham hih-un ; anneh twidon sanga hinkho thupi joa , nihchen ponsil sanga tah sa khoh jo hilou ham ?
40006026	Vanlai jol’a akhol sampouvin , hijongle changsal’a akhol sampouvin , hijongle van a um na-Pauvin avah nauve . Vachate sanga khu nang ho manlu jo nahi louvu ham ?
40006027	Nalah-uva lungkham hat’a ahinkho tong khat jopbe thei koi nahiuvam ?
40006028	I-bol’a nihchen ponsil jal’a lungkham nahiuvam ? Gamlah apahcha ho khu iti khandoh ham gel phauvin , na la atong pouvin , sil ding patse bol’a ponkhong jong ahipouve ;
40006029	ahinla kaseipeh nahiuve , Solomon jeng jong ahao dungjui tah akijep vangin hiche pahcha ho khat hoi bangin ahoi joupoi .
40006030	Gamlah hampa tunia kimu , jing teng gop’a meilhum sunga kileh lut ta ding bon Pathenin achuti jep hoi leh , Aman hiche ho sanga najep hoijoh lou diu ham ? Vo tahsan lhomho !
40006031	Hijeh chun , ‘ Ipi kanehuva ipi kadon diu , ipi kasil’uva akchen diu ham ? ’ tin lungkham dauvin .
40006032	Hicheng hi Pathen hepha louten ahol’un , Nang hon na-ngai chat’u jong van a um na-Pauvin ahesoh keiye .
40006033	Hijongle amasan Pathen dei le alenggam hol masauvin , chuteng adang ho chengse hi nakipehbe dingu ahinai .
40006034	Jing dingin lungkham hih-un , jing chun anikhoa ding hinkigel nan e . Nikho khat cheh-in agimpi khop cheh anei nai .
40007001	“ Oimo nachan louna diuvin midang oimo dauvin ;
40007002	mithu nakhol bang banga nathu kikhol cheh ding ahin , midang nabol nau dan dungjuiya kibol ding nahiuve .
40007003	Ipi dinga nasopi mit’a bohsi chu namelchih keova , nang mit’a thing long tejen chu mulouva um nahin ?
40007004	Iti jong nasopi jah a , ‘ Namit’a bohsi chu neilahdoh sah-in , ’ tia nasei ngam a , nang mit’a thing long tejen chu don louva um nahim ?
40007005	Vo mipha lhem , namit’a thinglong tejen chu kilahdoh masah le chun nasopi mit’a bohsi chu muchenin natin , ladoh thei tan nate .
40007006	Thil theng chu uichate peh dauvin , hung kiheiya nape lou diu ahi ; vohchate masanga jong natwikoh chang sep lha hih-un , akengtoa achil thang bep diu ahi .
40007007	“ Thum’un kipauvin nate , hol’un namudiu ahi ; kiuvun nakihonpeh diu ahi .
40007008	Ijeh-inem itile athum chan kipe ding , ahol’an amuding akiuva kihonpeh ding ahi .
40007009	Nalah-uva achapan neh ding changlhah athum le song pea ,
40007010	nga athum leh gul peding koiham ?
40007011	Migiloutah nang hon bon nachateu thilpha pehje nahet’uleh , van a um na-Pauvin ahenga thumte chu itobang tah a thilpha apeh ding hitam !
40007012	Hijeh chun min iti nabol le nadeiyum , nang hon jong hitobnagma chun bolpeh-uvin , hitia bolding hi Danthule themgaote thuhil to kitoh ahi .
40007013	“ Kot jim a lut’un , ajeh chu manna lam chu akot lentah ahin , alampi alenin , mitamtah hichea chun alut’ui .
40007014	Hinna lam chu akot jong akichin , alampi ahah-in , hijeh chun alut’a mi lhomcha ahiuve .
40007015	“ Kelngoi phat’a kiphatsah , asung lam ngeihang tah tobang Themgao lhem nahenguva hungji ho koma kichih theiyun .
40007016	Itobang ahiu atohgauva nahet diu ahi . Ling phunga lengpi theiga kilouva , meithai seltho linga theichang ga ikilou ngaiyam ?
40007017	Hitobang hin thing phung phalou ga aphapoi .
40007018	Thingphung phaa ga pha lou ga ngai lou , thing phung phalouva jong ga pha ga ngai lou ahi .
40007019	Aga phalou thingphung jouse chu akiphuh lhun meilhum sunga akileh lutjitai .
40007020	Hijeh a chu mi atohgauva nahetdoh diu ahi .
40007021	“ Pakai , Pakai eiti chan chu van a lenggam lut lou ding , van a um ka-Pa deilam bol’a bou lut ding ahi .
40007022	Hiche Nikho chuleh mi tamtah hunguva , ‘ Pakai , Pakai , keiho namin a gaothu seisa , thilha nodohsa chule thil kidang bolsa kahilouuvu ham ? ati diu ahi .
40007023	Chuteng ajah-uva phong tah a , ‘ Vo Dan dih lou bolte , kakoma konin potdoh louyun , nang ho kahe kha hih hel’ui , ’ kati ding ahi .
40007024	“ Chuti ahijeh chun kathusei hiche hi ja a bol’a chu mi lungthim pha , song chunga in kisah to kitekah ding ahi .
40007025	Gon ajuh khuma , vadung in aso den a , huipin ahin mut vangin , hiche in chu aluden poi ; ajeh chu a-inbul khom songpi chunga kiphut det chet ahi .
40007026	Kathusei hicheng hi ja abol lou vang chu milungthimbei , nellei chunga in kisah toh kitekah ding ahi .
40007027	Gon ajuh khuma , vadungin aso den a , huipin amut tengleh in chu alhujitan , alhuh chu melse tah ahi , ” ati .
40007028	Jesun chujat asei chai chaiyin mipin athuhil chu kidang asa lheh jenguvin ahi .
40007029	Ijeh-inem itile aman Danthu themho hil banga hil louva thunei tah banga ahil jeng thei ahi .
40008001	Jesu molvuma ahung kumsuh chun mihonpin ahin juiyui .
40008002	Hichun miphah khat ahungin akoma bohkhup’in , “ Pakai , nalung ahileh neidam theng sah thei ahi , ” ati .
40008003	Jesun athamin , “ Kalung ahinai damthengtan , ” ati leh , apettah chun aphahnat adamthengtai .
40008004	Chuphat’in Jesun ajah a , “ Koimacha henga seidoh hih hel’in , amavang chen lang Thempu gakivetsah-in , nadamtheng hi phot chetna din Mose thu peh dungjuiyin nathilto ding lom gatoh tan , ” tin ahil’e .
40008005	Jesu Capernaum khoa alut chun sepai jalamkai khat ahenga ahungtaovin ,
40008006	“ Pakai , in a um kalhacha chapang khat langthin agen thei lheh jenge , ” ati .
40008007	Jesun , ajah a , “ Hung damsah nang’e , ” atileh ;
40008008	jalamkaipan adonbut’in , “ Pakai , nang hi kei in sunga lut dinga kilom nahipoi , thu mai mai sei jong le chun kalhacha chapang chu dam jeng thei ahinai .
40008009	Ajeh chu kei jong thunei ho noiya um kahin , kei noiya jong sepaite aum’uvin , khat pen pen jah a , ‘ Chen , ’ katile achen ; achom dang khat jah a , ‘ Hungin , ’ katil eahunge ; chule kalhacha jah a , ‘ Hiche hi bol’in , ’ katileh , abolji nai , ” ati .
40008010	Athujah hi Jesun kidang asa behseh jengin , anunga hung ho jah a , “ Dih tah a kaseipeh nahiuve , Israelte lah jenga jong hitobnag tahsan len kamudoh hih laiye .
40008011	Hi jeh a chu kaseipeh nahiuve , niso lam le nilhum lama kon a mitamtah hung kikhom’uva van a Lenggam a Abraham le Isaac chule Jacob toh ankong aumkhom diu ahi .
40008012	Ahin lenggam chate dia kigel ho joh chu polam muthim lah a kileh lut diu , hikoma chu ka le hagel um ding ahi , ” ati .
40008013	Chuin Jesun jalamkaipa jah a , “ Chetan , natahsan banga lhung ding ahinai , ” atipeh-e .
40008014	Jesu Peter insunga alut leh , Peter nupanu nat lhut’a na a lum agatoh khai .
40008015	Jesun akhut agah tham leh anat lhut chun alhan , amanu ahung thoudoh paiyin ajen len apangtai .
40008016	Nilhah lamin thillhavop mi tampi Jesu henga ahin puiyun , Aman thu cheng khatseh seiyin thilhaho anodoh-in , damloute adamsah soh keitai .
40008017	Hitobang kiseisa , “ Aman inatna jouseu le iveiset chengseu akilah-in apomangtai ’ ” kiti chu guilhunna dinga chutiso ahi .
40008018	Akimvel’a mipi kikhom amudoh phat’in Jesun dil gal lang khat’a galkai ding asomtai .
40008019	Hichun Danthu lekha them khat ahungin ajah a , “ Houhil , nache che naa juiyinge , ” ati .
40008020	Jesun ajah a , “ Gam-uiten ko aneiyun , chunga leng vachaten bu aneiyui ; mihem Chapan mun aneipoi , ” ati .
40008021	Seijuiho lah a khat’in , “ Pakai amasan kapa vui din neisol tadin , ” ati .
40008022	Jesun ajah a , “ Neijui jengin , mithi hon athilongu kivui nauvinte , ” ati .
40008023	Jesu kong sunga alut’in aseijuiten akilhonpiuve .
40008024	Hetman louva dilpi chu khopihui hattah-in ahin nuh leh , twi kinongin kong chu achup pai ding ahitai . Jesu vang aihmu nalaiye .
40008025	Seijuiten agasukhang loiyun , “ Pakai neihuhhing loiyun twiyin eichup lih diu ahitai ! ” atiuve .
40008026	Jesun ajah-uvah , “ Vo tahsan lhom ho idia chuti kichat nahiuvem ? ” atin , athoudoh-in khopihui le dillen chu haphoa apho leh athip del jenge !
40008027	Mihon adatmo soh keiyun , “ Ipi mi bep hiya hui le dillen geiyin athu angai jeng hitam ! ” atiuve .
40008028	Jesu agalkaiya Gadara gamsung alhunin , lhankhuh lah a hung kon thilhavop mi nin akimutopi lhon’e . Thilhavop te ni chu kichat aum behseh jeh-in aumna lhon lampi chu koiman ahopa ngampoi .
40008029	Amani apengjah lhonin , “ Vo Pathen Chapa , ilo ding neitiu ham ? Akitep Phat lhin masanga keiho bolgentheiya hung nahim ? ” ati lhon’e .
40008030	Akom’uva kon chun muphah don khat’a hin vohcha tampi hon khat alhai .
40008031	Thilhahon ahenga , “ Neikaidoh tei diu leh hiche vohchate sunga khun neisol’uvin , ” tin ataovui .
40008032	Jesun “ Lut tauvin , ” ati phat’in , ahung potdoh-un vohchate sunga aluttauve . Chutah chun Vohhonpi chu ha-lhaiyin alhaiyun , kol’ah a alhai lhauvin , dil sunga achomlut soh hel’auvin , twi lah a athidentauve .
40008033	Chuphat’in vohcha ching ho kho sunga ajamlut’un , thilhavop te ni chunga thusoh le athilmu jouseu agaseisoh tauve .
40008034	Chutah chun kho sung mite abonchan Jesu henga ahungun , Ama chu agamsunguva kona potdoh din ajoltauve .
40009001	Jesu konga alut’in , ahung kile tol galkaiyin khopi sung ahung lhungtai .
40009002	Hichea hin mihon pasal langthi khat alupna pumin Jesu henga ahinpuiyui . Jesun atahsanu amuchet phat’in langthipa jah a , “ Kihol lel hih-in chapa , nachonset jouse ki-ngaidam ahitai , ” ati .
40009003	Hichun Danthu lekha them phabep’in , “ Hichepan Pathen ataitom’e , ” tin agel’ui .
40009004	Alung gel’u Jesun ahen , “ Idia hitobang thilse nagel’u ham ?
40009005	‘ Nachonset aki-ngaidamsoh tai , ’ ti leh “ Thouvin lam jottan , ’ ti hoijoh seibai jom ?
40009006	Leiset chunga Mihem Chapan chonset ngaidamna tha anei kavetsah nahiuve , ” atin , lang thipa jah a , “ Thouvin , nalupna kilah-in na-inlam jontan , ” ati .
40009007	Langthipa akipatdoh paiyin inlam ajontai .
40009008	Mipin hiche hi amu phat’un akichauvin , ahinvangin mihemte chunga hitobang thaneina pea Pathen avahchoitauve .
40009009	Jesun hikom chu dalhan ache leh Matthew kiti mi khat a kaidonna mun a tou amun , ajah a , “ Neijuiyin , ” atileh ; Matthew akipatdoh-in ajuitai .
40009010	Matthew in a Jesun ankong aum phat’in kaidong ho tamtah le thet umtah tah miho ahungun Jesu le aseijuite toh ankong aumkhom’uve .
40009011	Pharisee hon hichu amuphat’un aseijuite jah a , “ I-bol’a na Houhil pauvin kaidong ho le thet um tah tah ho to an aneh khom ham ? ” tin adongui .
40009012	Jesun aseiyu ajan , “ Midamin louthem angaipon , adam louvin bou angaiye .
40009013	Keiman hepina bou kangeh-in , kilhaina ka-ngeh poi , ’ kiti hi ipi kiseina ham gakhiltoh-un . Ajeh chu midohho kouva hung kahipon , chonset kouva hung joh kahibouve , ” ati .
40009014	John seijuite Jesu henga ahungun , “ I-atileh keiho le Pharisee hon an-ka-ngol mat chet juva , nang seijuiten an ngol khah louvu ham ? ” tin ahung dongui .
40009015	Jesun adon but’in , “ Kichen golvahna hung lha ho chu aji neipan alenkhomi laisea lunhham ngaiyam ? Amavang aji neipa akom’uva kona akipui mang nikho hung lhung ding ahin , chutengleh kichen golvah a hung lha hon an ngol diu ahinai .
40009016	“ Koiman sopnem loulai ponhal’in ponlui abeh ngaipoi , beh leh abehnan pon lui chu bot-eh jontin , haset cheh lo ding ahi .
40009017	Chujongle min savun peng lui sunga jong lengpitwi thah akhum ngaipoi , khum ta leh alengpitwi pen gchu tumkeh intin , lengpitwi long jal’a apeng jong mang lo ding ahi . Hijeh chun lengpitwi thah chu savun peng thah a akikhum jin , lengpitwi le apeng anigel’in ahoidoh theiye , ” ati .
40009018	jesun hiche hi asei nalaiyin , vaihom pasal khat akom’a ahung bohkhup’in , “ Tutah chun kachanu athitai , hinla hungin achunga na khut ngamle chun hingkit teiyinte , ” tin ataove .
40009019	Jesu akipatdoh paiyin vaihompa to akilhon phat’in aseijuiten jong ajuitauve .
40009020	Lampia chun kum som-le kum ni thi longa dammi numei khat hi Jesu nunga ahungin apon mong kai atham’e .
40009021	Amanu kigel’a chu , “ Apon mong jeng jong thamkha len gdam inge , ” ati ahi .
40009022	Jesu agah kihei leh numei nu chu amun , “ Kihol lel hih-in chanu , natahsanin nadamsah ahitai , ” ati . Hiche pet tah chun ama nu adamsel tai .
40009023	Jesu vaihompa in a alut leh thi-opna a kuli mut ho leh mipi poh chei choiya um amun ,
40009024	“ Nabonchan potdoh-un , chapangnu hi athi-ah ahipoi , a-ihmu ahibouve , ” atileh amahon amoh nuisat atauve .
40009025	Hinla mipi adeldoh phat’in Jesu insunga alut’in , chapangnu chu akhut’a akaileh chapangnu athudoh tai .
40009026	Hiche thusoh hi chuche gamsungse sea akithangsoh tai .
40009027	Chukom dalha a Jesu acheleh , mitcho mi nin ajui lhon’in , “ Vo David chapa neilungset’in , ” tin asam lhontai .
40009028	Insung khat’a agalut phat’in mitcho tenin jong ajuilut lhontai . Hichun Jesun ajah lhon’a , “ Namit lhon hahsah thei ding monga neitahsan lhon ham ? ” atileh ; amanin jong , “ Henge Pakai ! ” ati lhon’e .
40009029	Chuphat’in Jesun amit lhon athampeh-in , “ Natahsan lhon bang in mit hah lhontan , ” atileh ;
40009030	hichun amitlhon ahah paitai . Jesun amani akham chah kheh-in , “ Koima hetsah-lhon hih beh-in , ” ati .
40009031	Mitchote ni chula apotdoh lhonin chuche gamkol sungse seah Jesu thudol athechansoh lhontai .
40009032	Agah potdoh-u leh thilhavop mi paomo khat Jesu henga ahinpuiyui .
40009033	Jesun thilha anodoh peh phat’in paomopa apaothei paitai . Chutah chun mipin kidang asauvin , “ Israelte lah jenga jong , hitobang thil akimu kha hih laiye , ” atiuve .
40009034	Pharisee hon vang , “ Thilha lengpa vanga thilhate adeldoh hichume , ” atiuvin ahi .
40009035	Jesun khopi jouse le khoneo jouse achonsoh keiyin , Houthua kikhopna intin a thu ahil len , Lenggam Kipana Thupha ahil lhangin , veise dammo jouse aboldamin ahi .
40009036	Jesun mipi avet leh alainatpi lheh-e . Ajeh chu achingbei kelngoite bangin gim le da athoh-un , apan hu diu aumpoi .
40009037	Hijeh chun Jesun aseijuite jah a , “ Chang-at ding atam lheh nan , natonga alhom’e ,
40009038	chang-at ding mi ahinsol be na din chang-at thunei Pakai henga taovun , ” ati .
40010001	Jesun aseijui som le ni chu akoukhomin , lhagaoboh ho deldohna ding le dammo veiset jouse boldam theina tha aei .
40010002	Solchah som le ni ho min chu : amasapenin Peter kisah Simon le asopipa Andrew ahin , adang Zebedee chapa te ni Jacob le asopipa John ,
40010003	Philip le Bartholomew , Thomas , kaidongpa Matthew , Alpheus chapa Jacob , Thaddaeus ,
40010004	Canaan mi Simon , chule Jesu matsah a pang Judas Iscariot-hicheng hi ahiuve .
40010005	Som le ni asoldoh chun Jesun hitin ahilchah-e : “ Chidang nam dangte gamsung le Samaria mite khoi ho jot dauvin .
40010006	Kelngoi mang sa tobang Israel insung mite henga chejo’uvin .
40010007	Nache pum pum’un , ‘ Van a Lenggam chun hikom ahin phatai , ’ tin samleuvin .
40010008	Ana damsah-un , mithi kaithouvun , aphah suthengun , thilha nodoh-un , manbeiya nakisanu ahi , manbeiyin homjal’un .
40010009	Nasum dip sunga sana , dangka sumsan kipoh sauvin ;
40010010	cholam ding sum thumna din sakhao jen gjong kendauvin , sangkhol tho ni ah hih-un , kengchot hihen tenggol hileh kendauvin . Ajeh chu natong’an aneh ding amu lom ahi .
40010011	“ Khopi hihen khoneo hileh naphah phah nauva nalhunsah nom miu holdoh-un , chukom nadalhah kahseuvin umpiuvin .
40010012	Nalut lut nau insung jah a , ‘ Lungmon leng hen , ’ tin salam cheh-uvin .
40010013	Insung khattaouvin lamtoa nalhunsah-u leh salam’un lang , nalhunsah nom lou vangu leh salam datauvin .
40010014	Insung khattou le khopi khattouvin lamto loule lhunsah da akop’uva , nathu seiyu jong angaidau leh , nakengphanguva leivui geiyin thin lhah khum’un dalhauvin .
40010015	Tahbeh a kaseipeh nahiuve , Thupi tan nikho leh chuche mun mite thoh ding sanga Sodom le Gomorrah khopi thoh baijjo ding ahi .
40010016	“ Veuvin , ngeihon lah a kelngoi kilha lut banga kasol nahiuve . Hijeh chun gul bangin ching theiyun , vakhu bangin lung nem’un .
40010017	Chingtheiyun , mihon man’uvin natin Hou vaipoloi kikhopna nakai lut diu , Houthua kikhopna in dunga najep diu ahi .
40010018	Keima jal’in vaipote le leng ho anga kailut’un tin , hinla amaho le chidang namdangte henga kathupha hettohsah a napan diu ahi .
40010019	Hitia nakailut tengu leh nasei diu le nasei ding dol’un lung kham hih-un , apettah leh kipenauvin nate .
40010020	Ajeh chu nalunggel mai mai nasei diu ahipon , nasunguva cheng na-Pau Lhagao chun naman chah-uva asei ding ahibouve .
40010021	“ Pasal’in asopite aheh lih a , mipaten achate chutima abol diu , chaten jong anu apa adouva athiso cheh diu ahi .
40010022	Keima jal’a mitin hot le paiya na-um diu , hinla akhon ni geiya thoh lhumpa bou huhhinga um ding ahi .
40010023	Khopi khat’a nabolset tengu khopi chom khat’a jam lut’in , tahbeh a kaseipeh nahiuve . Mihem Chapa hung kah a Israelte khopi jouse nachotsoh louhel diu ahi .
40010024	“ Seijui chu ahilpa sangin achungnungjo pon , soh jong apu sangin achungnung ngaipoi .
40010025	Seijui chu ahilpa tobang bep ahiya , soh apu toh abah joule aphaset ahi . Ainneipa bon Beelzebul ahisah ngamu leh a-insung mite ipi ahisah da diu ham ?
40010026	“ Mihem kichah hih-un . Ajeh chu phondoh louva sel mang ding aumpon , hetdoh louva im-mang ding jong aumpoi .
40010027	Muthima kaseipeh-u hi khovah a naphonjal diu , guh thima kahil’u hi intingvuma naphonjal diu ahi .
40010028	Tahsa sunmang thei jongle lhagao that thei lou chu kichat dauvin , chusangin tahsa le lhagao akop’a damun a sol a sumang thei Pathen joh ginguvin .
40010029	Vasah ni paisa khatseh man a kijoh ji lou ham ? Ahivangin na Pau phatsah louva khat jeng cha jong tol’a kimoh selhah lou ding ahi .
40010030	Nang ho jong nalujang sam jouseu geiya simtohsa kikoi ahitai .
40010031	Hijeh chun kicha hih-un , vahsah ho sanga manlujo nahiuve .
40010032	“ Koi hile japi lah a Christa mi ahi kiphongdoh chan chu Ken jong van a um ka-Pa angsunga kaphondoh ding ahi .
40010033	Koi hi leh Christa mi ahina japi lah a immang chan chu Ken jong van a um ka-Pa angsunga kaseilep ding ahi .
40010034	“ Leiset chunga chambol’a hungin neigel dauvin , chambolma lah chemjama kidouna dinga hung kahibouve .
40010035	Ajeh chu pa le chapa kidohsah a , nu le chanu kidohsah ding , tehpi leh mounu kidohsah dinga hung kahibouve .
40010036	Mihem dia amelma khohpen tahchu a-insung mi ma ma hiding ahi .
40010037	“ Koi hile Kei sanga anu apa lungset jo jong kaseijui lom ahipoi .
40010038	Athingpel kiput’a kanung jui lou chu kaseijui lom ahipoi .
40010039	Koi hile kihinso nom chun athilo ding , keijal’a thilo chanin kihinsona anei ding ahi .
40010040	“ Koi hileh nang ho lem a lhunsah chanin Kei eilem a lhunsah a kila ding , Kei eilem a lhunsah jouse chu Eisolpa lema lhunsah a ahi .
40010041	Pathen Themgao lem a lhunsah chun Themgao kipaman akihoppi ding ahin , mipha lem a lhunsah jong chu mipha kipaman amuding ahi .
40010042	Dihtah a kaseipeh nahiuve , kaseijuite lah a aneopen khat hijong leh seijui ahina jeh a twidap khon khat pejeng jong chu kipaman akisan tei ding ahi , ” ati .
40011001	Jesun aseijuite som le ni ahilchahsoh phat’in chukom dalhan , naivel khopi dunga thuhil’a seiphong le din achetai .
40011002	Akihenna songkul’ah Messiah natoh thilbol kithang ajan , John chun aseijui phabep Jesu henga asol’e .
40011003	Amahon Jesu jah a , “ Hung dia kisei chu nahim , achom dang khat ka-nga nah lai diu ham ” atiuve .
40011004	Jesun ajah-uvah , “ Kile kit’un lang najah chengseu le namu chengseu hi gaseipeh tauvin ;
40011005	mitchon kho amun , elbaiyin lam a jot tan , miphah suhthengin aumin , na-ngongin kho ajan , mithi kaithouvin aumtai , chule vaichate Kipana Thupha akiseipeh tai .
40011006	Kachunga lung opkaina neilou chu anun nom’e , ” ati .
40011007	John seijuite kile phat’in , John thudol mipi jah a Jesun aseiyin ; “ Gamthip laiya ipi vetnom’a che nahiuvem ? Hui mut ling peng venom nahiuvam ?
40011008	Ipi vedia che mong nahiuvem ? Kile lah ponsil mi ham ? Pon kikhel sil miho leng inpia achengbouvui !
40011009	Ipi vetnoma cheba nahiuvem ? Themgao ham ? Ahinai , Themgao mai mai ahi poi , thupitah Themgao ahi .
40011010	Pathen Lekhabua Pathenin , ‘ Nalampi sem toh din namasanga kasolle kasol masai , ’ tia asei chu John hi ahitai .
40011011	Tahbeh a kaseipeh nahiuve , numei sung peng cheh ahivangin John Baptist sanga lenjo mihem apeng kha hih laiye ; hinla van a lenggama neopen jong ama sangin alenjo nalaiye .
40011012	John Baptist thuseiphong nikhoa pat tuni geiyin van a lenggam hi min pumhat jengin anon , mi huseten pumhat’a lah din agouve .
40011013	John khang geiya Themgao jouse le Mose Danthun Lenggam thudol aseiyu ahin ,
40011014	nakisan nom’u leh John hi hung dia kisei Elijah chu ahitai .
40011015	Nakhang neiyan ngai hen !
40011016	“ Hiche khang mite hi ipi to kitekah theiyin tem ? Kailhang dunga tou chapang ho loikhat’in adang ho jah a ,
40011017	Kipana kuli kamut vangun nalam pouvin , thi lhah la kasah-u jongle nakap pouve , ’ tia kihouho tobang ahiuve .
40011018	Ajeh chu John hi mineh neloule midon don louva aumle ‘ Thilhavop ahi , ’ atiu vin ;
40011019	mihem Chapan mineh ngai aneh a midon ngai adon vangin , Neh het le lengpitwi lop , kaidong ho le chonsete jol le gol , ’ tin asei kit’ui . Hoi hileh chihna chu atohgan them achan ahibouve , ” ati .
40011020	Jesun thil kidang ahabol dehna mihon lung ahei loujeh-un aphohsal’in ,
40011021	“ Ohe Chorazin khopi nada ahi ! Ohe Bethsaida khopi nada ahi ! Nakhosunga thil kidang kibol chengse hi Tyre le Sidon kho sunga kibol hileh , khomiten kisihin khaopon sil’a vut kinu’vintin achonset lung heisoh tauvinte .
40011022	Tahbeh a akseipeh nahiuve , thupi tan nikho le nang ho thoh sanga Tyre le Sidon kho mite thoht oljo ding ahi !
40011023	Chule Capernaum nang hi ! Van geiya kichoisang go nahim ? Noimigam a nasot lhah diu ahibouve . Nakho sunga thil kidang kibol sengse hi Sodom kho sunga kibol leh mangthth hih laiyinte .
40011024	Tahbeh a kaseipeh nahi , thupi tan nikho leh nang thoh sanga Sodom thoh oljo ding ahi , ” ati .
40011025	Hichepat hin Jesun , “ Pa van le leiset Pakai ! Michingte le mi themte dia na-impeh chengse mimol ho naseipeh jeh-in kathangvah-e !
40011026	hiti dinga hi nadeimong hinte he-Pa !
40011027	“ Ka-Pan thil ijakai eippedoh tai . Pa tilou koiman Chapa ahepon , Chapa le aman aphondoh peh nom ho tilou koima dangin Pa ahepouve .
40011028	“ Tong gimte leh pohgihte kahenga hungun , Keiman choldoh sah unge !
40011029	Kanamkoljon kilah-un pouvin , Keiya kihil’un , Keima lung nengtah le nun nemtah kahi , Keiya hinjouna nanei diu ahi .
40011030	Ijeh-inem itile kanamkoljon apoh anop’in , kapoh jong ajang’e , ” ati .
40012001	Chom khat jouvin Choldo nin Jesun bulei lai ajotpai . Aseijuiten gilkel jeh-in changvui asih pantauve .
40012002	Athilbol’u hi Pharisee hon amu’uvin Jesu jah a , “ Ven , naseijuiten Choldo nin dan ngailou abol’ui ! ” atiuve .
40012003	Jesun adonbut’in , “ David le aloite agilkel’uva chu ipi abol’u nasim khah louvu ham ?
40012004	I-atileh Pathen Houin a lut’a , Thempu tilou neh ngai louhel , Pathen um jing hetna kitohsa changlhah aloite toh aneh jengu ham ?
40012005	Ole Choldo niseh leh Houin sunga lutji Thempu hon Choldo nikho asuhkeh vanguva themmo achanda diu Danthu chu nasim khah louvu ham ?
40012006	Kaseipeh nahiuve , Houin sanga thupijo khat hikoma aum’e !
40012007	Pathen lekhabua , ‘ Gan alhai ka-ngeh poi , hepina bou kadeiye , ’ kiti chu heleu chun monabei miho themmo nachan lou diu ahi .
40012008	Ijeh-inem itile Mihem Chapa hi Choldo nikho Pakai ahi , ” ati .
40012009	Hikom chu dalhan Houthua kikhopna in khat’a Jesu aluttai .
40012010	Kikhopn ain a chun pasal khut lang ngoi khat ana umin , alah-uva chun Jesu thilbol dihsah lou jeh a hehse nom mi phabep jong aum’e . Amaho hin , “ Choldo nikhoa damlou boldam hi Danthu to kikal hilou ham ? ” tin adongui .
40012011	Jesun adonbut’in , “ Choldo nikhon nalah-uva koiham khat kelngoi kokhuuh a lahlut taleh aneipan agakaidoh lou ding ham ?
40012012	Mihem hi Kelngoi sanga gam chenga mantamjo ahi ! Hijeh chun i-Danthuu hin Choldo nikhoa mi kithopi ding aphal’e , ” ati .
40012013	Hijeh chun Jesun khut lang ngoipa jah a , “ Nakhut langin , ” ati . Khut ngoipan alhandoh jen gleh adamtan , adamlang bep bep ahitai .
40012014	Chuphat’in Pharisee ho apotdoh-un Jesu thana ding akihousomtauve .
40012015	Ama than ding akihousomu ahet doh phat’in Jesu chukom dalhan apotdoh le japin ajuitauve . ana jouse aboldamin
40012016	Ama chu midang aseipeh da diuvin ahilchah-e .
40012017	Hitobang thil hi Isaiah Themgao kama kiseisa :
40012018	“ Ven , kalhentum lhacha deitah , Kadeitah le kalung lhaina pen ! Achunga ka-Lhagao chensah ingting , Chitin namtin lah a kathutan aphondoh ding ahi !
40012019	O-sanga mi anelkal lou ding , Kholai dunga jong lhang asap lou ding ;
40012020	Tahlelte dia nun nem ding , Panpibeite akhoto ding ahi ! Dan dihtah a thu akitan kahsea Adou dou jeng ding ahi !
40012021	Chule namtin vaipin akineppi diu , ” kiti chu guilhunna dia soh ahi .
40012022	Hichepet hin thilhavop mitcho paomo mi khat hi Jesu henga ahin puiyun , Jesun aboldam phat’in apao theiyin kho amutai .
40012023	Jesu thil kidang bol hi japin adatmo behseh jengun , “ Hichepa hi David Chapa hi-ngap ding hitam ? ” akitiuve .
40012024	Pharisee hon ajahdoh phat’un , “ Thilha lengpa Beelzebul thahat’a thilahte anodoh hichu me ! ” atiuve .
40012025	Alunggel’u ahet phat’in Jesun ajah-uvah , “ Kilang khen a kidouto lenggam tapou mangthah ding , ki lang khen a kidouto khopi hihen insung hi jong le mangthah vah ding ahi .
40012026	Satanin Satan anodoh leh akilangkhen ahitauvin , alenggam beivah ding ahitai .
40012027	Thilha lengpa Beezebl thahat vanga thilhate nodoh a neiseiyu leh naseijui teuvin koi thahat vanga anodoh-u ba ham ? Namo nau phongdoh a naseijuiteu pang diu ahi .
40012028	Pathen Lhagao vanga thilhate nodoh kahi vang leh Pathen Lenggam chu nalah-u lhung ahitai .
40012029	“ Mihat insunga lut chun ama somkon masa louva kon anei achom thei ngaiyam ? Inneipa asomkon jou tengle bou anei achompeh ding ahi .
40012030	“ Koi hileh eipanpi lou chu eidou mong ahin , eilhoh khomhu lou mi chu athecheh a pang ahibouve .
40012031	Hijeh a chu kaseipeh nahiuve , mihemte chonsetna le Pathen ataitom nai itobang hijongl eki-ngaidam thieyin tin , Lhagao Theng taitom vang ngaidam chang louhel ding ahi .
40012032	Mihem Chapa douna thusei jong ki-ngaidam thieyin tin , Lhagao Theng taitom vang hcu itih chan a jong ngaidam chang louhel ding ahi !
40012033	“ Thingga pha deiyan thing phung pha nei angaiye , nathing phung aphat loule thingga phalou nanei ding ahi . Ajeh chu thingphung hi agan akihei .
40012034	Gulse guiya peng ho , gitlou puma iti thupha nasei theidiu ham ? Ajeh chu lungsung alet teng kamsunga hungpotdoh ahibouve .
40012035	Miphan athilpha kholna lung sunga konin thipha asodoh jin , misen athilse kholna lungsunga konin thilse asodoh jie .
40012036	“ Kaseipeh masah nahiuve , thupi tan Nikho leh mintinin manlou thu asei jouseu geiya asuhto soh kei diu ahi .
40012037	Naseisau thu hoa chu nathem namo nahcung thu kitan diu ahi , ” ati .
40012038	Danthu them phabep le Pharisee phabep’in Jesu jah a , “ Houhil , thil kidang nabol kavetnom’ui , ” atiuve .
40012039	Jesu a-eojah-in , “ Pathen hephaloute leh khang gilouva miten melchihna nahol’um ? Jonah Themgao melchihna itlou melchihna dang kipelou ding nahiuve .
40012040	Ngapi oisunga Jonah nithum le janthum athamden banga Mihem Chapa jong leiset Lailunga nithum le janthum thamden ding ahi .
40012041	Thupi tan nikho leh Nineveh kho mite chu hiche khang mite toh hung ding khom’uva themmo achan diu ahi ; ijeh-inem itile Nineveh kho miten Jonah thuseu ajah phat’un chonset lung aheiyui ; hinla veuvin Jonah sanga lenjo khat hikoma aum’e !
40012042	Thupi tan nikho leh Sheba lengnu chu hiche khang mite toh idng khoma themmo achan ding ahi ; ajeh chu leiset kolmang lang peh a konin Sheba lengnun Solomon chih thusei ahung ngai gunset theiye ; tunla veuvin Solomon sanga lenjo khat hikoma aum’e !
40012043	“ Lhagaoboh hi mihem sunga apotdoh teng gamgo lah a avah len choldo mun ahol lelen , mu la amuji poi .
40012044	Chutengleh , ‘ Kahung potdoh namun ma ma a lut kit tange , ’ atin , ahung kile kit leh , mihem chu sagoh keova kithen ngimsel’a um amun ,
40012045	ache kit’in ama sanga khohjo lhagaoboh sagi ma agapui ben , mihem sunga chun alut’un achenpha tauve ; chutah chun mipa umchan hi amasa sangin akhoh cheh tai . Hiche khanga migiloute jong hung chuiti diu ahi , ” ati .
40012046	Jesun mipi jah athu asei nalaiyin anu le asopite ama to kihou nomin ahungun inpo-ah angah-ui .
40012047	Hijeh chun mi khat hin Jesu jah a , “ Ven , nanu le nasopite nang to kihou nomin ahungun inpo-ah na-ngah-ui , ” atipeh-e .
40012048	Ajah a thuseipa jah a Jesun , “ Kanu koi hiya , kasopite koi koi hiuvam ? ” atin ,
40012049	aseijuite akoh-in , “ Ven kanu le kasopite hi !
40012050	Ajeh chu koi hileh van a ka-pa lungdei bol’a chu kasopipa , kasopinu chule kanu ahiuve , ” ati .
40013001	Hiche nikhoa hi Jesun in dalha dil pang lama chea atou phat’in
40013002	mipi ahung kikhom’un , Ama kong sunga alut’in atouve . Mipi vang vaokam a adingui .
40013003	Hichun Jesun mipi ajah a thu tampi thulemin aseiye : “ Pasal khat muchi the din akontai .
40013004	Muchi athephat’in abang lamsih a achun , vachaten akilogam tauve .
40013005	Muchi phabep jong song lheo chung , lepatnaa achun , aleiphat jeh-in ahung keh doh loiye .
40013006	Hinla nisan asah phat’in leipat jeh a ajungkho thuh loujeh chun asang gop jitai .
40013007	Muchi phabep ma ling lah a achukhan , ling ho akhandoh phat’in adep lih jin ahi .
40013008	Muchi phabeppi vang leipha laiya achun , akhangdoh-in agatan , abang jakhat cheng , abang somgup cheng chule abang som thum chengin apunge ,
40013009	“ Nakhang neiyan ngai hen . ” ati .
40013010	Seijuiten anailut’un Jesu jah a , “ I-bol’a mipi koma thulem jenga thu nasei ham ? ” atiuve .
40013011	Jesun adonbut’in “ Nang ho hi van a lenggam thuguh hetna kiseipeh nahitauvin , amaho vang kisepeh nailou lai ahi .
40013012	Aneiya chu anei let setna dia kipeh be ding , aneilou vang themcha nei jongle kilahpeh ding ahi .
40013013	Ijeh-inem itile amaho hin veu jongle muthei lou ding , ngai jongle ajah thei lou diu ahi jeh a thulema kisei ahi .
40013014	Hichea hin Isaiah Themgao seisa : ‘ Ja jong leu nahet khen thei lou diu , Ve jong leu chun namu chet thei lou diu ;
40013015	Ijeh-inem itile hiche nam mite hi alungthimu amoh-in , Akolseh gam’un , amit’u achosoh tai ; Chutilou leh mit’in mu’vin tin naa ajah diu , kadamsah diu ahi , ’ ati chu guilhung ahitai .
40013016	“ Nanghon vang namu’va najah tah jeh-un hampha tah nahiuve !
40013017	Tahbeh a kaseipeh nahiuve , namu chengseu hi Themgao tampi le midih tam tah-in amu nom vangun amupouvin , ajah nom lheh vangun ajapha pouve .
40013018	“ Hijeh chun muchi thepa thulem hi ngaiyuvin .
40013019	Lenggam thu kiseipeh la ja a hekhen thei lou miho chu lamsih a chu muchi tobang chu ahiuve . Alung sunguva kikhum lutsa jong Agiloupan ahung lah mangpeh jitai .
40013020	Lenggam thu kisei ajah teng kipah tah a kisan pai jeng ho chu songlheo chung leipatna a chu muchi tobang ahiuve .
40013021	Asunguva alut gil loujeh-in chom khat aum jin , akisansau thu jeh a bolsetna ahung teng adonda paijitauve .
40013022	Ling lah a chu muchi hi lenggam thu ja a , ahivanga leiset khan khoa lungkhamna le haova nopsah ding deinan adep lihji miho ahiuvin , galouvin aumjitauve .
40013023	Leipha laiya chu muchi hi lenggam thu ja a hetthem miho ahiuvin , ahung gaphan , abang ja khat cheng , abang somgup cheng chule abang somthum chengin apungjie , ” ati .
40013024	Jesun ajah-uva thulem khat aseikit’in : “ Van a Lenggam chu mi khat loulaiya muchi pha thea to bang ahi .
40013025	Jan khat mi ihmut thip nungin melma khat ahungin chang lah achun changlhem athen ache mangtai .
40013026	Chang kung kikhan lhit’a changpah do phat’in changlhem ho jong akilangdoh tai .
40013027	Hichun in neipa sohte ahungun ajah a , “ Kapu , lolaiya muchi pha jeng nahte me , hoilam kona changlhem ho keh ham ? ” atiu leh ,
40013028	aman , ‘ Melma khat touvin abol hinte , ’ ati . Hichun asohten , ‘ Changlhem ho khu kagabo doh diu nadeiyem ? ” atiuve .
40013029	Aman ajah-uva , ‘ Gabodoh datauvin , changlhem nabodoh nauva changtah jong bodoh tha khauvin nate ,
40013030	Chang-at phat kah-in changtah le changlhem keh khom tante , chang-at phat tneg keiman chang-at ho chu changlhem chengse meiya govam di akankhom’uva chule changtah chengse kachangpang sunga akhum diuvin seipeh nange , ’ tin aseiye , ” ati .
40013031	Jesun thulem khatma aseipeh kit’in , “ Van a Lenggam chu mi khat’in loulaiya ankam mu athe to bang ahi .
40013032	Ankam mu hi muchi lah a aneo pen ahivangin akhandoh phat’in thingphung tejen aphan , chunga leng vacha ten jong bu sahna le ge nan aneitauve , ” ati .
40013033	Jesun thulem khat asei kit’in , “ Van a Lenggam chu numei khat’in changbong danthum leh a chol avuiya , apomsoh kahsea abil tobang ahi , ” ati .
40013034	Jesun mipi jah a thulem hijat hi aseiyin , thulem louvin thucheng khat cha aseipoi .
40013035	Thulem asei hi , “ Thulem seinan pao ving ting , Lei set bul kiphu til’a pat kisei thuguh chengse phongdoh inge , ” kiti Themgao seisa chu gui lhunna dia asei ahi . Jesun changlhem thu ahilchet
40013036	Mipi dalhaa Jesu insung agalut leh aseijuite ahungun , “ Lou laiya changlhem chu ipi kiseina ham neihil chen’un , ” atiuve .
40013037	Jesun adonbut’in , “ Muchi pha thea chu Mihem Chapa ahin ,
40013038	loulai chu vannoi leiset ahi ; muchipha chu Lenggama lut chate ahiuvin , changlhem chu Agiloupa mite ahiuve ;
40013039	chule changlhem thepa chu Agiloupa ahiye . Chang-at phat chu Vannoi khang kichaina ahitan , chang-at ho chu Vantilte ahiuve .
40013040	Changlhem chengse akhop khom’uva meiya ahalvam banguva vannoi leiset khang kichai nikho jong hiding ahi .
40013041	Mihem Chapan avantilte sol’in tin Alenggam sunga kisuhmo na bolte leh akhangse jouse akhop khomsah a ,
40013042	meilhum deuje ju sunga alelut diu , hikoma chu kap le hagel gel’a um diu ahi .
40013043	Midih chengse vang a-Pau lenggama nisa banga vah emsel diu ahi . Nakhang neiyan ngai hen !
40013044	“ Van a lenggam chu loulaiya gou kiselguh , mi khat’in amudoh a , ima akhu khuma kipah tah a chea anei jouse joh a hiche lou chu kichoh jeng tobang ahi .
40013045	“ Van a Lenggam chu sumkolvei min twikohchang manlu tah ahol tobnag ahi .
40013046	Twikohchang chu amudoh phat’in acheloiyin anei jouse ajoh-in twikohchang chu achotai .
40013047	“ Van a Lenggam chu min Twikhanglen lai lunga len aseuva nga tin nga tang amat khomu tobang ahi .
40013048	Len chu nga adim phat’in akaidoh-un , atoupin nga pha jouse paipeh sunga akhol’un , manmo chengse apaitauve .
40013049	Vannoi khang kichai nikho jong chutobang ding , Vantilte kon’un tin midih lah a migiloute alhendoh diu ,
40013050	meilhum deuje ju sunga alelut’uva , hikoma chu kap le hagel gel’a um diu ahi .
40013051	Jesun , “ Hicheng hi nahet chet tah-um ? ” atileh ; Mihon , “ Henge , ” atiuve .
40013052	Hichun Jesun ajah-uvah , “ Hijeh a chu Danthu them mi Van a Lenggam dia seijuiya pang chu akholna in a kona thil thah le alui hinpo doh doh jeng in neipa to bang ahi , ” ati .
40013053	Thulem hijat asei jou phat’in chukom dalhan
40013054	Jesun akho ajonin , Houthua kikhopna in dunga thu ahil le leh , mihon kidang asauvin , “ Hitobang chihna le thaneina hi hoiya akilah ham ?
40013055	Ama hi thingthem bolpa chapa hilou haimo ? Anu min jong Mary kitia , asopite Jacob , Joseph , chule Simon le Judas hilou ham ?
40013056	Asopi numei ho jong ilah-uva cheng ahimeu ? Hijat chihna le thaneina hi houya akilah hintem ? ” atiuvin ,
40013057	asanda gam tauve . Hijeh chun Jesun ajah-uva , “ Themgao chu akho sung le a-insung tilou mundanga vang akija bol tei nai , ” ati .
40013058	Atah san loujeh-un hikoma chun Jesun thil kidang tampi abolpoi .
40014001	Hiche lai hin gambih vaipo Herod-in Jesu thudol kithang ajan ,
40014002	alhachate jah a , “ Hichepa hi athisa John Baptist chu thoukit hitei ding ahitai ; hijeh a chu hitobang thil kidang ho hi abol thei ahi , ” ati .
40014003	Herod hin anaopa Philip jinu Herodias thumop jal’a John chu songkul’a anakhum ahi .
40014004	Ajeh chu John hin Herod jah a , “ Herodias nakichenpi hi Dan ngai ahipoi , ” tia anaphosa ahi .
40014005	Herod-in John anatha nom vangin mipin John hi Themgaova agel jeh-un tha jeng ding akichai .
40014006	Herod pen nikhon Herodias chanu japi lah a ahung lamin , Herod alung lhaisah lheh-e .
40014007	Hijeh chun Herod-in , “ Ipi hijongle nadeipen pen kapeh jeng ding nahi , ” tin aki hahselin akiteptai .
40014008	Anu thumop dungjuiyin Herodias chanun , “ Tutah-in John baptist luchang chu kongin hindomin neipen , ” tin athumtai .
40014009	Lengpa alung kham lheh jeng nan , ankong phunga atoupi ho angsunga akitepna jeh chun John luchang apeh tei din anomtai .
40014010	Mi asol’in Songkul’a John luchang agatansah-in ,
40014011	John luchang chu ahindop’uva nu-ngah chu agapeh-u leh , aman anu agapetai .
40014012	John seijuite hunguva John long chu agavuiyu ahi ; chujouva hunguva Jesu ahung hetsah-u ahiye .
40014013	John kibolna ajah phat’in Jesun chukom dalhan achangseh-in gamthip laiya din kongin akitol tai . Mipin achedoh ahet phat’in akhopi chenguva konin ahungun Jesu nung ajuitauve .
40014014	Jesu konga kona vaokama ahung potdoh leh mipi atoh paiyin , avet leh alainatpi lheh kengin , adamlou ho chu aboldamtai .
40014015	Nilhah phat’in aseijuite Jesu henga ahungun , “ Hikom la gam thip lai ahin , nisa ma lhum pai ding ahitan , akho khoa acheuva neh ding agakichoh na diuvin mipi hi sol ngap tan , ” atiuve .
40014016	Jesun ajah-uva , ‘ Ache louvu akhoh poi , nang hon neh ding peuvin , ” ati .
40014017	Seijuiten ajah a , “ Changlhah pheng nga le nga ni seh bou kanei yui , ” atiuve .
40014018	Jesun , “ Changlhah le nga chu hinchoiyun , ” atin ;
40014019	chule japi chu hampa dum lah a tou din asol’e . Chuin changlhah pheng nga le nga ni chu alan , van lam ven Pathen athangvah-in , changlhah ho chu aheh bal bal’in seijuite apen seijuiten mipi ahoppeh tauve .
40014020	Japin anevaset cheh-un , anehval chengseu paipeh som le paipeh ni dimset alohdoh-ui .
40014021	Anea chu numei chapang sim louvin pasal sang nga jen ahiuve .
40014022	Jesun Mipi alhah doh phat’in aeijuite chu masaa gal lang khat kai masa din kong kha tsunga alut sah-in asoltai .
40014023	Mipi asoldoh nung in achangseh a mol chunga tao din akaltouve . Nilhah geiyin mol chunga Jesu achangseh-in aum’e .
40014024	Hiche don hin kong chu dil lailung ageitai . Huiyin ale lama anuh jehin twi kinongin kong chu aleh le jengin ahi .
40014025	Jingkah lam nidan thum le nidan gup kikah-in seijuite heng jonin dil’a twi chunga Jesun lam ahinjot’e .
40014026	Twichunga lam ahinjot chu seijuiten amudoh phat’un , “ Lhadam ahi , ” tin kichan a-aosot jengui .
40014027	Jesun ahin houpaiyin , “ Lung linglao hih-un Kei kahibouve , kicha hih-un , ” ati .
40014028	Peterin ahin houvin , “ Pakai nang nahi nah leh twi chunga naheng kahinjotna din neiseipeh in , ” ati .
40014029	Jesun , “ Hungin , ” atileh ; Peter jong konga akumlhan , twi chunga achen Jesu heng ajontai .
40014030	Hinla huiyin twi anon amuphat’in akichan alha lut pantan , apeng jah jengin , “ Pakai , neihuhhingin ! ” tin asam tai .
40014031	Jesun akhut’in agah manloiyin , “ Vo tahsan lhom ! I-bol’a natahsan lel ham ? ” tin aphoh-e .
40014032	Jesu le Peter kong sunga alut lhon phat’in hui jong athip tai .
40014033	Chuphat’in kong sunga um seijuiten Jesu chu chibai aboh-un , “ Pathen Chapa mong mong nahibouve , ” tin aphongtauve .
40014034	Akitol gal kaiyun Gennesaret gamsunga akum lhauve .
40014035	Agam miten Jesu anahe masauvin , mi asol’un gamsunga ana damlou jouse jesu henga ahin puikhom’un ,
40014036	apon mongkai beh atham diuvin ataovui . Apon mong jeng tham kha a jong adamhel hel’uve .
40015001	Jerusalema konin Pharise ho le Danthu them ho Jesu henga ahungun ,
40015002	“ Ipi dia nasei juiten an aneh tengu khut sil louva puchon pachon apal keh-u ham ? ” tin adongui .
40015003	Jesun adonbut’in , “ I-bol’a ba nang hon jong puchon pachon khohsah jal’a Pathen Danthu napal keh-u ham ?
40015004	Ajeh chu Pathenin , ‘ Nanu napa jabol’un , ’ chule , Koi hile anu le apa house jousen , athilo diu ahi , ’ ati ahi .
40015005	Nang hon la , ‘ Koi hile anu ham apa ham jah a , “ Kavanga naphat chomna thei thil ho chu Pathen thilto ding ahitai , ” atileh ,
40015006	ama hin anu apa aja bol khoh angaipoi , ’ natiuvin ; hiti hin puchon pachon khohsah nan Pathen thujoh nathai mil jiuve .
40015007	Mipha lhem ho ! Isaiah-in nachung changu gaothua asei :
40015008	‘ Hiche nam mite hin kamsungin jabol thu aseiyun , Alunghtimu la Keiya konin agamla lheh-e !
40015009	Thujong mihem thupeh jeng ahil jeh-un Eihouvu jong mohseh ahi , ’ ati chu adih lheh jenge , ” ati .
40015010	Jesun mipi akoulut’in ajahuvah , “ Phaten ngaiyun hechen’un .
40015011	Mihem suboh thei chu akamsunga lutjoh ahipon , akamsunga hung potdoh joh chun asuhboh ahibouve , ” ati .
40015012	Jesun seijuite ahungun , “ Nathusei jeh a Pharisee ho lung himo khu nahet’em ? ” atiuve .
40015013	jesun adonbut’in , “ Van a um ka-Pa phu hilou changphung jouse chu kibotdoh ding ahi .
40015014	Hite ho khu limsah hih-un , mitcho ahiuvin , mitcho ma man alamkaiyu ahi . Mitchom mitcho alamkai leh kokhuh a lhalut tei ding ahi , ” ati .
40015015	Peterin Jesu jah a , “ Ipi thu lema nasei ham neihil chen’un , ” ati .
40015016	Jesun , Tugeiya nahet khen thei louvu ham ?
40015017	Ipi hijongle kamsunga lut jousen gilpi ahopaa chujou teng kithadohji ahi helou nahiuvam ?
40015018	Lunggil’a kona kamsunga hung potdoh vang chun mihem asuboh theiye .
40015019	Ijeh-inam itile lunggil’a konin lung gilou , thilse , mi thana , mito jon na , huhna , guhchatna-hicheng hi ahungpot jie .
40015020	Hicheng hin mihem asuhboh thieyin , khut sil louva an neh vang in koima aboh theipoi , ” ati .
40015021	Jesun chukom dalhan Tyre le Sidon gamkol alhah tai .
40015022	Chu che gamsunga cheng Canaan numei khat ahungin , “ David chapa kapu , neilungset’in kachanu thilha gilou tah khat ti akivop’in akhoh lheh tai ! ” tin ahinsam’e .
40015023	Jesun la kamcheng khat’in jong adonbutpoi . Aseijuite ahung un , “ Hichenu hi kanung nunguva ahungin apen gpeng jenge , sol mang loiyin , ” atiuve .
40015024	Jesun agah houvin , “ Israel insung kelngoi mangsa ho henga bou eikisol’a kahi , ” ati .
40015025	Chutah chun numeinu akeng bul’a aboh khup’in , “ Kapu , neikithopi tei teiyin ! ” tin ataotai .
40015026	Jesun adonbut’in , “ Chate neh ban lahpeh a uichate peh ding aphapoi , ” ati .
40015027	Numei nun , “ Ahinai kapu , hijongle uichaten jong dokang chunga apu anmal lhathang anehji khu me ! ” ati .
40015028	Chutah chun Jesun adonbut’in , “ Numei natahsan alen’e ! Nadei banga kibolpeh ding nahi , ” ati . Hichepet tah chun achanu adamtai .
40015029	Jesun chukom dalhan Galilee dillen pang alhah-in , molvum khat’a akaldoh-in atouve .
40015030	Ahenga mipi ahungun , ana damlou elbai , mitcho , paomo , lhemvei , chule adang dang hivei tampi vei mihem ahinpuiyun , Jesun aboldamsoh hel’e .
40015031	Paomo paothei , lhemvei damhel , elbai lamjot , mitcho khomu – mipin amudoh phat’un Israel Pathen avahchoi choi jenguve .
40015032	Jesun aseijuite akoulut’in , “ Kakoma mipi nelou chalouva aum nau hi nithum alhingtan , kalung asei ; mohsol ding la nelou chalouva lampia lha lhoppa diu ahin kasol nompoi , ” ati .
40015033	Aseijuiten , “ Gamthip laiya japi hijat neh ding hoiya kalah diu ham ? ” tin adongui .
40015034	Jesun , “ Changlhah ijat nanei yum ? ” ati . Amahon , “ Changlhah phengsagi le nga them khat kaneiyui , ” atiuve .
40015035	Jesun mipichu tol’a tousah din aseiyin ,
40015036	chuin changlhah pheng sagi le nga them khat chu alan , Pathen athangvah jouvin aheh bal bal’in aseijuite apeh leh , seijuiten mipi ahoppeh tauve .
40015037	Mipin vaset cheh-in aneuvin , aneh noh-u anong nai longkai sagi dimset aloh doh-ui .
40015038	An nea chu numei cha pang sim louvin pasal cheh sangli alhinge .
40015039	Mipi alhah doh phat’in Jesu kong khat’a alut’in Magadan gam kol ajontai .
40016001	Pharisee ho le Sadducee ho Jesu henga ahungun , akipal sah nom jeh-un , van a kona melchihna khat avetsah diu a-ngeh ui .
40016002	Jesun adonbut’in , “ Nilhah teng , ‘ Vansan asoh-e , kho pha ding ahi , ’ natiuvin ;
40016003	jingkah leh , ‘ Vansan asoh-in , van anim’e , kho phalou ding ahi , ’ natiuve . Vandang gongso bon nasuhto theiyu leh phat kiheichin melchihna ho nasuhto thei louuham ?
40016004	Agilou le Pathen helou khang miten melchihna ahol ‘ un , Jonah melchihna tilou adang kipe louhel ding ahi , ” ati . Chuin amaho dalhan achemangtai .
40016005	Dil gal lang khat akaidoh-un Seijuiten changlhah anapo haitauve .
40016006	Jesun ajah-uva , “ Chang theiyun ; Pharisee ho le Sadducee ho chol phalou lah a kihong phauvin , ” ati .
40016007	Seijuite akihou lhiuvin , “ Changlhah ihai jeh-uva asei hinte , ” akitiuve .
40016008	Aseiyu ahe-lhin jesun ajahuvah , “ Changlhah nanei loujehuva idia kihou khohten nahiuvem-tahsan lhom ho !
40016009	Nahet thei lou mongu ham ? Pasal sang nga lah a changlhah pheng nga nahop’uva chu amoh paipeh ijet nalo doh-uva ,
40016010	chule pasa sang li lah a changlhah pheng sagi nahop’uva chu amoh long kai ijat nalodoh uvam ?
40016011	Najh-uva changlhah thu bon kisei lou iti nahet khen thei louvuham ? Pharisee ho le Sadducee ho gu phalou lah a kichih thie dia kaseipeh nahibouvui , ” ati .
40016012	Hichun changlhah lah a kisoji chol asei hilouva , Pharisee ho le Sadducee ho thuhil gu phalou lah a kichih thei dia asei joh ahi Seijuiten ahedoh tauve .
40016013	Jesu chu Caesarea Philippi gamkol ageiyin , “ Mihem Chapa hi mihon koi ahisah-um ? ” tin asei juite adonge .
40016014	Amahon , “ Mi kim khat’in John Baptist ahisah-un , adangin ma Jeremiah ahiloule Themgao dang khat hiei din aseiyui , ” atiuve .
40016015	Amahon jah a , “ Nang hon koiba neihisah-uvam ? ” tin adonge .
40016016	Simon Peterin , “ Pathen hing jing Chapa , Messiah chu nahi ! ” tin adonbut’e .
40016017	Jesun adonbut’in , “ John chapa Simon nanun nom’e ! Hiche thudih hi tahsa mihema kon ahipon , vana um ka-Pan naphondohsah ahibouve !
40016018	Hijeh a hi kaseipeh nahi Peter : nangma songpi nahin , hiche songpi inbul’a hi ka-Houbung kasah doh a , mithi kul kotpin jong anan joulou ding ahi .
40016019	Keiman van a Lenggam kot-heh kapeh ding , leiset’a nakha chan van’a jong kikhah ding , leiset’a nahon chan van a jong kihong ding ahi , ” ati .
40016020	Chujouvin Jesun ama Messiah ahi chu mikoma aseidoh louna diuvin aseijuite akham chah kheh-in ahi .
40016021	Hichea pat hin Jesun aseijuite jah a kichentah-in aseiyin , “ Jerusalem a kachetei ding , upate le Thempu pipu ho chule Danthu them hon eibol gentheiyuva , eitha diu , hijongle nithum lhin nia Pathenin eikaithou ding ahi , ” ati .
40016022	Hichun Peterin achangseh-in apuidoh-in , akihan lhon , “ Pathen lungset’a hitobang hi nachunga chulou hel ding ahi Pakai ! ” tin aseiye .
40016023	Hitah chun Jesu akiheiyin Peter jah a , “ Kinung che jengin Satan ! Neikipalsah lo ding ahi , Pathen deibanga lung gel louvin mihem deilam joh nagel’e , ” ati .
40016024	Hichea hin Jesun aseijuite jah a , “ Koi hi le eijui nom chu ama ki-ngaitom a , athingpel kiput’a eijui ding ahi .
40016025	Ijeh-inem itile kihinso nom chun athiloa , amavang Keima jal’a thi loa chun hinna anei ding ahi .
40016026	Ajeh chu min vannoi leiset pumpi nei jongle ahinkho akisuh mang teng ipi phat chompi tem ? Ahiloule min ahinkho lhenga ipi apeh ding ham ?
40016027	Ijeh-inem itile Mihem Chapa chu a-Pa loupinaa a-Vantilte toh hung ding , mitin atoh dungjui cheh tohman apeh ding ahi !
40016028	Tahbeh a kaseipeh nahiuve , hikoma ding ho lah a mi phabep hi Mihem Chapa leng loupia ahung amu masang seuva thina tep kha lou ding aum’uve , ” ati .
40017001	Nigup jouvin Jesun Peter le Jacob chule Jacob naopa John toh apuiyin amaho seh molchunga akal toupi .
40017002	Amaho thum angsunga Jesu vou akikheltan , amai nisah vah bangin avah-in , avon jouse jong avah emsel jenge .
40017003	Mose le Elijah Jesu henga ahung kilah lhonin akihou lim’uve .
40017004	Hichea hin Peterin Jesu agah houvin , “ Pakai , hikoma i-umu anom lheh jenge , pha nasah le nang ding khat , Mose ding khat chule Elijah ding khat-lhumbuh thum song inge , ” ati .
40017005	Pater thusei pettah hin meibang lhang khat’in amaho chu alekhun , meibang lah a konin ogin khat hin , “ Hiche hi ka-Chapa deitah ahi , achunga kalung alhai ta-ngeiye , athu ngaiyun , ” ati .
40017006	Ogin ajah phat’un seijuiho akicha behseh jengun , tol’a mai asulut gamtauve .
40017007	Jesu ahungin agah thamin “ Dah doh-un , kicha hih-un ! ” ati .
40017008	Agah dadoh phat’un Jesu changseh bou aumin koima dang amupouve .
40017009	Molchunga kona ahung kumsuh phat’un Jesun amaho hi ahilchah masan , “ Mihem Chapa thinaa kona kaithouva aum masangsen nathilmuu hi koima seipeh hih hel’un , ” ati .
40017010	Hichun seijuiten , “ I-bol’a ba Danthu them hon Elija hung masa tei dia aseiyu ham ? ” atiuve .
40017011	Jesun , “ Elijah chu hung masa ahinai , aman thil ijakai agontoh masah ding ahi .
40017012	Kaseipeh nahiuvee , Elijah ahung tan , mihon ahettoh loujeh-un anop aningin aboltauve . Mihem Chapa jong chutobangma abol tei diu ahi , ” ati .
40017013	John Baptist thudol aseipeh-u ahi seijuiten ahedohtauve .
40017014	Mipi lah ahung geiphat’un pasal kha tJesu masanga ahung boh khup’in ,
40017015	“ Kapu , kachapa lung set’in ! Abuh thi ahin , abang le meilhum sung’ah , abang kom le twilah a aleh lut jin , athoh gim behseh tai .
40017016	Naseijuite henga kahin pui vangin aboldam theipouve , ” tin ataove .
40017017	Jesun , “ Vo tahsan bei khang lamvai mite ! Itih chan ka-umpia kakho ngaiding nahiuvem ? Chapang pa chu hinpuiyun ! ” ati .
40017018	Lhagaoboh chu Jesun haphoa apho leh , hichepet tah chun chapang a konin ahung potdoh paiyin chapang pa adamtai .
40017019	Seijuite guh thim chan Jesu henga ahungun , “ I-ati leh keihon kanodoh jou louvu ham ? ” tin adongui .
40017020	Jesun , “ Natahsan lhom je-u ahi , tahbeh a kaseipeh nahiuve , tah sanna ankam mu te neijong leu chun hiche molsang jah a hin , ‘ Hikoma konin khukoma kichonin , ’ tijongleu chun kichon jeng ding ahin , imacha bolmo nanei lou diu ahi .
40017021	( hitobnag hi an ngol’a taona beiyin asoh doh theipoi , ) ” ati .
40017022	Seijui chengse le Jesu Galilee gamsunga akilhon khom pet’un Jesun ajah-uva , “ Mihem Chapa hi mite khut’a kipedoh ding ahin ,
40017023	amahon atha diu , amavang nithum lhin ni le kikaithou kit ding ahi , ” ati . Seijuite alung kham lheh jengui .
40017024	Jesu le aseijuite Capernaum a ahungu leh Houin kaidong ho ahungun Peter jah a , “ Nahouhil pau hin Houin kai apehji lou ham ? ” tin adongui .
40017025	Peterin , “ Apeji nai , ” ati . Peter insung agalut leh Jesun ahin hou masan , “ Simon iti nagel’em ? Leiset lengte hin kai hihen sumlam man hijongle koi lah a don jiuvem ? Gamsung mite lah a adon’um ? ” tin anadonge .
40017026	Peterin , “ Gamchom mite lah a , ” ati . Jesun , “ Achutile gamsung mite ongthol’a hita chula .
40017027	Hijongle kaidong ho lung himo louna din Twikhanglen achen nga gakoi le chun , nakoi doh masah pen chu akamsung kel le chun itokham bep sum namu ding ahin , hichu choiyin gapetan , ” ati .
40018001	Hichepet hin seijuite Jesu henga ahungun , “ Van a lenggama lenpen chu koi ham ? ” tin adongui .
40018002	Jesun chapang khat akoulut’in , alai lunguva adinsah-in ,
40018003	“ Dihtah a kaseipeh nahiuve , nakikhel hel’uva chapang ho toh nabah louvu leh van a Lenggama lut pouvin nate .
40018004	Hiche chapang te bep a kigel’a kineosah a ki-ngaitom chan chu van a Lenggama alen a pang ding ahi .
40018005	Chule kamin a hitobnag chapang khohsah chun Keima eisan ahi .
40018006	“ Koi hile aneocha hokhat tansan sudoiya chu angonga sumhei song lentah kikhai hen Twikhanglen akileh lut le ama din aphajoi .
40018007	Ohe vannoi mite nadau ahi ! Ajeh chu mihemte tansan suhoi thei thil tampi aum’e . Kipalna chu hung umtei ding van gahin , hichea kipal lhuhna bol’a chu ada na-e !
40018008	“ Nakhut ham nakeng hamin natahsan asuh doi leh tan bong in paimang jengin . Khut le keng kim a tonsot mitmo meidil’a nakile lut sangin khut lang le keng lang beiya hin naa lut ding aphajoi .
40018009	Namit’in nakipalsah jong lekaldoh in pai mangin ! Mit ni neiya damun meidil’a nakile lut sangin mit lang chon hin naa lut le chun aphajoi .
40018010	“ Hiche aneocha ho khat nahsahmoa nabol louna diuvin vhing theiyun ; kaseipeh nahiuve , van a um avantilteuvin ka-Pa mai amu jingui .
40018011	( Ijeh-inam itile Mihem Chapa chu amangsa huhing dia ahi . )
40018012	“ Iti nagel’um ? Mi khat’in kelngoi ja khat neihen , khat pen pen che mang taleh , somko le ko chu molvuma dalha a che mang khatseh chu aahol lou ding ham ?
40018013	Kaseipeh nahiuve , agamudoh teng ache mang lou somko le ko sangin amukit khatseh chunga akipah joi .
40018014	Hiche bangchun hiche aneocha ho khat man ding hi van a um naPau lungdei ahipoi .
40018015	“ Nasopi nachunga achonset tah leh , chen lang achangseh a aumpet’in athemmona gaphoh-in . Napho angai leh sopi neikit nahitan ;
40018016	angai lou vang leh , Pathen lekhabua , ‘ Mi ni le thum hettohsah a kichai thei ding , ’ kiti dungjuiyin michom khat le ni puiyin chen .
40018017	napuiho thu geiya angai loule Houbung henga thulhut’in . Houbung thu geiya angai lou vang leh chidang namdang le kaidong ho bolna bangin bol tan .
40018018	“ Dihtah akaseipeh nahiuve , ipi hijongle leiset’a nakhau chu van a jong kikhah ding , leiset’a nahon’u chu van a jong kihong ding ahi .
40018019	“ Kaseipeh kit nahiuve , leiset’a mini lung kitoh tah a nataovu leh van a um ka-Pan nabolpeh tei diu ahi .
40018020	Ajeh chu hoikom hileh kamin a ni le thum nakikhopna chan’uva ka-umpi jingui , ” ati .
40018021	Peter Jesu henga ahungin , “ Pakai , kasopi kachunga chonse se jeng tahleh ijat vei ka-ngaidam ding ham ? Sagi vei gei ham ? ” tin adonge .
40018022	Jesun adonbut’in , “ Ken , ‘ Sagi vei gei ’ katipoi , sagi mun som sagi geiyin katibouve .
40018023	Ijeh-inem itile van aLenggam chu asohte sum chin suhto ding goa lengpa to tekah thei ahi .
40018024	Sum asuto pantan , talent sangsom bat soh khat ahinkai lut’un ,
40018025	soh pan sum sahna ding aneilou hel phat’in ama jong ajinu le achate , anei jouse jong joh a abat sah doh sah tei din apupan thu alhuhsah tai .
40018026	Chutah chunsohpa jong akoma aboh khup’in adilsun , ‘ Nei ngah ta din abonchan sadoh kit nange , ’ tin ataotai .
40018027	Chuphat’in apupan sohpa chu alungsen abat jouse angaidamin , alhadoh tai .
40018028	“ Hiche sohpa hi apotdoh doh-in asoh chanpi ama denarii ja khat bat’a chu atoh khan , atuh chah denin , alol ameh peh-in , Nabat chu neipen , ’ tin anotai .
40018029	Asoh chanpi pa jong boh khup’in adil sun , ‘ Nei ngah ta din sadoh kit nange , ’ tin ataove .
40018030	Ahivangin aman anop peh pon , abat chengse asahdoh kahsea din songkul’a agakhumtai .
40018031	Aumchan hi soh dang hon amu phat’un alung himo lheh jengun , athilsoh ho chu apu pau aseipeh tauve .
40018032	Apupan hiche sohpa chu akoulut’in ajah a , ‘ Soh gilou , kahenga natao tao jeh a nabat chengse kamoh ngaidam nahita me !
40018033	Ken kalai natpi banga nang in jong nasoh chanpi chu nalai natpi ding hilo ham ? ’ tin aphoh tai .
40018034	Hiti hin apupa alung hang jah-in abat chengse asahdoh kahsea din mi bol genthei ho khut’a apedoh tai .
40018035	“ Nang hon jong lung giltah a nasopi na-ngaidam louvu leh van a um ka-Pan hitobanga chu nabol diu ahi , ” tin Jesun aseiye .
40019001	Jesun thu hicheng asei jouvin Galille gam dalhan Jordan luigal Judea gamsung alhungtai .
40019002	Mi tamtah-in ajuiyun , hikoma chun Aman ana jouse aboldamtai .
40019003	Pharisee mi phabep ahungun apatep nan thu khat adongun , “ I-lou them a min ji ada jeng ding hi Dan ngai hinam ? ” atiuve .
40019004	Jesun adonbut’in , “ Hiche thua hi ‘ Semtil’a pat Asempan pasal le numeiya asemsa ahi , ’ kiti Pathen lekhabu nasim khah louvu ham ?
40019005	Chule “ Hijeh a hi min anu le apa dalha a ajito kigom ding ahin , amani tikhat hilhon ding ahi , ’ kiti ahi .
40019006	Hichea hi amani pum ni hita louva pumkhat hilhon ding ahi . Hijeh chun Pathen gopsa chu mihemin sukhen hih hen , ” ati .
40019007	Pharisee hon , “ Ahile i-bol’a Mose’n , ‘ Min ajinu ada leh da na lekha pehen sol hen . ’ atiham ? ” atiuve .
40019008	Jesun adonbut’in , “ Nalungtah jeh-uva Mose’n jida ding naphal peh-u ahibouve , semtil’a chuti ahipoi .
40019009	Kaseipeh nahiuve , mito ajon jeh tilouva aji daa numei dang kichenpi chan chu mito jong ahi bouve , ” ati .
40019010	Jesu seijuiten ajah a , “ Pasal le ajinu chung changa chuti ahi vang leh jinei da phajoi , ” atiuve .
40019011	Jesun adonbut’in , “ Mi jouse jop thei ahipoi , Pathenin chuti dia agon hon bou ajop theiye .
40019012	Ajeh chu apen a thaidepsa peng aumin , mihem semthua nukiso loi aumin , chule van a Lenggam jal’a ama kibol aumin , koi hile ajop thei dol’in jop hen , ” ati .
40019013	Achunga khut ngap’a taopeh din mihon chapang phabep Jesu henga ahin puiyui . Chapang hinpui ho chu seijuiten haphon anaphoh ui .
40019014	Hinla Jesun , “ Chapang ho chu kahenga hinsol’un jada hih-un , ijeh-inem itile van a Lenggamchu amaho tobangte bou chang diu ahi , ” ati .
40019015	Jesun chapang ho chunga khut angamin apotdoh tai .
40019016	Veuvin pasal khat Jesu henga ahungin , “ Houhil tonsot hin na kanei theina dia thilpha itobang kabol ngaiyam ? ” tin adonge .
40019017	jesun , “ Itobnag thilpha nei doh ham ? Apha Khatseh bou aum’e ! Tonsot’a nahin nom le Thupeh chengse nit’in , ” ati .
40019018	Aman Jesu jah a , “ Hoipen chu am ? ” ati . jesun adonbut’in , “ tol that hihin , mito jong hih-in , gucha hih-in jouvin hettohsah dan ,
40019019	nanu napa jabol’in , chule nang naki-ngailut bangin naheng nakom ngailun , ” ati .
40019020	Khangdongpan adonbut’in , “ Hichengse chu kahin nit jing nai , ipi kabol lou um nalaiyam ? ” tin adonge .
40019021	Jesun ajah-ah , “ Chamkimsoh ding nadeileh chen lang nanei jouse gajoh-in , sum chu vaicha gentheite to nan neiyin , chutileh van a gou nanei ding ahi ; chujo tneg neihin juitan , ” ati .
40019022	Khangdongpan athusei ajah phat’in , gou haotah ahijeh-in lung himo tah-in ache mangtai .
40019023	hijeh chun Jesun aseijuite jah a seiyin , “ Tahbeh a kaseipeh nahiuve , mihoa dia van a Lenggam alut hah sa lheh ding ahi .
40019024	Kaseipeh kit nahiuve , mihao Pathen Lenggam a lut sangin heobil hom a sa-ngongsao lut ding abaijoi , ” ati .
40019025	Seujuiten athu chu adatmo behseh jengun , “ Achutile koi huhhinga umjou ding hitam ! ” atiuve .
40019026	Jesun avechang mel’in ajahuvah , “ Mihem bol dia vang hithei louhel ahin , Pathen din ijakai ahithei doh keiye , ” ati .
40019027	Peter apotdoh-in , “ Ven , keihon ima jouse dalhan nanung kahin juiyun , achutile keiho i-kati diu ham ? ” tin adonge .
40019028	Jesun ajah-uva , “ Dahtah a kaseipeh nahiuve , ahug lhung khangthah a chu Mihem Chapa loupitah aLaltouna atou teng , nang ho kanung jui chengse laltouna som le nia touva , Israel phung som le ni thu natan diu ahi .
40019029	hitia chu koi hijongle kamin jal ‘ a in le lou , sopi ule nao , nu le pa , cha le nao chule gam leiset geiya dalha jousen ajat ja khat cheng amubea , tonsot hin na aneitei ding ahi .
40019030	Amavang amasa tamtah nkhah ding , anukhah tamtah masa ding ahi .
40020001	“ Van a Lenggam chu mihao khat jingpi tah a kondoh a alengpi leiya natong dia tha hol’a chepa tobang ahi .
40020002	Thahol pa chu natong ding ho to , nikhat tohman Denarii khat din akinop touvin , alengpi leiya natong din asoltai .
40020003	Vai nunga apotdoh kit leh kailhang dunga mohseh a ding ho amun ,
40020004	‘ Nang ho jong lengpi leiya kon’uvin natoh man diuva kilombep pe nang’e tin asol kit’e .
40020005	Amaho akontauve . Sunkim don le nilhangkai donin jong apotdoh kit leuvin hito bangma chun agabol kit’in ahi .
40020006	Vaiche kontah a jong apotdoh leh midang hitobanga ding ho agamudoh kit’in , amaho jah a jong , I-bol’a nilhum keiya hikoma mohjeh seh a ding nahiuvem ? ’ atileh ;
40020007	amahon , ‘ Koima eigoi diu um louva , ’ atiuve . Hiche ho jah a jong , ‘ Nang ho jong lengpi leiya kon’uvin , ’ ati .
40020008	“ Nilhah phat’in lengpi lei nei pan natoh vaibolpa jah a , ‘ Natong ho koukhomin , akon nukhah pen a pat akon masa pen geiyin atoh man’u petan , ’ ati .
40020009	Vaiche phat’a kon ho ahungun Denarii khat cheh akisantauve .
40020010	Akon masa pen hon asan tam tei diu gingcha ahunguleh , amahon jong Denarii khat cheh akisan bouvui .
40020011	Akilah vangun mihaopa chunga aphun cheh-un ,
40020012	“ Keihon sun nilhum keiya na kitonga nisa hah lai kithoh lhum keiya , hiche nidan khat seh tongho toh kibangin tohman neipeuve , ” tin aseiyui .
40020013	“ Mihaopan adonbut’in alah-uva mi khat jah a , ‘ Golpa , ken adih lou kabolpoi , Denarii khat bou lo dinga ikinopto lhon hilouham ?
40020014	Natohman kilah-in chetan . Akon nukhah pen pa jong nang kapeh jat jat kapeh nom ahin ,
40020015	kanei chu kadei dei ya kabol thei lou ding ham ? Kaphat jeh a hi neimit thip ngap hitam ? ’ ati .
40020016	“ Hitobanga chu amasa tamtah nukhah ding , anukhah tamtah masa ding ahi , ” ati .
40020017	Jesun Jerusalem ajonin lampi dunga seijuite chu achomin apuidoh-in achepum pum’un ajah-uva ,
40020018	“ Veuvin , Jerusalema icheuvin , hikoma chu hihon Mihem Chapa hi Thempu pipu ho le Danthu them ho apeh doh diu , amahon tha ding pha asah-uva ,
40020019	kichepna anei diu , ajep’uva thingpel’a khetbeh dia chi dang namdangt eapeh doh diu ahin , hijongle nithum nia ama kaithouva umtei ding ahi , ” ati .
40020020	Zebedee chapate ni anun apuiyin Jesu henga aboh khup’in ngeh khat neiyin ataove .
40020021	Jesun , “ Ipi nadeiyem ? ” tin adonge . Amannun , “ Leng nahi tneg hiche kachapate ni najet naveiya tou sah idn teppeh-in , ” ati .
40020022	Jesun , “ Nathumu hi nahet louvu ahi . Nangin kadon ding khon a hi nadon ngam lhon idng hinam ? ” ati . Amanin , “ Ka-ngam’e ” ati lhon’e .
40020023	Jesun kakhon a hi nadon tei lhon ding vang ahinan , hijongle kajet kaveiya tousah ding vang hi Kei peh thei ahipoi ; hiche touna hi ka-Pan gonsa akoipeh miho tou ding ahibouve , ” ati .
40020024	Seijui somni hichu ajah doh phat’un ucha te ni chugna alung himotauve .
40020025	Ahivangin Jesun amaho akouvin , “ Chidang namdangte lah a vaipoten amite chunga thu aneiyuva , alamkaiteuvin atha neinau ajedoh jing naheuve .
40020026	Nang ho lah avang chuti lou ding ahi , koi hileh nalah-uva alenpen hinom chu nalha chauva panga ,
40020027	achungnung pen hinom chu nasohuva pang ding ahi .
40020028	Hitobanga chu Mihem Chapa jeng jong jen dinga hung ahipon , ajen ding le mitamtah lhatdamna a ahinkho toh doh dia hung ahibouve , ” ati .
40020029	Jesu le aseijuiten Jericho khopi agah dalhah-u leh mi tamtah in ajuiye .
40020030	Mitcho ni lampama anatouvin , Jesun ahin hopa chu aja lhonin , “ Vo David Chapa kapu , neilungset’in , ” tin asam lhon’e .
40020031	Amani chu mipin pho thip din agouve . Amanin la ahasap cheh kit lhonin , “ David Chapa neilungset’in ! ” ati kit lhon’e .
40020032	Jesu adingin amani chu agah kouvin , “ Ipi eibolpeh-in nati lhon ham ? ” ati .
40020033	Amanin , “ Kho neimusah lhonin kapu ! ” atilhone .
40020034	Jesun alainat pin , amit lhon akhoipeh leh , kho amu thei pai jeng lhonin , Jesu nung ajui lhontai .
40021001	Jesu le aseijuiten Jerusalem anai lam tauvin , Olive lhanga Bethphage kho ahung geitauve . Hichea hin Jesun seijui ni asol masan ,
40021002	“ Namasang khoa khun lut lhon le chun sa-ngan khat anouto kihen tha mupai lhonin nate ; hinsut’in hinkai lhonin .
40021003	Mi khat touvin i-khat asei leh , ‘ Aneipan angaichat ahi , ’ ti lhon le chun , aman hinlhah peh lhontannate , ” ati .
40021004	Hiche hi Themgao kama kiseisa :
40021005	“ Zion khopi seipeh-un , Ven , na-Lengpan na hinjon’e ! Lung nengtah-in sa-ngan chunga atouvin , Sa-ngan nou chunga atouve , ” kiti chu guilhung ahitai .
40021006	Seijuite ni achen , Jesun ahil bang bangin agabol lhon’e .
40021007	Sangan le anou ahinkai lhonin , achunga pon aphauvin Jesu atouve .
40021008	Mitamtah-in lampi dunga pon aphauvin , abangin theoboh alham’un , lam dunga aphauve .
40021009	Jesu nung le maa kijot mipin , “ Pakai min a hung pa anun nom’e ! David Chapan huhing hen ! ” atiuve .
40021010	Jesu Jerusalem khopi sung alut phat’in , “ Hiche Pa hi hoi , koi hitam ! ” atiuvin , khopi sung akiloh soh jengui .
40021011	Japin , “ Galilee gam Nazareth khoa hung kon Themgao Jesu ahi , ” atiuve .
40021012	Jesu Houin a alut’in , asunga thiljoh ho leh thil cho ho anodoh soh keiyin , sum lheng ho dokhang jouse alekhup peh-in , vapal joh ho touna jong alekhup peh soh keiye .
40021013	Chule miho jah a aseiyin , “ Ka-in chu taona in kiti ding ahi , tia kisun ahin , nang hon michom ho gebuhin nasemtauve , ” ati .
40021014	Jesu Houin a aumpet chun mitcho ho le elbai ho ahenga ahungun , Aman abonchan aboldam soh keiye .
40021015	Thempu pipu ho le Danthu them hon thil kidang aboldoh chengse chu amu’vin , chule Houin sunga chapang hon kho asap’uva , “ David Chapan huhing hen ” atiu chu ajah phat’un alung hangun ,
40021016	Jesu jah a , “ Hite ho hin ipi aseiyu najah nah em ? ” atiuve . Jesun , “ Kaja nai , ‘ Naosen ho le noi chep lai ho kamsunga konin vahchoina nachamkimsah tai , ’ kiti Pathen lekhabu chu nasim khah louhel’u ham ? ” ati .
40021017	Jesun mipi adalhan , khopia konin apotdoh-in Bethany kho ajonin , aga jan geh tai .
40021018	Jingkah a Jesun khopi lam ahinjot leh agilkel pantai .
40021019	Hichun lampam a theichang phung khat amun , agavet leh ana tilou aga amupoi . Hijeh chun theichang phung jah a , “ Imatih chanin ga kit hih beh-in , ” tia agaosap leh , hichepet tah chun agop jenge .
40021020	Seijuiten amudoh phat’un kidang asa behseh jengun , “ I-atileh theichang phung gop jeng hintem ? ” atiuve .
40021021	Jesun ajah-uva , “ Dih tah a kaseipeh nahiuve , lung opkai louhel’a natahsanu leh theichang phung kibolna tobang keo hilouva hiche molsang jah a khun , ‘ Kichon doh-in lang Twikhanglen a kileh lut tan , ’ tijongleu chun hithei jeng ding ahi .
40021022	Hitia chu tahsan tah a nathum chan namu jeng diu ahi , ” ati .
40021023	Jesu Houin a alut’a thu ahil pet’in Thempu pipu ho le upate ahungun , “ Ipi tha neina a hiti ho hi nabol’a , hiche thuneina hi koipenin napeh ham ? ” tin adongui .
40021024	Jesun adonbut’in , “ Kenjong thu khat dong ung ting naseidoh theiyu leh ipi tha neina kaneiye hiti ho hi kabol seipeh nau ivnge .
40021025	John baptize bolji pa hin bol theina van a kon alah ha mihem a kona alah ham ? ” ati . Chuphat’in amaho le amaho akinel’un , ‘ Van a kon ahi , ’ tileu hen la , ‘ Achutile i-bol’a natahsan dau am ? ’ tin tin !
40021026	‘ Mihem a kon ahi , ’ ti ding la japi kichat aumin , ajeh chu mi jousen John chu Themgaova agel cheh ahi , ” atiuve .
40021027	Hijeh chun Jesu jah a , “ Kahepoi , ” atitauve . Jesun ajah-uvah , “ Kahepoi , ” atitauve . Jesun ajah-uvah , “ Kenjong ipi thaneina jeh a hiche ho kabol sei peh deh pou vinge .
40021028	“ Iti nagel’um ? Pasal khat’in chapa ni aneiyin , apeng masa pa jah a , ‘ Chapa , tunin lengpi leiya konin lang na gatongin , ’ ati .
40021029	Achapan , ‘ Kon ponge , ’ ati . Ahinla chom khat jouvin lung aheiyin akontai .
40021030	Mipa chu achapa khat joh henga achen hitobangma a chu agaseileh , ‘ Kon nange hepa , ’ atin , konla akonpoi .
40021031	Amani koi joh hin apa dei abol ham ? ” ati . Amahon , “ Apeng masapan , ” atiuve . Jesun ajah-uvah , “ Tahbeh a kaseipeh nahiuve . nang ho sangin kaidong ho le noti ho Pathen Lenggama alutmasajo tauve .
40021032	Ijeh-inem itile John chun adih a hinje lampi nahil’u ahitan , natahsan pouve ; hichea hin kaidong ho le noti hon anatahsan’ui . Ama namutah vangun lungheiyin natahsan deh pouve .
40021033	“ Thulem khat ngai kit’uvin : mihaotah khat’in lengpi lei khat abol’in , akimvel’a tho akaiyin , lengpiga chilna leiko alaiyin , loubuh asan , kemsang adoi . Chuin lengpilei chu aleibol ho ngansen kholgama achetai .
40021034	Theiga lo phat’in lengpiga po din aleibol ho ngansen kholgama achetai .
40021035	Lengpilei bol hon asoh te chu aman’un abang avouvin , abang athat’un chule abnag songin asep’ui .
40021036	Chuin asol masah sohte sanga tamjo asol kit vangin , amahon abol ngai bang bangin anabol’ui .
40021037	Akhon na keiyin , ‘ Kachapa beh jabol teiyunte , ’ tin lengpilei bol ho henga achapa asoltai .
40021038	Ahinla lengpilei bol hon achapa amudoh phat’un , ‘ Hichepa hi agoulo dingpa ahi , ’ that’u hitin agou eiho changute , ’ akitiuvin ,
40021039	aman’un lengpilei polama akaidoh-un athat tauve .
40021040	“ Lengpilei neipa chu ahung teng aleibel ho chu i-lotan tem ? ” ati .
40021041	Amahon , “ lengpilei neipan hiche migilou ho chu engbol’in tin asuhgam ding , lengpilei chu aphat cha aga pethei lengpilei bol thei dang khat petante , ” atiuve .
40021042	Jesun ajah-uva , ” Pathen lakhabua : ‘ Insa hon deimoa apaiyu song chu . In-ning songkhom det penin apangtai ! Hiche hi Pakai thilbol ahi , Imit mu’vin thil kidangtah ahi , ’ kiti lai chu nasim khah louvu ham ?
40021043	“ Hijeh a chu kaseipeh nahiuve , Pathen Lenggam chu nakilah peh-uva apunbe sah thei nam mite kipedoh ding ahitai .
40021044	Koi hile hiche song chunga kitat kha chan chu kisep chip jeng ding ahin , alhah khah pen pen jong atagep jeng idng ahi , ” ati .
40021045	Thempu pipu ho le Pharisee hon Jesu thulem sei ajah phat’un , amaho gotna asei chu ahedoh tauve .
40021046	Ahinla mat dia agot vangun mipi akichauve . Ajeh chu mipin Jesu chu Themgaova angaito cheh u ahi .
40022001	Jesun mipi henga thulemin aseikit’in ,
40022002	“ Van a Lenggam chu achapa dinga jinei golvah bol ding goa lengpa khat tobang ahi .
40022003	Golvahna lha dia ki-ngeh chengse koukhom dia lengpan asohte asol vangin koima ahung pouve .
40022004	Soh dang phabep asol kit’in , ‘ Akikou ho jah a , “ Bongchal ho le gancha thaotah tah kathat’in golvah ankong akigong tupsoh tai , golvahnaa hung lha cheh-un , ” ati gatiuvin , ’ ati .
40022005	Ahinla akikouhon imachan agelpouve , abang louva akonin , abang ma kinchom choma achen ,
40022006	adangin ma asohte chu aman’un , melse tah-in avouvin athat tauve .
40022007	Lengpa alung hang behseh tan , asepaite asol’in mithat ho asugamin , akhopiu ahalvamtai .
40022008	Hichun asohte jah , ‘ Kichen golvah akigong soh tai , ane dia kikouho la ahungpon ,
40022009	cheuvin lan gkhopi kelkot phunga namuphah chanu koi hileh golvah an ne din hinkhom’un , ati .
40022010	Sohte chu lamlen dunga acheuvin , amu phah chan , mise mipha ahinpuiyule kichen golvahna ami adimset tai .
40022011	“ Lengpan akikou jin ho ahung vet leh moupui golvah vonbei khat amudoh-e .
40022012	Ajah a , ‘ Jol , moupui golvah vonbeiya iti hung lut nahim ? ’ ati vangin , ama la athip beh jenge .
40022013	Hichun lengpan lhacha ho jah a , “ Akhut akeng kan’un lang polam muthim lah a paidoh-un , hikoma chu kap le hagel gel’a um ding ahi , ’ ati .
40022014	“ Akikou atam lheh nan lhen doh vang lhomcha ahi , ” ati .
40022015	Pharisee ho apotdoh-un Jesu chu alona je khat het’a kinelpia kipalsah din akihou lhiuve .
40022016	Pharisee hon aseijuiteu phabep le Herodia loi phabep asol thauvin , “ Houhil , nang hi midih nahin , Pathen lampi dih tah nahil’in , mile mi kah a dat naneipoi , chule mihem polam maiput gin nanei lou kaheuve .
40022017	Ahile Caesar henga mikai kipe hi dih hai dih lou ham ? Iti nagel’em ? ” tin adongui .
40022018	Athilse gonu chu Jesun ahen , “ Mipha lhem ho ! Ibol’a kipalsah ding neigot’u ham !
40022019	Mikaiya napeh-u sum chu neivetsah-un ! ” ati .
40022020	Jesun “ Hiche suma hi koi lim le koi min chong-am ? ” ati .
40022021	Amahon , “ Caesar lim le min , ” atiuve . Hijeh chun Jesun “ Ceasar a chu Caesar peuvin , Pathen a chu Pathen petau , ” ati .
40022022	Hiche hi ajah phat’un kidang asa lheh jengun , Jesu dalhan achetauve .
40022023	Hiche ni ma ma chun mithi thokit tahsan lou Sadducee loi Jesu henga ahungun ,
40022024	“ Houhil , ‘ Pasal khat cha neilouva athi leh asopipan ajinu avetpeh a chi akhaipeh ding , ’ tin Mose’n aseiye .
40022025	Kalah-uva sopi pasal sagia peng aum’un , a-upapen ajine leh cha neilouvin athin , ajinu anaopa vet din adalhatai .
40022026	Asopite chu nina pa , thumna pa , aban bain sagina geiyin athisoh hel tauvin ahi .
40022027	Achaina keiyin numei nu jong athitai .
40022028	Hichea hin thokit nil eh numeinu hi koipen ji hitan tem ? Ajeh chu aboncha jia anei cheh-u ahi , ” atiuve .
40022029	Jesun adonbut’in , Pathen lekhabua thu hihen , Pathen thahat hijongle nahet pen’u aum loujeh a nakhel del’u ahitai .
40022030	Ijeh-inem itile thokitnaa chu nu le pa kichen jong umlou , chen jong akichensahlouvu ahitan , van a Vantilte tobang ahitauve .
40022031	Hiti hin mithi thokit thudol ahileh Pathenin naseipeh sau chu nasim khah louvu ham ?
40022032	‘ Keima Abraham Pathen , Isaac Pathen , chule Jacob Pathen kahi , ’ atilou ham ? Pathen chu mithi ho Pathen ahipon , miheng ho Pathen joh ahi , ” ati .
40022033	Mipin hiche hi ajah phat’un athuhil kidang asa behseh jengui .
40022034	Jesun Sadducee ho anel khup del jeng phat’in Pharisee ho akikhom’un ,
40022035	alah-uva Danthu them khat’in apatep nan ,
40022036	“ Houhil Danthu lah a thupeh lenpen hoiche ham ? ” atin adonge .
40022037	Jesun adonbut’in , “ Nangman Pakai na-Pathen chu nalungthim pum pia , nahinkho pumpia chule nahet theina pumpia na-ngailutding , ’ kiti ahi .
40022038	Hiche hi thupeh lenpen leh amasapen ahin ,
40022039	thupeh lenpen nina chu : ‘ Nang naki-ngailutbanga naheng nakom na-ngailut ding , ’ kiti ahi .
40022040	Thupeh hiche te nia hi Danthu pumpi le Themgaote thuhil ki-ngamsoh kei ahi , ” ati .
40022041	Pharisee ho ahung kikhop phat’un Jesun amaho chu adongin ,
40022042	“ Messiah thudol iti nagel’um ? Koi chilhah ham ? ” ati . Amahon , “ David chilhah ahi , ” atiuve
40022043	Jesun “ Iti hinte ahile , Lhagao haikhum jal’in David jengin jong Ama chu , ‘ Pakai , ’ asah-in ;
40022044	‘ Pakai chun ka-Pakai jah a , namelmate nakeng chotpha kakoisoh masangsen Kajet lama tou jingin , ’ atin ;
40022045	David-in Ama chu ‘ Pakai atileh , Messiah chu achilhah a iti pen thei ding ham ? ” ati .
40022046	Jesu thudoh chu koman cheng khat chan jong adonbut thei pon hiche nia pat chun koiman jong ima adong ngam tapouve .
40023001	Jesun mipi le aseijuite jah a ,
40023002	“ Danthu themho le Pharisee ho hi Mose Danthu hilchen a pang ahiuvin ,
40023003	ipi hijongle naseipeh-u nit’un bol jong bol’un , amaho chon bangin vang chondauvin .
40023004	Amahon pohgih hahsa akan’un milengkouva aputsah-uvin , akhut jung jeng chan jong akhoiloh dong agoupouve .
40023005	Abol atoh chanu mi mitmu din bou abol’un ahi . Danthuchih bom akibuu le akibeh chengseu chu apeh aletsah-ui .
40023006	Golvahna le Houthua kikhopna in dunga touna pipen adeiyun ,
40023007	kailhangdunga min salam abol’a , ‘ Rabbi , ’ ati diu bou adeiyui .
40023008	Nang hon vang mi , ‘ Rabbi , ’ kitisah hih-un , ajeh chu Houhil khat bou naneiyun , naboncha sopi cheh nahiuve .
40023009	Leiset chunga koima , ‘ Pa , ’ sah hih-un , van a na-Pau khat bou aum’e .
40023010	Miho , ‘ Lamkai , ’ kitisah dauvin , lamkai khatseh , Messiah chu nanei nauve .
40023011	Nalah-uva alenpen chu nalhachauva pang ding ahi .
40023012	Mi ama kichoi sang chu kisunem ding , ama kineosah chu kichoi sang ding ahi .
40023013	“ Ohe , danthu them ho le Pharisee mipha lhem ho nadau ahi ! Mipha lhem ho ! Miho din van a Lenggam kot nakhah tan’un , nang ho la nalut thei deh pouvin , lut dia kigo ho geiyin nalutsah pouve !
40023014	( Ohe Danthu them ho le Pharisee mipha lhem ho nadau ahi ! Meithai ho in dunga sottah tah nataovun nabahgam jiuve . Hijeh a chu genthei hesoh chungnung nathoh diu ahi . )
40023015	“ Ohe , Danthu them ho le Pharisee mipha lhem ho nadau ahi ! Mi khatseh jong Juda hou housah din Twikhanglen jousea nakitol’un , gamkai jouose nachonsoh-un , nahousah tengule nangho sanga ajat nijen khoh jon Damun jon din nasemdoh jiuve .
40023016	“ Ohe nadau ahi , ‘ Koi hile Houin pan a kihahsel chu ajeh pon , Houin a kikoi sana pan a kihahsel vang ajeh theiye , ’ tia mihil lamkai mitcho ho !
40023017	Mitcho mi-ngol ho ! Houin jeh a sana athenga kisimpi chu hoijoh thupi jom sana ham Houin ham ?
40023018	Chuma leh , ‘ Maicham pan a kihahsel vangin akijeh pon , maicham chunga kitoh thil-ho pat jeh-in je na aum theiye , ’ na tiuve .
40023019	Mitcho ho ! Maicham jeh a a thilto thenga kisimpi chu hoijoh thupijom-maicham ham thilto ham ?
40023020	Ajeh chu maicham pan a kihahsel chanin maicham chunga kitoh thil geiya apat tha a kihalsel ahitai .
40023021	Hitobanga chu Houin pan a kihahsel jong chun Houin sunga Chenga Pathen apat’a kihahsel ahi .
40023022	Chule van pan a kihahsel’an jong Pathen laltouna min le achunga Toupa pan a kihahsel ahi .
40023023	“ Ohe , Danthu them ho le Pharisee mipha lhem ho nadau ahi ! Nang hon pudina le pa-thikhom chule jira-hicheng hi som a khat na toh jiuvin , Danthua thil khoh cheh , adih a thu tan ding , mi hepi ding le tahsan ding hicheng hi don louvin nakoi jiuve . Adang nabol’u chutoh kilhon a hicheng jong hi nabol diu ahi .
40023024	Lamkai mitcho ho ! Nang hon thou vaisi nalhiuvin , sa-ngongsao napum val’ui .
40023025	“ Ohe , Danthu them ho le Pharisee mipha lhem ho nadau ahi ! Khon le lheng polam nasil ngim’un , asunga la phumhat’a nathil lah-u le papsetna adimset’e !
40023026	Pharisee mitcho ho ! Khon chu asung silngim leu chun apolam jong ngim ding ahi !
40023027	“ Ohe , Danthu them ho le Pharisee mipha lhem ho nadau ahi ! Nang ho hi lhan kiloi bang , polam vet dia hoi , asung la mithigu le aboh anen ijakai dimset tobang nahiuve .
40023028	Hitobang hin polam vet din dihtah bangin na-um’un , nasungu vang phat lhemna le chonsetna dimse nahiuve .
40023029	‘ Ohe , Danthu them ho le Pharisee mipha lhem ho nadau ahi ! Nang hon Themgaote lhan nasem’un , midih ho lhan khuh najem jem’un ,
40023030	‘ Kapu kapateu khang laiya hing lileu vang Themgaote atha nauva pang kha pou vinge , ’ tin na seiyui .
40023031	Hitobang hin Themgaote that’a pang ho chihlhah nahi nau nang hon naphongdoh tauve .
40023032	Napu napateu toh ban chu tong molso ngal’un !
40023033	Vo gulse son , gulsete ! Damun a talen namat diu chu iti otdoh theiying natiu ham ?
40023034	Veuvin Themgaote le miching ho chule Danthu them ho kahinsol peh-e , abang nathauva , abang thingpel’a nakhet beh diu , abangma Houthua kikhopna in dunga najep’uva , khotin a nadel le diu ahi .
40023035	Hiche naboljeh-uva hi monabei Abel thisan kisoa pat , muntheng le maicham kah a nathau Berechiah chapa , monabei Zechariah thisan kiso geiya themmona bei miho thisan , tol’a long lha ho jeh a themmona chengse nachunguva chuh lo ding ahi .
40023036	Kichentah a kaseipeh nahiuve , hicheng jeh a themmona chu hiche khang mite chunga chu ding ahi .
40023037	“ O Jerusalem , Jerusalem ! Themgao ho that’a , akisolpeh jouse songa a sep lih-ah ! Ahpin anoute ahuikhom banga ijatvei nachate huikhom ding kagot hitam ! Hinla neinoppeh poi !
40023038	Hijeh a chu na-in kamdel’a kidalhah peh ding nahi !
40023039	Kaseipeh nahiuve , tua pat , ‘ Pakai min a Hungpa anun nom’e , ’ nati masangseuva neimukit lou diu ahitai , ” ati .
40024001	Houin dalha apotdoh chun Jesu henga aseijuite ahungun , Houin kisah loupije vetsah agouve .
40024002	Jesun ajah-uva , “ Ahinai , aloupije hi vesoh keiyun , amavang kaseipeh nahiuve , song khat chunga khat kisethom hung umlou hel ding , kipehsoh kei ding ahi , ” ati .
40024003	Olive molchinga Jesu atoupeh’in guh thim chan aseijute ahungun , “ Hitobang thilse ho chu ith hung lhunga , nahung kit ding phat leh lseiset kichai ding chu ipia kimel chih ding ham ? ” tin adongui .
40024004	Jesun adonbut’in , “ Ching theiyun koima kilhep lhahsah dauvin .
40024005	Mihem tamtah kamin a hunguva , Keima Messiah kahi , ’ atiuva mitampi alhep lhah diu ahi .
40024006	Gal kisat husa le gal kisat thukithang najah tdiu , hi jongle kicha hih-un ; hitobang ho hi soh tei ding , amavang achaina hilou lai ding ahi .
40024007	Gam khat le gam khat kidouva , lenggam khat le lenggam chom khat kisat ding , muntin a kel lhantin , ling kihot ding ahi .
40024008	Hicheng hi naoso nat bang da kipatna ahi nalaiye .
40024009	Min namat’uva midang ho khut’a napeh diu , talen namatsah uva natha diu ahi . Keima jal’a namtinin nahotlo diu ahi .
40024010	Chutah le mi tampi tahsan a pull ha a , khat le khat kipedoh toa kihoto diu ;
40024011	Themgao lhem tampi sohdoh-in tin , mi tamtah alhep lhah diu ahi .
40024012	Chon chatvaina pung cheh cheh-in tin , mi tamtah ngailutna dailha diu ahi .
40024013	Hinla akhon ni geiya thoh lhumkeiya chu huhhinga umtei ding ahinai .
40024014	Chule hiche Lenggam Kipana Thupha hi vannoi pumpia kiseiphonga kihettohsah ding , chu jou tengleh kichai ding ahibouve .
40024015	“ Hichejeh chun mi sumang thet umtah , Daniel Themgao kama kiseisa chu muntheng phunga adin namu tenguleh ! ( asim sim an he hen )
40024016	‘ Judea gama um chengse molsang sanga jam’u hen .
40024017	Inting vuma um jong insunga thilkeo kilah din kumlhah da hen .
40024018	Loukon jong ponsil kilah din kile da hen .
40024019	Ohe , chulai ta a numei agaiya le nao noi chepsah nalai ho chu ada na-e !
40024020	Najam cheh nau phat chu phalpi lai le Choldo nikho ahilouna din taovun !
40024021	Chutengle hesoh genthei chungnung hung um ding , hitobang hi vannoi kisemtil’a pat tulai geiya soh kha louhel lai ahin , hung jong hungsoh kit lou ding ahi .
40024022	Hiche niho chu Pathenin asuhchom lou hileh tahsa mihing khat cha jong soh cha lou ding ahi , hijeh a chu lhenchomte jal’a hiche nikho hi kisuchom ding ahi .
40024023	“ Hichepet hileh min najahuva , ‘ Ven , hiche hi Messiah ahi , ’ ati ham , ahiloule ‘ Hiche hi Ama ahi , ’ ati ham hijongle tahsan hihuvin .
40024024	Ajeh chu Messiah lhem le Themgao lhem tampi hung kisem doh-un tin , ahithei le bon thenchomte geiya pui mangna dia melchihna le thil kidang nasa tah tah ahinbol diu ahi .
40024025	Veuvin , ahung lhun masanga kahil masah dem nahiuve .
40024026	“ Ahilouva , ‘ Veuvin , Messiah gamthip laiya aum’e , ’ atiu jongle chedoh a vet din gel dauvin ; ‘ Veuvin indan sung nunga aum’e ’ tijongleu tahsan hih-un .
40024027	Ajeh chu kolphe nisolama ahung phet leh nilhom lam geiya asalvah banga Mihem Chapa hung kit ding chuti ding ahi .
40024028	“ Hoikom hileh thilong phunga muthong kikhom tei ding ahi .
40024029	“ Thoh genthei hesoh nikho kichaisohtengleh nisa thim a , lha jong vah talou ding , vanlaijol’a kona ahsite pul lhan tin , van a thaneina jouse kihot lingsoh ding ahi .
40024030	Chutah le vanlaijol’a Mihem Chapa melchihna hung kilang ding ahin vannoi leiset phungtin a min dip le lai kidoh’uva , van meilhang lah a Mihem Chapa thanei tah le loupe tah a hung amu dingu ahi .
40024031	Mihem Chapa sumkon gin nasatah ho thoa Avantilte’asol ding , lhenchomte chengse van mong lang khat’a pat among lang khat geiya , kolkimvel ning lia akhop khom diu ahi .
40024032	“ Theichang phung hin thulem kihil’un . Ajih adot’a ana anou teng nipi naidol naheuve .
40024033	Hihe chun hichengse hi namu tengu leh naiya hung ding koncha ahi heuvin .
40024034	Tahbeh a kaseipeh nahiuve , thil hicheng hi aguilhun masangsea hiche khang hi kichai lou ding ahi .
40024035	Van le leiset mang ding ahin , kathusei ho vang mang lou ding ahi .
40024036	“ Hiche Nikho hi Pa tilou van a Vantilte le Chapan jong chule koimachan ahepoi .
40024037	Mihem Chapa hungkit hi Noah nikho lai thilsoh banga hungsoh ding ahi .
40024038	Noah nikho lai twisang let masang , Noah kong alut ni geiyin , mihon aneuvin adon’un , akichengun , chen jong akichensah-ui ;
40024039	twisang lenin achup mang kahseuvin , kho helouvin aum’uve . Mihem Chapa hungkit jong chute ding ahi .
40024040	Chuteng mi ni louva umkhom jong khat kila khat kida lha ding ,
40024041	numei ni sumhei khat’a chang goikhom te ni jong khat kila khat kida lha ding ahi .
40024042	Hijeh chun na-Pakaiyu hung ding nikho nahet loujeh-un kiging phauvin .
40024043	Gucha itih a hung ding inneipan heleh kiging jinga um ding , a-in aphet vangsah lou ding naheuve .
40024044	Hichejeh chun kiging jingin um’un , nakigin loupet tah-uva Mihem Chapa hung ding ahi .
40024045	“ Soh tahsan um le chingtah , a-insung mite aphat cha neh le choh hoppeh dia , insung vaipoa apun anganse chu koi ham ?
40024046	Apu hung teng hitobanga anatoh atokhah soh chu anun nom’e !
40024047	Tahbeh a kaseipeh nahiuve , ama chu apun anei jouse chunga vaipoa akoi ding ahi .
40024048	Soh gilou chun alung gel’in , ‘ Kapu hungvah ponte , ’ tin
40024049	asoh chanpi chengse deng panta hen , anop nop nehen don taleh ,
40024050	hiche sohpa chun agel lou nikho le ahet loupet tah a apu hung ding ,
40024051	asohpa chu tum ni asoa , mipha lhem ho talen amatsah ding , hikoma chu kap le hagel gel’a um ding ahi
40025001	“ Hiche phat hileh van a Lenggam chu athaomeiyu kichoi cheh a ji nei dingpa lamto goah nu-ngah som tobang ding ahi .
40025002	Nu-ngah nga chu lungthimbei ahiuvin , nga chu lungthim pha ahiuve .
40025003	Lungthimbei hon thaomei aken vangun thaotwi akeng pouve ;
40025004	lungthim pha hon vang athaomeiyuva det kham thaotwiya akenthauve .
40025005	Ji nei dingpa ahung geibehseh phat’in nu-ngah ho alu lhu’uvin , a-ihmusoh tauve .
40025006	“ Jan khangkim laiyin ji nei dingpa ahungtai ! Hungun galam touvin ” akiti .
40025007	Chutah-in nu-ngah ho athouvun thaomei akigot tauve .
40025008	Hichun lungthimbei hon lungthim pha ho jah a , ‘ Kathaomeiyu thaotwi aumtapoi , thaotwi them khat beh neipeuvin , ’ tin athum tauve .
40025009	Ahinla lungthim pha hon adonbut’un , ‘ Igom’uva din lhing ponte , chusangin cheuvin lang ajoh ho koma gakichoh vah tauvin , ’ atiuve .
40025010	Lungthimbei ho thaotwi choa ache lan’un ji nei dingpa ahung paiyin , kigingsa um chengsen kichen golvahna mun’ah akijot lut piuvin , kot kikhah tai .
40025011	“ Chom khat jouvin lungthim bei nu-ngah ho ahungun , ‘ Kapu , kapu , kot neihon’un ! ’ tin asamtauve .
40025012	Ji nei dingpan , ‘ Tahbeh a kaseipeh nahiuve , nang ho kahe khapoi , ’ ati tai .
40025013	“ Anikho le anidan tah nahet loujeh-un kigingun .
40025014	“ Hiche phat hileh van a Lenggam chu khol gamla tah chedoh goa , asohte koukhoma , anei jouse asohte ngansepa tobang ding ahi .
40025015	Soh khat chu talent nga apen , khat talent ni apen , khatma chu talent khat apen , athan ajokhop cheh-in ahoppeh-in khol’a achetai .
40025016	Talent nga sangpa akipat’a kiveina aneileh talent nga ma aveikan bei .
40025017	Talent ni sangpa akipat’a kiveina aneileh talent ni ma aveikan bei .
40025018	Talent khat sangpan vang lei alaiyin apupa sum chu asel tai .
40025019	“ Phat sotpi nungin hiche soh ho pupa hi ahung kile kit tan , asohte toh som asutouve .
40025020	Talent nga sangpan talent nga ma ahinchoi ben , ‘ Kapu , talent nga neipen , talent nga ma kavei kan bei , ’ tin apetai .
40025021	Apun , ‘ Tahsan umtah soh pha , nabol pha lheh jenge ! Thil themcha chunga kitah nahin , tampi chunga vai kahomsah ding nahi . Hungin napu kipana a hung kipah-in , ’ ati .
40025022	Talent ni sangpan , ‘ Kapu , talent ni neipen , talent ni ma kaveikan bei , ’ tin apetai .
40025023	Apun , ‘ Tahsan um soh pha , nabol pha lheh jeng ! Nang jong thil themcha chunga kitah nahin , tampi chunga vai kahomsah ding nahi . Hungin napu kipana a hung kipah-in , ’ ati .
40025024	Talent khat sangpa jong ahungin , ‘ Kapu , mi kikhel nahikahen , natuna louva at theiya , nathe na louva jong chomkhom thei nahin ,
40025025	nang kagin jeh-in kachen natalent chu lei noiya kaseltai . Hiche hi nasum ma ma nakilah kit ahi , ’ tin apetai .
40025026	Apun jong , ‘ Vo soh gilou le thase ! Katuna louva ka-atjia kathe na louva kachomkham ji nahet ahiye ong !
40025027	Kasum chu sumkolvei ho koma apung dia nanakoi leh itim ? Chutileh kahung phat’a kasumpi le akan kilah that a ding !
40025028	Hichepa talent chu lahpeh-un lang taleng som neipa chu petauvin ,
40025029	ijeh-inem itile aneiya kipehbea anei letset ding , anei lou vang aneisun jong kilahpeh ding ahi .
40025030	Chule hiche soh phachomlou hi polam muthim lah a gapai mangun , hikoma chu kap le hagel gel’a um ding ahi , ’ ati .
40025031	“ Mihem Chapa aloupinaa Vantilte toh ahung teng leh alaltouna loupe tah a tou ding ,
40025032	namtin vaipi a-angasunga kikhom kimsoh keiya , kelngaoi chingpan keltah lah a kelngoi chengse alhendoh bang , Ama jong miho alhen khen a , achom khen ding ,
40025033	kelngoi chengse ajet lama akhindoh a , keltah chengse aveilama akhindoh ding ahi .
40025034	Chutha le lengpan ajet lama umte jah a , ‘ Hungun ka-Pa phatthei boh change , vannoi kisemtil’a pat nang ho dia gonsa kikoi Lenggam chu hung lo’uvin ,
40025035	ajeh chu kakel pet’in neh ding neipeuvin , kadangchah pet’in don ding neipeuve ; Kakholjin naa nei lhunsah-un ,
40025036	ponbeiya ka-umin jong pon neisilpeh-ui . Kadammon nei hung veuvin , songkul kalut’in jong neihung vil’ui , ’ ati ding ahi .
40025037	“ Chuteng midih hon , ‘ Pakai , itih a nakel pet toh khan eh ding kapeh-uva , chule nadangchah toh kha don ding kapeh khah-uvam ?
40025038	Hoikom nakholjin na kalhunsah khah-uva , itih a ponbeiya naum kamu’va pon kasilpeh khah-u ham ?
40025039	Itih nadammo veiset pet’a kahung vet’uva , itih a nasongkul lutpet kahung vil’uvam ? ’ ati diu ahi .
40025040	Lungpen adonbut’a , ‘ Kichentah a kaseipeh nahiuve , hiche kasopite lah a aneopen khat nabol nau chu kei neibol nau ahi , ’ tinte .
40025041	“ Chuteng aveilama umho jah a , ‘ Gaosap chang ho , kakoma konin potdoh’un lang Satan le avantilte dia gonsa kikoi tonsot mitmo meilhum sunga lut tauvin ,
40025042	ijeh-inem itile kakelpet’in neh ding neipepouvin , kadangchah-in don ding neipepouvin ,
40025043	kakholjin na a neilhunsah dauvin , ponbeiya ka-um jong pon neisilpeh pouve ; kadammo la neihung ve pouvin , songkul kalut’in la neivil pouve , ’ ati ding ahi .
40025044	“ Chutah le amahon donbut’un tin , ‘ Pakai , itih a keihon nagilkel , nadangchah , nakholjin , ponbeiya naum , nadammo chule songkul’a na-um kamu’va don louva kakoi khah-um ? ’ tin sei yunte .
40025045	Lengpan ajah-uva , itobang ijase loupen hijongle hiche ho lah a khat nabol lou nau chu Keima neibol louvu ahi , ’ ati ding ahi .
40025046	Chuteng amaho hi tantih neilou talen man dia cheuva , midih ho vang tonsot hin naalut diu ahi , ” ati .
40026001	Hicheng hi ahilchaisoh phat’in Jesun aseijuite jah a ,
40026002	“ Nahet banguva ni ni jou teng Kalchuh kut hi ding , Mihem Chapa hi thingpel a khetbeh dia min apehdoh ding ahitai , ” ati .
40026003	Hichepet hin Thempu pipu ho le upate Thempulen Caiaphas inpia akikhom’un ,
40026004	Jesu chu doha bol’a mat ding , chule tha theina ding akihou somtauve .
40026005	Ahivangin , “ Kut lai hida le phante , ajo le japi lah a boina um khante , ” atiuve .
40026006	Jesu chu Bethany khoa Simon mipha pa ina aum pet’in ,
40026007	numei khat’in songval hai khat’ah thao namtui manlu tah ahinchoiyin , Jesun ankong aum pet’in aluchanga asun khum’e .
40026008	Athilbol hi seijuiten amu phat’un alung hanguvin , “ I-bol’a thao namtui hi amoh suh mang ham ?
40026009	Sum tampi man a joh a vaicha gentheite peh khamset hi la ahin , ” atiuve .
40026010	Jesun akihou nau ahen ajahuvah , “ Idia numei nu chu nasuh lung gim’u ham ? Aman thilpha tah eibolpeh ahi ,
40026011	ajeh chu mivaicha gentheite chu nakom’uva um jing ding ahin , Keivang nakomu’va um jing ding kahi poi .
40026012	Aman thao namtui eisun khum hi vui ding lima eisem ahitai .
40026013	Tahbeh a kaseipeh nahiuve , hoikom hijongle vannoiya hiche Kipana Thupha kiseiphongna chan a athilbol jong hi amanu het jingna dia kiseitha jing ding ahi , ” ati .
40026014	Seijui som le nil ah a khat Judas Iscariot kitipa chu Thempu pipu ho henga achen ,
40026015	“ Jesu khu matsah leu veng ipi neipe nom’un natem , ” atileh , amahon , dangka somthum apeuve .
40026016	Hichea pat hin Judas-in Jesu matsahna thei phat kitup kom ave-lhi jingtai .
40026017	Cholsolou changlhah kut ni masa nin seijuite Jesu henga ahungun , “ Kalchuh kut an nanehna ding hoikom gago leu veng nadeivem ? ” tin adongui .
40026018	Jesun , “ Khopi sunga lut’uvin pasal khatpen jah a , “ Houhil’in Keidia phat kiteppeh ahung naitai , kaseijuite toh na-in a kalchuh kut an kaneh diu ahi , ’ tin aseiye gatiuvin , ” ati .
40026019	Jesun ahil bangun seijuiten abol’un kalchuh kut an chu agagong tauve .
40026020	Nilhah phat’in Jesun seijui som le nit oh ankong aumtai .
40026021	Aan neh laitah-un aman , “ Tahbeh kaseipeh nahiuve , nalah-uva khat’in mi eimatsah ding ahi , ” ati .
40026022	Seijuite alung dong lheh jengun , khat khat’in , “ Keivang kahilou ahina ong Pakai ? ” atiuve .
40026023	Jesun adonbut’in , “ Lheng sunga changlhah kadekotpi pa tah hin eimatsah ding ahi , .
40026024	Mihem Chapa aumchan ding Pathen lekhabua kisun banga soh tei ding ahin , hinla Mihem Chapa matsahna dia manchah a pangpa chu ohe adana-e ! Ama chu apen a peng lou hileh ama dia phajo ta dinga ! ” ati .
40026025	Jesu pehdoh a matsah dingpa Judas chun adonbut’in , “ Kei neisei ahipoi ong Houhil ? ” ati . Jesun adonbut’in , “ Chutia nasei ahi , ” ati .
40026026	An neh laitah-in Jesun changlhah alan , phatthei aboh jouvin aheh bal bal’in seijuite apen , “ Kilah-un neuvin , hiche hi katahsa ahi , ” ati .
40026027	Chuin khon chu alan , athangvah jouvin seijuite apen , “ Nabonchan donsoh keiyun ;
40026028	hiche hi chonset ngaidamna dia mi tamtah dinga kilhoh lha kathisan ahi .
40026029	Kaseipeh nahiuve , ka-Pa Lenggama nang ho to athah a kadon khom nikho hung lhun kit kahsea lengpiga twi hi kadon kit lou ding ahitai , ” ati .
40026030	Chuin la khat asauvin Olive mol jonin achetauve .
40026031	Jesun aseijuite jah-a , “ Tujan teng kachunga nakisuhmo soh hel diu ahi , ajeh chu , ‘ Kelngoi chingpa kavoh lhuh teng kelngoite cheh soh diu ahi , ’ tin Pathen lekhabua akisun’e .
40026032	Hijongle hinga eikikaithou teng Galilee gama nang ho sangin masajo tange , ” ati .
40026033	Peterin Jesu jah a , “ Midangin nadalhah soh hel jongle kenvang dalha hih hel inge , ” ati .
40026034	Jesun Peter jah a , “ Tahbeh a kaseipeh nahi , tujan ah khon masanga thumvei neiseilep ding ahi , ” ati .
40026035	Peterin ajah a , “ Nangto thitha ding hi jong leng naseilep hih hel inge , ” ati . Seijui dangsen jong chutin asei cheh-ui .
40026036	Jesu le seijuite chu Gathsemani kiti laiya acheuvin , Jesun ajah-uvah , “ Khu koma kachea kaga tao sungsen hikoma hin anatou jingun , ” ati .
40026037	Jesun Peter le Zebedee chapa te ni akipuiyin , chuin lung gim hesoh nasa tah-in ahinphan ,
40026038	ajah-uva , “ Thina khop hel’in kalung hesoh behseh tai , hikoma hin um’un neikiginpi jngun , ” ati .
40026039	Chuin themkhat ache chonin , tol’a mai asulut’in , “ Hepa ! Ahithei leh hiche khon hi Keiya konin tolmangin , hinla Kei dei hilouvin Nang lungdei joh hihen , ” tin ataove .
40026040	Chujouvin seijui thum henga ahung leh ana-ihmut’u atoh khan , Peter jah a , “ Iti nidan khat jeng jong neikiginpi jou louvu ham ?
40026041	Lhepna nalhah louna din kigingin tao jingun , lhagaovin ago nan tahsa lahasam behseh jenge ! ” ati .
40026042	Anivei nan Jesu ache kit’in , “ Hepa ! Hiche khon hi kadon lousea kitol mang thei lou ahileh Nangma lung got got hita hen ! ” tin ataove .
40026043	Ahung kile kit leh , seijuite ihmutsoh behseh a ihmut mildel ahungtoh-e .
40026044	Seijuite dalhan athumvei chan nan agataovin , asei ngai ngai agaseiyin ahi .
40026045	Chuin aseijuite henga ahungin , “ Ihmua kicholdo nalai nahiuvem ? Veuvin phat alhingtan , Mihem Chapa hi mi chonsete khut’a apehdoh diu ahitai .
40026046	Kipat’un chetaute . Veuvin ! Eipedoh pan kakom ahin phatai ! ” ati .
40026047	Jesun thu asei nalaiyin , seijui som le nil ah a Judas chu Thempu pipu ho le , Thempulen ho le upate hinsol , chemjam le moltum thoa hung kon , mipi toh lhonin ahung lhungtai .
40026048	Jesu pedoh a pangpan miho chu melchihna ahilmasah a , “ Kachop pen pen chu Ama ahi , man jengun ! ” ati ahi .
40026049	Judas chun Jesu ajon jangkeiyin , “ Chibai , Houhil ! ” tin achoptai .
40026050	Jesun ajah a , “ Golpa , nahung lo na bol jengin , ” ati . Chutah chun mipin ahindelvuhun Jesu man’un akantauve .
40026051	Jesu to umkhom ho khat’in chem . jam asatdoh-in Thempu pipu soh pa asat jengleh , abilkol lang khat asat lhai .
40026052	Jesun , “ Nachemjam chu apaiya khum jengin , chemjam pan jouse chemjama lou ding ahi .
40026053	Tutah jenga jong ka-Pan Vantilte sang som sagi le sang ni val jen eihinsolpeh dia kathummo a nabol ham ?
40026054	Chutin kibol leh Pathen thu hitobanga thilsoh dia asei chu iti guilhun thei ding ham ? ” ati .
40026055	Hichea hin Jesun mipi jah a , “ Gucha michom man ding banga , chemjam le moltum thoa Kei man dia hungkon nahiuvam ? ” ati . Niseh-in Houin a katouvin mi kahil jin la nei man pouvin , ” ati .
40026056	Hoi hileh Pathen lekhabua Themgaote sutsa jouse guilhunna dinga hicheng hi soh ahi , ” ati . Chutah chun seijuiten adalhauvin ajam mang tauve .
40026057	Jesu man hon Jesu chu Thempu chungnung Caiaphas in a akaiyu leh , hikoma chun Danthu them ho le upate anakikhom’ui .
40026058	Peterin Jesu chu galkangin ahinjuipeh-in , Thenpu chungnung inpi leitol geiyin ahunge ; hichea hin , “ Achaina munge , ” tin alut’in lhacha ho lah a atouve .
40026059	Thempu len chengse le Hou vaipoloi chengsen Jesu tha theina din adou nan jouthu jeng hettohsah ahol’un ,
40026060	mitampin jou thua hettohsah abol vangun athina thei lom khat cha aseidoh pouve . Akhon nan mi nin ,
40026061	“ Hiche Pa hin , ‘ Pathen Houin kaphet lhah a nithum sunga kasahdoh thei ahi , ’ tin aseiye , ” atilhone .
40026062	Thempu Chungnung akipat doh paiyin , “ Nahehset na cheng seu hi nadonbut lou ding ham ? ” tin Jesun adonge .
40026063	Jesu la athip beh jeng . Hichun Thempu chung nungin ajah a , “ Hing jing Pathen min a kahahsel’a kasol nahi , Pathen Chapa Messiah chu nahi nahilou ham-seiyin ? ” tin anoi .
40026064	Jesun adonbut’in , “ Chutia nasei ahi ! Hinla kaseipeh nahi , tua pat Mihem Chapa hi Thaneipen jet’a touva , vanlaijol , meilom lah a hung namu diu ahi , : ati .
40026065	Chutah chun Thempu chungnungin aponsil akibo-eh paiyin , “ Pathen ataitomtai . Hettohsah dang angai tapoi ! Tutaha Pathen ataitom najah cheh tah-u chu me !
40026066	Iti nagel’um ? ” ati . Mihon , “ Athemmoi , thi tei tei ding ahi , ” atiuve .
40026067	Chutah chun mihon Jesu maiya chil asetkhum’un , achum’un , gaovin lang seitemin , koiham na denga chu ? ” tin ahouseuve .
40026068	“ Messiah , gaovin lang seitemin , koiham nadenga chu ? ” tin ahouseuve .
40026069	Peter chu polam leitol’a atouve . Soh nu-ngah khat ahungin , “ Nang jong Galilee mi Jesu to kiloi nahibouve , ” ati .
40026070	Hinla Peterin japi angsunga aseilep’in , “ Ipi nasei ham kahepoi , ” ati .
40026071	Kelkot polam a agapotdoh leh , soh nu-ngah khatman amudoh kit’in chukoma um ho ja a chun , “ Hichepa jong hi Nazareth Jesu toh kivohsa ahi , ” ati .
40026072	Peterin kihahsel to thon aseilep kit’in , “ Hichepa khu kahe khapoi , ” ati kit’e .
40026073	Chom khat jouvin chu koma ding miho ahungun Peter jah a , mong nahibouve , napao dan hin nakiphong doh tai , ” atiuve .
40026074	Hiche phat vang hin Peter jong kigaosap le kihahsel thon , “ Hiche pa him him kahe kha hih hel’e ! ” tia aseilep pet tah-in ah ahung khongtai .
40026075	Hichun , “ Ah khon masanga thumvei neiseilep ding ahi , ” tia Jesun asei chu Peterin ageldoh tan , polama apotdoh loiyin lhase tah-in akaptai .
40027001	Jingpi tah-in Thempulen ho le upate Jesu than a thei ding akihousom tauve .
40027002	Jesu chu thihkhaovin akan’un , akaiyun Rome gam vaipo Pilate apedoh tauve .
40027003	Jesu matsah a pang Judas chun , Jesu tha dia thu kitan ahetdoh phat’in akisih behseh jengin , dangka somthum chu Thempu len ho le upaho alepeh kit’in ,
40027004	“ Themmonabei tha dinga kapehdoh chu kathemmotai ! ” ati . Amahon la , “ Keiho i-kin hiya ong ? Nangin kivet tange , ” atiuve .
40027005	Judas-in sum chu Houin sunga aseplhan , apotdoh paiyin agakikhai lihtai .
40027006	Thempulen hon dangka chujat chu alauvin , “ Hiche sum hi thisan man ahin , Houin sung sumkholnaa koi ngai ahipoi , ” atiuve .
40027007	Akihoutoh phat’un gamdang miho lhan mol din , beldengpa lou mun achoh natauve .
40027008	Hijeh a chu tuni geiya hiche mu khu , “ Thisan mun , ” kiti ahi .
40027009	Hichea hin Jeremiah Themgao seisa , “ Israel miten man tuh a atepsau dangka somthum chu mihon alauvin ,
40027010	Pakaiyin eithupeh bangin beldingpa loumun choh nan anei tauve , ” kiti chu aguilhunge .
40027011	Jesu chu Rome gamvai popa angsunga adinsah tauvin , gamvaipon ajah a , “ Judate lengpa nahim ? ” tin adonge . Jesun , “ Chutia nasei ahi , ” ati .
40027012	Thempulen ho le upaten ahehsetna thudol’a vang imacha adonbut poi .
40027013	Pilate’in Jesu jah a , “ Mihon hijat’a nahehset nau hi najah lou ham ? ” ati .
40027014	Jesun thu cheng khat cha jong adonbut lou phat’in gamvaipopan kidang asa lheh jenge .
40027015	Kalchuh kut sunga hi sohchang koi hileh japi dei pen pen khat Gamvaipon alhadoh peh ji ahi .
40027016	Hichepet hin sohchang minse tah Jesu Barabbas-khat akihen’e .
40027017	Mipi hung kikhop phat’in Pilate’n ajah uvah , “ Jesu Barabbas kalhadoh peh diu ha , Messiah kiti Jesu joh kalhahdoh peh diu ham ? ” tin adonge .
40027018	Ijeh-inem itile Juda lamkaiten thangset suma Jesu apehdohu chu ahet ahi .
40027019	Thutanna muna Pilate atoupet man ajinun thu ahin thot’in , “ Themmona bei hichepa chu limsah hih-in , ama jeh hin tunin kamangin kathoh gim lheh jenge , ” ati .
40027020	Ahin Thempulen ho le upa ten Jesu asuhmanga Barabbas joh alha na din mipi atilseuvin , angeh sah tauve .
40027021	Gamvaipopan mipi adongin , “ Hite ni kah a hoijoh kalhadoh peh ding nadeiyum ? ” ati . Mipin , “ Barabbas ! ” atiuve .
40027022	Pilate’n , “ Ahile Messiah kiti Jesu hi iba kalo ding hitam ? ” ati . Mipin , “ Thingpel’a khenbehtan ! ” tin asamtauve .
40027023	Pilate’n , “ Ipi suhset aneiyam ? ” tin adonge . Miho la a-olheh lheh-in apengun , “ Thingpel’a khenbeh-in ! ” tin asam’ui .
40027024	Athilbol phat chomlou , boina asohjoh amu phat’in Pilate’in twi alan mipi angsunga khut asil’in , “ Hichepa thina chung change mona po ponge , nang hon kivet tauvin , ” ati .
40027025	Mipin adonbut’un , “ Hichepa thisan phu chu keiho le katu kachateu chunga chu nante , ” atiuve .
40027026	Pilate’n Barabbas alhadoh peh in , Jesu vang chu ajep’in thingpel’a khetbeh din apedoh tai .
40027027	Gamvaipopa sepaiten Jesu chu gamvaipo inpi sunga apui lut’un , sepia hon lhingset’in akikhomui .
40027028	Jesu ponsil ahoh lhauvin , pon sandup asilpeh-un ,
40027029	ling lukhuh apheh-un akhuh peh-uvin , akhut jet lama peng tenggol khat achoisah-un , tot nan aangsunga aboh khup’un , “ Judate lengpa hingsot’in ! ” atiu ve .
40027030	Chil set khumun , atneggol’in aluchang ajep’un
40027031	tot nopna anei jou phat’un asilpeh-u ponsan chu ahoh lhauvin , ama pon asilpeh-un , thingpel’a khetbeh din apui mang tauve .
40027032	Akijotdoh-u leh sepia hon , Cyrene gam mi Simon atoh khauvin , Jesu thingpel put hu did nada acham louvin aman’ui .
40027033	Golgotha , “ lugu mun , ” kiti lai ahung ge phat’un ,
40027034	adon din cheikha toh kihal lengpitwi chu Jesu apeh-u leh , aman la atep’in adon nompoi .
40027035	Sepaihon Jesu chu thingpel’a akhenbeh-un , vang asan’un apon sil chengse akihomtauve .
40027036	Hikoma chun atouvun Jesu chu angah-ui .
40027037	Jesu luvuma ahehsetna , “ Hichepa hi Jesu Judate lengpa ahi , ” tia kisun chu atah-uve .
40027038	Gucha michom ni jong Jesu jet le veiya akhetbeh thauve .
40027039	Ache le avah le jouse Jesu chu ataitom nan akhasuh khum khum’ui .
40027040	“ Houin phelha a nithum sunga sadoh ding Pa ! Pathen Chapa nahileh Nangma kihuhhingin lang , thingpel’a konin hung kumlhan ! Atiuve .
40027041	hitobangma chun Thempulen ho le Danthu them ho chule upaten jong a-eng houvun ,
40027042	“ Midang bon huhhinga , ama akihuhhing theipoi ! Israel leng ahi-ong ! Tutah-in thingpel’a konin hung kumlha hen tahsan unge !
40027043	Pathen a kisong ahi me , Pathen lungdei ahileh tutah-in huhdoh hen ; ajeh chu , ‘ Pathen chapa kahi , ’ ati me , ” atiuve .
40027044	Akikhetbeh pi gucha michom te geiyin jong chutobangma chun ahouse lhon’e .
40027045	Nidan gup a pat nidan ko geiyin leiset pumpi chunga mu athimtai .
40027046	Nidan ko donin Jesu hapenin apengin , “ Eli , Eli , lemasabachthni ? ” ati . Hichu “ Ka-Pathen , i-bol’a neilha hitam ? ” tina ahi .
40027047	Chukoma ding mi phabeh’in apen gin ajauvin , “ Hei , Elijah akouve , ” atiuve .
40027048	Alah-uva mi khat alhaijel’in , twichop phon khat alan , lengpitwithuh adekot’in , tenggol leh a atah-in Jesu chu donsah ding agoi .
40027049	Midang hon , “ Limsah hih-un , ahuhhing dia Elijah hung nam , veu hite , ” atiuve .
40027050	Jesu hapenin apengin ahaitan paitan .
40027051	Chutah chun Houin pondal chu achunga pat anoi geiyin keh ni akison , ling akihot’in , songpi jouse apoh keh gamtai ;
40027052	hijeh chun lhankot tampi akihongtan , mitheng thisa ho kaithouvin aum’ui .
40027053	Amahon lhan adalhauvin , Jesu thodoh nungin khopi thenga alut’un , mi tamtah henga akilah-ui .
40027054	Sepai jalamkai pa le aumpi sepia , Jesu ngah a pang hon , ling kihot le thilsoh chengse amu’vin , akicha behseh jengun , “ hiche Pa hi Pathen Chapa tahbeh ahi , ” atitauve .
40027055	Galilee gama pat Jesu nung hinjui , ajen lea pang numei ho chun galkanga konin Jesu ave-lhi jingui .
40027056	Alah-uva hin Magdalene khoa Mary toh , Jacob le Joseph nu Mary chule Zebedee chapate ni nu jong apanguve .
40027057	Nilhah phat’in , jesu seijuisa , Arimathea khoa amin Joseph kiti mihao tah khat ahungin ,
40027058	Pilate henga achen Jesu long chu agathumtai . Pilate’n Jesu long chu Joseph din aphalpeh tai .
40027059	Joseph-in Jesu long chu adom lhan , tupat pon ngimseh-in atomin ,
40027060	songpi akhet homa akisemsa , ama lhan thah beh sunga chun alupsah-in , lhankot’ah song lentah khat atnag lut’in asing chah-in achetai .
40027061	Magadalene khoa Mary le Mary khat joh chu hikoma chun lhan lam ngan atou lhone .
40027062	Ajing nikho , kigot ni kichai jouvin thempulen ho le Pharisee ho Pilate henga ahungun ,
40027063	“ Pu , hiche milhem chavai pa hin , ahinlaiyin , ‘ Nithum jou le kaithouva ka-um ding ahi , ’ ati kageldoh-uve .
40027064	Hijeh chun nithum geiya kitup tah a lhan ngah din mi koiyin , achutiloult aseijuite hunga atahsa longdamsa aguh mang diu , miho jah a , ‘ Thina konin kaithouvin aumtai , ’ atiuva , amasa eilhep chatvai sanguva anukhah tneg khoh cheh a eilhep diu ahi , ” atiuve .
40027065	Pilate’n adonbut’in , “ A-ngah ding naneiyu chu me , cheuvin lang pha nasah bangun lhan chu gaki-nga tup tau ! ” ati .
40027066	Amahon acheuvin . Lhankot song chu mohor anam khum’un , angah ding akoitauve .
40028001	Choldo nikho kichai , hapta kipatna ni masa jingkah khoovah thin thenin Magdalene khoa Mary le Mary khat nu chu lhan vedin ahung lhone .
40028002	Phulou helouvin ling hahon akihot’in , van a konin Pakaiya kon Vantil khat ahung kumlhan , lhankot sin song chu atangdohin , song chu kolphe vah-in avah-in , aponsil meibang banin abnage .
40028003	Vantil vouso chu kolpha vah-in avah-in , aponsil meibang banin abnage .
40028004	Lhan ngah hon akicha behseh jengun athisa abnag jengui .
40028005	Vantil chun numeiho ahin houvin , “ Kicha hih-un , thingpel’a kikhetbwh Jesu chu nahol’u ahin , kahenai .
40028006	Ama hikoma aumtapoi , Aman aseisa bangin athoudoh tai . Hungin alupna hung veuvin .
40028007	Cheloiyun aseijuite jah a , ‘ Ama thinaa konin athoudoh-in , Galilee gama nang ho sangin amasajotai , hikoma chu nakimupi diu ahi , ’ tin gaseiyun . Ngai phauvin kaseipeh nahitauve , ” ati .
40028008	Numeihon kichat le kipa thon lhan phung dalhan , seijuite gaseipehdin lhaijel tauve .
40028009	Phulou helouvin jesun numeiho chu akimupin , “ Lung monguvin ! ” ati . Numeihon ahin nailut’un , akeng phang atuh-un aboh khup tauve .
40028010	Jesun ajah-uva , “ Kicha hih-un , kile kit’uvin , kasopite chu Galilee gama che din gaseipeh-un , hikoma chu eimu diu ahi , ” ati .
40028011	Numeho lamkai agei nalaiyun , lhan ngah sepia hokhopi sunga alut’un , thilsoh chengse abonchan Thempulen ho kom alhut tauve .
40028012	Thempulen ho le upaho akihou toh loiyun , sepia ho hi sum tampi apeuvin ,
40028013	“ Nang hon , ‘ Jan ka-ihmut lan’un aseijuiten along ahung gu mang tauve , ’ tia nasei tei tei diu ahi .
40028014	Hiche thu hi Gamvaipon ajah tah jongle keihon houjol’ung ting , nang ho lung olmosah pou vinge , ” atiuve .
40028015	Lhan ngah sepaihon sum chu akilah un , ahil nau bangin abol tauve . Hitobang thujou
40028016	Jesun che dia atepeh nau Galilee lhanga chun seijui somle khat chu anachetauve .
40028017	Abang bang along opkai vangun , seijuihon Jesu amu phat’un chibai aboh tauve .
40028018	Jesun ahin nailut’in ajah-uvah , “ Van le leiset’a tha neina jouse eikipetai .
40028019	hijeh chun cheuvin lang muntin a mi jouse seijuiyin gasem tauvin , amaho chu a-Pa , a-Cha chule Lhagao Theng minin baptize galbol’un ,
40028020	chule kathupeh chengse anitna diuvin hilun ; veuvin leiset khang kichai ni geiyin Keiman nang ho ka-umpi jing nauve , ” ati .
41001001	Pathen chapa Jesu Christaa Kipana Thupha chu hitia kipan ahi .
41001002	Isaiah Themgao lekhabua kisun : “ Ven keiman kasolle chu namasang’ah kasol’e , Aman nalampi semtohsa akoi ding ahi ,
41001003	Gamthip’a khosam ogin khat’in , ‘ Pakai lampi semtoh-un leng , Alamlen semjang san koiyun , ’ tin akiseiye , ” kiti bang chun ,
41001004	gamthip’a John ahung kilah-in , chonset lung heiya baptize chan ding thu ahil lhang len chule baptize achansah-e .
41001005	Judea gam mun tin’a miho le Jerusalem khopia mi jouse John henga acheuvin , achonset chengse aphongun , Jordan vadunga ama khut’a baptize achang tauve .
41001006	John chun sa-ngongsao mul ponin akivonin , savun konggah aki-gah-in , chule khaokhote anen , gam khoiju adon’e ;
41001007	lhang asamin , “ Kei sanga hatjo khat ka-nunga ahunge , kei hi kun’a akengchot khao sut lham dinga kilom jong kahipoi .
41001008	Ken nang ho twiya baptize kachansah ahin , Aman vang Lhagao Thenga baptize nachansah diu ahi , ” ati .
41001009	Hiche lai chun Galiee gam Nazareth khoa konin Jesu ahungin Jordan vadunga John khut’a baptize achangtai .
41001010	Twi lah a ahung dindoh doh chun van akikehson Lhagao Theng vakhu banga hung lenglhaa achunga chu amui .
41001011	Chule vana konin O-khat’in , “ Nangma kachapa deitah nahin , nachunga kalung alhai ta-ngeiye , ” ati .
41001012	Lhagaovin Jesu chu gamthip’a anolut paiyin ,
41001013	hikoma chun nisom li jan som li athamin , Satan lhep patep’in aume ; chule gamsate toh alha khomin , chuin Vantilten ahung jen’uve .
41001014	John amat nungun Jesu Galilee gama ahungin Pathenna kon Kipana Thupha alhangsam len ,
41001015	“ Phat alhinge , Pathen lenggam chun hikom ahinphatai ; nalung heiyun lang Kipana Thupha hi tahsanun , ” tin aseiye .
41001016	Jesun Galilee dillen ajotpan nga man mi ni Simon le asopipa Andrew dillena lensep amui .
41001017	Jesun ajah lhon’ah , Neijui lhonin , mi manin pansah lhon inge , ” atileh ;
41001018	ama nin alen dalhan Jesu nung ajui pai lhontai .
41001019	Them khat achebe kit leh Zebedee chapa Jacob le asopipa John jong kong sunga len anakhui phat lhon amun ,
41001020	ama ni jong akou kit leh , kong sunga chun apa Zebedee le thalah soh chengse dalhan Jesu nung ajui lhontai .
41001021	Capernaum kho ahung lhun phat’un , Choldo nikhon Jesu Houthua kikhopna in’ah alut paiyin thu ahiltai .
41001022	Athuhil japha chanin kidang asa lheh jengui ; ijeh-inem itile Aman Danthu sun ho hil banga hil louvin thu neitah-in mi ahil’e .
41001023	Houthua kikhopna ina chun mi lhagaoboh vop khat anaumin , amah in ahinsam pai jengin ,
41001024	“ Nazareth Jesu , iti taute nati ham ? Eisu mang diuva hung nahim ? Nang koi nahi kahenai , Pathena kon Atheng chu nahi , ” ati .
41001025	Jesun lhagaoboh chu aphoh in , “ Thip’in , amaa kon chun hung potdoh-in ! ” atileh ;
41001026	lhagaoboh-in amapa chu aveingol’in , hapenin apengin amaa koin ahungpotdoh tai .
41001027	Chutah chun mipin kidang asa soh keiyun , khat le khat akidong touvin , “ Hiche hi ipi thu hitam ! Thuhil Thah beh leh thu neitah a Aman lhagaoboh ho apho le angai jengui ! ” akitiuve .
41001028	Hiti chun Galilee gam kim vel’a gangtah-in Jesu min akithang soh tai .
41001029	Amahon houthua kikhopna in chu adalhanvin Jacob le John toh kilhonin Simon le Andrew ina alut paitauve .
41001030	Simon nupa nu chu nat lhut a nan alumin , mihon anat thudol Jesu jah a aseipeh paiyui .
41001031	Hichun Jesu achen akhut atuh-in akaithou leh , anat lhut’in alha paitan , amanu jong ajen leuvin apangtai .
41001032	Nilhah nisa lhum lamin Jesu henga adammo jouse leh thilhavop chengse ahin puiyun ,
41001033	khopi sunga mi abonchan kot phung bul’a akikhom tauve .
41001034	Hichun Jesun hivei chom chom veiya dammo tampi aboldamin , thilhavop ho jong anodoh peh-in , thilha hon Jesu ahetjeh-un apao poh a-uhsa aumpouve .
41001035	Jingpi mahtah , khovah lhah masangin Jesu athouvin , gamthip’a achen hikoma chun agataove .
41001036	Hichun Simon le aloiten anung ajuiyun ,
41001037	amudoh phat’uvin ajah a , “ Mi jousen Nang nahol cheh-a ! ” atiuve .
41001038	Jesun ajah-uvah , ” Anaivel kholen dom doma jong Thupha kaseiphong theina din cheu hite , hiche dinga chu hung vaikon kahi , ” ati .
41001039	Hiti hin Galilee gam a akholsoh keiyin kikhopna in tin’a thupha aseiphongin , thilha ho anodoh-e .
41001040	Miphah khat Jesu henga ahungin aboh khup’in ajah a , “ Nalung ahileh neidam thengsah thei ahi , ” tin ataotai .
41001041	Hichun Jesun alainat pin akhut alhangin athamin ajah a , “ Kalung ahi damtheng tan ! ” atileh ;
41001042	chupet tah chun atiphah chu apha paiyin ama adam thengtai .
41001043	Apet tah chun Jesun agihsal paiyin
41001044	ajah a , “ ven , koima cha jah a seidan ; amavang chen lang Thempu gakivetsah-in , miphah chu adamtheng tai ti phot chetna Mose’n kilhaina thilto peh ding aseisa chu gapetan , ” atin asoldohtai .
41001045	Ahinla mipa chu apotdoh-in athu hi muntin’a aseiphong pantai ; athusoh hi ahaseiphong behseh phat’in Jesu kholen hoa lhang phongin alut thei tapon , gamthip thip’a achangin akitheh doh le len ; mipin vang muntin’a kon in aheng ahinjon jon jenguve .
41002001	Nikho phabep nugnin Jesu Capernaum khoa ahung kitleh in’a aum ajasoh tauve .
41002002	Hijeh chun mitamtah ahung kikhom’un , aum na diu mun , kotphung jeng jong a-ong tapoi . Hichun Jesun miho thu ahiltai .
41002003	Miphabep’in langthi mi khat ahenga ahin puiyun , lin ahinpou’ve .
41002004	Mipi jeh chun Jesu henga apulu thei pouvin , aumna don inching aphet vangun , lang thipa chu alupna pumin akhai lhauve .
41002005	Jesun atahsanu amudoh phat’in langthipa jah-a , “ Chapa nachonset chengse aki-ngaidam tai , ” ati .
41002006	Chukoma tou Danthu them phabep chun agel’un ,
41002007	“ Ibol’a hi chepan hitobang thu asei jeng ham ? Pathen ataitome . Pathen tilou koi dang chonset ngaidam jou umam ? ” atiuve .
41002008	Alungthim’uva chutobang agel’u hi Jesun alungin ahepai jengin ajah-uvah , “ Ibol’a nalung gil’a chutobang nagel’u ham ?
41002009	Langthipa jah a , ‘ Nachonset chengse ki-ngaidam ahitai , ’ ti leh , ‘ Thouvin , nalupna kilah-in lam jot tan , ’ ti hoijoh baijom ?
41002010	Hoi hileh leiset chunga Mihem Chapan chonset ngaidamna thahat anei nahetna diuvin , ” atin langthipa jah a chun ,
41002011	“ Kaseipeh nahi , thouvin nalupna kilah-in na-in langa kile kit tan , ” ati .
41002012	Ama jong akipatdoh paiyin alupna akilah-in japi mitmu tah a apotdoh jeng leh , amahon kidang asa behseh jengun Pathen athangvah-uvin , “ Hitobang thilsoh kamu kha hih hel’e , ” atiuve .
41002013	Jesu dilen lam jona apotdoh kitleh mipi aheng’ah ahung kikhomun , aman thu ahiltai .
41002014	Hitia ache naa hin Alphaeus chapa Levi , kaidonna inmuna tou amun , ajah a , ” Neijuiyin , ” atileh ; akipatdoh-in ajuitai .
41002015	Jesun Levi ina ankong aum phat’in kaidong ho le chonse ho tampin jong Jesu le aseijuite toh ankong aum khomun ahileh atam lheh tauve . Hichun anung jui
41002016	Danthu them ho le Phariseehon , chonse ho le kaidong ho toh an anehkhom amu’vin aseijuite jah a , “ Itidana Aman kaidong ho le chonsete toh an aneh khom ham ? ” atiuve .
41002017	Jesun hichu ajah phat’in ajah-uvah , “ Atidamten louthem angaipoi , adamlouten bou angaiyui ; Keijong adih ho kouva hung kahipon , chonse ho kouva hung kahi bouve , ” ati .
41002018	John seijuiho le Pharisee hon an angolji jeh-un miho Jesu henga ahungun ajah a , “ Itidana John seijuiho le Pharisee hon an angol jiuva , nang seijuihon angol ji louvu ham ? ” tin adongui .
41002019	Jesun ajah-uvah , “ Kichen golvahna hung lha ho chu ajinei pan alenkhompi laisea an ngol’a um theiyum ? Aji neipan alenkhompi dung seuva an ngol thei lou diu ahi .
41002020	Amavang alah-uva kona aji neipa akipui mang nikho hung lhung ding ahin , hiche teng chuleh amahon an angol diu ahi .
41002021	Koiman sopnem loulai pon hal’in ponlui abeh ngaipoi ; beh leh abehna chun ponlui chu kaieh jon tin haset lo cheh ding ahi .
41002022	Chujongle min savun peng lui sunga lengpitwi thah akhum ngai poi ; khum taleh lengpitwi peng chu tumkeh intin , alengpitwi le apeng ho geiya manlo ding ahi . Hijeh a chu lengpitwi thah chu peng thah a khum ding ahi , ” ati
41002023	Choldoh nikhon Jesun bulei lai ajotpa naa aseijuiten ache pum pum’un changvui akisiuve .
41002024	Hichun Pharisee hon ajah a , “ Ven , hiche ho khun itidana choldo nikhoa bol ngailou abol’u ham ? ” atiuve .
41002025	Jesun ajah-uvah , “ David le aloite gilkel’a an ngaicha aum pet’uva chu ipi abol’u nasim khah louhel’u ham ?
41002026	Abiathar Thempu chungnung ahilaiyin David chu Pathen Houin sunga alut’in , Thempuho tilouvin aneh ngailou , Pathen umjing hetna changlhah katdohsa chu anen aloite jong apei , ” ati .
41002027	Chujongle ajah-uva aseiyin , “ Choldo nikho hi mihem khohsahnaa kisem ahin , Choldo nikho khohsahnaa mihem kisem ahipoi ,
41002028	hijeh chun Mihem Chapa hi Choldo nikho Pakai jong ahi , ” ati .
41003001	Jesu houthua kikhopna ina alut kit leh , pasal khut langthi khat anaume .
41003002	Mihon ahehset theina diuvin langthipa chu Jesun Choldo nikhoa aboldam got le got lou aching lhiuve .
41003003	Jesun khut langthipa jah a , “ Alailunga hung dingin , ” atin ;
41003004	miho jah a , “ Choldo nikhoa thilpha bol ngai ha , thilse bol ngai ham ? Hinkho huhhing ngai ha suhmang ngai ham ? ” atileh ; Amahon la athip chet jengui .
41003005	Jesun miho chu lung hang pumin avegol’in , alung tah jeh-uvin alung gimpeh jon , lang thipa jah a , “ Nakhut lhangdoh-in , ” atileh , akhut alhandoh phat’in adamhel’e .
41003006	Chutah chun iloa Jesu suhmang theina ding Herodian ho toh kihou som din Phariseeho apotdoh paitauve .
41003007	Jesu le aseijuite twikhanglen jona acheu lah , Galilee gama hung kon mipin jong ajuiyui ; Judea gama hung kon ,
41003008	Jerusalema kon , Idumea gam le Jordan lui gal’a kon , chule Tyre le Sidon gamkol sunga hung kon mipin anatoh ho ajah jeh-uvin ahenga ahunguve .
41003009	Mipi atam behseh jeh chun aneh chinto louna diuvin Jesun aseijuite chu kongneo khat gotsa anakoipeh diuvin aseipeh-e .
41003010	Mi tamtah aboldam ahitah jeh-in dammona nei jousen Ama chu toh khah tei ding dei nan ahindel jengun ahi .
41003011	Lhagaoboh ho hin Jesu amu tengu leh amasanga aboh khup’un , “ Nangma Pathen Chapa nahi , ” tin asamu’vin ;
41003012	ahin la Ama aphondoh louna diuvin Jesun hakhamin akham chah-e .
41003013	Jesu mol chunga akaltouvin angaichat chengse akouleh , amaho ahenga achetauve .
41003014	Hichun mi som le ni alhengdoh-in , aminu solchah asah-in , akoma aum jingu va chule thuhil lhanglea jong asol doh theina dingin ,
41003015	thilha ho nodoh theina tha jong apei .
41003016	Hitia alhendoh som le ni chu : Peter tia aminvo Simon ahin ,
41003017	Zebedee chapa Jacob le John , ‘ Van gin chate , ’ ti naa amin lhon Boanerges asah te ni ahin ,
41003018	Andrew le Philip , Bartholomew le Matthew , Thomas le Alphaeus chapa Jacob , Thaddaeus le Canaan mi Simon ,
41003019	chule ama matsah a pang Iscariot Juda toh ahiuve .
41003020	Jesu ina ahung lut tai ; mipi ahung kikhop kit phat’un an jeng jong anethei tapouvve .
41003021	A-inkoten ajahdoh phat’un mat tho jeng din ahung kon’ui ; ijeh-inem itile a ngol’a agel’u ahi .
41003022	Jerusalema kona hungsuh Danthu themhon jong Beelzebul vop hiya , thilha ho anodoh jong chu avaihompau thahat vanga anodoh-in aseiyui .
41003023	Jesun amaho akouvin ajah uvah thulemin aseiyin , “ Satanin satan iti anodoh thei ding ham ?
41003024	Gamsung khat atum apaiyin kikhentel hen kidouto taleh , hiche gamsung chu dingdoh thei lou ding ahi .
41003025	Insung khat jong kikhentel leh ding jou lou ding ahi .
41003026	Hijeh chun Satanin Satan adouleh akikhentel ahitan , ding jou louva bei ding ahiye .
41003027	Koiman mihat ina lut’a ama kan masa louvin anei achom theipoi , akan jou teng le ain achom ding ahibouve .
41003028	Tahbeh a kaseipeh nahiuve , mihemte achonsetna chengseu le Pathen ataitom nau aboncha ngai dam chang diu ahin ,
41003029	Lhagao Theng taitom vang chu ngaidam chang louhel ding ahi ; tonsot’a chonset themmo changa um ding ahitai , ” ati .
41003030	Lhagaoboh vop a aseijeh-uva chutia asei ahiye .
41003031	Jesu nu le asopite ahunguvin inpo’ah adingun , mi asol’uvin Jesu agakousah-ui .
41003032	Akimvel’a tou mihon ajah a , “ Ven , nanu le nasopite polama adingun nahol’ui , ” atiuve .
41003033	Jesun miho chu adonbut’in , “ Kanu chu koi hiya chule Kasopite chu koi koi hiuvem ? ” atin ;
41003034	akim vel’a tou chengse avegil’in , “ Hiche ho hi kanu chule kasopite ahiuve .
41003035	Koi hijongle Pathen lungdei bol jouse chu kasopipa kasopinu chule kanu ahiuve , ” ati .
41004001	Jesun dil pang’a mi ahilpan kit leh , mipi ahung kikhomun , Ama dil laiya um kong khat sunga alut’in atouve . Mipi chengse vang twipam chin tol’a atouvui .
41004002	Jesun mipi chu thu tampi thulem jengin ahil’in , athuhilnaa chun ajah-uva aseiyin :
41004003	“ Ngaiyun ! Muchi thepa chu muchi then akondoh tai .
41004004	Hitia muchi athe naa hin muchi phabep lamsih a achun ahileh vachaten akilogam tauve .
41004005	Muchi phabep ma songlheo chung , leipatnaa achun , leiset asa loujeh-in akedoh loi vangin
41004006	nisan ahinsah teng jung anei lou jeh-in agopjitai .
41004007	Muchi phabeh jong ling lah a achun , ling ho ahung khandoh teng adep lih jin , ga louvin aumlo jitai .
41004008	Muchi phabepse vang leipha laiya achun , akehdoh paiyin , akhangin , agan , somthum cheng , somgup cheng , chule ja khat chengin agai , ” ati .
41004009	Chuin aman ajah uva , “ Angai na ding na neiyan ngai hen , ” ati .
41004010	Jesu achangseh a aum pet’in athuhil ja ho phabep le seijui som le ni chun thulemho thudol adongui .
41004011	Aman ajah-uvah , “ Nang ho vang Pathen lenggam thuguh chu kiseipeh nahitauvin , polama umte vang ijakai thulem jenga kisei ahi ,
41004012	hitia chu ‘ Ve jong leu amu chet thei lou diu , Ja jong leu ahet khen thei lou diu , chutilou hileh hung kihei kit’uva ngaidam chang ding ahiuve , ’ tia kisei ahi , ” ati .
41004013	Jesun ajah-uva , “ Hiche thulem hi nahet khen louvu ham ? Achutile thulem dang ho iti nahet thei diu ham ?
41004014	Muchi thepan Thu athe ahi .
41004015	Thu kithea lamsih a chu kiti ho hi thu ajah tah-u leh Satan ahung pai jenin asunguva lutsa thu chu alah mang pehji tai .
41004016	Chule songlheo chunga chu muchi kiti ho hi , thu ajah tah-u leh thanom tah a kisan jeng ho ahiuvin ;
41004017	ahinla jung neilou ahiuvin apangsot pouve , athujah jeh-uva gim genthei nan ahinphah tengu leh akipal thu paiji tauve .
41004018	Chujongle linglah a chu muchi kiti ho hi , thu ajatauvin
41004019	amavang hiche hinkho lungkhamna le hao ding deina , chule thil dang dang deichat nan thu chu adep lih jin , gadoh louvin aumloi .
41004020	Leipha laiya chu kiti ho vang hi , thu jaa kisan ho ahiuvin , abang somthum cheng , phabeh ma somgup cheng chule phabeh jong ja khat chengin apunguve , ” ati .
41004021	Jesun ajah-uvah , “ Thaomei kivah khu pocha kikhu khum ngai lou , jalkhun noiya jong kitung ngai lou hilou ham ? Thaomeikhom chunga tun dia kivahji hilou ham ?
41004022	Phondoh lou dinga kiselguh aumpon , chule hodoh lou dinga kikhu khum jong aumpoi .
41004023	Koi hileh a-ngaina ding nakhang neiyan ngaihen , ” ati .
41004024	Jesun ajah-uvah , “ Nathujah u hi melchih-un . Nate bang banguva nakitepeh diu , akhohjoa bon nakibol diu ahi .
41004025	Ajeh chu aneiya kipehben tin , aneilou vang aneilou vanga aneichasun jong kilahpeh ding ahi .
41004026	Jesun aseiyin , “ Pathen leng gam chu min loulaiya muchi athe tobang ahi ;
41004027	jan leh a-ihmun , sun teng athouve ; ahin muchi chu anakeh-in akhangdoh tai , aman vang iti kea iti khan ahi ahepoi .
41004028	Leiset’in acham chamin ahin gasah jin , amasan ananou ahin , abanin avui , chujou kit leh avuiya konin achang lhingjie .
41004029	Achang chu amin phat leh a-at phat ahitah jeh-in koiten a-at paijitai , ” ati .
41004030	Jesun aseiyin , “ Pathen leng gam chu iti itekah-uva , ipi thulema isei diu hitam ?
41004031	Ankammu tobang vang ahi , leiset’a akithe teng vannoiya muchi dang jouse sangin aneo pen’e ;
41004032	ahin akithe jou teng akehdoh-in , akhangin muchi dang sangin alenjoi , abah lentah tah asepdoh jin , chunga leng vachate jong aboh lim noiya ageh theiyui , ” ati .
41004033	Hitobang hin miho het thei kham khamin Jesun ajah-uva thu ahil’e .
41004034	Thulem louvin vang ajahuva imacha asei khapoi ; aseijuitevang atumin ijakai ahil chensoh nai .
41004035	Hiche ni hin nilhah ahiphat’in Jesun aseijuite jah-a , “ Dil gallang khat’a galkaiyu hite , ” ati .
41004036	Hijeh chun mipi adalhauvin , Jesu umna konga alut’uvin akitolpi tauve ; hia chun kong dang jong aumin ahi .
41004037	Chuin khopihui hattah ahung nungin , kong sunga twi akinong lut mat chattan ahileh , kong sung twi dim mai ding ahi tai .
41004038	Jesu la kong meilama lukhap khap’in a-ihmui . Seijuiten asukhangun ajah a , “ Houhil , keiho thigam ding kihita , khoh nasah lou ham ? ” atiuve .
41004039	Jesu athoudoh-in khopi hui chu haphon aphoh-in , twikhanglen jah a “ Thip hel’in , umthimin , ” atileh ; huipi athip hel’in aumthimbeh tai .
41004040	Hichun ajah-uva , “ Ibol’a chute kichat nahiuvam ? Tahsanna nanei loulai hel’u ham ? ” ati .
41004041	Amaho la akicha behseh jengun , khat le khat akihouvun , “ Hichepa hi hoi koibep hitaa , huipi le twikhanglen geiyin athu angai jeng ham ? ” atiiuvin ahi .
41005001	Amaho twikhanglen gal langa Gerasa gamsung’ah ahung tauve .
41005002	Jesu konga kona apotdoh doh-in lhan lah a hungkon lhagaoboh vop mikhat’in akimutopi paijen’e .
41005003	Lhagaoboh vop pa hi lhan lah jenga pansa ahin , koiman thih khaova jong ahen jou lou ahitai .
41005004	Bul akituh a thih khaova akikan vangin , thih khao jouse atumtan jin , bul ho aphukeh jin , koiman abol ngoi jou lou ahi .
41005005	Sun le janin lhan lah a avah len mol chung dunga a-ao le a-ao len , songin aki-at chen chen jengin ahiye .
41005006	Gamla tah a konin Jesu ahin mun , ahung khaiyin a-ang’ah aboh khup tai .
41005007	Chuin going tah-in asam in , “ Pathen chungnugnpen Chapa Jesu , ilo ding neitiu ham ? Pathen mina ka-ngeh nahi neisu genthei hih beh-in , ” ati .
41005008	Jesun , “ Mipa sunga kon chun hung potdoh-in , lhagaoboh , ” atijeh a chutia asei ahiye .
41005009	Chuin Jesun , “ Namin ipi ham ? ” atileh ; aman , “ Tamtah kahijeh-un kamin , ‘ Janel , ’ ahi , ” atin ;
41005010	chuche gamsunga kona asoldoh louna dingin hataovin ataove .
41005011	Akoma lhang panga chun vohcha tampi honk hat alhan ,
41005012	lhagai ho chun , “ Hiche vohchate sunga khu kalut theina diuvin nei sol tauvin , ” tin Jesu henga ataovui .
41005013	Jesun asol tai . Chuin lhagaoboh ho apotdoh-un vohchate sunga alut’u leh vohcha sang nijen , hon khat chu kol’a alhai lhauvin , twilena alha lut’un athi gamtauve ,
41005014	Vohcha ching ho chu ajam uvin thusoh hi khopi sung le loujao dunga aglhutsoh tauve . Hijeh chun athilsoh umchan vedin miho ahung uleh ,
41005015	Jesu kom ahung lhun’un thilha janel voppa pon kisil’a lung lima anatou amu’vin , akicha lheh jenguve .
41005016	Thilha voppa le vohchate chunga thilsoh amit tah a muhon ahung ho chu aseipeh-uvin ahi .
41005017	Chuphat’in mihon Jesu chu agamsunguva kona potdoh din ajoltauve .
41005018	Jesu konga alut pet’in ma sanga thilha voppan akoma aum jing na ding athume .
41005019	Jesun ajadan , “ Na-ina chen lan gPakaiyin nakhotoa thil nasatah nabolpeh chu na-inkote gasei peh tan , ” atipeh-e .
41005020	Hijeh chun ama achen Jesun thil nasatah abolpeh chu khopi som sunga aphongjal len , ajapha chanin kidang asasoh keiyuve .
41005021	Jesu konga akile tolgalkai kit phat’in , ahenga mipi ahung kikhop jeh-un Ama twikhanglen panga aumden’e .
41005022	Hichun houthua kikhopna in vaipo ho lah a Jairus chu ahungin , Jesu amu phat’in akhomuh a aboh khup paiyin ,
41005023	“ Kachanu thi ding koncha ahitai , adamdoh a ahinthei teina din , hungin achunga nakhut hung ngamin , ” tin ha-ngeh-in angeh tai .
41005024	Jesu amato kilhonin achei . Ahin mipin ajuiyun , ajet aveiya aneh chinto jenguve .
41005025	Numei khat hikum som le kum ni jen athi longa damlou ,
41005026	louthem mi tamtah akijensah a , anei chasun asuh mangsoh ahitan , ahivanga damdoh louva khoh cheh cheh jo ahi .
41005027	Hiche nu hin Jesu thudol ajan , mipi lah a Jesu nung’ah ahungin aponsil athamtai .
41005028	Ijeh-inem itile , “ Aponsil ho jeng jong tham kha leng damteiyinge , ” ati ahi .
41005029	Athi long chu akang heltan , aman jong atahsa natnaa kona adamtheng chu akihet paitai .
41005030	Apet tah chun Jesun atichunga kona thaneina apotdoh ahe paiyin , mipi lah avekimvel’in , “ Kaponsil ho thamkha koiham ? ” tin ahol’e .
41005031	Aseijuiten ajah’a “ Mipin naneh chinto jing mua iti , ‘ Eithama koiham ? ” natiham , ” atiuve .
41005032	Hichun Jesun aponsil tham mi chu muleng tin ave-lei .
41005033	Numeinun achunga thilsoh chu ahen , kichasa san ahungin kithing thingin a-anga aboh khup’in adih tah aseidoh tai .
41005034	Chuphat’in Jesun ajah a , “ Chanu , natahsanin nadamsah ahitai , lung mongin chen lang nanat genthei naa konin damtan , ” ati .
41005035	Jesun thu asei nalaiyin , houthua kikhopna in vaihompa ina konin mi phabep ahungun , “ Nachanu athitai , ibol’a Houhilpu nasuh lung gim ding ham ? ” atiuve .
41005036	Jesun aseiyu chu ijasep louvin , houthua kikhopna in vaihompa jah a , “ Olmo hih-in , tahsan poutan , ” ati .
41005037	Jesun Peter le Jacob chule Jacob naopa tilou midang akijuisah nompoi .
41005038	Houthua kikhopna in vaihompi in ahung lhun phat’un miho akap amao pohchei choiya um amun ,
41005039	asung lhan ajahuvah , “ Ibol’a pohchei choiya kap nahiuvem ? Chapangnu hi athi ahipoi , a-ihmu ahibouve , ” ati .
41005040	Mihon anuisat tauve . Ahi vangin abonchauvin adeldoh-in , chapangnu nu le pa toh akilhonpi chengse toh chapangnu um naa alut tauve .
41005041	Chapangnu chu akhut’in atuh-in ajah a , “ Boinu thouvin kati nahi , tinan , “ Tilitha koum , ” ati .
41005042	Chapangnu chu athou paiyin lam ajottai ; ama hi kum som le ni chapang ahi . Hichun mihon adatmo behseh jenguve .
41005043	Hichun jesun koimacha ahetsah louna diuvin akham chah kheh-in chule , “ Chapangnu chu neh ding peuvin , ” tin aseiye .
41006001	Jesun chukom dalhaa achenna khoa ahung leh , aseijuiten ahin juiyui .
41006002	Choldo nikho lhin phat’in houthua kihopna ina thu ahil’in athuhil ngaiya mi tampin adatmouvin , “ Hichepan hichengpi hi hoiya alah hi-nga na ? Ama kipea hi itobang chihna hiya , hibanga bolmo kidang abol ham ?
41006003	Jacob le Joseph , Judas le Simon sopipa , Mary cha thingthembolpa chu hilou ham ? Asopi numeiho jong ilah-uva aching meu ? ” atiuvin , kipal nan aneilo tauve .
41006004	Jesun ajah-uvah , “ Themgao chu mun dang danga akijabol vangin agamsung le amite lah chule a-inkote lah a kijabolji lou mong ahi , ” ati .
41006005	Hikoma chun ana damlou phabep chunga khut angap’a adam sah tilouvin , thil kidang ima abol thei tapoi .
41006006	Atahsan louvu chu kidang asa lheh jenge . Jesu anaivel kho hoa achen thu ahil le tai .
41006007	Seijui som le ni chu akouvin , lhagaoboh nodohna thei tha apen , mini nin asoldoh panin ahi .
41006008	Amaho chu lamkah a dinga tenggol tilou changlhah hihen , sakhao hijongle , sumdip sunga jong sum apoh lou diuvin aseipeh-e .
41006009	Kengchot vang aseuva sangkhol chol tho ni aki-ah lou diuvin aseiye .
41006010	Ajah-uva aseiyin , “ Hoikom hijongle nalhun nauva kona napotdoh kahseuvin chukoma umden jingun ;
41006011	hoimun hijongle min nalhunsah dauva nathu jong angai louvu leh , dalhauvin lang , ahettohsah nan nakengphanguva leivui thin lhah khum’uvin , ” ati .
41006012	Amaho apotdoh-uvin min chonset lung ahei teina din ahil lhang leuve .
41006013	Thilha tampi anodohun , adamlou tamtah thao anu’vin , aboldam tauve .
41006014	Gamtina Jesu min kithang hi Herod lengpan ajadoh tai . Mi phabep’in , “ John baptist chu thinaa kona thoukit’a hitobang thil kidang bol theina thahat hi anei hiya chu , ” atiuvin ;
41006015	kon khat’in , “ Elijah ahi , ” atiuvin ; adangsen vang , “ Malai Themgao ho tobang khat hinah ta , ” atiuve .
41006016	Herod vang chun , “ Alu katansa John chu hiya thoudoh kit hichu , ” ati ahi .
41006017	Ijeh-inem itile Herod hin asopipa Philip jinu Herodias aki chenpi ahin , hiche nu jal’a hi mi asol’a John hi amasat a asongkul’a anakhum ahi .
41006018	Ajeh chu Johnin Herod jah a , “ Nasopipa ji nakichenpi hi dan ngai ahipoi , ” tia aphosa ahi .
41006019	Hijeh a hi Herodias hin John ahot’a athanom jing ahin , athat theipoi ;
41006020	ijeh-inem itile Herod’in John hi midih le atheng ahi ahetjeh-in akichan apanpijitai . Athuhil ajah jongle along akichiah lheh jin , ahivangin kipah tah-in angaipehji nai .
41006021	Chuin nikho gomkom cha khat ahung um khan , Herod so nikho lhin nin golvah abol’in , amite lamkaiho le sepai vaipo ho chule Galilee gama milen milalte akouve .
41006022	Hichun Herodias chanu ahung lut’in alam leh , Herod le a-ankong umpi chengse akitaisah lheh-e . Lengpan nu-ngah jah achun , “ Nadei jouse kahenga thumin , Peng , kate , ” atitai .
41006023	Herod akihahsel’in , “ Kahenga nathum jouse kagamsung keh khat geiyin penge , ” ati .
41006024	Nu-ngah chu apotdoh-in anu henga , “ Ipipen kathum dingham ? ” agatileh ; “ John Baptist luchang , ” tin aseipeh-e .
41006025	Apet tah chun nu-ngah jong lengpa henga ahungin , “ Tutah hin John Baptist luchang ankong khat’a neipe le chun kadeiye , ” ahung ti .
41006026	Lengpa chu alung gim lheh jengin , ahivangin a-ankong umpi ho ansunga akihahselna jeh chun adathei tapoi .
41006027	Hiti hin lengpan a-ngah a pang sepia ho khat John lu la dingin asoltai . Ama achen songkul’a John lu agatanin ,
41006028	ankong sunga ahindomin nu-ngah chu apetai . Nu-ngah chun anu agapen ahi .
41006029	Athu hi John seijuiten ajah phat’un along ahung pu’vin lhan’a avuitauve .
41006030	Solchah ho Jesu henga ahung kikhom’un , athilbol jouseu le athuhil’u aseipeh soh keiyui .
41006031	Mi ahung le ache le atam behseh phat’in an jeng cha jong ane man tapouvin , hijeh chun Jesun , “ Abung in hung kikhin doh-un lang munthip lai khat’a kicholdouvin , ” ati .
41006032	Hijeh chun kongin akitol’un gam thip lai khat ajontauve .
41006033	Mi tamtah-in acheu amu’va ahet phat’un akimvel khopi jousea konin kengin anacheuvin , amaho sangin analhung masatauve .
41006034	Jesu kong ahung potdoh le mipi kinonglul lul chu amun , achingbei kelngoite toh abah jeh-uvin alungset’in thu tampi ahil pantai .
41006035	Agei behseh phat’in aseijuite ahungun , “ Agei behseh tan , ium nau ma gamthip lah ahin ,
41006036	miho hi cheuva akimvel loujao ho le kho dunga neh le chah akichohna diuvin soltan , ” ahung tiuve .
41006037	Jesun adonbut’in ajah-uvah , “ Nang hon neh ding peuvin , ” ati . Amahon , “ Kacheuva changlhah denarii ja ni man kachoh-uva mipi neh dia kapeh diu ham ? ” atiuleh ;
41006038	Jesun ajah-uvah , “ Changlhah pheng ijat naneiyum , gaveuvin , ” ati . Agavet chet phat’un , “ Pheng nga le nga ni ahi , ” atiuve .
41006039	Hichun mipi chu hamhing chunga aloi loiya tousah din aseijuite aseipeh-e .
41006040	Miho chu agol gol’in ja khat cheng som nga chengin atoutauve .
41006041	Chuin changlhah pheng ngale ngani chu alan , van lam aven , phatthei aboh jouvin aheh bal bal’in mi ang’a luipeh din aseijuite apen , nga ni jong ahoppeh soh keiye .
41006042	Mipin aneuvin avasoh keiyui ;
41006043	changlhah chu anong nai amoh paipeh som le ni dim le nga nong phabep toh aloh doh-uvin ahi .
41006044	Changlhah ne ho chu Pasal sang nga alhinguve .
41006045	Jesun mipi alhah dohpet chun agallang khat , Bethsaida ache masa din aseijuite kong sunga alutsah loi jengin ahi .
41006046	Amaho hi alhah doh soh phat’in tao din molchunga akaltoutai .
41006047	Nilhah ahi phat’in kong la dil lai lung ageitan , ama changseh-in tol lhaga aum nalaiye .
41006048	Seijuite dil’a akitol nauva huiyin ale lama anuh jeh-uva alung gimu ahin mun , jingkah nidan li donin dil’a twi chunga kengin lam ahinjot’in , amaho khel din agoi .
41006049	Twi chunga lam jot’a ahung amu phat’un joumi danin agel’un a-aosot jengui .
41006050	Ajeh chu Ama amu cheh-uva kichasoh kei ahiuve . Chutah chun Jesun ahinhou paiyin ajah-uva , “ Olmo hih-un , Kei kahi , kicha hih-uvin , ” ati .
41006051	Aum nau kong sunga Jesu akaldoh phat’in hui athip del’in ahileh adatmolheh jenguve .
41006052	Ijeh-inem itile changlhah chunga thilsoh jong gelpha talouva lungmoh chehjo ahiuve .
41006053	Agal kaiyuva tolgo agei phat’un kong angauvin , Gennesaret lam ajontauve .
41006054	Kong adalhah lhah-uvin mipin Jesu anahepai jenguvin ,
41006055	agamsunga alhai leuvin , Jesu aumna ajah phahna chan’uva adamlou jouse alupna pumin ahin pupu jenguve .
41006056	Khote sung hihen , khopi sung hijongleh , loujao dung geiyin , ache na chan’ah kailhang dung jenga jong adamlou ho alupdsah-uvin , apon mong kai beh atham sah din angeh-uve . Ama tongkha chan vang adamsoh keiyui .
41007001	Jerusalema konin Pharisee ho le Danthu them phabep Jesu henga ahungun ahi .
41007002	Jesu seijuiten khutnen sil lha louva an aneh-u amutauve .
41007003	Ijeh-inem itile Pharisee ho le Judaten puchon pachon amangun , khut phatecha silngim masa louvin neh le chah abol ngaipouve .
41007004	Kailhang dunga kona ahungkile tengu jong le kisil lha louvin an anepouve . Chondan dang , khon ho , belcha ho , sum-eng bel ho , lupna ho geiya sop theng ding Dan tampi aneiyui .
41007005	Hijeh chun Pharisee ho le Danthu them hon , “ Itidana naseijuiten puchon pachon jui louva khut sil masa louva an aneh jiu ham ? ” tin Jesu adongui .
41007006	Aman ajah-uva , “ Mipha lhem nang ho thudol hi Isaiah-an kitoh chet’a gaothu aseiya , hitia kisun ahi : ‘ Hiche nam mite hin akamsung’uvin eijabol’un , Alungthimu la keiya konin agamla lheh jenge ;
41007007	Athuhil’u jong mihem thupeh jeng ahil jeh-un , Eihouvu jong hi mohseh ahi , ’ tia asei chu .
41007008	Pathen thupeh napaiyun , mihem chondan joh nanit’uvin ahi , ” ati .
41007009	Hiti jong hin ajah-uvah , “ Pathen thupeh phatah-in napaiyun , nachondanu joh nitna ding na-ngaitouve ong ?
41007010	Ajeh chu Mose’n ‘ Nanu napa jabol’un , ’ chule ‘ koi hile anu apa douna thuse sei jouse chu thihel hen , ’ ati ahin ,
41007011	nang hon la , ‘ Mi khat touvin nu ham pa ham jah a , ‘ Keivanga naphat chomna ding thil ho chu Pathen dinga thilpeh ahi , ’ atileh ,
41007012	ama hin nu hihen pa hileh akithopi lou akhoh poi , ’ tin
41007013	akhang khanga nahin juipeh-u puchon pachon jeh chun Pathen seisa nathaimil’uve . Hitobang hin thil tampi nabol’uvin ahi , ” ati .
41007014	Jesun mipi chu ahenga akou kit’in ajah-uvah , “ Nabonun kasei ngaiphauvin , hetoh-un .
41007015	Thil imacha polama kona mihem sunga lut’a ama suboh thei aumpoi , asunga kona potdoh bou chun asuhbohji ahi !
41007016	( Angaina ding nakhang neiyan ngaihen , “ ) ati .
41007017	Jesun mipi adalhah a insunga alut chun aseijuiten hiche thulem hi adong chen’uve .
41007018	Hijeh chun Jesun ajah-uva , “ Nang ho jong midang banga hetna lhasam nahiuvam , polama kona mihem sunga lut chun ama asuboh poi ,
41007019	ijeh-inem itile alung sunga lut louvin , a-oi sunga lut’a aposo naa ahung potdohji dol hekhen theilou nahiuvem ? ” ati . ( Hichea hin neh thei jouse athengin aseiye . )
41007020	Aman , “ Mihem sunga kona hung potdoh bou chun mi asuhboh ahi .
41007021	Ajeh chu mihem lung sunga konin lung gilou , jon thanhoi , guchatna , tolthana ,
41007022	mito jonna , papsetna , gitlou , engsetna mi doha bol , huhna ,
41007023	thilse hichengpi hi misunga kona hung potdohjia mi asuhbohji ahi , ” ati .
41007024	Jesun hikom chu adalhan Tyre gamkai jonin achetai . In sunga alut’in , koimacha akihetsah nompoi . Ahinla akisel thei dehpoi .
41007025	Achanu lhagaoboh vop numei khat’in ajahdoh phat’in ahungin akhomuh-a aboh khup jenge .
41007026	Numei chu Greek mi ahin , Syria gam Phoenicia khoa peng ahi ; aman achanu sunga thilha nodoh peh dingin athume .
41007027	Jesun ajah-a , “ Chate va masa ta diu hen , chate neh ban lahpeh a uichate se-lhah peh ding aphapoi , ” ati .
41007028	Aman adonbut’in a jah a , “ Pakai , uichaten jong dokang noiya anmal lhathang aneh jiu khu me , ” ati .
41007029	Numei nu jah a hin Jesun , “ Hiche nasei jeh chun chetan , nachanu sunga konin thilha chu apotdohtai , ” atipeh-e .
41007030	Numei chu acheleh anao jalkhuna lum agatoh-in , asunga konin thilha anapotdoh tai .
41007031	Jesun Tyre gamkai ajot’in , khopi som ajotpeh-in , Galilee dillen ahung lhung tai .
41007032	Ahenga mi na-ngong paojong paochen theilou khat ahinpuiyun achunga khut angap din ataovui .
41007033	Jesun mipi adalhan achangseh-in apuidoh in akhut jungin anakhang te ni akhoipeh-e ; chuin chil aphikhumin aleigui jong athampeh-in ,
41007034	chujouvin van lam aven , akhoisan , ‘ Kihongin , ’ ti nan ajah a , “ Ephphatha , ” ati .
41007035	Apet tah chun ana avangin , aleigui akilhamin , oh louhel’in thu asei theitai .
41007036	Hichun koimacha jah a aseidoh louna diuvin akham chah kheh-e ; ahinla ahakham cheh le ahaseiphong cheh-un ahi .
41007037	Ajapha chanin kidang asa behseh jengun , “ Ijakai abol phasoh keiyin , nangong la kho ajah sah tan , paomo jong apaotheisah tai , ” atiuve .
41008001	Hichelai chun mipi nasa tah ahung kikhop kit leh neh ding anei lou phat’un Jesun seijuite akouvin ajah-uvah ,
41008002	“ Mipi kakoma nelou chalouva aumnao hi nithum alhingtan , kalungset lheh jenge .
41008003	Abang hi gamla tah a hung ahuvin , gilkel dangchah pumin kisol jengleh lampi dunga lha lhop pe tei diu ahi , ” ati .
41008004	Aseijuiten adonbut’un , “ Hikom gamthip’a mi hichengpi vahna kham changlhah kon hoiya alah ding ham ? ” atiuve .
41008005	Jesun “ Changlhah ijat naneiyum ? ” atileh ; “ Pheng sagi , ” atiuve .
41008006	Hichun mipi tol’a tou din asol’in , changlhah pheng sagi chu alan , phatthei aboh jouvin mipi ang’a luipeh din aseijuite apetai .
41008007	Amahon nga phabep jong anei yun , hijong chu phatthei aboh jouvin miho ang’a luipeh din aseipeh-e .
41008008	Mihon anevasoh keiyuvin , aneh moh-u anong longkai sagi dim aloh doh-uve .
41008009	Anea pasal sang li jen ahin , Jesun amaho chu alhadoh tai .
41008010	Chuin aseijuite toh konga alut paiyun Dalmanutha gamsung alhung tauve .
41008011	Pharisee ho ahungun thu adong pan’uvin , apatep nan van’a konin melchihna ahol’uve .
41008012	Jesu along gil’in nasa tah-in akhoisan , “ Ibol’a hiche khang mite melchihna ahol’u ham ? Ddih tah a kaseipeh nahiuve , hiche khang mite hi melchihna kipe louhel ding ahi , ” ati .
41008013	Chuin miho adalhan konga alut kit’in gallang khat’a achetai .
41008014	Seijuiten changlhah apo haiyun , kong sunga neh thei dan gneilouvin , changlhah pheng khat she bou aneiyuve .
41008015	Jesun ajahuvah , “ Ching theiyun , Pharisee ho le Herod chol lah a kihong phauvin , ” ati .
41008016	Seijiute akihou lhiuvin , “ Changlhah inei pouve , ” akitiuve .
41008017	Hichu Jesun ahen ajah-uva , “ changlhah nanei lou jeh-uva ibol’a kihou lhi chet chut nahiuvem ? Tugeiya hejong hekhen louva lungmoh gam nahiu hitam ?
41008018	Mit nineiya namu thei lou , nakhang nineia najah thielouvu ham ? Gel jong nageldoh lou mong uham ?
41008019	Mi sang nga lah a changlhah pheng nga kahoppeh a chu anong paipeh ijat nalodoh um ? ” atileh ; “ Paipeh som le ni , ” atiuve .
41008020	Mi sang li lah a changlhah pheng sagi kahopeh a Chula anong longkai dim ijat nalodohuvem ? ” atileh ; amahon , “ Longkai sagi ” atiuvin ,
41008021	hijeh chun ajah-uvah , “ Nahet khenu hitam ? ” ati .
41008022	Bethsaida ahung lhung rauve . Hichun mitcho mi khat Jesu henga ahinpuiyun , atham din ataovui .
41008023	Jesun mitchopa chu khopam langa apuidoh-in , amit te nia chil aphin achunga khut angapjouvin ajah a , “ Ipi pi na mun ? ” tin adonge .
41008024	Ama adah-in , “ Mihem kamun , thingphung holheh lheh ahin , ahivangin ava leu kamui , ” ati .
41008025	Amit te ni thampeh leh kichentah-in kho amutai . Ama jong adamin gamla tah a thil ho geiyin kichentah-in amutheitai .
41008026	Hichun , “ Khosunga lutda tan , ” tin , ainlama asol mangin ahi .
41008027	Jesu le aseijuite Casarea Philippi khoneo hoa ache leuvin , lampia Jesun aseijite jah a , “ Mihon Keima hi koi ahi , eitiuvem ? ” tin adonge .
41008028	Amahon , “ Mi phabep’in , ‘ John Baptist ahi , ’ atiuvin ; pha bep’in ma , ‘ Elijah ahi , ’ atiuvin ; kon khat sen vang , ‘ Themgao ho khat pen ninah ta , ’ tin aseiyui , ” atiuve .
41008029	Jesun adongin , “ Nang hon la koiba ahi neitiuvem ? ” atileh ; Peterin adonbut’in ajah a , “ Nangma Messiah chu nahi , ” ati .
41008030	Hichun aman koima jah a asei louna diuvin hakhamin akham chah-e .
41008031	Jesun ajah-uva Mihem Chapan genthei hesoh tamtah athoh a upate le Thempu pipu ho , Danthu them hon asan dauva , atha diu chule nithum jouva athodoh kit tei ding thu ahilpanin ,
41008032	ajah-uvah phongtah-in aseiye . Hichun Peterin atumin apuidohin abelhatai .
41008033	Jesu akiheiyin aseijuite aven Peter chu haphon aphohin , “ Kinung le jengin Satan , ajeh chu nangin Pathen gel bang gel louvin mihem lung gel jeng na gel’e ” ati .
41008034	Jesun aseijiute le mipi akou vin ajah-uva , : Koi hile eijuinom chu amatah kisumil hel’a athingpel akiput’a eijui ding ahi .
41008035	Ijeh-inem itile koi hile akihinso nom chun athi lo ding , amavang Keijal le Kipana Thupha jal’a thi lo jousen kihinso na anei ding ahi .
41008036	Ajeh chu min vannoi leiset pumpi neihen lang ahinkho kisuh mang ta leh ipi phat chompin tem ?
41008037	Chujongle min ahinkho lhenga ipi apeh ding ham ?
41008038	Ijemtia mikhat touvin hiche chonse lekitah lou khanga hi Kei le kathuho ajachat pi leh Mihem Chapan jong Vantil thengte toh Apa loupinaa ahung teng leh ama chu ajumso ding ahi , ” ati .
41009001	Jesun ajah-uva , “ Dih tah a kaseipeh nahiuve , hikoma ding ho lah ahin Pathen lenggam thu neitah a hung amu kah seuva thina tep kha lou ding aum’uve , ” ati
41009002	Nigup jouvin Jesun Peter le Jacob chule John toh achanguvin molsang chunga apuitouve . Chuin a-ang sunguvah avou akikhel’in ,
41009003	aponsil ho chu abanlot lot’in alhelah alh jengin , leiset’a koiman hitobangin asop bang theipoi .
41009004	Hichun Elijah le Mose ahenguva ahung kilah lhonin Jesu toh akihou lim’uve .
41009005	Hichea hin Peterin Jesu adonbut’in , “ Rabbi , hikoma ium’u hi anome , Nang ding khat , Mose ding khat chule Elija ding khat , lhambuh thum song ung kate , ” ati .
41009006	Akichat behseh jehuva sei ding hetmoa asei ahibouve .
41009007	Chuin meilhang khat’in ahile khu’uvin , meilhang lah a kon chun ogin khat hin , “ Hiche hi kachapa deditah ahi , athu ngaiyun , ” ati .
41009008	Akimvel’u avetu leh koima dang amu tapouvin , Jesu le amaho changseh bou aumtauve .
41009009	Molchunga kona ahung kumlhah pet’un Jesun amaho chu akham chah-in , “ Mihem chapa thinaa kona thodoh kit kahsen nathilmu hi koimacha jah a seidoh hih hel’un , ” ati .
41009010	Asei chu amelchih jingun , “ Thinaa kona thodoh kit ati hi ipi aseina hintem , ” tin akidong touve .
41009011	Hijeh chun Jesu adongun , “ Ibol’a Danthu them hon Elijah hung masatei ding ahi , tia aseiyu ham ? ” atiuve .
41009012	Jesun adonbut’in , “ Elijah chu ahungin ijakai got tohsan ahung koiye ; ahile i-atileh , Mihem Chapa chun gim genthei athoh a hot le paiya kibol ding ahi , tia asumchan ding dol kisun hintem ?
41009013	Kenvang kaseipeh nahiuve , Elijah chu ahungtan , aumchan ding kisun bangin miho aning anop’in aboltauve , ” ati .
41009014	Seijuite henga ahung phat’un mipin seijuiho chu ana umchah kheh-un , Danthu them phabep’in anakinelpiuve .
41009015	Mipin Jesu amu phat’un abonchan kidang asauvin , ahenga alhai lut’uvin chibai aboh tauve .
41009016	Jesun seijuite jah a , “ Amaho khutoh ipi kinel nahiuvem ? ” atileh ;
41009017	mipilah a khat’in , “ Houhil , kachapa paomo lhagaoboh vop khat nahenga kahinpuiye .
41009018	Ama hi lhagaoboh in amat khah na chan’ah aheh lhujin , achilphon alhan , aha geljin , atahsa jong agongsuh suh jenge ; naseijuihon einodoh peh diuva kasei leh ajoupouve , ” ati .
41009019	Jesun amaho ahousal’un “ Vo tahsan bei khang mite ! Itih chan ka-umpi dding nahiuva , itih chan geiya kakho ngai ding nahiuvem ? Chapng chu kahenga hinpuiyun , ” ati .
41009020	Mihon ahenga ahinpui phat’un , lhagaoboh-in Jesu amun , chapang chu avei ngol’in aheh lhu pai jengin , achil phon alhan , tol’a chun akilih le le jeng tai .
41009021	Jesun apa jah a , “ Ahitina itih chan hitam ? ” tia adoh leh ; “ Aneova pat ahitan ,
41009022	hiti hin suhmang din agon , abang le meilhum sung , abang le twi lah a aleh lut jin ahi . Alo naje khat nahet le neikho ton neikitho piuvin , ” tin aseiye .
41009023	Jesun ajah , a “ Alo naje nahet leh ! Atahsan din ijakai ahitheisoh keiye , ” ati .
41009024	Chutah chun chapangpa pa chun ahinsam jengin , “ Katahsan’e , kalhahsamna neikithopin , ” ati .
41009025	Mipi ahenga hung lhaikhom amu phat’in Jesun lhagaoboh chu haphon aphoh-in , “ Lhagao paomo le na-ngong , amaa konin potdoh-in lang lut kit lou hel dia kaseipeh nahi , ” ati .
41009026	Hichun hatah-in apengin , chapang chu avei ngoiyin apotdoh tai . Chapang chu athi abang jengin ahileh , mi atamjon athi tahbehin agel’uve .
41009027	Jesun atuh-in akaithou leh adding jang tai .
41009028	In’a ahung lut phat’in aseijuiten guh thim chan adongun , “ I-atileh keihon kanodoh jou louvu ham ? ” atiuve .
41009029	Jesun ajah-uvah , “ Hitobang hi taona tilouvin akinodoh theipoi , ” ati .
41009030	Hikom chu adalhauvin Galilee gam ajot’un ahi ; Jesun aumna mi ahetsah nompoi .
41009031	Ajeh chu aseijuite ahilpeh-in , ajahuva , “ Mihem Chapa hi miho khut’a kipedoh ding , , amahon athauva , atha jouvu nithum nung leh toudoh kit ding ahi , ” tin aseiye .
41009032	Seijuiten asei chu ahethei pouvin , doh ding la akichauve .
41009033	Capernaum ahung lhuna insunga aumpet’un seijuite jah a , “ Lampi dunga chu ipi kinelji nahiuvem ? ” atileh ;
41009034	amaho chu lampi dunga alenpen koi hiding thu kinel ahijeh-uvin athip chet jenguve .
41009035	Jesu atouvin som le ni chu akouvin ajah-uva , “ Koi hileh amasapen hinoma chu nukhah pen a , japi lhacha pang ding ahi , ” ati .
41009036	Chuin Jesun chapang khat akeiyin amasanguva adinsah-in , akoiyin ajah-uvah ,
41009037	“ Kamin a hiche cha pang tobang khat sanga chun Eisan ahi ; Eisang chan chun Kachanga Eisan ahipon , Eisolpa geiya asana hi , ” ati .
41009038	Johnin Jesu jah-a , “ Houhil , naming a thilha nodoh pasal khat kamu’vin eiho lah a apanda jeh-in abolda din kaseipeh tauve , ” ati .
41009039	Jesun ajah-uva , “ Kham dauvin . Kamin a thil kidang bol’a koiman eiseise loi ponte .
41009040	Ajeh chu eidoulouva chu eipanhu-vah ahi .
41009041	Phatah a kaseipeh nahiuve Keiya nahijeh-un don ding twi khon khat na pechanin kipaman asantei ding ahi .
41009042	“ Hiche chapang tobang ho khat eitahsanda sah chan chu a ngonga sum hei song kikhai hen Twikhanglen a kileh lutle phajonte .
41009043	Hijeh chun nakhut’in nakipalsah le tanbongin ! Khutni neiya damun nalut sangin , khut lang beiyin hinna lutle chun aphajoi .
41009044	Damun chu alungla thimo meikong jong mitmo ahi .
41009045	Nakengin nakipalsah le , tanbongin ! Kengni neiya damuna nalelut sangun , keng lang beiya hinna nalut aphaajoi .
41009046	Damun chu alongtol jouse la thimo , amei kong jong mitmo ahi . )
41009047	Namit’in nakipal lhuh sah le kaldoh jengin , mit ni neiya damuna nalelut sangin mit lang beiya Pathen leng gama lut nang din aphajoi .
41009048	Ddamun chu alungtol jouse la thimo , ameikong jong mitmo ahi .
41009049	“ Mi jouse meiya chisoa kiso cheh ding ahi .
41009050	Chi hi aphai ; ahin chi hi alta hih leh iti naalsah kit diu ham ? Nasunga chi nei cheh-un , kichamdel’in um’uvin , ” ati .
41010001	Jesun chukom dalhan Judea gama ahungin Jordan lui agalkaitai . Mipi ahenga ahung kikhop kit phat’un , angaiyin thu ahil kittai .
41010002	Pharisee ho ahenga ahungun apatep nan , “ Pasal’in ji ada hi Dan ngai hinam ? ” atiuve .
41010003	Jesun adonbut’in ajah-uvah , “ Mose’n ipi thu napeh-uvem ? ” atileh ;
41010004	amahon , “ Mose’n kidana lekha sutpeh a da sing aphel’e , ” atiuvin ahi .
41010005	Jesun ajah-uvah , “ nalung tah jeh-uva Mose’n hiche thupeh chu anasut ahibouve .
41010006	Amavang semtil’a pat Pathenin amani pasal le numeiya a semsa ahitai .
41010007	Hijeh a chu min anu le apa adalhah a aji toh kigom ding ,
41010008	pum nimi ni hita louva tikhat pum khat hi-lhon ding ahitai .
41010009	Hijeh chun Pathen gopdsa chu mihemin sukhen hih hen , ” ati .
41010010	Insung alut kit phat’un aseijuiteen hiche thudol hiJesu adongui .
41010011	Aman ajah-uvah , “ Koi hile aji daa numei dang kichenpi jousen aji ajonkhum ahi ;
41010012	numeiyin jong aji adaa pasal dang akichenpi le ajong’ah ahi , ” ati .
41010013	Hichun atham din mihon chapang phabep Jesu henga ahin puiyui . Ahin sseijuiten ahinpuiho chu haphon anaphoh-ui .
41010014	Jesun amudoh phat’in along phamon ajah-uvah , “ Chapang ho chu kahenga hungsah-un , jada hih-uvin ; ijeh-inem itile Pathen lenggam chu hitobangte hoa bou ahiye .
41010015	Tahbeh a akseipeh nahiuve , koi hi jongle chapang thilsan banga Pathen lenggam kisan lou chu asunga lut louhel ding ahi , ” ati .
41010016	Chuin chapang ho chu apomin , achunguva khut angamin phatthei aboh tai .
41010017	Jesu lampia ahug pet’in pasal khat ahenga alhai touvin , a-ang’ah aboh khup’in ajah a , “ Houhil pha , tonsot hinna kanei theina dia ipi kabol ding ham ? ” tin adonge .
41010018	Jesun ajah a , “ Ipi dia apha neiti ham ? Pathen tilou koimacha apha aumpoi .
41010019	‘ Tol that hih-in , mitoh jong hih-in , gucha hih-in jouthun hettohsah-in pandan , dohan mi boldan , nanu napa jabol’in , ’ kiti thu peh chengse nahet chume , ” ati .
41010020	Mihaopan ajah a , “ Houhil , hichengse hi kaneocha pat kahin nit jingsa ahitai , ” ati .
41010021	Jesun avechen chet’in ahileh alungset’in , “ Bat khat nanei nalaiye , van’a gou naneina din chenlang nagou abonchan gajohin , sum chu vaichate hoppeh tan ; chutengle hungin neijuiyin , ” ati .
41010022	Mihaopan achutisei ajah phat’in amai thimkut jengin , gou haotah ahijeh chun lung himo tah-in ache mangtai .
41010023	Jesun aseijuite avegol’in ajah-uvah , “ Gou haoho dia Pathen langgama lut hahsa lheh ding ahi ! ” ati .
41010024	Jesu thusei ho jeh chun aseijuite along dong lheh jengui . Ahivangin Aman adonbut’in ajahuvah , “ Chate , Pathen lenggama lut ding chu iti hahsat hitam !
41010025	Mihao Pathen lenggam alut sangin heobil hom sunga sangongsao lut ding abaijoi , ” tin aseikit’e .
41010026	Amahon kidang asa cheh jenguvin , “ Achutile koi huhhinga umjou ding ham ? ” tin akihoutauve .
41010027	Jesun amaho aven , “ Mihem din vang hitheihoi ahipoi , Pathendin ahimopoi , ajeh chu Pathen din ijakai ahithei sohkeiye , ” ati .
41010028	Peterin , “ Neiveuvin , keihon ijakai dalhaa Nang kijuitaa , ” tin aseipantai .
41010029	Jesun adonbut’in , “ Tah beh a kaseipeh nahiuve , Leima jal le Kipana Thupha jal a in , sopi pasal numei jouse , nu le pa , chate , gam leiset ham dalhaa
41010030	bolsetna jouse jong thoh ham ham a chun tukhang jenga jong ajat jaa in , sopi numei pasal , nu , chate , chule gam leiset kimube lou ding koima aumpoi ; chujongle ahung lhung ding khanga jong tonsot hinna chang louvin umponte .
41010031	Amavang amasa tamtah nukhah ding , chule anukhah tamtah masa ding ahi , ” ati .
41010032	Jerusalem jon’a acheuleh lampi dunga Jesu amasapeh-e . Hijeh chun amahon kidang asau-vin chule anung jui ho jong akichauve . Hichun aman som le ni chu atumin apuidoh kit’in Ama chunga thilsoh ding aseipeh masah-in ,
41010033	Ven , Jerusalem jona che ihiuvin , Mihem chapa hi thempu pipu ho le Danthu them ho apehdoh diu ahin , amahon thana dia themmo achan’uva chiding namdangte apehdoh diu ahi .
41010034	Chidang namdang hon tot nopna aneiyuva chil asset khum diu , hijongle Ama nithum jou teng thoudoh ding ahi , ” ati .
41010035	Zebedee chapa te ni Jacob le John Jesu henga ahung lhonin ajah a , “ Houhil , nahenga kathum chan neibolpeh ding kadeiye , ” ati lhone .
41010036	Aman , “ Ipi bolpeh leng nadei lhon em ? ” tin adonge .
41010037	Amanin ajah a , “ Naloupinaa anjet naveiya neitousah-in , ” ati lhone .
41010038	Jesun amani jah a , “ Nathum hi nahe lhonpoi . Kadon ding khona nadon ngama , kachan ding baptize nachan ngam lhon nah em ? ” atileh ;
41010039	amanin , “ Kangame , ” ati lhontai . Ahivangin Jesun amani jah-ah , “ Kadon ding khona chu nadontei ding , kacha ding baptize jong nachantei lhon ding ahinai ,
41010040	kajet kaveiya tousah ding vang Keima peh thei ahipoi , akigonpeh ho dinga kikoi ahibouve , ” ati .
41010041	Seijui som khat’in hichu ajah phat’un Jacob le John chungah along phamo tauve .
41010042	Jesun akouvin ajah-uvah , “ Chidang namdangte lah a vaihoa kigel hon achunguva thunei tah-in vai ahomun , amilen amilalteu jong khun achunga atha neinau ajedohuve .
41010043	Nang ho lah a vang vhutilou ding ahi ; nalah-uva alen hinom chu nalhachauva pang ding ,
41010044	amasapena pan nom chu mi jouse soh apang ding ahi .
41010045	Ijeh-inem itile Mihem Chapa jeng jong jen dia hung ahipon , ajena pang ding le mi tamtah lhatdohna dia ahinkho tohdoh dinga hung joh ahibouve , ” ati .
41010046	Amaho Jerichoa ahung tauve . Aseijuite le mipi nasatah toh kilhona Jesun Jericho adalhah chun Timaeus chapa mitcho Bartimaeus khutdopa chu lampama antouve .
41010047	Mitchopan Nazareth Jesu ahi ahetdoh phat’in apengjah jengin , “ David chapa Jesu , neikhoton ! ” tin asamtai .
41010048	Mihon umthim beh din aphohsl cheh-un , ahinla ama ahapen chehjengin , “ David chapa , neikhoton , ” tin aseiye .
41010049	Hichun Jesu adingin , “ Gah kouvun , ” atileh ; mihon mitchopa akouvun ajah a , “ Kinemin , kipatdoh-in nakouve , ” atiuvin ahi .
41010050	Chutah chun apon aleh lhan , akichom jang khaileh-in Jesu henga ahung tai .
41010051	Jesun adonbut’in ajah’a , “ Ipi neibolpeh-in nati ham ? ” atileh ; mitchopan , “ Rabboni , kho neimusah-in , ” ati .
41010052	Jesun jah a , “ Chetan , natahsanin nadamsah tai , ” ati . Chutah chun aman kho amu paiyin lampia chun Jesu ajuitai .
41011001	Jerusalem kho koma Olive mol’a Bethphage le Bethany ageiyun Jesun aseijui mi ni asol’in ,
41011002	ajah a , “ Nagah galmu kho sunga khun lut lhon le chun mitouna khah lou sa-ngan nou kihen khat namupai lhon ding ahin , hinsut lhan hinkai lhonin .
41011003	Mi khat touvin , ‘ Idia nabol lhon ham ? ’ ati leh , ‘ A-Pakaiyin manna nom aneiye , hinthah vahkit tante , ’ tin seipeh lhonin , ” ati .
41011004	Amani ache lhon lehkot polam , khopi dsung lamlena sa-ngan nou kihen chu amun asut lhontai .
41011005	Chukoma ding ho khat’in , “ Ibol nahiya sa-ngan nou chu nasut lhon ham ? ” ahinti .
41011006	Amanin Jesu ahil banga asei lhon leh alhatauve .
41011007	Chuin sa-ngan nou chu Jesu henga ahinkai lhonin , achunga pon aphauvin , Jesu atoutai .
41011008	Mihon phabep’in loulaiya theoboh alhamun lampia aphauve .
41011009	Chuin anung le ama kijot chengsen : “ Huhhing hen ! Pakai min a hungpe anun nom’e !
41011010	I-Pao David lenggam hung lhung chu nun nom hen ! ” tin asamtauve .
41011011	Hichun Jesu Jerusalem khopi alut’in Houin a aluttai . Thil ijakai avetgolsoh leh nilhah lam ahitan , som le ni chutoh Bethany jonin apot dodh tauve .
41011012	Ajinga Bethany a kona ahung ki le kit phat’un Jesu agilkeltai .
41011013	Gamla thima theichang phung dod nei khat amun , aga um ding ging cha nave din achei . Ahinla aga phat ahiloujeh-in ado tilou ima dang amudoh tapoi .
41011014	Jesun theichang phung chu , “ Tukal’in koiman naga nekit hih hel hen , ” atileh ; hichu aseijuiten ajauve .
41011015	Jerusalem ahung lhungun Jesu Houina alut’in asunga thiljoh le thil cho ho anodoh-in , sum lheng ho dokhang joouse le vapal joh ho touna alikhup peh-in ,
41011016	Houin sunga koi ma thil apoh le sah tapoi .
41011017	Miho ahil’in , “ Ka-in chu namtin dia taona in kiti ding ahi , ’ tia kisun hilou ham ? Nang hon gucha michomho kikholnan nasemdoh tauve , ” ati .
41011018	Thempu pipu ho le Danthu them hon ajauvin , suhmangna ding lampi aholtauve . Ahinla amihil chu mipin kidang asah cheh jeh-un akichauvin ahi .
41011019	Nilhah ahi phat’in Jesu le aseijuite khopia konin apotdoh tauve .
41011020	Jingpi tah-in thiechang phung chu ahinho paule , ajung ajaa agop jeng chu amu’uve .
41011021	Thilsoh chu Peterin agel doh phat’in Jesu jah a , “ Rabbi , ven , theichang phung na gaosap chu agoptai , ” atileh ;
41011022	Jesun ajah-uva , “ Pathen tahsanun .
41011023	Tahbeh a kaseipeh nahiuve , koi hile alungthima ginchat lelna beihel’a hiche mol khu ‘ Kitol’in twikhanglen’ah kileh lut jengin , ’ tia asei banga soh tei dia tahsan chun , asei bang banga soh ding ahi .
41011024	Hijeh a chu najah-uva kasei ahi , nataovuva thil nathum jouseu namusen gel leu chun namu diu ahi .
41011025	Tao dia nadin pet le van’a um na-pan Jong nasuh khel jouseu angaidam theina din , koi itobang hijongle nalungdou chu ngaidamin .
41011026	( Nang hon mi na-Pauvin jong nasuh khel’u angaidam lou ding ahi ) .
41011027	Jerusalema ahungkit tauve . Jesu Houin sunga ava le pet’in Thempu pipu hole Danthu themho chule upa ho ahenga ahungun ajah-ah ,
41011028	“ Ipi tha neina a hiti ho hi nabol ham ? Hicheng bolna ding hi kon tha napeh ham ? ” tin adongui .
41011029	Jesun ajah-uvah , “ Nang ho thu khat dong inge , neidonbut’un , chutengleh ipi tha neinaa hiti ho hi kabol seipeh nauvinge .
41011030	John Baptist chu van’a kon ha mihema kon ham ? Neidonbut’un ” ati .
41011031	Amaho akinelden tauvin , ” ‘ Vana kon ahi , ’ tileu hen la , ‘ Ahileh ibol’a natahsan louvu ham ? ” tin tin ;
41011032	Mihema kon ahi , ’ iti diu ham ? ” akitiuve . Ahinla mipin John hi Themgao dih a agel jeh-in akichauvin ahi .
41011033	Hijeh chun Jesu jah a , “ Kahepouve , ” atiuve . Chuphat’in ajah-uva , “ ken jong ipi tha neinaa hichenghi kabol ahi naseipeh pouvinge , ” atitai .
41012001	Jesun ajah-uvah thulemin thu aseipanin , “ Pasal khat’in lengpilei abol’in , tho akaikhumin , lengpiga chilna din khuh alaiyin , thing chung buh asan , chuin aleilhouho apedodh-in khol’a achetai .
41012002	Lengpiga lhun phat donin achan ding lengpiga la din aleilhouho henga soh khat asol’e .
41012003	Aleilhou hon sohpa chu amanun avouvin khutgoh keovin asoltauve .
41012004	“ Ahin asoh khat asol kittai . Hichepa hi aluchang mapun alhauvin , jachat umtah-in anbol’ui .
41012005	Soh , chom khatma asol kit leh , amahi athat tauve . Hitobang hin soh tampi , abang avouvin , adangse athat’ui .
41012006	Aman Chapa chang khat bou aneitai . Akhon nan , ‘ Kachapa hi anajabol khat’u leh , ’ tin ahenguva asol tai .
41012007	Ahinla lengpilei lhou ho chun , ‘ Hichepa hi agoulopa ahi , hungun that’u hitin agoulo ding eiho change hite , ’ akitiuvin ;
41012008	amanun atha jou phat’uvin lengpilei polam’ah apaidoh tauve .
41012009	Lengpilei neipan ipi bol tantem ? Ama hung kona aleilhouo ho asuh mang ding , lengpilei chu mi chomdang apeh ding ahi .
41012010	Nang ho , ‘ In sahon adeimouva apaiyu song chu , In ninga khomdetpenin apangtai ;
41012011	Hiche hi Pakai bol ahin , Imit vet’uva thil kidangtah ahi , ’ tia kisun Pathen lekhabua chu nasim khah lou laiyu ham ? ” ati .
41012012	Amahon athulem sei chu agot nauva asei ahi aheuvin , mat din agouve ; ahinla mipi agin jeh-un ada lhauvin ache mangtauve .
41012013	Jesu chu kinelpia gaman din Pharisee loi phabep le Herodias loi phabep ahenga asoltauve .
41012014	Amaho chu ahungun ajah a , “ Houhil , midih tah nahin , koi mai jamana thilbol jong hilou Pathen lamdih bou nahilji kaheuve . Caesar henga mikai kapeh-u Dan ngai hi na hilou ham ? Kapeh diu ha kapeh da diu ham ? ” atiuve .
41012015	Jesun akiphat lhemsah-u ahen ajah-uvah , “ Idia neilung lah-u ham ? Denarius khat hinchoiyun venge , ” ati .
41012016	Ahinchoi phat’un , “ Hiche hi koi lim le koi min ham ? ” atileh ; amahon , “ Caesar’a , ” atiuve .
41012017	Hichun Jesun ajah-uva , “ Caesar thil chu Caesar pauvin , Pathen thil chu Pathen peuvin , ” ati . Hichun amah on adatmo lheh jengui .
41012018	Mithisa thokit tahsan lou sadducee loi Jesu henga ahungun ajah a ,
41012019	“ Houhil ’ Mose’n ‘ Pasal khat’in cha anei masanga aji athi le asopipan meithaini chu avet’a asopipa chu akhaipeh ding ahi , ” tin ei sut peh-ui .
41012020	Sopi pasal sagite aumun , a-upapen ajinei jouvin chikhai louvin aumtai .
41012021	Anichanna pan avetpeh kit leh amajong chikhai louman athin , chuin athum lhinna pa jong chutiman aumtai .
41012022	Hiti hin khat chan jong chu akhai apouve . Achainan numeinu jong athitai .
41012023	Mithi thikitnaa athodoh tengu leh hiche nu hi koipen ji hitan tem ? Ajeh chu asagiuva jia anei cheh-u ahi , ” tin adongui .
41012024	Jesun adonbut’in ajah-uva , “ Pathen lekhabu le athahat nahetjoh sangu aum loujeh a hiba nakheljiu hilouham ?
41012025	Ijeh-inem itile mihem thinaa kona athodoh tengleh kichen abol paovin , kicheng din jong akilato tapouve ; van’a Vantilte tobang ahitauve .
41012026	Mithi thokit thudol kisutna , Pathenin , ‘ Keima Abraham Pathen , Isaac pathen chule Jacob Pathen kahi , ’ atina nasim khah lou laiyu ham ?
41012027	Ama mithi ho Pathen ahipon , mihing ho Pathenjoh ahi . Nagel khel lheh-ui , ” ati .
41012028	Danthu them ho khat ahung leh akinel’u ajan , Jesun kitoh tah a adonbut amun ajah a , “ Thupeh lah a amasapen ipi ham ? ” atileh ;
41012029	Jesun adonbut’in , “ Thupah masapen chu , ‘ Ngaiyuvin vo Israel , Pakai i-Pathenu chu Pakai khatseh bou ahi ;
41012030	hijeh a chu nangman pakai na-Pathen chu nalungthim pumpia , nahinkho pumpia , nalung gel jouse leh natha neina jousea na-ngailut ding ahi , ’ kiti ahin ;
41012031	anina chu , ‘ Nangma naki-ngailut banga naheng nakom na-ngailut ding ahi , ’ akiti . Hiche te ni sanga thupijo thupeh dang aumpoi , ’ ati .
41012032	Hichun Danthu thempan ajah a , “ Adih-e Houhil , Pathen khatseh tilou adang aumpoi , nati hi adih-in ,
41012033	Ama chu lungthim pumpi le hetna pumpia chule tha neina jousea ngai lut’a chule eima ki-ngailut banga heng le kom ngailut kiti ho hi pumgo thilto le kilhaina gantha jouse sangin athupijoi , nati hi naseidih lheh-e , ” ati .
41012034	Hetoh thema adonbut hi Jesun ahen ajah a , “ Pathen lenggam to nakilat poi , ” ati . Chukal’in koiman thu adong ngam tapoi .
41012035	Houin a thu ahil pet’in Jeun , “ I-atileh Danthu themhon Messiah chu David guiya peng ding ai atiu ham ?
41012036	Lhagao Thenga konin David amatah-in , ‘ Pakai chun ka-Pakai jah a , Keiman namelmate nakeng chotpha kakoisah masangsen , Kajet lama tou jingin , ’ atin ;
41012037	David amatah-in ‘ Pakai ’ asah leh , iti ama guiya peng hithei ding ham ? ” tin adonge . Mipin Jesu thuhil chukipah thanom tah-in angaiyui .
41012038	Jesun athuhilnaa chun , “ Ching theiyun , thepna sangkhol chol ki-ah a vah le nom kailhang dunga min asalam ding deiya ,
41012039	Houthua kikhopna in dunga touna pipen dei , golvahna mun jousea munpha hola ho ,
41012040	mei thaiho bahgama , mi mu dia sottah tah taoji hoa konin kihong phauvin , amaho hithemmo chugnnung chang diu ahi , ” ati .
41012041	Jesu Houin sum kholna maitah a atouvin , mihon sumkholna sunga sum alhah-u chu avei . Mihao hon sum tampi pi alhah lut’ui .
41012042	Meithai vaicha khat ahungin , paisa kha ttoh kikot sumsan nongsi ni alhah lut’e .
41012043	Jesun aseijuite akouvin ajah-uvah , “ Tahbeh a akseipeh nahiuve , hiche meithai vaichanu hin midang jouse sangin sumkholna sunga atoh tam pen’e .
41012044	Ajeh chu mihon aneival’u atou ahin , hiche numei hin avaichat lheh vangin akivah hingna ding anei chasun aboncha ato ahitai , ” ati .
41013001	Jesu Houina apotdoh pet’in aseijuite khat’in ajah a , “ Houhil ven , ipi song kimanga hitobang inhoi kisa hitam ! ” ati .
41013002	Jesun ajah a , “ Hiche in loupitah kisa hinamu ong ? Kisumanga song khat chunga song kise-thom him him umlou ding ahi , ” ati .
41013003	Houin to kigalsai Olive mol’a Jesu atoupet’in Peter le Jacob , John le Andrew’in guh thim chan adongun ,
41013004	“ Naseiho hi itih le hung lhunga , hichengse kichaisohna ding hi amelchihna ipi hiding ham , neiseipeh-un , ” atiuve .
41013005	Jesun ajah-uvah , “ Koiman nalhep chatvai louna diiuvin ching theiyun .
41013006	Mi tampi kamin’a hunguva , ‘ kei ama chu kahi , ’ tia mi alhep chatvai diu ahi .
41013007	Gal kisat husa le thuthang najah tenguleh kicha hih-un . Hichu soh tei ding ahi , achaina hilou lai ding ahi .
41013008	Ajeh chu nam le nam hung kidouva , lenggam le lenggam kidou ding ; muntin’a ling kihot’a , kel lha ding , hicheng hi gim genthei kipatna ahitai .
41013009	“ Nang ho ching theiyun ; min namat’uva houvaipoloi kikhopna nakailut diu , Houthua kikhopna in dunga navoh-uva , gamvaipo ho le leng ho ang sung jenga jong hettoh sah-a pang dinga nakidinsah nalai diu ahi .
41013010	Amavang namtin vaipia Kipana Thupha kiseiphong masa tei ding ahiye .
41013011	Min namat’uva napeh doh tengu le ipi sei ding lung kham masa hih-un , amavang apettah a nakiseipeh pen pen sei jengun ; ijeh-inem itile aseiya nang ho hilouvin Lhagao Theng ahibouve .
41013012	Sopin asopipa , pan acha tha dia ahinpeh doh idng , chate anu le apa chunga chungsoh a atha lo diu ahi .
41013013	Keima min’jal’a mi jousen nahot diu , hi jongleh akhonna geiya thoh lhumpa bou huhhinga um ding ahi .
41013014	“ Misumang thet umtah chu adinna dol louva ding namu tengule ( asim sim’an he hen ) , Judea gama um ho thinglhang lama jamu hen ;
41013015	intingvuma umpa jong kum lhah da hen , a-insunga thil kilah din jong galut da hen ;
41013016	loujaova um jong avon kilah din kile kit hih hen .
41013017	Ohe , chulaiya numei gai le nao noichep neiho ada ahiuve !
41013018	Hiche phat hi phalbi lai ahilouna din taovun ,
41013019	ajeh chu hiche hi hesoh gen theina nasatah hiding ahin , hitobang hi Pathenin vannoi asemtil’a pat soh khalou lai ahin , soh jong soh kit lou idng ahi .
41013020	Pakaiyin aphat hi asuh chomlou hileh mihing koima sohcha louhel ding ahi , hijeh a chu alhenchomte jal’a aphat asuh chom ahi .
41013021	“ Hiche phat hileh khat touvin najah-uva , ‘ Ven , hikomah Messiah aume , ’ atia , ‘ Ven khukomah aume , ’ atijongle tahsan hih-un .
41013022	Ijeh-inem itile Messiah lhem ho le Themgao lhem ho hungsoh dodh-un tin , mi lhep lhahna ding le ajochan a lhen chomte geiya lhep lhahna dia melchihna tampi le thil kidang tampi abol diu ahi .
41013023	Ching theiyun ijakai kahil masah dem nahitauve .
41013024	“ Chulaiya gim genthei kichaijou tah le , ‘ Nisa thimin tin , Lha jong vah lou ding ,
41013025	vanlaijol’a ahsite pul lhantin , Van’a thaneina chengse kihot lingsoh ding ahi , ’ akiti .
41013026	Chutah le Mihem Chapa tha neitah le loupe tah a meiloma hung mihon amudiu ahi .
41013027	Chuteng Aman a-Vantilte sol’in tin kol kimvel ninglia leiset monga pat van mong geiya alhen chomte akhop khom diu ahi .
41013028	“ Theichang phunga konin thulem kihil’un : abah adot’a ajih akilhap teng nipi nai naheuve .
41013029	Hitobanga chu thilsoh hicheng hi namu tengu le phat anaiya kotbul ahung gei nahet diu ahi .
41013030	Tahbeh a kaseipeh nahiuve , thil hichengse hi aso kahsea tukhang hi kichai lou ding ahi .
41013031	Van le leiset mang ding ahin , kathusei ho vang mang lou ding ahi .
41013032	“ Pa tilou anikho le anidan tah chu va’a Vantilte le Chapan jong , koiman ahepoi .
41013033	Aphat nahet loujeh-uvin ching theiyun , kiging jingun .
41013034	Hiche hi mikhat’in asohte atoh ding cheh a ngansea , kotngah pa jong kiging jing dia seipeh a , chujouva a-insung dalhaa kholgamla tah a che mang tobang ahi .
41013035	Hijeh chun kiging jingun , in neipa itih le hung ding nahepouve ; nilhah ham , khangkim ham , ah-khon ham , jingkah ham a hung thie ahi .
41013036	Photlot louva hunga na-ihmut pet’u atokhah louna dia
41013037	najah-uva kaseipeh hi mi jouse kaseipeh ahitai , kigingun , ” ati .
41014001	Kalchuhkut le cholsolou changlhah kut bolna ding ni nibou aumtan , Thempu pipu ho le Danthu themhon Jesu chu doha bol’a mat’a chule thana thei ding aholtauve .
41014002	Amahon , “ Ajo le japi lah a boina um get’inte , kut sung hida hen , ” atiuvin ahi .
41014003	Bethany khoa Simon miphahpa in’a Jesun ankong aumpet’in numei khat’in songval hai kaht’in nard thao namtui man tamtah ahin choiyin , ahai avokeh-in thaotwi chu Jesu luchunga asun khume .
41014004	Alah-uva mi kon khat along himouvin , “ Ibol’a hitobang thao namtui hi komoh suh mang ham ?
41014005	Denarii jathumval a joh a mivaichate peh thei khula ahin , ” atiuvin , amanu chunga aphuntauve .
41014006	Jesun vang , “ Hiche nu chu limsah dauvin , ibol’a nasuh lunggimu ham ? Aman thilpha tah eibolpeh ahi .
41014007	Ajeh chu vaicha gentheite nakom’uva aum jingin , nagot chan’a thilpha nabolpeh theiyu ahi , Keivang nakom’uva um jing ponge .
41014008	Aman ajokham kham ahung bol’a , kalong hi vui dia thao einu masah ahi .
41014009	Tahbeh a kaseipeh nahiuve , vannoiya Kipana Thupha kiseiphongna chan’a athilbol hiamanu het jingna dia kisei thapeh ding ahi , ” ati .
41014010	Seijiu som le nil ah a khat Judas Iscariot chu Jesu pedoh din Thempu ho henga achetai .
41014011	Amahon ajah phat’un akipah-un sum peh din atep’ui . Judas chun amat theina din agomkom aching lhi’e .
41014012	Cholsolou changlhah kut ni masa kalchuhkut gantha nin Jesu seijuiten ajah a , “ Kalhchuhkut an naneh na ding hoikom mun gago leu veng nadeiyem ? ” tin adongui .
41014013	Aman aseijui mi ni asol’in ajah lhona , “ Khopi sunga lut lhon le chun twibel pua pasal khat toh lhonin natin , ama chu jui lhonin ,
41014014	alutna in-neipu jah a , ‘ Houhil’in , “ Kaseijuite toh kalchuhkut an kanehna ding ka-indan chu hoilai ham ? ” tin ahol’e , ’ gati lhonin .
41014015	Chuteng aman inching dan lentah , suhngimsa gotsa kikoi khat navetsah lhonin tin , hikoma chun ibonchauva din anagong lhontan , ” ati .
41014016	Seijuite ni achen , khopi sunga alut’in , thil ijakai asei bangin agatoh-in , kalchuhkut anagong lhone .
41014017	Nilhah ahiphat’in Jesu som le ni chutoh ahungtai .
41014018	Chuin touva an aneh laitah-un Jesun , “ Tahbeh a akseipeh nahiuve , nalah-uva khat , kaneh khompipa tah hi eipedoh a pang ding ahi , ” atitai .
41014019	Hichun alungkham pantauvin , khat khat’in ajah-ah , “ Keivang kahilou ahinai ong ? ” tin adonguve .
41014020	Jesun ajah-uvah , “ Som le nilah a khat , lhenga changlhah kadekot khompi pa hi ahi .
41014021	Miihem Chapa vang chu aumchan didng kisun banga chetei ding ahin , ahivangin amajeh a Mihem Chapa kimat lo dingpa chu , ohe , ada na’e ! penglou hileh ama dia phajo ta dinga ! ” ati .
41014022	An aneh laitah-un Jesun changlhah alan phatthei aboh jouvin aheh bal bal’in amaho apen , “ Kilah-un , hiche hi katahsa ahi , ” ati .
41014023	Khon jong chu alan athang vah jouvin amaho apen , abon Chauvin khona chun adonsoh keiyui .
41014024	Chuin ajah-uvah , “ Hiche hi mi tamtah dinga kilhoh lha , kathisana kitepna ahi .
41014025	Tahbeh a kaseipeh nahiuve , Pathen lenggama athah kadon kit ding nikho hung lhun kahsea lengpiga twi hi kadon lou ding ahitai , ” ati .
41014026	Chuin la asah jouvun Olive mol lam jonin achedoh tauve .
41014027	Jesun ajah-uva , “ Nang ho nakipal lhuhsoh diu ahi , ajeh chu , ‘ kelngoi Chingpa kavoh lhuh a kelngoite chehgam diu ahi , ’ tin akisune .
41014028	Hijongle kathodoh jou teng Galilee gam lhung masajo ding kahi , ” ati .
41014029	Peterin adonbut’in “ Khat khat’in kipal lhu jong leu keivang kipal lhu ponge , ” ati .
41014030	Jesun ajah a , “ Tahbeh a kaseipeh nahi , tujanle lea ah nivei akhon masanga thumvei neiseilep ding ahi , ” ati .
41014031	Ahinla Peterin , “ Nang to kathi tha tei ding , kaseilep louhel ding ahi , ” atichang mel’e . Abonchauvin achutisei cheh-uve .
41014032	Gethsemane kiti mun ahinphah phat’un Jesun aseijuite jah a , “ Kagatao sungsen hikom’ah anatou jingun , ” ati .
41014033	Chuin Peter le Jacob chule John apuiyin , kidang asa behseh-in nasatah-in alunghem pantai .
41014034	Hijeh chun ajah-uvah , “ Thina khop hel’in kalung hesoh tai , hikoma umun kiging jinguvin , ” ati .
41014035	Chule masang lama phabep ache chonin , tol’ah akhup boh-in alhun , ahitheile hiche phat chu akoma kona kitol mang din ijakai ahitheiye , hiche khon hi keiya konin tolmang tan ; hinla Kei dei hilouvin Nang deijoh hihen , ” ati .
41014037	Ahung phat’in khatte ho a-ihmut lhuh-u atoh khan , Peter jah a , “ Simon , na-ihmut hitam ? Nidan khat jeng jong kiginga umjou lou nahim ?
41014038	Lhepna nalhah louna diuvin kigingin tao jingun . Lhagaovin ago lheh nan , tahsa alhasame , “ ati .
41014039	Achedoh kit’in asei ngai bang seiyin agataove .
41014040	Chuin ahungkit leh a-ihmut lhuh-u ahung toh khan , mit phah chet’a anaum jeh-un adonbutje jong ahetapouve .
41014041	Thumvei channa ahung chun ajah-uvah , “ Ihmua kicholdo nalai nahiu ong ? Aphasettai ! Nidan alhinge ! Mihem Chapa hi michonsete khut’a pehdoh a um ahitai .
41014042	Kipat’un chetaute . Ven , eipedoh pan eihin phatauve , ” ati .
41014043	Jesun thu asei nalaiyin , som le nil ah a khat , Judas chu Thempu pipu ho le Danthu themhoa kona , chemjam le moltum thoa hung miho chutoh ahung paitai .
41014044	Apedoh pan miho melchihna ahil masan , “ kachop pen pen chu Ama ahi , manun lang kitup keichan kai mang tauvin , ” ati .
41014045	Judas ahung lhunin Jesu ajon paiyin , “ Rabbi , ” tin achoptai .
41014046	Mihon achung’ah khut alhauvin amantauve .
41014047	Akoma ding ho khat chun chemjam asatdoh-in Thempulen sohpa asat jeng leh abilkol asat lhai .
41014048	Hichun Jesun ajah-uvah , “ Gucha michom man ding banga , Kei man dia chemjam le moltum thoa hungkon nahiu ong ?
41014049	Niseh a Houina thu kahil chunla neiman pouvin . Ama vang Pathen lekhabua kiseisa thu guilhung hiya hi , ” ati .
41014050	Chutah-in aloiten adalhauvin ajamtauve .
41014051	Tupat ponnem khatseh sil gollhang khat jesu nungjui ahin , ama hi amat’u leh ,
41014052	tupat ponnem chu dalhan asagoh keovin ajam mangtai .
41014053	Jesu chu Thempulen henga apuiyun , Thempu pipu ho le upa ho chule Danthu them chengse akikhomsohkeiyui .
41014054	Peterin galkanga ajuipeh-in Thempulen leltol geiyon ajui luttai . Chuin lhacha ho to atoukhomin mei a-oiye .
41014055	Thempupipu hole Hou vaipoloise sen Jesu thana thei hehsetna hettohsah ahol’un amu joupouve .
41014056	Ajeh chu mitampin Jesu hehsetna hettohsah asei vangun , akitoh hih-ui .
41014057	Chuin miphabep adingdohun jouthun ahehseuvin ,
41014058	“ Amahin , ‘ Hiche khut’a kisa Houin hi suseng ting , nithum sunga khut’a sah lou achom khat katundoh ding ahi , ’ tia asei kajaove , ” atiuvin ahi .
41014059	Hichea jong hin akitoh kit pouve .
41014060	Chuphat’in Thempulen chu alah-uva adingdoh-in Jesu adongin , “ nadonbut lou ding ham ? Hite hon nahehset nau hi ipiba ham ? ” atileh ;
41014061	Jesu athip behin , adonbut poi . Thempulen chun adong kit’in ajah a , “ Nangma nun nom Chapa , Messiah chu nahim ? ” atileh ;
41014062	Jesun , “ Kahi ; Nang hon Mihem Chapa chu Tha neipen jet lama touva , Vanlaijol meilom lah a hung namu diu ahina laiye , ” ati .
41014063	Chutah chun Thempulen chun athemputna sangkhol abot eh-in , “ Hettohsah dang iding ititah diu ham ?
41014064	Pathen ataitom na naja cheh tauve . I-lo ding natiuvam ? ” atileh ; abonchauvin athi dia lomin athemmosah tauve .
41014065	Abangin chil asset khumin , chuin amai atomun avouvin , ajah-ah , “ Gaovin , ” atiuvin ; chuin lhachahon amanun angeiphe abengun , hiti hin abolpan tauve .
41014066	Peter noiolam leitol’ah aum nalaiyin , Thempulen soh nu-ngah khat ahungin
41014067	Peter mei oi chu amui . Peter aven , “ Nang hi Nazareth Jesu toh kiloisa nahi , ” ati .
41014068	Peterin aseilep tan , “ Kahepoi , ipi nasei ham kahe chenpoi , ” atin , leitol maiya apotdoh le ah akhongtai .
41014069	Soh nu-ngah chun amudohin avel’a ding ho jah din , “ Hichepa vang hi amaho loi khat ahi , ” ati pan kitai .
41014070	Paterin aseilep kit’e . Chomkhat jouvin akoma ding hon Peter jah a , “ Nang hi amaho loi khat mong mong nahibouve , ajehchu Galilee gam mi nahi , ” atiuve .
41014071	Ahivangin Peterin kigaosap le kihahsel athopanin , “ naseipau hi kahekhpaoi , ” ati .
41014072	Chutah-in ah lailha akhongpaitai . Hichun Peterin , “ Ah nivei akhon kah a thumvei neisilep ding ahi , ” tia Jesun asei chu agel doh-in alungna behseh-in hakan akaptai .
41015001	Jingpi tah-in Thempuho le upaho , Ddanthu them ho le Hou vaipolai chengse akihoutoh paiyun , Jesu akan’un Pilate henga akaitauve .
41015002	Pilate chun Jesu adongin , “ Judate lengpa nahim ? ” atileh ; Aman adonbut’in ajah a , ‘ Nangsei ahi , ” ati .
41015003	Thempu pipuhon jong thu tampin ahehse se jengui .
41015004	Pilate chun adong kit’in , “ Nadonbut lou ding ham ? Ven , nahehset set jengu khu ? ”
41015005	Jesun adonbut louhel phat’in Pilate’n adatmo lheh jenge .
41015006	Kut sunga mihon athumpen pen sohchang khat Pilate’n alhadoh pehji ahi .
41015007	Kivaipoh deimoa galbol mithah ho toh songkul’a kihentha amin Barabbas kiti anaume .
41015008	Mipi akitol touvun Pilate’n sohchang alhadohpeh nagi banga bolpeh din angeh pantauve .
41015009	Pilate’n adonbut’in ajah-uva “ Judate lengpa hi lhadoh peh leng nadeiyum ? ” ati .
41015010	Ajeh chu Thempu pipuhon thangset suma apehdoh-u ahet ahi .
41015011	Ahinla Thempu pipuhon Barabbas joh alhadoh pehna diuvin mipi atilseuve .
41015012	Pilate chun adonbut kit’in ajah-uva , “ Acutile Juddate lengpa ahi natipau hi i-kalo ding ba ham ? ” atileh ;
41015013	“ Thingpel’a khenbeh-in ! ” tin asamtauve .
41015014	Hichun Pilate’n ajah-uvah “ Ibol-inem ? Ipi suhset aneiyem ? ” atileh ; amahon , “ Thingpel’a khen beh-in ! ” tin ahasap cheh tauve .
41015015	Mipi along lhaisah nom jeh-in Pilaate’n Barabbas alhadoh peh-in , Jesu joh chu ajep jouvin thingpel’a khetbeh din apedohtai .
41015016	Sepaihon Jesu chu gamvaipopa inpi thutanna lhong laiya akailut’un , sepia hon pumpi akoukhom tauve .
41015017	Chuin Jesu chu ponsandup asilpeh-un , ling lukhuh apheh’un akhuh peh-uvin ,
41015018	salam abol’un , “ Hingsot’in Judate lengpa ! ” atiuve .
41015019	peng tenggol khat’in alu avouvin , chil asset khum’ui ; a-anga dilsun akun’uve .
41015020	A-el el-a tot nopna anei jouvun ponsandup chu ahoh lhauvin Ama pon asilpeh tauve . Jesu chu thingpel’a khetbeh din apuidoh tauve .
41015021	Loujaova kona hintoh kha , Cyrene gam mi , Alexander le Rufus pa , Simon chu sepaihon acham louvin aman’un Jesu thingpel aputsah-ui .
41015022	Jesu chu “ Lugu mun ” Kiti Golgotha alhut tauve .
41015023	Myrrh le lengpitwi kihal apeh vangun Jesun adonpoi .
41015024	Hichun thingpel’a akhenbeh-un aponsil jouse chu koi ipi chang dingahmtin vang asanun akihomtauve .
41015025	Thingpel’a Jesu akhetbeh nau chu jingkah lam nidan ko ahi .
41015026	Achung thu hehsetna kisun chu , “ Judate lengpa , ” tia kijih ahi .
41015027	Gucha hi , Jesu jet le veiya akhetbeh thauve .
41015028	( Hichea hin , “ Aman Dan sukeh ho toh akisim thatai , ” tia kisei Pathen lekhabu thuchu aguilhung tai . )
41015029	Ajotpa jousen akhasuh khumun , a-engkal nan , ‘ Kadah , Houin susea nithum sunga tungdoh ding pa ,
41015030	kihuhhingin lang thongpel chunga koin hung kumlha tang-em ! ” atiuve .
41015031	Hitobang hin Thempu pipu ho le Danthu themhon kidai naa aneiyun , “ Midang la ahuhingnan , Ama akihuhing joupoi ,
41015032	Kamu’uva katahsan theina diiuvin Israel lengpa Messiah chu tutah hin thingpel chunga konin hung kumlhan tem hen , ” atiuve . Ama toh thingpel’a kikhetbeh tha te ni geiyin ahouse lhontai .
41015033	Nidan som le ni sunkima pat nilhah nidan thum geiyin leiset pumpi chunga mu athimtai .
41015034	Nilhah nida thum chun Jesu hapenin apengin , “ Ka-Pathen , Ka-Pathen , ibol’a neilha hitam ? ” tinan “ Eloi , Eloi lema sabachthni ? ” atileh ;
41015035	akoma ding ho phabep’in ajauvin , “ ven , Elijah akouve , ” atiuve .
41015036	Hichun mikhat alhaijel’in lengpitwi thuh lah a twichoppon ase-lhop’in , peng tenggol leh a atah-in adon din agah pen , ‘ Limsah hih-un , adomlha dia Elijah hung nam veu hite , ” ati .
41015037	Hichun Jesu hapenin apengin atantai .
41015038	Chutah chun Houin pondal len chu ahunga pat anoi geiyin kehni akison , a-eh lhangtai .
41015039	Akoma ding sepia jalamkaipan hitobanga athi amun , “ Hichepa hi Pathen Chapa mong mong ah ! ” tin aseitai .
41015040	Numei phabep’in jong galkanga pat’in aven , alah-uva Magdalene Mary le Jacob neojo le Joseph nu Mary , chule Salome apangin ,
41015041	Jesu Galilee gama alenlaiya juilea alhacha ho ahiuve ; Chule numei dang tampi Jesun Jerusalema ahin lhontoupi hojong ahiuve .
41015042	Nilhah lam ahitan , Choldo nikho dia kigot ni ma ahin ,
41015043	Arimathea khoa vaipo gin le ja umtah , Pathen lenggam ngah jinga um Joseph chu achen , Pilate henga ngampel’in alut’in Jesu long chu agathume .
41015044	Athivah jeng chu Pilatein kidang asan , sepia jalam kai chu akouvin , athina sottam tin adonge .
41015045	Sepai jalamkaipaa kona het chet phat’in Pilatein Jesu long chu Joseph apetai .
41015046	Josephin tupat ponnem khat achon , Jesu long chu adom lhan , atomin songlhan kilao dsunga chun alupsah-in , lhankot achun song khat atang lut’in asingtai .
41015047	Magdalene Mary le Joseph nu Mary Jesu alupsahna chu avelhi jinglhone .
41016001	Choldo ni akichai phat’in Magdalene Mary le Jacob nu Mary chule Salome hicheng hi chea Jesu long nu nam din lou namtui achouve .
41016002	Hapta ni masa ni , jingpi matah , nisa so-thin thenin numeiho chu lhan phung’ah ahungui .
41016003	Numei ho chun , “ Lhankot sin song kon eitahdoh peh diu ham ? ” tin akihouvun ahi .
41016004	Song chu lentah ahin , agah vet’u leh tahsohsan aumtai .
41016005	Lhan sung a agalut’u leh ponbang sil’a gollhang khat jet lama anatouvin , akinlih deh jenguve .
41016006	Ama chun ajah-uvah , “ Kicha hin-un , thingpel’a kithahsa Nazareth Jesu nahol’u ahin , Ama athoudoh-in hikom’ah aumtapoi . Ven , hikoma hi alupsah-u ahi .
41016007	Chule kile kit’un langa aseijuite le Peter jah a , “ Ama nang ho sangin Galilee gam alhung masatai . Najah-uva aseisa banga chua Ama namu diu ahi , ’ tin gaseipeh-un ati .
41016008	Amaho lhana konin ahung potdoh-un helouvin ajamtauve . Atijat behseh jeh-un koima imacha aseipeh pouvin ahi .
41016009	Hapta ni-masapen ni , jingpia athodoh jouvin masanga asunga thilha sagi anodohnanu Magdalene Mary henga Jesu akilah masapen’e .
41016010	Amanu achen Jesu kiloipisa , ahijeh a lunghema kapte ho agaseipeh-e .
41016011	Amahon Jesu ahindoh a Mary akimusah ajah vangun atahsan pouve .
41016012	Hiche nung hin Jesun alah-uva mi ni gamlang jon’a ache na lhona lim chombeh pun akimusah-in ahi .
41016013	Amani chea adang ho agaseipeh lhon vangin , amani thusei geiyin atahsan deh pouve .
41016014	Chujouvin som le khat’in ankong aum laitah-un Jesu ahenguva akilah-in , athodoh jouva amuho thusei atahsan loujeh-u leh alungtah jeh-un aphoh-in ahousal’e .
41016015	Aman ajah-uva , “ Vannoi gamtin’a cheuvin , Kipana Thupha gaseiphongun .
41016016	Atahsan baptize chang jouse huhhinga um ding , atahsan lou vang chu them changa kikoi ding ahi .
41016017	Atahsante chu melchihna hicheng hin ajuiya ; Keima min a thilha anodoh diu , paochom chom athouva ,
41016018	khut’a gulte adop sang diu ; thina thei gutwi don jong leu imatilou diu ahi ; ana dammo chunga khup angap’u leh dam ding ahi , ” ati .
41016019	Pakai Jesun ajah-uva thu asei chai phat’in van’a lah touvin aumtan , Pathen jet lama atoutai .
41016020	Miho vang chu acheuvin muntin’a alhangsam leuvin , athuseiyu chu Pakaiyin akithopin , melchihna tampin aphu det peh-e .
42001001	I-lah-uva hung guilhung chengse sutdohna mi tamtah-in abol pan banguvin ,
42001002	athilsoh kipat’a pat amit tah a mua athu lhachaa pang hon eihil bangun ,
42001003	michungnung Theophilus , thilsoh ho hi ken jong kahet themsa banga ban neicha le kitoh tah a hinsut doh peh ding kaseiye ;
42001004	chutileh nakiseipehsa thilsoh ho hi nahet chet thei ding ahi .
42001005	Judea gama Herod lengpa vaipoh laiyin Abijah themput dol’a thempu , Zechariah kiti khat aume . Ajinu chu Aaron chilhah ahin , amin Elizabeth akiti .
42001006	Anupa lhonin Pathen vet dia midih gel , nolnabeiya Pakai thupeh jouse le chondan chengse nit bukimsoh ahilhone .
42001007	Elizabeth achinjeh-in cha vang anei lhonpon , teh la atehse lheh lhontai .
42001008	Thempu chon ngaiya Zechariah loiho panna ding nikhon , Pakai Houin thenga lut’a gimnamtui lhutnam na dia
42001009	vang kisan chu Zechariah chunga achuh khah jeh-in aman Pathen angsunga themput kin anabol’in ahi .
42001010	Gimnamtui kilhutnam laisen mipi polama adingun ataovui .
42001011	Hichun Zechariah henga Vantil khat ahung kilah-in , gimnamtui kilhut namna maicham jet lama chun ahung dinge .
42001012	Vantil amu phat’in Zechariah alungkhamin kijong akichai .
42001013	Ahinla Vantil chun ajah a , Zechariah , kicha hih-in , nataona akisangin , najinu Elizabeth in chapa khat ahin’a , amin John nasah ding ahi ;
42001014	kipah thanom lheh in natin , chule ama penjal’a mitampi kipah diu ahi .
42001015	Ajeh chu ama hi Pakai mitmua nasatah hiya , lengpitwi hihen khamna thei ju hijong leh adon louhel ding , apenlhah a pat Lhagao Theng dimset ding ahi .
42001016	Chule Israelte tamtah Pakai a-Pathenu henga alepui lut kit ding ahi .
42001017	Elijah Themgao Lhagao le thahat aken’a , Pathen sol lea panga , mipate lunggel chate lama aheidoh a , thua nung loute chihna thudih agelsah-a Pakai dia miho kigosadema akoipeh ding ahi , ” ati .
42001018	Zechariah chun Vantil jah a , “ Keila kateh lheh tan , kajinu jong tehsesa ahitan , cha kanei mong lhon ding chu iti kahet thei ding ham ? atileh ;
42001019	Vantil’in , “ Keima hi Pathen angsunga ding jing Gabriel kahin , hiche thupha hi najah a seipeh dia eihinsol ahi .
42001020	Ven , hichengse hi akitep phat cha hung guilhung tei ding ahin , kaseipeh natahsan loujeh a aguilhun nikho geiya paomoa naum ding ahitai , ” ati .
42001021	Mipin Zechariah chu a-ngah jingun , munthenga achuti sotden adatmo lheh jengui .
42001022	Ahungdoh phat’in apaomo tan , muntheng sunga mu nei ahi mihon aheuvin , aman jong thilsoh umchan chu akhut’in athon , paomon aumtai .
42001023	Chuin thempu kin abol chaisoh phat’in Zechariah in lama ahung kile kittai .
42001024	Nikho phabep nungin ajinu Elizabeth chun nao avop tan , lha nga sungin akiselgun , hiti hin ,
42001025	“ Teh nunga Pakaiyin nao eivopsah a , japi maiya kajachatna lahmang peh eigot ahi , ” ati .
42001026	Elizabeth gai kal lhagup lhin nan Vantil Gabriel chu Pathena konin Galilee gam Nazareth khoa
42001027	David chilhah Joseph toh kicheng dia kitepsa nu-ngah Mary henga akisol’e .
42001028	Vantil chu alut’in ajah a , “ Nun nomin sah chungnung nu , Pakaiyin naumpi jinge ! ” ati .
42001029	Mary chu alung kichi-ah lah jengin , ipi thudol’a kilemna ahiding giltah-in agel’e .
42001030	Hichun Vantil’in ajah a , Mary kicha hih-in , Pathen lungdei namui .
42001031	Na gaiya chapa khat nahin ding , amin Jesu nasah ding ahi .
42001032	Ama thupi tah hiya Chungnungpen Chapa kitia , Pakai Pathenin apu David laltounaa atousah ding ahi .
42001033	Jacob chihlhah te chunga lengvai pontin , alenggam chun beitih neita lou ding ahi , ” ati .
42001034	Ahinla Maryn Vantil jah a chun , “ Iti cha kanei thei ding ham , keila pasalto kakitimat khapon ? ” atileh ;
42001035	Vantil’in ajah a , Lhagao Theng nachunga hung chun tin , Chungnungpen tha neinan nahinlekhu ding , hijeh a hi apeng ding naosen theng chu Pathen Chapa kiti ding ahi .
42001036	Nanulamnu Elizabeth-in jong teh nungin chapa khat avop’in , achinga kiseinu agaiyin lhagup alhingtai ;
42001037	ajeh chu Pathen dingin imacha ahimopoi , ” ati .
42001038	Chuphat-’in Mary , “ Ven , Pakai nalhachanu kei , nasei bangin kachunga guilhung hen , ” ati . Hichun Vantil’in Mary adalhatai .
42001039	Hichelai hin Mary akipat paiyin Judea thinglhang gam khopi khat’ah thanom tah-in achei .
42001040	Zechariah in’a alut’in Elizabeth salam agabol’e .
42001041	Mary salam chu Elizabeth-in ajah pet tah-in aoisunga naocha akichomin , Elizabeth chu Lhagao Theng adimtai .
42001042	Chuin Elizabeth chun othongin asamin , Numei jouse lah a nunnom nu , nanaobu sunga um jong anun nome !
42001043	I-atile ka-Pakai hungnu lomlom kahenga hung jeng hitam !
42001044	Ajeh chu salam thu nasei kajah jah chun ka-oisunga naocha kipah-in akichom jenge .
42001045	Ahenga Pakai thusei guilhung ding tahsan nu anun nome , ” ati . Maryn vahchoi la asah
42001046	Hichun Maryn aseiyin : “ Kahinkhon Pakai kachoi an’in ,
42001047	Eihuhhing Pakai Pathen chunga Kalhagao akipah-e .
42001048	Ajeh chu alhacha nu lhasam tah eigeldoh-in , Ven , tua pat akhang khanga miten Nun Nom nua eisei diu ahitai .
42001049	Ijeh-inem itile Hatchungnungin thil nasatah eibolpeh-in , Amin jong athenge .
42001050	Ama gingte chu akhang khangin alungset jinge .
42001051	Aban thahat ajesal’in thanei tah-in thil abol’in , Alunggel’uva kiletsah hoithote athecheh soh tai .
42001052	Vaihom thanei tah ho alaltouna konin aloilhan Tahlel chagate achoisangtai .
42001053	Agilkelte antui tuiyin avah van , Mihaote khutgoh keovin asolmang’e .
42001054	Alhacha Israel henga akitepna , I-pu i-paute Abraham le achilhahte henga aseisa ,
42001055	Tonsot kumkhoa alungset long lou chu Ageldoh jing jenge , ” ati .
42001056	Mary chu Elizabeth koma lha thum jen anichongin , chuin in lama akile kittai .
42001057	Elizabeth naoso phat alhingin chapa khat ahingtai .
42001058	Aheng akom ho leh aphung gol hon Pakaiyin nasatah a Elizbeth alungset hi ajauvin akipapi cheh-uve .
42001059	Niget lhin nin naosen chep tan din ahungun , apa min putsah a Zechariah hisah ding agouve .
42001060	Ahinla anun ajadan , “ Amin John kiti ding ahibouve , ” ati .
42001061	Amahon Elizabeth jah a , “ Naphung sunguva chutobang minneikha bon um louva , ” atiuve .
42001062	Chuphat’in mihon apan ipi asah nom chu mit heiyin adongui .
42001063	Zechariah chun asutna ding pheng khat athumin , “ Amin John ahi , ” tia ajih leh abonchan adatmo soh hel’uve .
42001064	Hichepet tah chun Zechariah apaodoh jeng theiyin , Pathen avahchoiye .
42001065	Aheng akom jouse akichauvin , hiche thusoh hi Judea thinglhang gamsung athangsoh tai .
42001066	Athusoh japha chanin alungthim’ah , “ Hiche naosen khu ipi hungsoh ding ham ? ” ati cheh-ui . Ajeh chu Pakai ban thahat’in naosen chu aumpi jinge .
42001067	Naosen Pa Zechariah Lhagao Theng adimin gaothu aseitai :
42001068	“ Pakai , Israel Pathen vahchoiyute , Aman amite akithopin jalenna amusah tai .
42001069	Alhacha David insunga konin Huhhing hattah khat saki bangin atungdoh tai .
42001070	Hiche hi masang laiya Athemgao theng ho kama aseisa ahi .
42001071	Imelmateu le eihot bolteu khut’a kona Eihuhdoh jing diuva thu atepsa ahin ;
42001072	I-Pu i-Pateu alungset tei tei ding , Akitepna theng suhmil lou dia aseisa ahi .
42001073	I-Pu luiyu Abraham henga kihahsel’a , Imelmateu khut’a kona eihuhdoh diu ,
42001074	Gin neilouva Ama kin ibol theiyuva ,
42001075	Ihinkho lhumkeiyuva dih tah a akin ibol diu ati ahi .
42001076	Naosen nang jong Chungnungpen Pa Themgao nakitia , Pakai masanga chea alampi nasempeh ding ;
42001077	Amite hi achonsetnau ki-ngaidama Huhhingna chang dia naseipeh ding ahi .
42001078	I-Pathenu hi lung nemtah lungset them ahin , Thina muthim jing lah a touho chunga
42001079	Nisa loupi tah avahsah a , chamna lampi jon’a akijotsah diu ahi , ” ati .
42001080	Naosen chu ahung khang khangin tahsa le lhagaova hattah ahitai . Israelte henga lhang phonga akilah masangsen gamthip lah jenga apansai .
42002001	Hiche lai chun Caesar Augustus in leiset chung cheng mijouse simtoh a min sutdoh din thu apei .
42002002	Hiche hi min kisim masah pen ahin , hichepet hin Quirinius Syria gamvaipon apange .
42002003	Mihem jouse ama ama khopi cheh a min kisut din acheuve .
42002004	Joseph jong David insung chilhah ahijeh-in Galilee gam Nazareth khoa konin Judea gam David khopi , Bethlehema achetouve .
42002005	Min kisut dia ache hin ajihol Mary gai hamset chutoh alhon’e .
42002006	Chukoma aum pet lhonin Mary navah phat alhing’in ,
42002007	achapa masapen ahingtai . Jin lhun in’a amani ding mun onlou jeh-in Maryn naosen chu ponin ajel’in gan ankong-ah alupsah-e .
42002008	Hiche gama chun kelngoi ching phabep loujaova ageh-un , janin kelngoi hon ngah akilha lhauve .
42002009	Chuin Pakaiya kon Vantil khat akom’uva ahung dingin , Pakai loupi nan akimvel’u asalvah soh jenge ; amaho akicha behseh jengun ahi .
42002010	Vantil chun ajah-uvah , “ Kicha hih-un , ajeh chu ve , nang ho dia hachangpa kipana Thupha kahinpoh peh nahiuvin , mi jouse kipana hi ding ahi .
42002011	Ijeh-inem itile tunin nang ho din David khopia huhhingpa Pakai Messiah chu apengtai .
42002012	Naphot chetna diu chu : naosen pon’a kijel’a gan ankong sunga lum nagamu diu ahi , ” ati .
42002013	Phot lot louvin Vantil chutoh vanmi janelten Pathen avahchoiyun hiti hin ,
42002014	“ Chungnungpena Pathen loupi hen , Leiset’a alungdei mite chunga cham leng hen , ” atiuve .
42002015	Vantilte chu van lam jona akile kit phat’un kelngoi ching ho khat le khat akihouvun , “ Bethlehema cheu hitin Pakaiyin eihetsah-u hiche thilsoh hi gaveu hite , ” akitiuvin ahi .
42002016	Kinloi tah a acheu le Mary le Joseph toh naosen gan ankonga lum chu agamu’ve .
42002017	Amu phat’uvin naosen chung chang thudol ajah-uva kisei chengse chu miho aseipeh tauve .
42002018	Ajah-uva kelngoi ching ho thusei japha chanin kidang asa lheh jengun ,
42002019	Maryn vang hichengse chu achingin alung gil’in agel jinge .
42002020	Kelngoi ching hon akiseipeh banguva thil amu jeh-un Pathen choiat le thangvah thon akile kittauve .
42002021	Niget lhin nin naosen chep tan phat ahitan , naobua akijil masanga Vantil’in amin asahsa Jesu asah tauve .
42002022	Mose Danthu dungjuiya kisuh theng phat alhinin Jesu chu Pakai henga din Jerusalema ahinpui touvui .
42002023	Pakai Danthua , “ Naobu tumkeh masa pasal tapou Pakaiya atheng ding ahi , ” tia kisei bangin ,
42002024	chule Pakai Danthua kisei , “ Vakhu kop khat ahiloule vapal nou ni ham , ” kiti dungjuiyin kilhaina bol din agouve .
42002025	Ven , Jerusalema chun amin Simeon kiti pasal khat , midih le hougut tah , Israel kilhatdoh ding ngah jinga um ahin ; Lhagao Theng vop ,
42002026	Pakaiya kon Messiah amu kahsea thilou dia Lhagao Thengin aphondoh mi khat aume .
42002027	Simeon chu Lhagaovin Houin’a ahinpui lut’in , Danthua kisei banga naosen Jesu kin abolpeh lou khoh ho bolpeh dia anu le apan ahinpui lut lhon phat’in
42002028	Simeonin naocha chu akipomin , Pathen vahchoiyin aseiye :
42002029	“ Pakai tua hi nasei banga Nalhachapa lung monga neilhadoh ahitai ;
42002030	Ijeh-inem itile kamit tah-in Nahuhhingna kamutai .
42002031	Hiche hi namtin mitmua Gontohsa nakoi ,
42002032	Chidang namdangte henga nadei chu vah a kiphongdoha Namite Israel loupina dia nabol ahi , ” ati .
42002033	Naosen chung changa Simeon thusei chu anu le apan adatmo lheh jeng lhone .
42002034	Simeonin amaho phatthei aboh-in , anu Mary jah a , “ Ven , hiche naosen hi Israel sunga mi tamtah kipal lhuhna ding le hindohna dia kitung , nahsah moa kikoiji ho khel’a melchihna pang ding ,
42002035	nang jeng jong nalung chang chemjama kidotpai abahsah a , mi tamtah lunggil selguh geiya aphondoh ding ahi , ” ati .
42002036	Asher phunga Phanuel chanu Anna themgaonu chu aji nei nunga ajipa toh kum sagi seh bou cheng khom lhona , tehse lheh jeng ,
42002037	kum som get le li meithaiya um , Houin dalha kholou , sun le jan’a Pathen kinbol’a pang anngol’a tao jing jeng ahi .
42002038	Hichepet tah hin ahungin Pathen athangvah-in , Jerusalem lhatdoh ding kat jingte jah a naosen thudol hi aseipeh tai . Jesu Nazareth khoa ahung kile kit
42002039	Pakai Danthua kisei kinkhoh jouse abol chai phat’un Galilee gama akhou Nazareth a ahung kile kittauve .
42002040	Naosen chu akhang khangin ahatdoh tan aching lheh jengin , Pathen phattheinan aumpi jinge .
42002041	Jesu nunle pa kumseh leh kalchuh kut’a din Jerusalema acheji lhone .
42002042	Jesu kum som le ni alhinin angaiya kal chuh kut mang din achetou kit’uve .
42002043	Kut kichaiua in lam ahinjot phat’un chapang Jesu chu Jerusalema aumdenin , anu le apanla ahedoh lhonpoi .
42002044	Amanin mihon lah a chedanin agel lhonin nikhat nilhum keiyin ahung tauve ; chuin aheng akomte leh akihetpi ho lah a Jesu ahol lhon leh
42002045	amudoh jou lhon tapoi . Hijeh chun Jerusalema ahung hol lhontai .
42002046	Nithum nungin Houin sunga agamudoh lhonin , houhite lah a anatouvin , athuseiyu angaiyin dong jong adongjie .
42002047	Athusei japhan chanin achih dan le athu donbut themdol chu kidang asalheh jenguve .
42002048	Anu le apan amudoh lhon chun adatmo lheh jeng lhonin , anun ajah a , “ Naosen , idia neihitibol jeng lhon ham ? Veta , napa le ken lung dong tahin kahol hol lhone , ” ati .
42002049	Aman ajah lhona , “ Idia neihol khoh lhon ham ? Ka-Pa insunga kaumtei ding nahet lhon lou ham ? ” atipeh-e .
42002050	Ajah lhona asei chu ahedoh thei lhonpoi .
42002051	Chuin amani toh lhonin Nazareth khoa ahungin athu thu lhonin anunge . Anun thilsoh chengse hi alung gil’in aching jinge .
42002052	Jesu chu tahsa le chih nan akhang tou touvin , Pathen le mihem deiyin aumtai .
42003001	Tiberius Caesar lengchan kal kum som le nga lhin chun Pontius Pilate’n Judea gam vai apon , Herod-in Galilee gambih vai apon , asopips Philip’in Iturea le Trachonnitis gambih vai apon , Lysanias chun Abilene gambih vai apon ,
42003002	Annas le Caiaphas them pulenin apang lhone . Hichepat hin gamthip’a um Zechariah chapa John henga Pathenin thu ahinseitai .
42003003	John Jordan luipang gamkol’a achelen , mihon lung aheiyuva batize chang diu , chuteng achonset’u ki-ngaidam ding thu alhangsam lei .
42003004	Isaiah themgao lekhabua chun akisunin : “ Gamthip’a khosam ogin khat’in , Pakai lampi semtoh-un lang , Alamlen semjangsen koiyun .
42003005	Damkom jouse kidip chama , Mol le lhang jouse kilai cham ding , Lamkon jouse kisujanga aboh laise jong kisunam ding ahi .
42003006	Chutengle tahsa mihing jousen Pathen huhhingna amudoh cheh diu ahi , ” akiti .
42003007	Ahenga baptize chang dia hung ho jah a chun Johnin , “ Vogulse son ho , ahung lhung ding lunghanna jamdohna ding thu namop’u chu koiham ?
42003008	Nachonset lung nakhel’u phot chet nan nachon nauvin phongun ; ‘ Abraham chilhah kihina chu , ’ tin kisonghih-un ; ajeh chu Pathenin hiche song ho hi alah a Abraham chilhah a asemdoh thei ahi .
42003009	Thingphungbul tin’a heicha kiphutsoh ahitan , aga phalou thingphung jouse kiphuh lhua meilhum sunga kileh lutsoh ding ahi , ” ati .
42003010	Mipin John chu adongun , “ Achutile ipi kabol diu hitam ? ” atiuleh ;
42003011	aman ajah-uvah , “ Sangkhol chol ni neiyan aneilou hophen anneh neiyan jong chutiman bol hen , ” ati .
42003012	Kaidong ho geiyin ahenga baptize chang din ahungun ajah a , “ Houhil iti kachon diu ham ? ” tia adoh-u leh ,
42003013	Johnin ajah-uvah , “ Nakiteppeh kalval’un lah dauvin , ” ati .
42003014	Sepaihon jong , “ Iti kachon diu ham ? ” tin adongun , aman ajah-uva , “ Sum hihen ipi hi jongle alam louvin koima ima lahpeh dauvin , nasandoh jat jat’in lung lhaiyuvin , ” ati .
42003015	Mipin alungthimuva John akatjingu Messiah hitheiya agel laith-un ,
42003016	Johin adonbut’in ajah-uvah , “ Ken twiya baptize kachansah bou nahiuvin , keisanga hatjo khat ahunge , kei hi akengchot khao sut lham dia kilom jong kahipoi , aman Lhagao Theng le meikonga baptize nachansah diu ahi .
42003017	Akhut’a chang japna achoiyin , phol’a chang jap ngimsel’in tin , chuteng achangtah ho changsal’a akhum tup ding , asi chengse vang mit theilou meilhum sunga agovam ding ahitai , ” ati .
42003018	Johnin tilkhouna tamtah toh thon mipi chu Kipana Thupha aseiphongpeh-e .
42003019	Gambih vaipoa pang Herod jong chu asopipa Philip jinu Herodias akichenpi jeh le thilse dang tampi aboljeh-in aphoh-e .
42003020	Hichea hin Herod chun John hi songkul’a akhumin thilse khoh cheh khat abolbe kit’e .
42003021	Miho baptize achansah phat’un Jesu jong baptize achange . Chuin atao leh van akihongin ,
42003022	Lhagao Theng tahsa vouvin vakhu bangin achunga ahung leng lhan , van’a konin ogin khat’in , “ Kadeitah kachapa nahin , Nachunga kalung alhai ta-ngeiye , ” ati .
42003023	Anatoh kipat chun Jesu kum som thum bang alhintan , mingaiton ama chu Joseph chapa ahi . Joseph chu Eli chapa ahi ;
42003024	Eli chu Matthat chapa ahin , Matthat chu Levi chapa ahi ; Levi chu Melchi chapa ahin ; Melchi chu Jannai chapa ahin , Jannai chu Joseph chapa ahin ,
42003025	Joseph chu Mattathias chapa ahi ; Mattathias chu Amos chapa ahin ; Amos chu Nahum chapa ahi ; Nahum chu Esli chapa ahin , Esli chu Naggai chapa ahi ;
42003026	Naggai chu Maath chapa ahin , Maath chu Mattathias chapa ahi ; Mattathias chu Semein chapa ahin , Semein chu Josech chapa ahi ; Josech chu Joda chapa ahin ,
42003027	Joda chu Joanan chapa ahin ; Joanan chu Rhesa chapa ahin , Rhesa chu Zerubbabel chapa ahi ; Zerubbabel chu Shealtiel chapa ahin , Shealtiel chu Neri chapa ahi ;
42003028	Neri chu Melchi chapa ahin ; Melchi chu Addi chapa ahi ; Addi chu Cosam chapa ahin ; Cosam chu Elmadam chapa ahi ; Elmadam chu Er chapa ahin ,
42003029	Er chu Joshua chapa ahi : Joshua chu Eliezar chapa ahin , Eliezar chu Jorim chapa ahi ; Jorim chu Matthat chapa ahin , Matthat chu Levi chapa ahi ;
42003030	Levi chu Simeon chapa ahin , Simeon chu Judah chapa ahi ; Judah chu Joseph chapa ahin , Joseph chu Jonam chapa ahin , Jonam chu Elaikim chapa ahin ,
42003031	Eliakim chu Melea chapa ahi ; Melea chu Menna chapa ahin , Menna chu Mattatha chapa ahin , Mattatha chu Nathan chapa ahin ; Nathan chu David chapa ahi ;
42003032	David chu Jesse chapa ahin , Jesse chu Obed chapa ahi ; Obed chu Boaz chapa ahin ; Boaz chu Salmon chapa ahi ; Salmon chu Nahshon chapa ahin ;
42003033	Nahshon chu Amminadab chapa ahi ; Amminadab chu Admin chapa ahin , Admin chu Arni chapa ahi , Arni chu Hezron chapa ahin , Hezron chu Perez chapa ahi ; Perez chu Judah chapa ahin ;
42003034	Judah chu Jacob chapa ahi ; Jacob chu Isaac chapa ahin , Issac chu Abraham chapa ahi ; Abraham chu Terah chapa ahin , Terah chu Nahor chapa ahi ;
42003035	Nahor chu Serug chapa ahin , Serug chu Reu chapa ahi ; Reu chu Peleg chapa ahin , Peleg chu Eber chapa ahi ; Eber chu Shelah chapa ahin ,
42003036	Shelah chu Caina chapa ahi ; Cainan chu Arphaxad chapa ahin , Arphaxad chu Shem chapa ahi ; Shem chu Noah chapa ahin , Noah chu Lamech chapa ahi ;
42003037	Lamech chu Methuselah chapa ahin , Methuselah chu Enoch chapa ahi ; Enoch chu Jared chapa ahin , Jared chu Mahalaleel chapa ahi ; Mahalaleel chu Kenan chapa ahin ,
42003038	Kennan chu Enosh chapa ahi ; Enosh chu Seth chapa ahin , Seth chu Adam chapa ahi ; Adam chuPathen chapa ahi .
42004001	Jordan luiya konin Jesu Lhagao Theng dimset’in ahung kile kit’in , lhagaovin gamthip’a apuilut’in ,
42004002	nisom li sungin Diabol lhep patep’in aga-ume . Nisom li sunga imacha nelou ahin , akhonnan agilkeltai .
42004003	Hichun Diabol’in ajah a , “ Pathen Chapa nahileh hiche song hi changlhah sosah-in . ” ati .
42004004	Jesun adonbut’in , “ Pathen lekhabua kisun chu , ‘ Mihem hi changlhah keova hing theilou ding , ’ kiti ahi , ” ati .
42004005	Diabol’in Jesu apuitouvin mitphet kah louvin vannoi mihemchenna lenggam jouse avetsah-in ,
42004006	“ Hicheng chunga thu neina le aloupina abonchan napenge , ajeh chu kapeh nom nom kapeh dia eikipe-ah ahitai .
42004007	Hijeh a chu naboh khup’a chibai neiboh leh aboncha nanga hi ding ahi , ” ati .
42004008	Jesun adonbut’in “ Pathen lekhabua , Pakai na-Pathen chibai naboh a Ama kinbou nabol ding ahi , ” tin akisune , ” ati .
42004009	Jerusalema apui kit’in Houin tingvuma adinsah-in ajah a “ Pathen Chapa nahi leh hikoma kon hin chomlha jengin ;
42004010	ajeh chu Pathen lekhabua , ‘ Pathenin Avantilte hinsol peh-in tin Amahon nachang nauvinte ,
42004011	Chule akhut’uvin nadom nauvinte ; Achutiloule songa nakeng kisuh khah get’in nate , ’ tin akisune , ” ati .
42004012	Jesun adonbut’in , “ Pathen lekhabua , ’ Pakai na-Pathen nalhep patep lou ding ahi , ’ tin akiseiye , ” ati .
42004013	Diabol’in Jesu alhep patepna ding achaisoh phat’in phat khat’a din adalhatai .
42004014	Jesu Lhagao thahat kengin Galilee lama ahung kile kittai . Chuin Ama thudol gamsunga akithangsoh tai .
42004015	Houthua kikhopna in tina miho ahil len , mihon Ama aseipha soh keiyui .
42004016	Ahung seiletna Nazareth khoa Jesu ahungin , achon na ngai bangin Choldo nin houthua kikhopna in’a achen , Pathen lekhabu sim dingin adingdoh tai .
42004017	Hichun Isaiah Themgao lekhajol apeuvin , lekhajol alhap lhah a amudohna laiya chun ,
42004018	“ Pakaiya kon Lhagao kachunga aumin , Tahlelte henga Kipana Thupha seipeh ding , Sohchangte lhadohna thu seipeh a , Mitcho ho khomuna ding seipeh ding , Nehchintoa um ho lha-ong ding seipeh a ,
42004019	Pakai deilhen kum seipeh dinga thao einu ahitai , ” tin akisun’e .
42004020	Jesun lekhajol chu ajeldoh-in lhachapa apen atoutai . Hichun houthua kikhopna insunga um mi jousen Ama avesoh keiyui .
42004021	Jesun ajah-uva , “ Hiche najah-u Pathen lekhabua thu hi tunia guilhung ahitai , ” tin aseipantai .
42004022	Mihon Ama aseipha soh keiyun , akamsungsoh thu ngai ngai ho jeh chun kidang asalheh jengui . “ Hichepa hi Joseph chapa hilou haimo ? ’ atiuve .
42004023	Jesun ajah-uva , “ Thuchih a kisei , ‘ Louthem nangma kiboldam’in , kiti hi naseiyuva , “ Nakhosunga jong Capernauma thil kidang kibol kajah ho’u tobang bol tangem , ’ neiti khum diu hina hi , ” ati .
42004024	Aman , “ Dih tah a kaseipeh nahiuve , Themgao chu akhosunga i-kisahji lou mong ahinai .
42004025	“ Ahinla dihtah a kaseipeh nahiuve , Elijah nikho laiya vankot akikhaa kumthum le lhagup gotwi kanjeha gamsung pumpia kel laiyin Israelte lah a meithai numei tamtah aum vangun
42004026	Elijah chu amaho khat cha henga akisolpoi , Sidon gama Zarephath khoa meithainu koma akisoljo bouve .
42004027	Elisha themgao khangin jong Israelte lah a miphah tampi aum nan , Khat cha jong suh thengin aumpoi , Syria mi Naaman suh thengin aume , ” ati .
42004028	Jesu thusei ajah-u chun houthua kikhopna in’a um chengse alung hang behseh jengun ,
42004029	akipatdoh-un khosunga koin Jesu alhoh doh-uvin , achen nau molvum , koldeh a sot lhah dingin agouve .
42004030	Ahinla Jesu akah lah-uva akiheh doh-in ache mangtai .
42004031	Jesu Galilee gama Capernaum khoa ahung suh-in , Choldo nin miho thu ahil leh ,
42004032	athuhil tha neije chu mihon kidang asa lheh jengui .
42004033	Houthua kikhopna in’a chun lhagaoboh vop pasal khat aumin , amahin oging tah-in ahinsamin ,
42004034	“ Vo Nazareth Jesu , I-lo ding neigot ham ? Eisu manguva hung nahim ? Koi nahi kahenai , Pathen solchah theng chu nahi , ” ati .
42004035	Jesun haphon aphoh-in , “ Thip’in ! Mipaa kon chun hung doh-in ! ” atileh ; thilhan mipa chu a-angsung laitah-uva aheh lhun ima suse louvin asunga konin ahung potdohtai .
42004036	Mihon adatmo soh keiyun , “ Ipipen asei khum hitam ? Thu neitah le thahat tah a lhagao boh ho thu apeh le ahungdoh doh jengui , ” tin akihouvui .
42004037	Hiti hin akimvel gamkol’ah Jesu thudol akithangsohtai .
42004038	Jesun houthua kikhopna in dalhan Simon in-ah aluttai . Simon nupanu hatah-in khosih nat’in ana nan , mihon Jesu henga aseipeh-ui .
42004039	Jesu amanu jalkhun panga adingin khosih nat chu haphoa apho leh , akhosih chun alhan , amanu athou paiyin amaho jenlen apangtai .
42004040	Nisa lhumin hivei chom chom veiya damlou neihon Jesu henga ahinpuiyun , Aman achung cheh-uva khut angamin aboldamsoh keiye .
42004041	Mi tamtah sunga konin thilha ho apotdoh-uvin , “ Pathen Chapa nahi , ” tin asamui . Jesun amaho chu haphon aphoh-in apaopoh sahpoi , ijeh-inem itile amahon Messiah ahi ahe cheh-ui .
42004042	Khovah phat’in Jesu apotdohin munthip lai khat’ah achetai ; ahinla mipin Ama ahol hol jengui . Hiti hin ahenga ahunguvin adalhah louna dingun alhotauve .
42004043	Ahinla Jesun ajah-uvah , “ Kho dang danga jong Pathen lenggam Thupha hi kaseiphong tei tei ding ahi . Hiche dia chu hung kisol kahi , ” ati .
42004044	Hijeh chun Judea gam Houthua kikhopna in hoa jong ahil lhanglei .
42005001	Jesu Gennesaret dil panga adin pet’in Pathen thu ngai nom hon akimvel’a aneh chinto jengui .
42005002	Jesun twipam chin’a kong ni kihen amui ; ngaman kong neiho chu potdoh a len asoppet’u ahiye .
42005003	Jesu Simon kong’a alut’in twipam chin’a kona kong chu tol lut jep din asol’in , chuin atouvin kong’a pansan mipi chu thu ahiltai .
42005004	Athusei jouvin Simon jah a , “ Twithuh laiya tol lut’in nga matna din len sep lhauvin , ” atileh ;
42005005	Simonin adonbut’in , “ Pu , jan khovah hel’a imacha man lou kahiuvin , nang thupeh-in len septem unge , ” atin ,
42005006	len aseu leh nga tampi aman khauvin alen jouseu a-ehpai ding ahitai .
42005007	Hichun kong danga pang aloiten ahung kithopi diuvin agah jap’ui . Amaho ahungun kong te ni chu nga akhol dimset’un ahileh alhalut deh deh jenguve .
42005008	Athilsoh hi Simon Peterin amuchet phat’in Jesu khomuh a aboh khup’in , “ Pakai , neidalha jengin , michonse kahibouve , ” atitai .
42005009	Peter le akiloipi chengsen nga chujat amat jengu chu kidang asabehseh jenguve .
42005010	Simon loite ni , Zebedee chpa te ni Jacob le John jong chutima chu ahilhone . Jesun Simon jah a , “ Tija hih-in , tua lhah mi man’a napan ding ahi , ” ati .
42005011	Amahon kong te ni chu vaokama ahintoldoh-un ijakai adalhauvin Jesu ajuitauve .
42005012	Jesu khopi khat’a aumpet’in akhosunga chun apum changa phah pasal khat aumin , Jesu amudoh phat’in a-angsunga aboh khup’in amaitol’a asulut’in , “ Pakai , nalung ahileh eisutheng thei nahi , ” tin atao tai .
42005013	Jesun athamin ajah a , “ Kalung ahinai , damtheng tan , ” atileh ; apet tah chun aphah atheng jenge .
42005014	Koima jah a asei louna din Jesun akham chah-in , “ Chen , Thempu gakivetsah-in , nadam theng hettohsah nan Mose thupeh banga thilto ding gatoh tan , ” tin asol’e .
42005015	Ahinla aumchan thudol akihathanjal cheh jengin athu ngai ding le aveiset kiboldamsah din mipi ahungbe cheh cheh jenguve .
42005016	Ahinla Jesu gamthip’a achangin achedoh jin agataojie .
42005017	Nikhat Jesun thu ahilpet’in Galilee gam le Judea gam khotin’a kon le Jerusalema hung kon Pharisee ho leh Danthu hil ho hikoma chun atouvui . Hichea chun Jesun mi adamsah theina din Pakai thahat’in aumpi .
42005018	Hichepet tah hin mihon pasal langthi khat alupna pumin ahinpu’vin , put lut paiya Jesu angsunga jam din ago’uve .
42005019	Japi jeh a aput lut thei louhel phat’un inchunga akaldoh-uvin cheh pheng vang kah a alupna pumin , mipi lailung , Jesu angsung dontah a agah khai lhauve .
42005020	Atahsanu amu phat’in Jesun mipa jah a chun , “ Golpa , nachonset jouse ngaidam ahitai , ” ati .
42005021	Athuseijeh chun Pharisee ho le Danthu themhon , “ Hichepa hi koibeh hiya Pathen taitomna thu asei hi nga na ? Pathen tilou koidangin chonset angaidam jou ding ham ? ” tin agel pantauve .
42005022	Agel’u hi Jesun ahedoh paiyin ajah-uva “ Ibol’a chutobang nagel’u ham ?
42005023	‘ Nachonset jouse ngaidam ahitai , ’ ti leh , ‘ Thouvin lamjot tan , ’ ti hojoh baijom ?
42005024	Hoi hileh leiset chunga mihem Chapan chonset jouse ngaidamna thahat anei nahetna diuvin , ” atin , langthipna jah a , “ Kaseipeh nahi , thouvin , nalupna kilah-in inlama chetan , ” ati .
42005025	Langthipna mipi maiya ahung dingdoh paiyin , alupna akilah-in inlam jonin achen Pathen athangvah peh-e .
42005026	Mihon adatmo soh keiyuvin Pathen thangvah to thon , atija thei lheh jengun , “ Tunin thil kidang datmo umtah imutauve , ” tin aseiyui .
42005027	Hiche nung hin Jesu apotdoh leh kaidonna muna tou Levi , kaidongpa , chu amudoh-in ajah a , “ Neijuiyin , ” ati .
42005028	Levin ijakai dalhan akipat’in Jesu ajuitai .
42005029	Levin a-in’a Jesu vah nan golvah lentah abol’in kaidong ho tampi le midang hon ankong aumpiuve .
42005030	Hichun Pharisee ho leh danthu them ho Jesu seijuite chunga aphun’un , “ Ibol’a kaidong ho le chonsete toh naneh khomu ham ? ” atiuve .
42005031	Jesun amaho hi adonbut’in , “ Adamin louthem angaipoi , adamlouvin bou angaiye .
42005032	Keijong midihsa kouva hung kahipoi , chonsete lungheisah dinga hung kahibouve , ” ati .
42005033	Mihon Jesu jah a , “ John seijuihon an angol matchet’un taojong atao jiuvin , Pharisee seijuihon jong chutiman abol’ui ; nang seijui hon vang aneuvin adon’ui ” tin aseiyui .
42005034	Jesun ajah-uvah , “ Kichen golvahnaa hung lha ho chu aji nei pan aumpi pet’a an na-ngolsah theiyum ?
42005035	Amavang alah-uva kona aji neipa kipui mang phat hung lhung ding ahin , hiche sungsea chu an angol diu ahinai , ” ati .
42005036	Jesun amaho chu thulem khat jong aseipeh-in , “ Koiman pon thah abot-eh jin ponlui behnan anei ngaipoi ; behna taleh ponthah jong abo-eh ding ahin , chule ponthah hal jong chu ponlui chutoh alhoukitoh ponte .
42005037	Koiman lengpitwi thah jong savunpeng luiya akhum ngaipoi ; khum taleh lengpitwi thah chun savunpeng atumkehding , lengpitwi moh lon kanga , savunpeng jong kisuh manglo ding ahi .
42005038	Hijeh a chu lengpitwi thah savunpeng thah a khum ding ahi .
42005039	Koiman lengpitwi lui adon nungin lengpitwi thah adon nompoi ; ajeh chu , “ Lengpitwi lui bou alhume , ’ tin aseijie , ” ati .
42006001	Choldo nia Jesun buleijao ajotnaa aseijuiten changvui asih-un , akinoiyun abah pantauve .
42006002	Hichun Pharisee ho phabep’in “ Ibol’a Choldo nia bol ngailou abol’u ham ? ” atiuve .
42006003	Jesun amaho chu adonbut’in , “ David le aloite agilkel’uva chu ipi abol’u nasim khah louvu ham ?
42006004	David chu Pathen insunga alut’in Pathen umjing hetna changlhah kitoh , Thempu tilouvin aneh ngailou chu anen aloite jong apei , ” ati .
42006005	Ajah-uvah , “ Mihem Chapa hi Choldo ni Pakai ahi , ” ati .
42006006	Choldo nidang khat man Jesu Houthua kikhopna in’a alut’in thu agahil’e . Hikoma chun pasal khut jetlam ngoi khat ana umkhai .
42006007	Danthu them ho le Pharisee hon ahehset theina diuvin , Choldo nia mi aboldam aboldam lou achang lhiuve .
42006008	Jesun alungthimu ahen khutlang ngoipa jah a chun , “ Kipatdoh-in alailunga hung dingin , ” atileh ; ama akipatdoh-in ading tai .
42006009	Hichun Jesun ajah-uva , “ Kadoh nahiuve , choldo nia apha le ase hoijoh bol ngai ham ? Huhhing ding ha suhmang ding ham ? ati .
42006010	Jesun abonchauvin avegolsoh keiyin khutlang ngoipa jah a , “ Nakhut lhangdoh-in , ” atileh ; alhandoh phat’in akhut adamhel’e .
42006011	Chutah chun amaho athangtom behseh jengun Jesu i-lo ding thu akihousom tauve .
42006012	Hichelai hin Jesu tao dingin molchunga achen , jan khovah geiyin Pathen’ah ataove .
42006013	Khovah lhah phat’in aseijuite akouvin , alah-uva konin mi som le ni alhengdoh-in amaho chu amin’u solchah asah-e .
42006014	Amaho chun Peter asahpa Simon , asopipa Andrew , Jacob le John , Philip le Bartholomew ,
42006015	Matthew leh Thomas , Alphaeus cha Jacob , gam ngailu atiu Simon ,
42006016	Jacob chapa Judas , chule amatsah apangpa Iscariot Judas ahiuve .
42006017	Jesu amaho hitoh ahung kumsuh-in jangcham lai khat’a adinge ; hia chun seijui tamtah le Judea gama kon , Jerusalema kon , chule Tyre le Sidon twikol pang dunga hung mipi nasatah toh ahiuvin ,
42006018	abonchauva Jesu thuhil ngai nom le adammo veiset nau kibol damsah dia hung ahiuve . Chule Lhagaoboh suh genthei ho jong aboldam soh keiye .
42006019	Jesu tahsaa kona thahat hungpot’a amaho adamsah theijeh chun japin Ama tham khah tei din ago’uve .
42006020	Jesu akhodah-in aseijuite aven aseiye : “ Vaichate anun nom nahiuve , Ijeh-inem itile Pathenlenggam nang hoa ahi .
42006021	Tulaiya gilkelte anun nom nahiuve , Ijeh-inem itile nakivahva diu ahi . Tulaiya kapte anun nom nahiuve . Ijeh-inem itile nui ding nahiuve .
42006022	Mihem Chapa jal’a min nahot bol’uva , Migilouva nahouset , nadonda tengu leh anun nom nahiuve .
42006023	Hitia nahou niu chuleh kipah thanomin lam’un , ven , vana nasan diu tohman alen’e . Apu apateuvin jong Themgao ho hitobanga chu anabolsau ahi .
42006024	Ohe mihaoho ada nahiuve , Ijeh-inem itile hinkho nom naneitauve .
42006025	Ohe tulaiya oivaho ada nahiuve , Ijeh-inem itile gilkel nahin thoh diu ahi . Ohe tulaiya nuihi ada nahiuve . Ijeh-inem itile lunghema nakadiu ahi .
42006026	Ohe mi jouse seiphat chang ho ada nahiuve . Apu apateuvin jong Themgao lhem ho chutia anaseiyu ahi .
42006027	“ Kathu ngaiho kaseipeh nahiuve , namelmau ngailu’vin , nahot bolteu thilpha bolpeh-un ,
42006028	nagaosapteu phatthei boh-un lang , nabolseteu taopeh-uvin .
42006029	Nangeiphe lang khat beng chu lang khatjong dopeh-in , nasangkhol len lahpeh a chu nasangkhol sung nung jong peh than .
42006030	Nahenga thil thum chan pen , mi lahsa nathil ipi hijongle nung thum kit hih-in .
42006031	Min iti bol le chun nadeiyam chutobang chun miho bol’in .
42006032	Na-ngailuteu bou na-ngailut’u le ipi pachat nachan diu ham ? Chonsete jengin jong angailuteu angailu’ve .
42006033	Nabolphateu jeng nabolphat’u leh ipi pachat nachan diu ham ? Chonsete jengin jong chutia abol’u ahi .
42006034	Mukit ding nakinep nau miho bou napeh-u leh ipi pachat nachan diu ham ? Chonsete jengin jong apeh jat amukitna diu chonseho henga apejiuve .
42006035	Amavang namelmateu ngailu’vin , thilpha bolpeh-un , mukit ding imacha gel louvin thil homun ; chutile kipaman nasatah nasan diu , Chungnungpen chate nahi diu ahi ; ajehchu Ama chu khohsahna heloute le Migiloute khoto them ahi .
42006036	Napau mi khoto them bangin mi khoto them’uvin .
42006037	“ Mi oimo hih-un , chutile oimo nachan lou diu ahi ; mi them mosah hih-un , chutile themmo nakichansah lou diu ahi ; ngaidamun , chutile ngaidam nachan diu ahi .
42006038	Peuvin chutile nakipe diu ahi ; atena dimset , hongphal tah a kipea kiloh det kheh-a kison chah kheh alet lha hel’a kipe ding nahive ; ijeh-inem itile mi natepehna ma maa nakitepeh diu ahi , ” ati .
42006039	Jesun miho chu hiche thulem hi aseipeh-in : “ Mitchon mitcho alamkai theiyem ? Anilhona kokhuh alha lut lhonlou ding ham ?
42006040	Ahilpa sangin seijui achungnung ngaipoi , akihil themsoh teng vang leh seijui tapou ahilpa tobang bang ahiji nai .
42006041	“ Ibol’a nasopi mit’a bohsi chu namelchih keova , nang mit’a inkam tejen chu mulouva um naham ?
42006042	Namit’a inkam tejen mudoh louva nasopi jah a , ‘ Sopi , namit’a bohsi chu neilahdoh sah-in , ’ nati theiham ? Vo mipha lhem ! Namit’a inkam tejen chu kilahdoh masah le chun nasopi mit’a bohsi chu kichentah a namutheiding ahi .
42006043	“ Thingphung phan gaphalou asep ngaipon , thingphung phalouvin jong gapha asep ngaipoi .
42006044	Hijeh chun thingphung agan akihei . Min lingphunga theichang ga aloupon , lingboh lah a jong lengpithei ga aloujipoi .
42006045	Miphan thilpha akholna alung gil’a konin thilpha asosah jin , misen thilse akholnaa konin thilse asodoh jie . Ajeh chu mihem lung gil’a kikhol chu athusei naa hung potdohji ahi .
42006046	“ Kaseibon bol louva ibol’a , ‘ Pakai , Pakai , ’ neitiu ham ?
42006047	Ka henga hunga kasei ngaiya bol’a michu itobang ham vetsah unge .
42006048	Ama chu lei thuh tah laiya abul songpi chunga tunga insapa tobang ahi . Twisang alet’a vadungin asokhum vangin phatah a kisadet ahijeh-in hiche in chu asulong jou tapoi .
42006049	Koi hileh ja la ja naa bol lou chu abulpi bei leiset’a insapa tobang ahi . Vadungin asokhum teng hiche in chu alhupai jin , ain setdol chu amelse lheh jenge , ” ati .
42007001	Jesun mipi aseipeh nom jouse aseisoh phat’in Capernaum khoa aluttai .
42007002	Sepai jalamkai khat hin sahtah soh khat aneiyin , asohpa hi ana lel lheh jengin athi pai ding ahitai .
42007003	Jesu thudol ajah phat’in sepai jalamkaipan Jesu chu hunga asohpa boldam din akouding Juda mi upaho asol’e .
42007004	Upaho hi Jesu henga ahungun khohsah tah-in ataovun , “ Hichepa hi nabol-peh dia kilom mong ahi ;
42007005	ajeh chu ijat’u alungset’in Houthua kikhopna in jong eisah peh-ui , ” atiuve .
42007006	Hijeh chun Jesu amaho toh ahung kilhontai . In kom ahung gei phat’in sepai jalamkaipan aloite asol’in ajah a , “ Pakai , hung kigimbol datan , ajeh chu ka-insung nahung lut ding hi kakilompoi .
42007007	Hijeh a chu katahsa tah a nahenga hung dia jong kilom kisalou kahi ; thun seitho jongle chun kasohpa chu dam jeng nante .
42007008	Keijong mi thu noiya natong kahin , kanoiya natong sepaiho aum kit’e . Khat jaha , ‘ Chen , ’ katileh achen , achom khat jah a , ‘ Hungin , ’ katileh ahungjin ; kasohpa jah a jong , ‘ Hiche bol’in , ’ katileh aboljin ahi , ” agatisah-e .
42007009	Jesun hiche hi ajah phat’in amapa chu kidang asa behseh jengin , anung jui mipi lama akiheiyin , “ Kaseipeh nahiuve , Israel lah a jong hitobang tahsan len kamudoh poi , ” ati .
42007010	Ahung kisol ho in lama ahung kile kit’u leh sohpa chu adamsan agatoh tauve .
42007011	Hiche nung hin Jesu Nain khoa alut’in , aseijuite leh mi tampin akilhonpiuve .
42007012	Khopi dongkot phung agah phah konchan ven , mithilong khat ahung kipudoh-in , athipa chu anun chapa chang khatseh a anei ahin , anu jong meithaisa ahitai . Khopi sunga pat mipin meithainu chu ahin lhonpiuvin ahi .
42007013	Pakaiyin meithainu hi amudoh phat’in alai natpin ajah a , “ Kap hih-in , ” ati .
42007014	Anai lut’in thilong kong atham leh alongpu ho ading tauve . Aman , “ Vo golhang , kaseipeh nahi , thoudoh tan , ” atileh ;
42007015	mithipa chu atoudoh paiyin thu aseiyin , chuin Jesun ama chu anu apetai .
42007016	Mi jouse atija behseh jengun Pathen avahchoiyun , “ Pathenin amite ahung vil’in , i-lah-uva Themgoa nasatah khat asohdoh tai , ” atiuvin ahi .
42007017	Hiche Jesu chung chang thudol hi Judea gam pumpi le akimvel gamkol dunga akithangsoh heltan ahi .
42007018	Aseijuiten John jah a thilsoh hicheng hi aseipeh uleh Johnin aseijuite mi ni akouvin
42007019	Pakai henga asol’in , “ Ahung ding chu Nang nahi hitam , ahilouleh achom dang khat ka-nga nah lai diu ham ? ” tin agadohsah-e .
42007020	Solle teni Jesu henga ahung lhonin , “ John baptist chun , ‘ Ahung ding chu Nang nahi hitam , ahiloule achomdang khat ka-nga nah lai diu ham ? ’ tia dong dinga nahenga eihinsol lhon ahi , ” ati lhone .
42007021	Hichepet tah a hi Jesun amaho , hivei chom chom veiho , lhagao gilou vop ho aboldama mitcho jong kho amusah ahi .
42007022	Hijeh chun Jesun solle te ni adonbut’in , “ Kile kit’in John jah a chun nathilmu le najah lhon , mitchon kho amu’uva , elbaiin lam ajot’u , miphah ho suh thenga auma , na-ngongin kho ajah , mithisa kaithouva auma tahlelte Kipana Thupha akiseipeh hi gaseipeh lhonin ;
42007023	chule keiya kipal lhuhna neilou mi chu-anunnom ahi , ” ati .
42007024	John solle te ni che nungin Jesun John thudol aseiyin , “ Gamthip’a ipi vedia cheji nahiuvem ’ ? Huiyin peng amut ling ham ?
42007025	Ipi vedia ba chadoh ji nahiuvem ? Ponnem sil mi ham ? Ven , von hoitah a kivona nom satah a um ho chu leng inpi dunga aumbouvui .
42007026	Achutile ipi vetnoma ba chedohji nahiuvem ? Themgao ham ? Ahi , najah-uva kasei ahi , Themgao sanga thupijo ahiye .
42007027	Ama thudol hi , ‘ Ven , kasolle Nang sangin kasol masai , Aman nachena lampi semsa anakoi ding ahi , ’ tia kisun chu ahitai .
42007028	Kaseipeh nahiuve , numei sung peng cheh ahivangin John pen geiyin ama sanga lenjo aumpoi , ahinla Pathen lenggama aneopen ama sangin alenjo nalaiye .
42007029	Mipi le kaidong hon asei ajah phat’un , John baptist chansah dol’a baptize changsa ahijeh-un , Pathen apah chauve .
42007030	Pharisee ho le Danthu them hon vang John baptist khut’a baptize achan lou jeh-un adiuva Pathen thilgon chu apaituve .
42007031	“ Tukhang miho hi ipi to kitekah ding hi tam ? Itobang mi hiuvem ?
42007032	Amaho hi kailhanga tou chapang ho khat’in achom khat jah a , ‘ Kuli kamutpeh-u le la nalam pouvin , Lapi kasah-u jongle nakap deh pouve , ’ tia kihou ho bep ahiuve .
42007033	Ijeh-inem itile John baptist chu ahungin changlhah la nelou leng pitwi jong don louvin aum nan , ‘ Thilhavop ahi , ’ atiuvin ;
42007034	Mihem Chapa ahungin changlhah anen lengpitwi adon leh , ‘ Ven , neh hat le lengpi twi loppa , kaidong ho jolpa hi , ’ atiuve .
42007035	Ahinla chihna chu achaten adihna aphot chet ahibouve , ” ati .
42007036	Pharisee khat’in Jesu chu nehkhompi din akouvin , Ama Phariseepa in’a alut’in atoutai .
42007037	Hiche khopi sunga hin chonse numei khat aumin , Jesu Phariseepa in’a anne dia tou ahen songval bom khat’a thao namtui choiyin ahungin ,
42007038	Jesu nung , akhotaljum koma dingin , akap’in akengphang chu amitlhin asop’in , chuin asamin atheh ngimin , achop’in thao namtui chu anui .
42007039	Neh khompi dia kou Phariseepan hiche hi amu phat’in alung sunga , “ Hichepa hi Themgao ahinah le ahung thama numei khu itobang mi ahi hentin , chonse ahijong he nah ta , ” tin gel’e .
42007040	Jesun ajah a , “ Simon nahenga seinom khat kaneiye , ” atileh ; aman , “ Seijengin Houhil , ” ati .
42007041	Aman , “ Mi nin sumpa hom mikhat sum abat lhone . Khat’in denarii ja nga aban , khat pan som nga abai .
42007042	Asah lel lhon phat’in aman abat lhon angaidam tai . Hiche te ni koijoh hin ama chu hangailut jon tem ? ” atileh ;
42007043	Simon in adonbut’in , “ Atamjo angaidam peh pa hin te kati , ” ati . Jesun ajah a , “ Naseidih lheh-e , ” ati .
42007044	Numei nu lam angan Simon jah a , “ Hichenu hi ven ! Na-ina kahung lut tan , kakeng silna din twibon neipe poi ; hiche nu hin kakengphang te ni amit lhia asop’a asama atheh ngim ahi .
42007045	Nangin chop jong neichop pon , hichenu vang kahung lut’a pat tang louhel’in kakeng phang te ni achop chop jenge .
42007046	Nangin kalu jengbon thao nu louva , hichenun kakengphang te ni geiyin thao namtui anui .
42007047	Hijeha chu najah a kasei ahi , hichenun hibanga angailutna hi achonset tampi ki-ngaidam phot chenna ahin , lhomcha ki-ngaidampeh chun angailu lhome , ” ati .
42007048	Jesun amanu jah a , “ Nachonset chengse ki-ngaidam ahitai , ” atipeh-e .
42007049	A ankong umpihon , “ Chonset geiya ngaidam thei Ama hi koibep ham ? ” akitiuve .
42007050	Jesun numeinu jah a , “ Natahsanin nahuhhing ahitai , lung monin chetan , ” ati .
42008001	Phatchom khat nungin Jesun khopi jouse le khote jouse aban banin achonlen , Pathen lenggam Kipana Thupha ahil lhang len , seijui som le nin jong alhonpiuve .
42008002	Numei phabep , lhagao gilouvop’a kona adamsa ho le natna chom chom kona adamsah hon jong alhonpiuvin , hiche ho lah a hin Magdalene kiti Mary , asunga kona thilha sagi anodoh pehnu ,
42008003	Herod neichingpa Chuza jinu Joanna , Susanna le adang ho tampi ahiuve . Numeiho hin Jesu le aseijuite chu amaho neiya konin ajenjiuve .
42008004	Khopi jousea konin mi ahung hung jengun Jesu koma mi tamtah akikhomun ahile Jesun thulemin thu khat aseiyin ;
42008005	“ Muchi thepa alouva muchi then akonin athe leh muchi phabep lamsih a achun , min achonlih-in , chunga leng vachaten akilodoh tauve .
42008006	Phabepma songlheo chunga achun , ahintheina ding leithao aum loujeh-in ahung kedoh vangin agop paijitan ahi .
42008007	Phabep jong ling lah a achun , ling hon adep lihji tauve .
42008008	Phabep vang leipha leiya achukhan , ahung khangdoh in ajat jakhat chengin agai , ” ati . Hicheng asei hin asamin , “ A-ngaina ding nakhang neiyan ngai hen ! ” ati .
42008009	Hiche thulem hi ipi kiseina ham , tin aseijuiten Jesu adongui .
42008010	Hijeh chun Aman , “ Nang ho hi Pathen lenggam thuguh chengse het dia kipea nahitauvin , adang ho vangin vejong leu amuchet thei lou diu jajong leu ahet khen thei lou diu jeh a a thulem jenga kiseipeh ahiuve , ” ati .
42008011	“ Thulem chu hiche kiseina ahi ; muchi chu Pathen thupha ahi .
42008012	Lamsih a chu kitiho chu Pathen thupha jataa , ahivanga atahsan dauva huhhinga aum louna diuva , Diabol hunga alung gil’a Thupha chu alahmang pehji miho ahiuve .
42008013	Songlheo chung leipatnaa chu kitiho chu thupha ajah tenguleh kipah tah a kisanpai jenga , ahivanga jungbei ahijeh-uva chomkhat tahsan jong le patepna phat ahung lhun phat le pul lhaji miho ahiuve .
42008014	Linglah a chu kitiho chu thupha ajatauvin , ahinla hinkhoa lungkhamna tin cheng , haona le leiset nopsahna chengsen alonvuh a , aga pilhing thei louva um miho ahiuve .
42008015	Leipha laiya chu kitiho vang chu thupha ajah tengu leh lungthim phatah le dih tah akolchahkheh a aga pilhin kahsea pangdet jing miho ahiuve .
42008016	“ Koiman mei avah-in bel akhu ngaipon , jalkhun noiya jong atung ngaipoi . Ahung lut chanin meivah chu amusoh din thaomei akikhu khum jong ima aumpoi .
42008017	Ajeh chu khovah a kiphong doh lou ding ima akiselguh aumpon , phondoh a hetdoh lou ding akikhu khum jong ima aumpoi .
42008018	Iti najah-um ching theiyun ; ajeh chu aneiya kipah bea , aneilou chu aneiya agel chengse jong kilahpeh ding ahi , ” ati .
42008019	Jesu nu le Jesu sopi pasal ho ahenga ahungu leh mipi jeh chun akom alut theipouve .
42008020	Mihon , “ Nanu le nasopi pasal hon namu nomun pama adingui , ” tin Jesu jah a aseipeh-ui .
42008021	Aman ajah-uva , “ Kanu le kasopite chu Pathen thu jop’a bol ho chu ahiuve , ” tin adonbut’e .
42008022	Nikhat Jesu aseijuite toh kong sunga alut’in , chuin ajah-uva , “ Dil gallang khat’a galkaiyu hite , ” atijeh chun akitol tauve .
42008023	Akitolnauva Jesu a-ihmutai . Hichun huipi hatah-in dil chu anuh leh kong sung twi dimpai ding ahitan , seijuite akicha lheh tauve .
42008024	Seijuite ahungun Jesu athou khangun , “ Kapu , kapu , amangthah kahitauve ! ” atiuvin ahi . Jesu athouvin huipi le twi kinonglai chu haphoa apho leh , huisepi chu athip’in , abeihel jenge .
42008025	Jesun ajah-uva , “ Natahsanu hoilam ba hitam ? ” atileh ; amahon kidang asauvin atijauvin , khat’in khat jah a , “ Hichepa pi hi hoi koi hitam , huipi leh twikinong jeng jong apho leh athun anung jenge , ” atiuve .
42008026	Jesu le seijuite chu Galilee to kigalsai Gerasa agamkol’a akitol lut tauve ,
42008027	Konga ahung kumlhah lhah-in khopia hungkon pasal khat’in akimupin , ama chu phat sotpi thilhavop ahitan , pon pona sil lou , in’a cheng jong hilou lhan lah jenga cheng ahitai .
42008028	Amahin Jesu amudoh phat’in oging tah-in ahinsamin , “ Pathen chungnungpen Chapa Jesu , itile nati ham ? Nahenga katao ahi , neibol gim hih-in ! ” ati .
42008029	Ajeh chu Jesun lhagaoboh hi mipaa kona hung potdoh dia asol ahi . Tamtah vei lhagaoboh hin mipa chu amatjia , bul atuh-uva thih khaova ahen vangun , bul atumkeh-in akihenna abot tanjin , lhagaoboh chun gam thip laiya anolutji tai .
42008030	Jesun , “ Namin ipi ham ? ” ati leh , asunga thilha tampi lut ahijeh-in , “ Janel kahi , ” tin adonbut’e .
42008031	Hichun noimigama asol louna diuvin Jesu henga atao tauve .
42008032	Vohcha tampi hon khat lhang chunga chu lha ahiuvin , vohcha ho sunga chu alutsahna diuvin thilha ho chu Jesu henga ataovu leh , anoppeh tai .
42008033	Thilha ho chu mipaa koin ahung potdoh-un , vohchate sunga alut’u leh , vohchate chu songkol’a alhai lhauvin twikhanglena alha lut’un athigamtauve .
42008034	Vohcha ching hon thilsoh hi amuphat’un ajam’uvin khopi sung le loujao dunga thu alhutsoh tauve .
42008035	Mipi athilsoh vedia Jesu henga ahungu leh , asunga kona thilha potdohna mipa chun pon kisil’a lung lima Jesu kengbul’a tou amu’vin , atijatauve .
42008036	Thilha voppa kidamsah amittah a muhon aseipehui .
42008037	Akimvel Gerasa gamkol’a cheng jouse atija behseh jengun Jesu chu akom’uva kona potdoh din angeh-uvin ahi . Hijeh chun Jesu konga alut’in akile kittai .
42008038	Thilhaho potdohnapa chun Jesu koma aum jingna dia athumleh , aman asol’in ajah a ,
42008039	“ Na-in lama kile kit’in , Pathenin nabolpeh thil chu gaseijon , ” ati . Hijeh chun ama achen , Jesun abolpeh thil chu khopi sung thongsoh-in agaphongjal tai .
42008040	Jesu hung kile kit chu mipin ana ngah jingun alamtouve .
42008041	Hichun ven , Houthua kikhopna in vaipo Jairus kitipa chu ahungin , Jesu kengbul’a aboh khup’in a-in’a hungpeh din a-ngeh tai .
42008042	Ajeh chu achanu khatseh , kum som le ni lhing bep chu alaichat chat’in ahi . Jesu achephat’in mipin aneh chinto jengui .
42008043	Numei khat hi kum som le ni athia long , anei chasuna louthem ho akijensah vanga koimachan ajen dam joulou ahitai .
42008044	Hichenu hi Jesu nung lama ahungin apon mongkai atham leh athi lon atang hel’e .
42008045	Hichun Jesun , “ Koiham ei tham’ah ? ” atileh ; Koimachan kahi atipon , Peterin , “ Pipu , mipin toma neh chinto jinga , ” ati .
42008046	Ahivangin Jesun , “ Mi khat’in eitham monge , ajeh chu keiya kona thilbol theina thahat apotdoh kahei , ” atichang mel’e .
42008047	Numeinun aki-imthei louhel ding ahet phat’in kihot pum pumin ahungin Jesu angsung laitah a Jesu athamkhahna jeh ahil chenin , chule apettah a damhel thu aphongdoh tai .
42008048	Hichun Jesun ajaha a , “ Chanu , natahsanin nadamsah ahitai , lung mongin chetan , ” ati .
42008049	Jesun thu asei nalaiyin Houthua kikhopna in vaipopa in’a hungkon mi khat’in , “ Nachanu athitai , Houhil chu sulung gim ta hih-in , ” ati .
42008050	Asei hi Jesun ajan , “ Olmo hih-in , tahsan poutan , chutile kihinsah tei nante , ” atipeh-e .
42008051	Jesu vaipopa in alhunin Peter le John chule Jacob , chapangnu nu le pa tilou midangin ajui lut ding anompoi .
42008052	Mipin chapangnu akauvin , adip abeng beng jenguvin ahi . Jesun , “ Kap hih-un , athi ahipoi , a-ihmu ahibouve , ” ati .
42008053	Ahinla athi ahetjeh-un amoh nuisat tauve .
42008054	Jesun akhut’in abanin , “ Boinu , thouvin , ” tin akoutai .
42008055	Hichun alhagao ahung kile kit’in ahileh chapangnu athoudoh pai jenge . Chuin Jesun neh ding apeh diuvin aseiye .
42008056	Anu le pan kidang asa behseh jeng lhonin , ahivangin athilsoh chu koimacha jah a aseipoh louna diuvin Jesun akham chah kheh-e .
42009001	Jesun som le ni chu akoukhomin thilhaho nodohna ding thu nei na le hivei chom chom boldam na thei thahat apei ;
42009002	chuin amaho chu Pathen lenggam phongjal ding le adammo boldam din asoltai .
42009003	Ajah-uvah , “ Lampi dunga din thil imacha , tenggol hihen , sakhao hileh , changlhah le sum jeng jong kiken dauvin , sangkhol jong tho ni ah dauvin .
42009004	Itobang in hojongle nalut nauva chun pansauvin ,
42009005	Nalhunsah lou ho vang chu khosung nadalhah tengule gihsal hetsah nan nakengphanguva leivui thing lha dentauvin , ’ ati .
42009006	Amaho akipatdoh-un akho khoa Kipana Thupha ahil lhang leuvin muntina ana aboldam’uve .
42009007	Gambih vaipo Herod chun nakitong thil kibol chengse ajan , mi kimkhat’in John athia kona thoudoh kit a aseijeh-un Herod alung gimin ,
42009008	abangman Elijah hung kilah kit’in aseiyun , kon khat’in jong gol luilai Themgao ho khat pen thoudoh kit bangin aseiyui .
42009009	Herod chun , “ John la alukatan tan , athudol kajah pahi koiba hintam ? ” tin aseiyin mujong amunom lheh-e .
42009010	Solchah ho ahung kile kit-un athilbol anatoh jouseu Jesu aseipeh tauve . Jesun amaho chu Bethsaida khopia atumin apuidoh tai .
42009011	Ahinla mipin amudoh-uvin anung ajuitauve . Jesun amaho jong hi alamdot cheh-in ajah-uvah Pathen lenggam thudol aseipeh-in , dam ding ngaicha chan aboldamin ahi .
42009012	Nisa lhumtel tul phat’in som le ni chu ahungun ajah a , “ Eiho gamthip laiya um ihiuvin , akimvel kho dung le loujao dunga acheuva ge-na ding le neh le chah akiholna diuvin mipi hi solmang tan , ” atiuve .
42009013	Jesun ajah-uvah , “ Nanag hon nah ding peuvin , ” atileh ; amahon , “ Keihon changlhah pheng nga le nga ni val kinei louva , kacheuva mi hijatpi neh khop ding kaga choh diu ham ? ” atiuve .
42009014	Miho chu sang nga jen ahiuve . Jesun aseijuite jah a , “ Miho hi som nga chengin aloi aloiyin tousahun , ” atileh ;
42009015	amahon hiti chun abonchan atousah tauve .
42009016	Chuin changlhah pheng nga le nga ni chu alan , van lam aven , phatthei aboh jouvin ahehbal bal’in mi ang sunga luipeh din seijuite apetai .
42009017	Mihon avaset geiyin aneuvin , aneh moh alokhomu leh paipeh som le ni adimset’e .
42009018	Phat khat hi Jesu atuma ataopeh’in seijuite ahung kikhomun , Aman ajah-uva , “ Mipin Kei hi koi ahi , eitiuvem ? ” tin adonge .
42009019	Amohon , “ John baptist , ’ tiloi aumin , abangin , ‘ Elijah ahi , ’ atin , konkhatsen vang , ‘ Gollui laiya Themgao hokhatpen thoudoh kit hiya chu , ’ tin aseiyui , ” atiuve .
42009020	Amaho jah a , “ Nang hon koiba ahi neitiuvem ? ” atileh ; Peterin , “ Pathen hungkon Messiah nahi , ” ati .
42009021	Hiche thu hi koima jah a asei louna diuva Jesun seijuite ahil chah-in
42009022	“ Mihem Chapan genthei tintang athoh a , upate le Thempu ho chule Danthu themhon apaidohuva atha diu , hijongleh nithum ni leh kaithouva um ding ahi , ” tin aseiye .
42009023	Jesun miho jah a , “ Keima eijui nom chu ama ka-ngaitoma niseh a thingpel kiput’a eijui ding ahi .
42009024	Ijeh-inem itile ama kihuhhing nom chun athilto ding , Keima jal’a thilto chun kihinsona aneiding ahi .
42009025	Ajeh chu min vannoi leiset pumpi neihen lang ahinkho kisuh mang leh ipi phatchompin tem ?
42009026	Mi khattouvin Kei le kathu ajachatpi leh Mihem Chapan jong Ama loupina le Pa le Vantil Thengte loupina ahung teng ama chu ajumso sing ahi .
42009027	Dihtah akaseipeh nahiuve , hikoma ding ho lah a miphabep hi Pathen lenggam amu kahseuva thina tep kha lou ding aum’uve , ” ati .
42009028	Thu hicheng aseijou niget nungin Jesun Peter le John chule Jacob apuiyin tao din molchunga akaltouve .
42009029	Ataopet chun amaiso vou akikhel’in aponsil abanlot lot’in alhe lah lah jenge .
42009030	Ven , mi ni toh akihou linm’in , amani hi Mose le Elijah ahin ,
42009031	loupi tah-in ahung kilah lhonin , Jerusalema Jesu athia Pathen thilgon asuh bulhit ding thu akihouvui .
42009032	Peter le aloite ni chu a-ihmut soh ngui ngui jengun ; ahung lipdoh phat’un Jesu loupina le akoma ding te ni chu amu’ve .
42009033	Mose le Elijah chun Jesu adalhah pet lhonin Peterin Jesu jah a , “ Pipu , hikoma i-umu hi anom’e , Nang ding khat , Mose ding khat chule Elijah ding khat lhambuh thum song ung kate , ” tin ipi aseilam helouvin aseiye .
42009034	Aman hiche aseipet chun meilhang khat’in ahinle khu’vin , meilhang lah a akitol lut jengu chun akichauve .
42009035	Meilhang lah a konin ogin khat hin , “ Hiche hi kadei lhen Ka-chapa ahi , asei ngaiyun , ” ati .
42009036	Ogin kichai phat’in Jesu chu achangseh ahitai . Seijuiten athilmi hi hichepet hin koimacha seipeh louvin a-im chah kheh-uve .
42009037	Ajing nikhoa molchunga kona ahung kumsuh leh mi tamtah-in analamdot’uve .
42009038	Mipi lah a konin mi khat ahung pengjah-in , “ Houhil , lungset’in kachapa neivetpeh-in , chapa chang khatseh a kanei ahin ,
42009039	lhagao khat’in amatji teng phot lot louvin apengjah jin , aveilhuh teng chilphon alhan , lhalel lel’in alha jin , ama la abeipai ding ahijitai .
42009040	Naseijuiten eideldoh peh diuva ka-ngeh vangin anodoh joupouve , ” ati .
42009041	Jesun adonbut’in , “ Vo , tahsanan bei khang lamvai mite ! Itih chan ka-umpia kakho ngai ding nahiuvem ? Nachapa chu hikom’ah ahinpuiyin , ” ati .
42009042	Ahungpet tah-in thilhan aheh lhun avei ngoi jenge . Hichun Jesun lhagaoboh chu haphon aphoh-in , chapangpa chu aboldamin , apa koma anungsol pehtai .
42009043	Mihon Pathen Thahat chungnung chu kidang asalheh jenguve . Mihon athilbol kidang asah laitahun Jesun aseijuite jah a ,
42009044	“ Hicheng thu ho hi nang ho dia kisei ahi , lung nachangin ngaiyun ; Mihem chapa hi mihemte khut’a pehdoh aum ding ahi , ” ati .
42009045	Seijuiten asei chu ahechenpouve , ipi kiseina ahi ahetdoh louna diuva kiselpeh ahin ; athusei doh chet ding la akichauvin ahi .
42009046	Seijuite lah a alenpen ding thua kinelna asohtai .
42009047	Jesun alung gil’uva akikal nau chu ahen , chapang khat akaiyin akoma atousah-e .
42009048	Chuin seijuite jah a , “ Koi hijngle Keima min’a hiche chapang kisan chan chun Keima eisan ahin , Keima eisanga chun Eihinsolpa asan ah ; ajeh chu nalha-uva aneopen chu alenpana pang ding ahi , ” ati .
42009049	Johnin adonbut’in , “ Pipu , mikhat namin a thilha nodoh kamu’vin , keoho toh lhona nang najui loujeh-in kakhamtauve , ” ati .
42009050	Jesun ajah a , “ Kham dauvin , nadou lou pouvu chu nang ho lama pan gahi , ” ati .
42009051	Jesu lah touva aumna ding phat anai jep jep phat’in Jerusalema che din akiheitai .
42009052	Jesun solle ho asol masan , aamho chu acheuvin alhunna ding gonsa koipeh din Samaria miho kho khat’a alut’uve .
42009053	Samaria mihon Jesu chu Jerusalema jon a chego ahijeh-in asang tapouve .
42009054	Aseijuite ni Jacob le Johnin asandau hi amudoh lhon phat’in , “ Pakai , vana kona meikou kakou lhah lhona kakahvamsah diu nadeiyem ? ” ati lhone .
42009055	Jesu akiheiyin amani chu haphon aphoh-e .
42009056	Chuin khodanga achetauve .
42009057	Alamjot laiyun pasal khat’in Jesu jah a , “ Nache na chan a jui ing kate , ” ati .
42009058	Jesun ajah a , “ Gam-ui hon koaneiyun , chunga leng vachaten jong bu aneiyui , Mihem Chapan vang alu ngapna ding mun jeng jong aneipoi , ” ati .
42009059	Michom khat jah a jong , “ Neijuiyin , ” ati . Ahinla aman , “ Pakai , amasan cheng ting kapa gavui ta dinge , ” ati .
42009060	Jesun ajah a , “ Mithi chu mithi kivui din dalhan lang , chen Pathen leng gam thu seiphongjon , ” ati .
42009061	Midang khat’in jong , “ Kenvang najui jeng inge Pakai , ahin amasan ina umho ga-lha tadinge , ” ati .
42009062	Jesun ajah a , “ Loukai dia langkon tuhsa haidia kihei kit chu Pathen lenggam din aphachompoi , ” ati .
42010001	Hiche nung hin Pakaiyin misom sagi le ni alhengdoh-in , chedia agotna khopi jouse le muntin’a ni nin asol masai .
42010002	Amisol ho jah a , “ Chang-at ding atam lheh jengin , natong’ah alhome ; chang-at ding mi ahinsol na din chang-at na Pakai henga taovun .
42010003	Cheuvin , ven , ngeihon lah a kelngoinoute kilhalut banga kasol nahiuve .
42010004	Sumbom hihen sakhao hileh kengchot ho geiyin kiken dauvin , lampi dunga jong koima salam bol dauvin .
42010005	Nalut nau in tin’a amasan , “ Hiche in’a hin lung mon leng hen , ” tiuvin .
42010006	Hikoma chu chamna dei mi aum leh ama chunga chu nalungmonu chun tin , aumlou vangleh nahenguva hung kile kit ding ahi .
42010007	Hiche in’a chun pansauvin , amahon napeh peh-u chu neuvin don’un ajeh chu natong’an atohman asan lom ahi . In khat’a konin inchoma kichon dauvin .
42010008	Khopi sung nalut’uva mihon nalamdot’u jong leh , na-anga aluiyu chu ne jengun ;
42010009	chukoma adamlou ho boldamun , ajah-uvah , “ Pathen lenggam chun nakomu ahinphatai , ’ tin seiph-un .
42010010	Khopi sung nalut’uva mihon nalamdot lou vangu leh akhosung lamlen dunga potdoh-un lang ,
42010011	‘ Imacha kitimatna inei louvu ahitai , nakhopi sunguva leivui kakengphanguva beh geiya kathin lhah khum nahiuve ; hijongleh Pathen lenggamin hilai ahinphatai , ti nahet diu ahi , ’ tin seipeh-uvin .
42010012	Najah-uva kasei ahi , thupitan nikhoa chuche khopi thoh sanga Sodom khopi thoh oljo ding ahi .
42010013	“ Ohe Chorazin khopi nada ahin , ohe Bethsaida khopi nada ah ! Ajeh chu nakhosunga na kitong thil kibol thahatna ho hi Tyre le Sidon a kibol hileh sot’a lungaheiyuva , vutvam kinu’va khaodip pon kisil’a tou diu ahitai .
42010014	Thupi tan ni leh nathoh diu sanga Tyre le Sidon thoh oljo ding ahi .
42010015	Capernaum nangma van geiya choisanga um ding nahim ? Noimigama kikai lhading nahiubouve .
42010016	Koi hileh naseiyu ngaiya chun Kei seijong angai ahin , nang ho pamsea chun Keijong eipamse ahi ; Keima eipamsea chun Eihinsolpa geiya apai ahitai , ” ati .
42010017	Som sagi le ni ho chu kipah thanom tah-in ahung kile kit’uvin , “ Pakai , Nangma min jal’in thilha ho geiyin kathu’uva anung jenguve , ” atiuve .
42010018	Jesun ajah-uvah , “ Vana kona Satam kolpha banga hung lhasuh kamui .
42010019	Ven , gul ho le aipi ho chotphana thei , chule melmapa chunga thahat kapeh nahiuvin , imachan nasuhset lou diu ahi .
42010020	Chule lhagao ho nathu’va anunjeh seh chun kipah hih-un , vana naminu akisutjeh-in joh kipahuvin , ” ati .
42010021	Hichepet chun Lhagao Thengin Jesu kipana adimin hijeh chun aman , “ Hepa , van le lei Pkai ; thil hicheng hi michingte le lungthim themte na-impeh a , milham ho hengjoh a naphondoh jeh-in kapah chai . Henge , Hepa hitia bol hi nadeilam ahiye .
42010022	“ Thil ijakai ka-pan eipehdoh ahitai ; Pa tilouvin Chapa aheon , Chapa le Chapan aphodoh peh mi tilou koiman Pa ahepoi , ” ati .
42010023	jesun seijuite lama akiheiyin atumbeh-in , “ Nang ho thilmu hi amu jouse vangpha ahiuve .
42010024	Kaseipeh nahiuve , nathilmun hi Themgao tamtah le leng tamtah-in mu atup lheh vangun amupha tapouvin , jehding adei lheh vangun najah tobangu ajapha tapouve , ” ati .
42010025	Jesu patepna din Danthu themho khat adingdoh-in , “ Houhil , tonsot kmelou hinna kanei theina dia ipi kabol ding ham ? ” atileh ;
42010026	Jesun ajah a , “ Danthua ipi kisun nasimdoh-em ? ” ati .
42010027	Aman adonbut’in , “ Nangman nalungthim pumpi le nahinkho pumpi , nathahat pumpi le nalung gil pumpia Pakai na-Pathen na ngailut’a chle nangma nakingailut ding ahi akiti , ” ati .
42010028	Jesun ajah a , “ Nadonbut dih lheh-e , hiti chun bol le chun nahin ding ahi , ” ati .
42010029	Ama them akichan nomjehin Jesu jah a , “ Kaheng kakom chu koipen ham ? ” tin adonge .
42010030	Adonbutnan Jesun , ’ Pasal khat Jerusalema konin Jericho lama avah lut’in , amahon aponsil ahoh lhauvin , avouvin athibang bangin adalha tauve .
42010031	Hichepet tah hin Thempu khat’in hiche lampi chu ahokhan , mipa chu amudoh phat’in lamchom langa apeldoh tai .
42010032	Hitobang hin Levi mi khat man hikom chu ahinjot pan , mipa chu amudoh phat’in lamchom lang khatma apeldoh kittai .
42010033	Ahin Samaria mi kholjin vah le khat’in ahintoh khan , amudoh phat’in alainatpi lheh jenge .
42010034	Mipa chu anailut’n amaha chengse atompeh-in , thaotwi lw lengpitwi anun , atouna gancha chunga adomtoh-in , jinlhunin’a ahinpo lut’in ajentai .
42010035	Ajing nikhon denarii ni alan , jinlhun inngahpa apen , ‘ Hichepa hi analimbol’in , sum nasuh mangbe leh kahung kit teng sa-nange , ’ ati .
42010036	Hicheng mi thum lah a hi gucha michomho lah a vah lutpa heng le kom chu koipen hinte natim ? ” atileh ,
42010037	aman , “ Ama hepi tah a bolpa chu , ” ati . Jesun ajah a , “ Nang jong chen lang chutin gabol tan , ” ati .
42010038	Jesu le aseijuite akholjin nauva kho khat’a alut tauvin , Martha kiti numei khat’in a-in’ah alhunsah-e .
42010039	Ama hin sopi numei Mary kiti khat aneiyin , ama chu Pakai kengbul’a atouvin aseichan angai ngai jenge .
42010040	Martha vang atoh idng tamjeh-in thu ngai manin aumpon , ahungin , “ Pakai , kasopiun kachangseh a na eitohsah hi khoh nasah lou ngap ham ? eikithopi din seipeh tang-em , ” ati .
42010041	Pakaiyin Martha adonbut’in , “ Martha , Martha , thil tampi ngaitoa lung gim nahi .
42010042	Khohsah ding thil khatseh bou ahin , Maryn aphalai akilhentan , kilahpeh kit louhel ding ahitai , ” ati .
42011001	Munkhat’a Jesu ataovin , atao jouvin aseijuite khat’in ajah a , “ Pakai , Johnin aseijuite taoje ahil bangin taoje neihil’un , ” ati .
42011002	Jesun ajah-uvah , “ Natao teng hitin seiyun : ‘ Pa namin theng kijabol jing hen , Nalenggam hung lhung hen ;
42011003	Niseh a kaneh diu anneh neipeuvin ,
42011004	Eiba jouseu ka-ngaidam bangun Kachonsetnau jouse ngaidamin ; Chonset lo na thei petepnaa neilhut hih-un , ’ tiuvin , ” ati .
42011005	Jesun ajah-uva , “ Nang ho khatpenin jol neihan , ama chu jan khangkimin ahenga chehen lang ajah a , ‘ Kajol , bat din changlhah pheng thum neipen .
42011006	Kajol kholjin khat ahun lhungin aneh dia a-ang a luipeh ding ima kaneipoi , ti hen ;
42011007	aman insunga konin , ‘ Neisu gim hih-in kot akikhah tan , kachate jong kei jong jalkhuna aklumtauve , hung thouva nang ima pethei kahipoi , ’ ati .
42011008	Kaseipeh nahiuve , ajol ahijeh chun thova ima peh ding go hih jeng jong leh , khatpan jummo tah a athum tun tun jeh chun thouvintin angaichat jat chu apeh tei ding ahi .
42011009	“ Kaseipeh nahiuve , thumun namu diu ahi , kiuvin kihonpeh ding ahiuve ;
42011010	ijeh-inem itile athum chan achangin , ahol’an amun , akiuva akihonpehji .
42011011	Nalah-uva mipa koipen nahiuvem achapan nga athum leh akhel’a gul pea ;
42011012	ahtui athum teng aipi peding’ah ?
42011013	Migiloutah nang hon bon thilpha pehji nahet’u leh ichan geiya phajoa vana Pa Pathenin ahenga thumte Lhagao Theng apeh ding hitam ! ” ati .
42011014	Jesun thilhavop paomo khat anodoh leh , thilha apotdoh phat’in paomopa chu apao theiyin , mipin kidang asalheh jengui .
42011015	Mi phabep’in vang , “ Thilha ho nodohna dinga thilha lengpa Beelzebul’in tha apeh hibouva hi , ” atiuve .
42011016	Konkhat man apatepnan vana kona melchihna avetsah diuvin a-ngeh-ui .
42011017	Alung gel’u ahen Jesun ajah-uvah , “ Lenggam kikhentel’a ama le ama kidouva chu amangthah jin , insung kkhen tel jong alhujin ahi .
42011018	Satan jong kikhentel hen kidouto leh alenggam iti dinjou ding ham ? Beelzebul kamanchah a thilha ho nodoh a neisei jeh-uva kasei ahi .
42011019	Ken thilha ho nodohna dia Beelzebul kamanchah leh nachateuvin koiba amanchah hiu ham ? Hijeh a chu nachatauvin thammo nachan diu ahi .
42011020	Thilha ho nodohna dinga Pathen khutjung kaman ahivangleh Pathen lenggam nalah-uva hung lhung ahitai .
42011021	Mihat’in manchah akipat’a a-in aki-nga laisen anei chengse ahoiye ;
42011022	mihatjon abulna ajotho teng vangleh akisonna galvon alahpeh jin , athil ho chompeh-in ahomjaljitai .
42011023	Koi hile Keilama pang lou chu eidouvah ahin , eikhop khompi lou chu athecheh ahiye .
42011024	“ Lhagaoboh chu mihem sunga kona apotdoh tengleh twibeina muntin’a avah len , choldo mun aholjie . Mun amu lou teng leh , “ Kahung potdohna ka-in’a chun kile kit tange , ’ atiji .
42011025	Ahung leh akitheh ngima akigontoh amui .
42011026	Chuin achen ama sanga gilou cheh lhagao sagi agapuiyin , mipa sunga chun alut’un achengtauve ; chutah chun mipa um chan hi amasaa sangin akhoh cheh jon ahi , ” ati .
42011027	Jesun hiche hi asei nalaiyin , mipi lah a pangin numei khat’in ahinsamin , “ Navop’a noitwiya navahdoh numei chu anun nom’e , ” ati .
42011028	Jesun vang , “ Pathen Thupha ngaiya nit ho chu anun nomjoi , ” ati .
42011029	Mipi ahung kikhopsoh phat’un Jesun , “ Hiche khang hi khang gilou ahi , melchihna ahol vangun Jonah melchihna tilou adang kipe louhel ding ahi .
42011030	Jonah Nineveh kho mite dia melchihna ahibanga , Mihem Chapa hiche khanga dia melchihna pang ding ahi .
42011031	Lhang gam lengnu chu hiche khang mite toh hung thoudoh khoma thupi tannaa amaho themmo achansah ding ahi ; ijeh-inem itile ama chu leiset kolmonga konin Solomon chih thu ngai din ahungin , ahinla ven , Solomon sanga loupijo khat hikoma aume .
42011032	Nineveh kho mite toh chu hiche khang mite toh hung thoudoh khoma thupi tannaa hiche khang mite hi themmo achansah diu ahi ; ajeh chu amahn Jonah thusei phongin lung aheiyuve ; ahinla ven , Jonah sanga loupijo khat hikoma aume .
42011033	“ Koiman mei avah-in ningchong muthim’ah akoi ngaipon , lo jong akhu khum ngaipoi ; ahung lut chan muthei din meivah khom chunga atungji bouve .
42011034	Namit hi natahsa meivah ahin , namit achim laisen natahsa pumpi avah-in , achim lou teng natipumpi athimjitai .
42011035	Nasunga um vah chu thim am avephan .
42011036	Athimkom beihel’a natahsa pumpi avah leh meivah vah tah-in nasalvah banga apumpia vah jeng ding ahi .
42011037	“ Jesun thu asei chai phat’in Pharisee khat hin an nehpi din akouve ; ama achen ankong aumtai .
42011038	Ahin an neh kona akisil lou chu Phariseepan adatmo lheh-e .
42011039	Pakayin ajah a , “ Tun ahile Pharisee nang hon khon le lheng apolam nasil ngim’un , nasungu la hunamalah le gitlou dimset ahi .
42011040	Lungthimbei ho , apolam sempan asung lam jong asem hilou ham ?
42011041	hijeh chun asunga thil ho chu vaichate peuvin , chuteng ven , nang ho dia thil jouse theng ding ahi .
42011042	“ Ohe , tun vang Pharisee nadau ahi ! Nang hon pudina le louna kha geiyin , anche louhing jousea soma khat napeuvin , thu adih-in natanpouvin , Pathen ngailut ding nadonpouve . Adang ho nabol’u toh kitoh a hiche te ni jong nabol diu ahi .
42011043	“ Ohe Pharisee ho ada nahiuve ! Nang hon Houthua kikhop na indunga touna pha pha nalhengun , kailhanga min nasalam diu nadeiyui .
42011044	Ohe ada nahoiuve ! Heshen louva mihon achotpeh peh buikhuh ho tobang nahitauve , ” ati .
42011045	“ Danthu them ho khat’in adonbut’in , “ Houhil , hiche naseiho hin keiho nei-engkal’uve , ” ati .
42011046	Jesun , “ Ohe , Danthu them nang ho jong ada nahiuve ; Poh jouhoi hilou pohgih hahsa mi nagonpeh-un , nang hon nakhut muh jenga jong khoiloh din nagopouve .
42011047	Ohe nadau ahi ! Napu napateuvin Themgao ho athat’un , nang hon alhanu nasempeh-ui .
42011048	Napu napateu thilbol chengse chu phatsah a ahettohsah nahiuvin , amaho athat’a pang’a nang hon alhan nasempeh-u ahi .
42011049	Hijeh chun Pathen chihnan aseiyin , ‘ Keinan nalha-uva Themgao ho le solle ho kasol ding , hiche ho chu abang bang athauva , adang abol hesoh diu ahi , ’ ati .
42011050	Hichu vannoi kisemtil’a pat Themgao ho thisan kiso jouse hiche khang mite chunga hi ,
42011051	Abel thisana pat , maicham le muntheng kah a Zechariah thisan kiso geiya phu lahna ding ahi . Henge , kaseipeh nahiuve , hiche khanga hi aphu kila ding ahi .
42011052	“ Ohe Danthu themho nadau ahi ! Hetna kot-heh nala mangun , nang ho geiyin nalut pouvin , lutkigo ho jong nalutsah pouve , ” ati .
42011053	Jesu chukoma kona apotdoh phat’in Danthu them ho le Pharisee ho alung himo lheh jengun thu tampi adong lhoiyun ,
42011054	athuseiya mat din achang lhigeh jenguvin ahi .
42012001	Mi asang sang akikhop’a khat’in khat chunga lam ajot leu phat’un amasan Jesun aseijuite jah a aseiyin , “ Pharisee ho phat lhemna chol lah a kiging phauvin .
42012002	Hodoh lou dia kikhu khum aumpon , hetdoh lou dia kiselguh jong aumpoi ;
42012003	ajeh chu muthima naseiyu khovah akija ding , indan sung nunga mi nabenga naseiyu chu intingvuma kisap tho ding ahi .
42012004	“ Kagol kapai nang ho jah a kasei ahi , tahsa thah theiya abana ima bol thei louho kicha hih hel’un .
42012005	Gin ding pentah vetsah unge : mithat’a da muna lelutna tah neiya Pathen bou gingun . Henge , kaseipeh nahiuve , Amabou ginguvin !
42012006	“ Vasah nga khu Paisa ni man a kijohji lou ham ? Ahin alah-uva khat jeng cha jong Pathen ang’ah suhmil’in aumpoi .
42012007	Nalu chunguva nasamjang jouseu geiya simtohsa kikoi ahi ; kicha hih-un , vasah tampi sanga jong nang ho manlujo nahiuve .
42012008	“ Kaseipeh nahiuve , koi hi le mihem angsunga Keima eiphongdoh chan chu Mihem Chapan jong Pathen Vantilte angsunga aphondoh sing ahi .
42012009	Koi hi le mihem angsunga eiseileppa chu Pathen Vantilte angsunga seilep’a um ding ahi .
42012010	Koi hi le Mihem Chapa douna thusei chu ngaidam chang ding , Lhagao Theng taitom vang chu ngaidam chang louhel ding ahi .
42012011	Mihon Houthua kikhopna in dung le vaibol ho angsung , chule thunei ho angsunga nakailut tengu leh iti nakihon’a ipi nasei diu lungkham hih-un ,
42012012	ipipen nasei diu apettah le Lhagao Thengin nahil nauvinte , ” ati .
42012013	Mipi lah a konin mi khat’in Jesu jah a , “ Houhil , kasopipan gou eikihoppi din seipeh-in , ” ati .
42012014	Jesun ajah a , “ Jol , nangni chunga thutan ding le thil hoppeh dia kon eitun beh em ? ” ati .
42012015	Jesun ajah-uvah , “ Chingtheiyun neipap kiloset’a konin kikangseuvin , ajeh chu nei le gou bulhin jeh a mihem hing’ah ahidehpoi , ” ati .
42012016	Aman thulem khat aseiyin , “ Mihao khat louva neh le chah apung lheh-in ,
42012017	hijeh chun aman , “ Ipi kabol ding ham ? Kalhosoh kholna idng mun a-ong tapoi , ’ atin ,
42012018	Hitin bol inge , kachangsal ho phe lhang ting asanga lencheh sange ; hikoma kasuhlou chang jouse leh thil dang jouse koitange ;
42012019	chutengleh , “ Kahinkho , kum tamtah nahding thil lhing set’in nakholsoh tai , choldon , nen , donin nomsa tah-in um tan , ” tinge , ’ ati .
42012020	Ahinla Pathenin ajah a , Mi-ngol , tujan teng nahinkho kisubei ding ahitai , hichea kholsa thil jouse hi koi chang ding hitam ? ’ ati .
42012021	“ Hitobang mi hi ama chang dia gou khol’a Pathen lama hao lou ahi , ” ati .
42012022	Jesun seijuite jah a , “ Hichejeh a chu ipi naneh-uva chule ipinasil’uva nachen diu natahsa din lungkham hih-un kati ahi .
42012023	Hinkho hi neh le chah sanga thupijo ahin , tahsa jong nihchen ponsil sanga thupijo ahi .
42012024	va-ahte khu gel’un ; muchi la atupouvin , atjong a-at pouvin , akholna ding in hihen changsal hijongle aneipouve ; ahinla Pathenin avah nauve . Nang ho vachate sanga thupijo nahiuve .
42012025	Nang ho koipen hin lungkham hat vanga ahinkho tong chan ajopbe theiyem ?
42012026	Chutia aneopen bon nabol thei louvu leh , thil dang dia iti lungkham nahiuvem ?
42012027	Lily pah ho khu iti khan ham ngaitouvin ; natong jong ahipovin , thilkhuijong ahipouve ; ahinla kaseipeh nahiuve , Solomon jeng jong athil loupi chengsea akijep vangin hiche ho khat sangin akijemhoi joupoi .
42012028	Pathenin hitobanga tunia loujaova keh jing teng meilhum sunga kileh lut tading hampa bon achuti jep hoi leh , vo tahsan lhom ho , nang ho ichan geiya nakhohsah-uva nihchen ponsil napeh diu hitam !
42012029	Hijeh a chu neh le don ding gel’a nalunggim louhel diu ahi .
42012030	Vannoi namtinin hichengse hi abol’u ahin , nang ho ding vang napauvin ahesoh nai .
42012031	Alenggam joh hol masauvin , chuteng hichengse jong nakipehbe nauvinte .
42012032	“ Kicha hih-un hon lhom ho , nang ho na-Pauvin lenggam napeh nom’ui .
42012033	Nanei chengse joh-un lang vaichate to nan neiyun , guchan anailutna thei lou , nget’in jong asuhset thei louna vana kemlouva akikholna din sum bei theilou sumbom kisemun .
42012034	Ajeh chu nagou umnaa chu nalungthimu jong cheng jing ding ahi .
42012035	“ Nakong kigah-un nathaomei devah jingun .
42012036	Kichen golvahna ahung kilea kot akiu leh honpeh dia apu hung ding kho the ngai-geh miho tobang hiuvin .
42012037	Apupa ahung kit teng kiging jinga um ahung tokhah lhacha ho chu anun nom’ui . Tahbeh a kaseipeh nahiuve , apun kong kigah-in tin , amaho ankong phunga atousah a , amatah ajenleuva pang ding ahi .
42012038	Jan khangkimin hung hen , jing lam nida thumin hung jong leh , kiging jinga um atokhah ho chu nun nom ahiuve .
42012039	Inneipan gucha hung ding phat heleh a-in chu aphetvang sah louhel ding kichentah-in naheuve .
42012040	Naginchat loupet tah-uva Mihem Chapa hung ding jeh-in nang ho jong kigingsa demin umun , “ ati .
42012041	Peterin , “ Pakai , hiche thulem hi keiho dia naseiha , mipi jah dia naseiham ? ” tin adonge .
42012042	Pakaiyin , “ Tahsan um lemiching , apun aphat cha soh dang ho neh le chah hopehji dia anganse ding neiching michu koi hitem ?
42012043	Apu inlama ahung teng anatoh pet atolhah soh chu anun nom’e .
42012044	Dihtah akaseipeh nahiuve , ama chu apun anei jouse chunga vaipoa apansah ding ahi .
42012045	Ama vang sohpa khat hin , ‘ Kapu ahung gei lheh tai , ’ tihen lang soh pasal ho le numei ho vopan hen , aneh nom nehen adon nom don kham leh ,
42012046	hiche soh chun agel loupet tah le ahet loupet tah a apu hunga ama chu tumin aso ding , tahsanbei ho toh kibanga abolding ahi .
42012047	“ Apu dei chengse hea , ahivanga adei banga gonpeh lou , toh jong tohpeh loupa chu tamtah vei kijep ding ahi ;
42012048	amavang apu dei helouva kivoh lo na thei boldohpa chu kivo lhomjo ding ahi . Tamtah kipea chu tampi kibeng ding , thil tamtah a ki-nganse paa kona jong tampi ki-ngeh ding ahiye .
42012049	“ Leiset’a mei hal’a hung kahi , hung kadoh jeng ta leh kati nave !
42012050	Keiman baptize chan ding khat kaneiyin , akimolso kah a iti kaning noh hitam ! !
42012051	Leiset’a chambol’a hunga neigal’um ? ahipoi , kaseipeh nahiuve , kikhenna boljoh kahibouve .
42012052	Ajeh chu tua pat mi nga chenna insung chu kikhentel’a , mithumin ni adouva , nin thum adou ding ;
42012053	pan achapa adouva , chapan pa adou ding ; nun chanu adouva , chanun nu adou ding ; tehpin amou nu adouva , mou nun tehpi adou ding ahi , ” ati .
42012054	Jesun mipi jah a , “ Lhumlama meilom kikhom namu tengu ‘ Go ju ding ahi , ’ natipai jengun , jujong ajuji nai .
42012055	Lhang lam hui nun namu tengu ‘ Sa ding ahi , ’ natiuvin , sajong asai .
42012056	Vo vanthamjol um ehan bon nasuhto theiyu leh iti tulai thil um chan nasuhto thei louvu ham ?
42012057	“ Ibol’a thildih bolje kihil lou nahiuvem ?
42012058	Nahehpa toh thutanpa heng najot lhon teng le lampia kihouchampi din gel’in , ajo le thutanpan vaibol henga napehdoh a , vaibol pan songkul’a nakhum ding ahi .
42012059	Kaseipeh nahi , nabet jat nasah thenghel masanga nahung potdoh thei louhel ding ahi , ” ati .
42013001	Hichepet tah chun mi phabep ahungun Pilate’n Galilee miho athaa athisanu doihouna thil toh achopel thu Jesu jah a aseiyui .
42013002	Jesun ajah-uva , “ Hitobang thi gentheiya athijeh-uva chu Galilee midang ho sanga chonsejoa nagel’uvem ?
42013003	Ahipoi , najah-uva kasei ahi , lung nahei louvu leh ama ho banga namanthah soh hel diu ahiye .
42013004	Ahiloule Siloam intingvum achima adel lih mi som le get ho chu Jerusalema cheng midang jouse sanga chonsejoa nagel’uvem ?
42013005	Ahidehpoi , kaseipeh nahiuve , lung nahei louvu leh amaho banga chu namanthah cheh diu ahiye , ” ati .
42013006	jesun miho chu hiche thulem hi aseipeh-in , “ Mi khat’in alengpi leiya theichang phung khat aneiyin , aga ahung hol leh amupoi .
42013007	Aman honbolpa jah a , ‘ Kumthum alhing tan , hiche theichang phung hi kahungvet le aga khat cha kamudohpoi , hijeh chun phuh lhu tan , leiset pamaisah a ikhoh a kihoi hoi ding ham ? ’ atileh ;
42013008	honbolpan adonbut’in , ‘ Pakai , tukum jong hoitadin keiman akimvel leiying ting leiphatna lou sung nange ;
42013009	chujou teng ahung ga nah leh aphan , aga lou vang leh phuh lhu tan nate , ’ tin aseiye , ” ati .
42013010	Choldo nin Jesun Houthua kikhopna in khat’a thu ahil’e .
42013011	Hichun ven , hikoma hin kum som le get lhagao boh vop’a chatmo numei khat aumin , amanu hi ating bong ahin , achama ding jang theilou ahi .
42013012	Jesun amudoh phat’in akoulut’in ajah a , “ Numei , nachamonaa kona kilhadoh nahitai , ” atin ;
42013013	chunga khut a-ngap leh , apettah chun ading jang paiyin , Pathen athangvah tai .
42013014	Jesun Choldo nia mi aboldamjeh-in Houthua kikhopna invaihompa alung himon , mipi jah a , “ Natohna ding nigup jen uma chu , hungun hiche sung chun kiboldamah tau , Choldo nin vang hung dauvin , ” ati .
42013015	Amapa donbut nan Pakaiyin aseiyin , “ Mi pha lhem ho , nang hon Choldo nia nabongchal’u hihen na-sa nganu hijongleh nalhadoh jiuva , twi donsah dia twikhuh geiya nakaijiu hilou ham ?
42013016	Achutileh hiche Abraham chilhah numei , Satanin kum som le get ahen hi akihennaa kona Choldo nia lhadoh ding hilouham ? ” ati .
42013017	Jesun hiche asei hin ama douho ajah chauvin , mipi vang thil loupi tah tah abol ho jeh-in akipah cheh-uve .
42013018	jesun , “ Pathen lenggam chu ipi toh katakah ding ham ?
42013019	Min honsunga atheji ankam mutobang vang ahi ; ankam mu chu ahung khangin , thingphung te aphan , abah lah a chunga leng vachate geiyin ageh theiye , ” ati .
42013020	Jesun , “ Pathen lenggam chu ipitoh katekah ding ba ham ?
42013021	Pathen lenggam chu suhlou chang changbonga kisem chahlhah danthum noiya numeiyin avuiya achansoh kahsea akoi chol tobang ahi , ” atikit’e .
42013022	Jesun khopi chengse le khote chengse ajotsoh keiyin , Jerusalemlam ajot pumin thu ahilpeh-e .
42013023	Mi khat’in ajah a , “ Pakai , mithemcha bou huhhinga um ding hitam ? ” tin aseiye . Aman ajah-uva ,
42013024	“ Kotjima lutding gel khoh-un , ajeh chu kaseipeh nahiuve , mi tampin lut agot diu , lut thei lou ding ahiuve .
42013025	Inneipu akipatdoh a kotpi akha tengleh polama pansan kot kiuvun , ’ Pakai , kot neihonun , ’ ti jong leu chun , aman , ‘ Nang hi kahepouve , hoiya hungkon nahiuvem ? ’ tia asei ding ,
42013026	chutengle nang hon , ‘ Keihon na-angsunga an kinea twi kidona , nangin kakholai lamlen dunguva thuhil lea , ’ nati diu ahi .
42013027	hijongleh aman najah-uva , ‘ Nang ho kahe khapoi , hoiya hungkon nahiuvem ? Thil gilou bolte , neidalha loiyun , ’ ati ding ahi .
42013028	Abraham , Isaac chule Jacob chule Themgao dang jouse Pathen lenggama aum namu diu , nang ho vang polama na-um’uva hikoma chu ka le hagel um ding ahi .
42013029	Niso lam , nilhum lam , sah lelhang kona miho hung Pathen lenggama ankong aum diu ahi .
42013030	Chule ven , anukhah abang masan tin , amasa kon khat nukhah ding ahiuve , ” ati .
42013031	hichepet hin Pharisee mi phabep Jesu henga anungun , “ Hikoma konin potdoh-in nakholjin ban kijintan , Herod-in tha din nagoi , ” atiuve .
42013032	Jesun ajah-uva , “ Cheuvin hiche se-al chu gaseipeh-un , “ Keiman tuni le jinga thlha ho kanodoh a , Mi kadamsah ahin , nithum lhin ni vang leh kanatoh molso tange , ’ atitin .
42013033	Kakholjin vang tuni le jing chule thaini geiya kachepeh ding ahinai , ajeh chu Jerusalem khopama Themgao mah thah ngailou ahi .
42013034	“ Vo Jerusalem , Jerusalem , themgao ho thatgama , ahenga kisol ho songa seplih , ahpin anoute lhaving noiya ahiukhom banga ijat vei nachate hiukhom dia kagot hitam , ahinla nangin nadeipoi .
42013035	Ven , na-in’u chu thip del’a kidalhah peh ding nahiuve . Kaseipeh nahiuve , ‘ Pakai min a hungpa chu anun nom’e , ’ nati phat’u hung lhun kahsea neimu kit lou diu ahitai , ” ati .
42014001	Choldo nin Jesu Pharisee vaihom khat in’a an ne din achen , amahon ave lhi jingui .
42014002	Hichun ven , amasanga thongpoh veiya na mi khat aume .
42014003	Hichea hin Jesun Danthu hilthem ho le Pharisee ho jah a , “ Choldo nia mi damsah ngai ham hilou ham ? ” atileh ;
42014004	amaho athip beh-uve . Aman mipa chu atuh-in aboldam phat’in asolmangtai .
42014005	Jesun amaho jah a , “ Choldo nin nachapau ha nabongchal’u ham twikul sunga lhalut taleh nagakaidoh jeng lou diu ham ? ” atileh ;
42014006	amahon adonbut thei tapouve .
42014007	Mi kikouhon touna pha pha akilhenu amu phat’in Jesun ajahuva thulem khat aseiyin ,
42014008	“ Mi khattouvin moupui golvahnaa nahung kouvu leh , toumun phapena tou dauvin . Inneipa chun nang sanga thupijo midang akou mai thei ahi ,
42014009	nani lhona koupa chu hunga najah a , ‘ Hichepa ji toumun ot’in , ’ ati ding ; chuteng nalungdon man’a toumun nu nungpenaa natou lo ding ahi .
42014010	Hijeh chun nakikou teng toumun nukhahpena touvin , chutileh nakoupa hunga , ‘ jol , toumun sangjep’a kikhangdoh-in ’ ati ding ahi . Chutengle natoupi chengse maiya jabolna anchan ding ahi ;
42014011	ijeh-inem itile mi ama le ama kichoisang chan kisu nem’a , ama le ama kisunem chan chu choisanga um dingahi , ” ati .
42014012	Aman inneipa jah a jong “ Jan an neh khom hihen golvah hileh nabol teng najol nagol le nasopi , , naphung nachang le naheng nakom mihao ho jeng koudan , koule chun amahon lekou kit’un tin nasahsoh diu ahi .
42014013	Neh khm nabol teng vaichate le tikim loute chule mitcho elbai ho bou kouvin ,
42014014	chutile anun nom nahi , ajeh chu amahon nalepeh lou diu ahin , midih thodoh kit ni leh nakilepeh ding ahi , ” ati .
42014015	A-ankong umpi ho khat’in hiche hi ajah phat’in Jesu jah a , “ Pathen lenggama an neidingpa chu anun nom’e , ” ati .
42014016	Jesun ajah a , “ Pasal khat’in golvah loupitah abol’in mi tamtah akouve .
42014017	Golvah kipat phat’in akikousa ho henga asohpa asol’in , ‘ Hung tauvin thil ijakai akigongtoh tai , ’ agatisah-e .
42014018	Ahinla amahon ahilelnau khat cheh aseiyun , amasapan , ‘ Lou khat kachom kagavet lou akhoh-e , kiphatlam thu kasei jeh-in neilha ongin , ’ atin ;
42014019	khat’in jong , ‘ Bongchal to-nga kachon , hicheng chu gapatep kagoi , kiphatlam thu kasei jeh-in nei lha ongin , ’ atin ;
42014020	khatpa man , ‘ Tu le lea jinei kahin , hung thei ponge , ’ ati .
42014021	“ Sohpa ahungin apu jah a hichengse hi aseitai . Hichun innei-pu alung hangin sohpa jah a , ‘ Potdoh loiyin , kholai lamlen dung le khopi veng ningkoi dunga vaicha genthei le tikimlou , mitcho eilbai ho gakoutan , ’ ati .
42014022	Sohpan , ‘ Kapu , nasei bangin kabol’in , ahivangin mun a-ong nalaiye , ’ ati .
42014023	Inneipun sohpa jah a , ‘ Potdoh-in lang lam-lhong dung le daipama um ho ka-in dimset din gakoutan .
42014024	Kaseipeh nahi , aki kouho khat chan jong kagolvah an atep khah louhel diu ahi , ’ gatin tin aseiye , ” ati .
42014025	Mi tamtah-in akilhonpi pet’un Jesu akiheiyin ajah-uvah
42014026	Kahenga hunga anu apa , ajinu le achate , asopi pasal ho le numei ho chule ama hinkho geiya itcha louva bol lou mi chu kaseijui hithei lou ding ahi .
42014027	Athingpel kiput’a eijui lou chu kaseijui hithei louhel ding ahi .
42014028	Nang hi koipen hi insang sah ding go’a aman lut ding jat suto masa lou na-um um ? Asa nom chun ajo na kham sum anei aneilou avet toh masah ding ahi ,
42014029	chutilouvin abul phutdoh hen joulel taleh amupha chanin tot nopna aneiyuva ,
42014030	‘ Hichepan in sah din apanin ajoulel ta ong , ’ ati diu ahi .
42014031	“ Ahiloule midangto kidou ding sepai sangsom seh neiya lengpan amasat dia sepai sang som ni toh hungkonpa chu atinjou atinlel ding touva ageltoh masah lou ding ham ?
42014032	Ajo lou ding leh palai asol’a leng chompa gamla tah a aumpet’a kichamna thu agaseisah ding ahi .
42014033	Hitobanga chu nang ho lah a jong anei agou chengse dalha lou chu kaseijui hithei louhel ding ahi .
42014034	“ Chi hi thilpha ahi , amavang a-al hi al ta hih leh iti ki-alsah kit ding ham ?
42014035	Leining din jong leiset semphatna din jong pannabeiji tauve . A-ngaina ding nakhang neiyan ngai hen , ” ati .
42015001	Kaidong ho le chonsehon athuhil ngai din Jesu ahin nailut’ui .
42015002	Pharisee ho le Danthu them ho aphun’un , “ Hichepan michonse ho aloiyin aneh khompi , ” atiuve .
42015003	Hichun Jesun ajah-uva thulem khat aseiyin :
42015004	“ Nalah-uva khat’in kelngoi jakhat neihen lang khat mansah leh , aman som ko le ko chu gamthip’a adalhah a amangpa chu amu kahsea agahol lou ding ham ?
42015005	Amudoh teng leng kouva apun kipah thanom tah a
42015006	in’a ahung teng jong leh agol apai , aheng akom akoukhomin ajah-uva , ‘ Neikipa piuvin , kakelngoi mansah chu kamudoh tai , ’ ati .
42015007	Kaseipeh nahiuve , hitobang hin lunghei ngai cha lou midih som ko le ko chunga sangin michonse khat lunghei jehin van’a kipa thanop um ding ahi , ” ati .
42015008	“ Numei khat’in dangka som neihen lang khat mansah leh , thoamei kidet’a , muntheh kipat’a amudoh kahsea in theh a ahol hol jeng lou ding ham ?
42015009	Amudoh phat’in agol apai , aheng akom akoukhomin , ‘ Kasum mansah chu kamudoh tai , neikipa piuvin , ’ ati .
42015010	Kaseipeh nahiuve , hitobang hin michonse khat lunghei jeh-in Pathen Vantilte lah a kipa thanopna aume , ” ati .
42015011	Jesun “ Pasal khat’in chapa ni aneiye .
42015012	Anaopan apa jah a , ‘ Hepa , gou kachan ding chu neipetan , atin , hijeh chun apan agou chu achate ni ahopeh tai .
42015013	Ni phabep jouvin chapa neojopen anei jouse achomkhomin kholgam la tah a ache mangin , chukoma chun anei jouse aning anop’in agamange .
42015014	Anei jouse aneh jousoh hel tah-in hiche gamsunga chun kel nasatah ahung lhan , aman neh le chah angaicha pantai .
42015015	Hijeh chun achen agam miho khat agabel’in , mipa chun alouva vohchate vah din asoltai .
42015016	Hichea chun vohchate an neh chu neh jenga oiva ding ago lhehin , koiman la neh ding apepoi .
42015017	Chutah chun ahung khangdoh lap’in , ‘ Kapa thalah sohten neh le chah khujat neng jeng junga neiyuva , kei hikoma kel thi dinga um kahim !
42015018	Kipatdoh ing ting kapa henga cheng ting ajah a , “ Hepa , van houna le nangma dounan kachonsetai ,
42015019	nachapa tidin jong kakilom tapoi , nasoh thalah ho khat bangin neisemtan , ” gatinge , ’ ati .
42015020	Akipatdoh-in apa heng jonin achetai . “ Gamla tah ahung gei nalaiyin apan agalmun , alaina behseh jengin , alhaijel’in akoiyin achop chuh chuh tai .
42015021	Achapan ajah a , ’ Hepa , van douna le nangma dounan kachonsetai , nachapa tidin jong kakilom tapoi , ’ atileh ;
42015022	apan asohte jah a , ‘ Von phapen tah galauvin vonpeh loiyun , khutjem bupeh-un , kengchot sepeh loiyuvin .
42015023	Bongnou thaotah chu gaman’un lang that loiyun , neu hitin kipa thanop bol’u hite ,
42015024	ajeh chu hiche kachapa hi athisa hing kit’a amangsa kimudoh kit ahitai , ’ ati . Hiti hin kipa thanop abol’uve .
42015025	“ Ahin a chapa aupajo loukon pa chu ahung vailhunin inlam ahungnaijep jep leh tumging kitum leh mi lamgin ajan ,
42015026	soh ho khat akouvin adonge .
42015027	Sohpan ajah a , ‘ Nasopipa chu ahung lhungtai , hijeh a chu napan hing le dama amikit jeh a bongnou thaotah chu athapeh ahi , ’ ati .
42015028	“ Hichun apa ahung potdoh-in ajol jol jenge .
42015029	Aman apa adonbut’in , ‘ Ven , kum hijat hin sohbangin na katohpeh-in , khatvei jeng cha jong nasei ngailouvin kaumpoi , ahinla kagol kapaite toh kakipa thanop khomna din kelnou khat jeng cha jong neithapeh khah poi .
42015030	Ahinla hiche nachapa , natiho toh nanei nagou chengse sumangpa , ahung phat’in bongnou thaopen nathapeh-e , ’ ati .
42015031	Apan ajah a , ’ Chapa , nangma kakoma um jing nahin , kanei aboncha nanga ahi .
42015032	Hiche nanaopa hi athisa hing doh kit , amangsa kimudoh kit ahijeh a ikipa thanop diu mong ahibouve , ’ tin ajol’e , ” ati .
42016001	Jesun seijuite jaha , “ Mihao khat’in neiching khat aneiye . Neichingpan anei aman chatvai jeh-in min aheh-in ahi .
42016002	Mihaopan ama chu akouvin ajah a , ‘ Nachung chang thu kajah hi ipi iti ham ? Nanei chinjat sutohnloiyin tukal neichinga napan theilou ding ahi , ’ ati .
42016003	Hichun neichingpa akigel’in , ‘ Kapun kaneichin , eilahpeh dingla ahitan , ikati ding hitam ? Loubol’a lei lai ding la kathan ajoupon , khutdo dingjong kajah achai .
42016004	“ Kaneichin kahai teng mihon a-in’uva eilhunsahna diu bol ding khat kahetai , ’ atin ;
42016005	apupa sumba ho akouvin , amasapen pa jah a , ‘ Kapu sum ijat nabat’em ? ’ atileh ;
42016006	aman , ‘ Thao tae-na dim jakhat , ’ ati . Aman ajah a , ‘ Nathil simna hinchoiyin , tou loiyin ate-na som nga bou aunin , ’ ati .
42016007	Chuin achomdang khat jah a , ‘ Nangin la ijat nabat nah laiyem ? ’ atileh ; aman , ’ Suhlou chang ate-na jakhat , ’ ati . Aman ajah a , ‘ Nathilsimna hin lan , somget bou sunin , ’ ati .
42016008	Hichun chondih lou neichingpan ching theitah a thil aboljeh-in apupan apahchai ; ajeh chu hiche khang mite hi akibahpi houlah a khovah chate singin achingjo’uve .
42016009	“ Kaseipeh nahiuve , leiset gouvin gol le pai semun , gou abeiteng mihon tonsot chenmuna nalhunsah diu ahi .
42016010	Thil neochaa kitah lou mi chu thil lenpia jong kitah lou ahiye .
42016011	Leiset gouva bon tahsan naum louvu leh goutahbeh chu kon nachinsah diu ham ?
42016012	Midang gou neichinga ankitah louvu leh nang ho gou ding kon napeh diu ham ?
42016013	“ Insung lhacha khatseh-in pipu ni ajenkop theipoi ; jenkop taleh khatjoh ahot’a khat jog angailut ding , ahiloule khat chu akolchah joa a khat chu donlouva akoiding ahi . Nang ho Pathen le sum soh a napankop thei lou diu ahi , ” ati .
42016014	Sum ngailu Pharisee hon Jesu thusei ho ajauvin anelpah khum’uve .
42016015	Jesun ajah-uva , “ Nang ho hi mihem mitmua them kichan loi nahiuvin , Pathenin vang nalungthimu ahenai ; ijeh-inem itile mihemte lah a sang tah a kijabol chu Pathen mitmue thet umtah ahibouve .
42016016	“ John khang geiya chu Danthu le Themgaoho thu che ah ahi . Ama hunga pat Pathen lenggam Thupha kiseiphong a ahin , amitakip’in asunga thahat san’a lut tei agouve .
42016018	“ Koi hile ajinu daa achom khat kichenpi chan mito jong ahin , chule ajipan adasa numei kichenpi jong mito jong ahi .
42016019	“ Mihao khat hin , ponsandup le tupat ponenm jeng asil jin , niseh-in aning anop’in aum jin ahi .
42016020	Apum changa phah mivaicha Lazarus kiti chu akotbul’a alumin ,
42016021	mihaopa ankong dokang chunga lhajah anmal chu aducha tun tun jenge ; akhoh cheh kit chu , uichaten atipat laiho chu aleh-uvin ahi .
42016022	“ Chujouvin mivaichapa chu athin , Vantilten Abraham jet lama din apotauve . Mihaopa jong athin avuitauve .
42016023	Aman Damuna gim genthei athohna konin chunglam avet leh gamla tah a Abraham amun , ajet lama Lazarus jong amui .
42016024	Akouvin jah a , ‘ Kapa Abraham , neikhoton , Lazarus hin sol’in akhut jungin twi ga dekot han lang kalei beh eihung dedap peh hen , ajeh chu hitobang meikou leh a gim genthei thoh-in kaum tai , ’ ati .
42016025	“ Abrahamin , ‘ Chapa , naleiset hinkhon thilpha chengse namun , Lazarus chun thilse amui , tun aman kikoma nom asan , nangma chukoma gim genthei thoh-in naume .
42016026	hiche kal jong chun i-kah-uva onghom lentah akikhangin , hikoma kona nang ho hin jon nom jong hung theilou ding , chukoma kona jongkoima hilama hung galkai theilou dinga kibol ahi , ’ ati .
42016027	Aman , ‘ Hepa achutileh Lazarus chu ka-inkote henga nasolna din kataove ,
42016028	ajeh chu sopi pasa ; nga kaneiyin , Lazarus chehen lang amaho chu gahil chah masa leh kati , achuti lou leh hiche danmuna hi hung kit diu ahitai , ’ ati .
42016029	“ Abrahamin , ‘ Ahilchah diuvin Mose le Themgaoho aneiyui , amaho hil ngai tauvinte , ’ ati .
42016030	Ahinla aman , ‘ Ahipoi kapa Abraham , mithi lah a kona mi khat che le bou lung ahei diu ahi , ’ ati .
42016031	Ahinla Abrahamin ajah a , ‘ Amahon Mose le Themgaoho thu angailouvu leh mithi leh a konin mi khat thoudoh kit jong leh kithu nundeh pouvinte , ’ tin aseiye , ” ati .
42017001	Jesun aseijuite jah a , “ Kipal lhuhna thei thil chu soh thei ahinai , ahin kipalna bol chu ohe ada ahi !
42017002	Ama chun hitobang aneocha ho khat akipal lhuhsah sangin a-ngonga sumhei song lentah ki-opeh hen lang Twikhanglena kileh lut le phajo ding ahi .
42017003	Chingtheiyun ! “ Nasopi achonset leh phoh-in , lung ahei leh ngaidamin .
42017004	Ni khat sunga nachunga sagi vei , chonse hijongleh , nahenga ahunga sagi vei jen , ‘ Kalung kaheiye , ’ atileh na-ngaidam tei ding ahi , ” ati .
42017005	Solchah hon pakai jah a , “ Katahsanu khansah ben , ” atiuve .
42017006	Pakaiyin , “ Nang hon tahsan na ankam mu tebep neiyun lang , hiche thing theimi khu , ‘ Kibotdohin lang Twikhanglen lailunga kiphut lut’in , ’ tijong leu chun nathuu ngai jenginte .
42017007	“ Nalah-uva mi khat’in loubol’a pang ham , kelngao ching ham soh khat aneileh , ahung vailhun teng ajah a , ‘ Hung loiyin ankong hung ki-um loiyin , ’ ti nan tem ?
42017008	Chusanga ajah a , ‘ Kajan an neh ding gon , natai kigah-in lang kaneh kachah sungsen neijenin , chujou teng nangin nen natin don nannate , ’ atijoh lou idng ham ?
42017009	Hichepa chun asohpan asei sei abol peh jeh a chu apachat hinam ?
42017010	Hitobanga hi nang hon jong nakiseipeh chengse nabol jou tengu jong leh , ‘ Soh mai mai kahiuve , keihon katoh ding dol bep bou katoh-u ahi , ’ tiuvin , ” ati . Jesun miphah som asuh theng
42017011	Jesu Jerusalema achen Samaria le Galilee kah ahopeh-e .
42017012	Kho khat’a alut leh miphah som khat’in analamtouve . Miphah ho chu gamla thima adingun ,
42017013	“ Pipu , Jesu neikhotouvin , ” tin asamuve .
42017014	Jesun amaho amu phat’in ajah-uva , “ Cheuvin lang Thempu ho gakivetsah tauvin , ” ati . Acheu leh adamthengsoh tauve .
42017015	Alahuva khat chun adamtheng akihet phat’in ahung kile kit’in oging tah-in Pathen athangvah-in ,
42017016	chule Jesu kengbul’a amai asult’in athangvah tai . Ama chu Samaria mi ahi .
42017017	Jesun adonbut’in , “ Miphah som jen kisutheng hilou ham ? Mi ko hoilamba hitam ?
42017018	Hiche chidang namdangpa tilou khat chajong Pathen thangvah dia hung kile lou hiuvem ? ” ati .
42017019	chule khatpa jah a chun , “ Thouvin lang chetan , natahsanin nadamsah ahitai , ” ati .
42017020	Pharisee hon Jesu jah a Pathen lenggam hung lhung ding phat adoh nauva aman , “ Pathen lenggam chu melchih theiyin ahungpoi .
42017021	Koiman , ‘ Ven , hikom’ah aume , ’ ahiloule , ‘ Khukoma aume , ’ atilou ding ahi . Ijeh-inem itile ven , Pathen lenggam chu nalah-uva aumtai , ” ati .
42017022	Jesun seijuite jah a , “ Nikhatle Mihem Chapa nikho namu nom lheh diu , ahivanga namu thei lou diu ahi .
42017023	Mihon najah-uva , ‘ Ven , khu koma aume , ’ atiuva , ‘ Ven , hikoma aume , ’ atiu jongle chesauvin , anung del hih-in ;
42017024	ajeh chu kolphen kolmong lang khat’a pat kolmong lang khat geiya vanthamjol asalvah jeng banga Mihem Chapa hung ni jong leh chuti ding ahi .
42017025	Amavang amasa hesoh genthei tampi athoh a , hiche khang mite not thap’a um tei ding ahi .
42017026	Noah nokholai bang a Mihem Chapa nikho ho jong chuti ding ahi .
42017027	Mihon aneuvin adonun , akichengun , Noah kong sunga alut ni geiyin kicheng din akipetouvin , chutah-in twisang ahung lenin abonchauvin asumangtai .
42017028	Hitobang hin Lot nikho laiyin jong mihon aneuvin adonun , thil achouvin , hon abol’uvin in asauvin ,
42017029	Sodom khoa Lot apotdoh nikhon vang vana konin meikou le kat ahung julhan abonchauvin asumangtai .
42017030	Mihem Chapa kiphondoh nikho jong chuti ding ahiye .
42017031	Hiche nikhoa chu inchunga uma inusunga thilkeo kilah din kumlhah da hen , chule loujaova um jong hung kile kit da hen .
42017032	Lot jinu chu geldoh-un .
42017033	Koi hile kihinso noma chun athilo ding , athiloa chun hinna aneiding ahi .
42017034	Kaseipeh nahiuve , hiche jan chuleh jalkhun khat’a lumkhom te ni jong khat kilaa khat kidalha ding ahi .
42017035	Numei chang goikhom teni jong khat kilaa khat kidalha ding …
42017036	( Loujaova bung pasal te ni jong khat kilaa khat kidalha ding ahi ) ” ati .
42017037	Amahon adonbut’un ajah a , “ Hoikom hintem Pakai ? ” atiuleh ; aman ajah-uva , “ Thilong lupnaa chu muthong kikhom ding ahi , , ” ati .
42018001	Lhadah louhel’a tantih neilouva atao jing theina din Jesun aseijuite chu thulem khat ahil’e .
42018002	“ Khopi sung khat’ah Pathen ging lou mihem jong jalou thutan khat aume .
42018003	Hiche khopi sunga hin meithainu khat jong acheng’in , thutanpa henga ahung jin , ‘ Kakihehpi sangin them neichanin , ’ atijie .
42018004	Phat chom khat chun aman don louvin akoinan , chom khat jouvin , ‘ Pathen kagin daa mihem kajabol lou vangin
42018005	hiche meithainun eisuhgim jing jeh hin athem channa ding gelpeh tange , achutilou le hung jingin tin eisuh lung gim jing ding ahi , ’ tin aseiye , ” ati .
42018006	Pakaiyin aseiben , “ Midih lou thutanpan ipi aseiyem ngaiyun .
42018007	Sun le jan’a ahenga tao jing jeng alhenchomte chu Pathenin kithopi ding ngongkai louhel’a achunguva thu adih a atanpeh lou ding ham ?
42018008	Najah-uva kasei ahi , aman ngongkai louhel’a amaho them achansah loi ding ahi . Hijongle Mihem Chapa ahung teng leiset chunga tahsan hung toh nantem ? ” ati .
42018009	Jesun mi ama bou them kichana midang jouse isah lou ho din hiche thulem hi aseiyin :
42018010	“ Mi ni Houin a tao dingin achetou lhonin , khat chu Pharisee ahin , khat chu Kaidong ahi .
42018011	Phariseepa adingin chamtahin hitin ataove , ‘ Pathen keima midang banga milop , kitahna bei , chonthanghoi , chule hiche Kaidong pa tobang khu kahi loujeh-in Nangma kathangvah-e .
42018012	Hapta khat sungin nivei an ka-ngol jin , kalamdoh jat hopsom hop khat kape jingin ahi , ’ ati .
42018013	“ Kaidongpa vang chu gamla thimtaha adingin , dah a van lam jong ve-ngam louvin , adip alai akidop’in ‘ Pathen neilungset’in keima michonse kahibouve , ’ ati .
42018014	Kaseipeh nahiuve , Phariseepa sangin hichepa joh hi them achangin a-inlama achesuh tai ; ajeh chu koi hileh ama kichoi sang chu kisunem ding , ama kisunem chu kichoi sang ding ahi , ” ati .
42018015	Miphabep’in achateu chunga Jesun khut angap din ahinpuiyui Seijuien amun aphoh-uve .
42018016	Ahinla Jesun chapang ho akouvin , “ Chapang ho chu kahenga hungsahun , kham dauvin , Pathen lenggam chu hitobang ho ding bou ahi .
42018017	sumil hih-un , chapang thilsan banga Pathen lenggam sang lou chu lut lou ding ahi , ” ati .
42018018	Judate vaihom khat’in Jesu adingin , “ Houhilpha , tonsot hinna kanei theina dia ipi kabol ding ham ? ” atileh ;
42018019	Jesun ajah a , “ Ibol’a ‘ Apha ’ neiti ham ? Pathen tilou apha aumpoi .
42018020	Thupeh chengse nahet chu me . ‘ Mito jong hih-in , tol that hih-in , gucha hih-in , jouthun hettphsah-in pandan , nanu napa jabol’in , ’ kiti chu , ” ati .
42018021	Aman , “ Kakhangdong laiya pat hichenghi kanitsa ahitai , ” ati .
42018022	Jesun hichu ajah phat’in , “ Nalhah samna khat aum nalaiye , nanei chengse joh-in lang sum chu vaichate petan , chutile vana gou nanei ding ahi ; chuteng hungin neijuiyin , ” ati .
42018023	Hiche hi ajah phat’in mihao tah ahijeh-in alung nom mo lheh jenge .
42018024	Jesun alung himo natsatje amu phat’in , “ Sum haoho dinga Pathen lenggama lut ding iti hah sat hitam !
42018025	Mihao Pathen lenggama lut sangin heobil homa sangonsang lut idng abaijoi , ” ati .
42018026	Hiche thu ja hon , “ Achutile koi huhhinga umjou ding ham ? ’ atiuve .
42018027	Jesun , “ Mihem dinga himo thil jouse dalhaa nang kijuita , ” ati .
42018028	Peterin , “ Ven , keihon kanei jouseu dalhaa nang kijuita , ” ati .
42018029	Jesun ajah-uva , “ Tahbeh a kaseipeh nahiuve , koi hijongle Pathen lenggam jal’a in le lou ji le cha , sopi u le nao , nu le pa dalha jouse
42018030	koi ahin tukhanga ajat tamjo cheh mu lou ding le ahung lhung ding khanga tonsot hinna kimu lou idng aumpoi , ” ati .
42018031	Jesun som le ni atumin apuidoh-in ajah-uva , “ Ven , Jerusalem ijon touvun , chule Mihem Chapa thudol’a Themgao ho lekhabu kisun chengse guilhung ding ahi ;
42018032	ajeh chu Ama chidang namdangte khut’a pehdoh a um ding , tot nopna aneiyuva , a-eng eng a abol diu , chule chil aset khum diu ahi ;
42018033	avoh-uva atha diu , ahivanga nithum ni leh thoudoh kit ding ahi , ” ati .
42018034	Seijuiten aseiho hi khat cha jong ahechen theipouve . Ajeh chu akisei ho hi amaho dia kiselguh ahin , hijeh chun ipi kiseipen ahiding ahedoh theipouve .
42018035	Jesu Jericho khopi ahung naichun , lamlen panga mitcho khat touvin khut adoi .
42018036	Mitchopan lampia mipi kitol husa ajah phat’in ipithu ahi ding adonge .
42018037	Mihon Nazareth Jesun ahinjotpa ahi , aseipeh-uve .
42018038	Aman ahinsamin , “ David Chapa jesu , keima neilungset’in , ” ati .
42018039	Amasanga chehon umthip beh dia haphoa apho vangun aman ahasap cheh-in , “ David Chapa , neikhoton , ” ati kit’e .
42018040	Jesu ading denin mipa chu ahinpui diuvin aseiye . Mitchopan ahin naiphat’in ajah a ,
42018041	“ Ipi eibolpeh le nati ham ? ” atileh ; aman , “ Pakai , kho neimusah-in , ” ati .
42018042	Hichun Jesun ajah a , “ Mu tan . Natahsanin nadamsah ahitai , ” ati .
42018043	Apettah chun mitchopan kho amutan , Jesu ajuiyin Pathen athangvah tai . Mipin hichu amuphat’un Pathen athangvah chehuve . Jesu chule Zacchaeus
42019001	Jesu Jericho alut’in kho sung ajotpeh-e .
42019002	Khosunga hin Zacchaeus kiti kaidong pasal khat ahengin , ahaova hao ahiye .
42019003	Amahin Jesu chu amu nom lhehin , ahinla mi nem ahijeh-in mipin alen amupha poi .
42019004	Hijeh chun analhai masan , amuteina din ahung na ding lampia chun theiba chung khat’a anakaldoh-e .
42019005	Jesun hikom chu ahinphah phat’in agada doh leh amun , “ Zacchaeus , hung kumlha loiyin , tunia na-in’a kalhun tei ding ahi , ” ati .
42019006	Zacchaeus , chu kinloi tah-in ahung kumlhan kipah tah-in Jesu alamtoi .
42019007	Mipin amu’uvin , “ Hiche michonsepa in’a khu lhung din ache teget’e , ” tin aphuntauve .
42019008	Zacchaeus vang chu adingin Pakai jah a , “ Ven , Pakai kanei chengse akeh khat vaichate peng ting , ada acham louva mi kalahpeh aum jong leh ajat lin leng’e , ” ati .
42019009	Hichun Jesun ajah a , “ Tunin hiche insunga huhingna ahung lhungtai , ama jong hi Abraham chilhah ahiye .
42019010	Ijeh-inem itile amangsa holdoh a huhing dia Mihem Chapa hung ahi , ” ati .
42019011	Jesu Jerusalem ahung lhung deh deh tan , mihon ma Pathen lenggam hung lhung jeng dia agel jeh-uvin Aman thulem khat ahil’in ,
42019012	“ Milun tah khat leng tha neina gakisana hung kile kit din kholgamla tah a cheding agon ;
42019013	asohte som khat akouvin Mina khat cheh apen ajah-uvah , Kahung kile kit kah-in kivei nan anamangun , ’ ati .
42019014	Ahinla agam miten ama ahot bol’in anunga palai asol’uvin , ‘ hichepa hi kachunguva leng chang din kadeipouve , ’ agati sah-ui .
42019015	“ Aman leng tha neina kenga ahung kile kit phat’in kivei dinga apeh asohte chengse ijat cheng aveikan’u ahet nom jeh-in gakou khom din thu apei .
42019016	Ahung ma sapan , ’ Pakai , nang Mina khat chu Mina som kalhinsah-e , ’ ati .
42019017	Aman ajah a , Nabolpha lheh-e , sohpha nahi ! Themcha chunga tahsan thei nahijeh-in khopi som chunga tha neiyin pang tan , ’ ati .
42019018	Anilhinnapa ahungin , ’ Pakai , nang Mina khat chu nga kasosah-e , ’ ati .
42019019	Aman , ‘ Nang jong khopi nga chunga vaipo ding nahi , ’ ati .
42019020	“ Thumnapa ahungin , ‘ Pakai , nang Mina chu ponin kajel’in kakoi hen hiche hi ahi ,
42019021	ajeh chu nakoin alouva loi doh theiya , natuna louva atdoh thei , acham louva milahpeh jeng nahijeh-in nangma kakichai , ’ ati .
42019022	Aman , ‘ Soh gilou ! Nakamsoh a nathu katan ding ahi . Kakoina louva kalahdoh theiya , katunalouva ka-at theiya , acham louhel’a mi kalahpeh thie nahet ahiyeong ?
42019023	chuti-an ibol’a kasum chu sumkholpungnaa nakoida ham ? Koile chun kahung kile teng ken apung puma kilah thata dinga ! ’ ati .
42019024	“ Akoma ding ho jah a chun , ‘ Mina khat chu lahpeh-un lang , Mina som neipa chu gapeuvin , ati .
42019025	Mihon , ’ Pakai , aman Mina som khat jen neina chu , ’ atiuleh ;
42019026	aman , ’ Kaseipeh nahiuve , aneiya chu kipeh ben tin , aneilouva chu anei chasun jong kilahpeh ding ahi .
42019027	chule achunguva lengvaipo dinga eideimo hiche migilou melmate hi kakoma hinkai lut’uvin kamitmun that gam’uvin , ’ tin aseiye , ” ati .
42019028	jesun hiche aseijou hin amasan jerusalem ajon toutai .
42019029	Olive thinglah kiti mol’a Beth phage le Bethany aphah koin seijui ni asol’in ,
42019030	“ namasang jon lhona kho’a khun lut lhon le chun komacha tou khahna louhel sangan nou kihen khat namu lhon ding ahi ; sut lhan hinkai lhonin ;
42019031	mi khattouvin najah lhona , ‘ Ibol’a nasut lhon ham ? ’ atileh ; ‘ Pakaiyin aman nom’e , ’ ti lhontan , ” ati .
42019032	Solle te ni ache lhon leh ijakai asei bangin agatoh lhone .
42019033	Sa-ngan nou chu asut lhon leh aneiten , “ Ibol’a sa-ngan nou chu nasut lhon ham ? ” tin adongui .
42019034	Amanin , “ Pakaiyin aman nom’e , ” ati lhone .
42019035	Hichun Jesu henga ahinkai lu tlhonin , chiin sangan nou chunga aponsil jouseu aphasoh phat’un Jesu chu achunga adom doh tauve .
42019036	Jesu ahung chun lampi chunga aponsil jouseu aphauvin ahi .
42019037	Jesun khopi ahinphah ding kon , Olive mol’a kumlhahna huang geiin seiyui mipin abonchauvin tha neitah a thil kibol amu chengseu jeh chun ogin sang tah-in asamun kipah thanom tha-in Pathen vahchoinan
42019038	hitin aseiyui : “ Pakai min a hung lengpa anun nom’e ; Van’a cham leng hen , chung nungpena loupina hihen , ” atiuve .
42019039	Mipi lah a Pharisee mi phabep chun Jesu jah a , “ Houhil , naseijuite phoh-in , ” atiuve .
42019040	Jesun adonbut’in , Najah-uva kasei ahi , hite ho thip leu song ho aojah jeng diu ahi , ” ati .
42019041	Ahung naijep jep’a khopi amu phat’in Jesun akachamin ,
42019042	“ Ohe , nangin tunia hi lung monna thei ngaichat nakihet hitave leh ! Tunla namuthei tapoi !
42019043	namelmaten nahin umkhuma , galpal nakai khum’uva , akimvel lhung keiya natin chah niu hung lhung ding ;
42019044	huhhing dia nakivil nikho nahet loujeh a nangle nasunga nachate kisugam ding , song khat chunga khat kise-thom beihel’a alha diu ahi , ” ati .
42019045	Jesu Hoiin a alut’in thiljoh ho anodoh panin ajah-uvah ,
42019046	“ Hiti hin , ‘ Ka-in chu taona in kiti ding ahi , ’ tin akisun me , nang hon la gucha michomho kikholnan nasemdoh tauve , ” ati .
42019047	Jesun niseh-in Houin a thu ahiljin , Thempu pipu ho le Danth themho , chule mipi lamkaihon vang ama suhmangna ding ahol jingui .
42019048	Ahivangin la angai lhihgeh jeh-un alonaje ding aholdoh thei pouve .
42020001	Ni khat Jesun Houin a mipi thu ahila Kipana Thupha aseiphong pet’in , Thempu pipu ho le Danthu themho chule upaho ahungun ,
42020002	ajah a , “ Ipi thu neinaa hicheng hi nabol’a , kon hiche thu neina hi napeh ham , neiseipeh tem’un ? ” atiuve .
42020003	Jesun ajah-uva , “ Kenjong thu khat dongunge , neiseipeh-uvin ;
42020004	John Baptist chu van’a kon ha mihema kon ham ? ” atileh ;
42020005	amaho akihouvun , “ Eihon , ‘ Van’a kon ahi , ’ tileu hen la , ‘ Chuti-an ibol’a natahsan louvu ham ? ’ tiget’in tin ,
42020006	Mihema kon ahi , ’ tijong leu hem , mipin John chu Themgao khat’a atahsan cheh jeh-un , songin eiselo bep’un tin , ” atiuve .
42020007	Hijeh chun , “ Hoiya hung kon ham kahepouve , ” atiuve .
42020008	Hichun Jesun ajah-uva , “ kenjong ipi thu neinaa thil hicheng kabol seipeh pouvinge , ” atitai .
42020009	Jesun mipi chu hiche thulem hi ahil panin , “ Mi khat’in lengpilei abol’in , aleilhouho abolsah-in phat sotpi um din kholgama achetai .
42020010	Aga lhun phat donin lengpitga ahinpohsah diuvin aleilhouho henga soh khat asol’e ; ahinla aleilhouhon sohpa chu avouvin khut gohkeuvin asolmang tauve .
42020011	Soh khatma asol kit leh ; ama jong hi avouvin , noise tah-in abol’un khut goh keman asolmang kit tauve .
42020012	Soh thum lhinnapa asol kit leu leh , amahon amavouvin ahi nleh doh kit tauve .
42020013	Lengpilei neipan , ‘ Ipi kalo ding hitam ? Kachapa chang khat seh hi sol tange , amahi jabol teiyunte , ’ ati .
42020014	aleilhouhon achapa amu phat’un akihou lhiuvin ‘ Hichepa hi agoulo dingpa ahi , agou ichan theina diuvin ama hi thatdoh jengu hite , ’ akitiuve .
42020015	Hijeh chun ama chu lengpilei polama alehdoh-un athat tauve . Hiche lengpilei neipa chun amaho hi i-lotan tem ?
42020016	Ama hunga hiche lengpilei chu midang apeh ding ahi , ” ati . Hichu ajauvin amahon , “ Achuti louleh ! ” atiuve .
42020017	Jesun amaho chu aven , “ Ahile , ‘ Insa hon deimoa apaiyu song chu , In ning khomdet penin apangtai , ’ tia Pathen lekhabua kisun chu ipikiseina ba ham ?
42020018	Koi hileh hiche song chunga chukha chan chu kitah ngem’a chule songin alhah den jong chu adelngem ding ahi , ” ati .
42020019	Hiche thulem hi amaho gotna asei aheuvin Danthu themho le Thempu pipu hon hichepet tah a chu Jesu chunga khut lhah din agouvin , ahinla mipi akichauve .
42020020	Amahon Jesu chu athuseiya kipalsah a , mat ding gamvaipo tha neina le athu noiya peh thiena dingin phat kitup kom achang lhiuvin , chonpha lhemin changlhi phabep achinsah-ui .
42020021	Changlhi ho hin Jesu jah a , “ Houhil , nathusei le namihilna hi adih-in , maipha velouvin Pathen lampi dihtah a nahil kaheuve ;
42020022	Caesar kai kapeh-u hi dan ngai himong nam ? ” tin adongui .
42020023	Jesun alungthim bol’u ahen ajah-uvah ,
42020024	“ Denarii khat neivetsah temun , koi lim hiya koimin chong am ? ” atileh ;
42020025	amahon , ‘ Caeasar’a , ” atiuve . Hichun Aman “ Chuti ahile Caeasar’a chu Caesar peuvin , Pathena chu Pathen petau , ” ati .
42020026	Mipi maiya athuseiyin man thei tapouve ; adonbutna ma chu adatmo lheh jengun athip beh tauve .
42020027	Mithi thokit tansan lou Sadducee phabep ahungun Jesu jah a ,
42020028	“ Houhil , Mose’n ‘ Pasal khattou ji neiya cha hing man louva athi leh , ajinu meithai chu asopipa akichenpia asopipa chi akhai peh idng ahi , ’ tia eisutpeh-u ahi .
42020029	Pasal sagite aum’un , aupapenin ji aneileh cha hing louvin athitai .
42020030	Ani lhina pan jong ,
42020031	thum lhinna pan jong , aban banin amanu chu jin anei cheh-un , asagiuvin cha hinglouvin athisoh tauve .
42020032	Achaina keiyin numeinu jong thu athitai .
42020033	Chuti ahijehchun mithi thokitnaa hiche nu chu koipen ji hiding hitam ? ” tin adongui .
42020034	Jesun amaho jah a , “ Hiche khanga mite hi akichengun , kicheng din jong akipeuve ,
42020035	thinaa kona thudoh , ahung lhung ding khang mu dia kilomho vang chu akicheng pouvin , kicheng din jong akipeto tapouve .
42020036	ahimongin amaho chu athi thei tapouvin , Vantilte tobang ahiuvin , thinaa kona thoudoh kit’a Pathen chate hiuva ahitai .
42020037	Chule mithiho thodoh tahbeh hi Mose’n lham-buh thua chun Pakai chu Abraham Pathen , Isaac Pathen chule Jacob Pathen ahidol kichentah-in aphonge .
42020038	Pathen chu mihtiho Pathen ahipon , mihing ho Pathen ahibouve ; ijeh-inem itile ama koma mi jouse ahing cheh-e , ” ati .
42020039	Danthu themho phabep’in , “ Houhil nasei dih lheh jenge , ” atiuve .
42020040	Ajeh chu thu dang adoh ngamlouvu ahitai .
42020041	Jesun ajah-uva , “ I-atileh mihon Messiah chu David guiya pen gidng ahi , tia aseiyu ham ?
42020042	David jengin jong labua chun , ‘ Pakaiyin ka-Pakai jah a Kajet lama tou jingin
42020043	Namelmate chengse Nakeng chotpha kaneisah masangsen , ’ tin aseibouve .
42020044	David amatah-in ‘ Pakai ’ asah leh iti aguiya peng hithei ding ham ? ” ati .
42020045	Jesun mijouse jah din aseijuite henga ,
42020046	“ Ching theiyun , Dan thepna sangkhol chol ki-ah a vah le nom , kailhang dunga mi salam ding deiya , Houthua kikhopna in dunga touna phapen , golvahna mun’a munpha pen lo nom ,
42020047	meithaiho thil le lo bahgam , mimu dia sottah tah taoji hoa konin kihong phauvin ; amaho hi themmona chungnung chang diu ahi , ” ati .
43001001	Semtil chun thu anaumtan , thu chu Pathento umkhom ahin , chule thu chu Pathen masap ahi .
43001002	Thu chu semtil’a Pathento umkhom ahi .
43001003	Ama jeh a thil jouse hung umdoh ahin , Ama louva um dohkhat cha aumpoi . Aumdoh chengse jong hi
43001004	Ama hinkhoa hingson cheh ahiuvin , hiche hinkho chu mihem dia khovah ahi .
43001005	Vah chun muthim lah ahinsaltan , muthimin anahe joupoi .
43001006	Pathena kona hung kisol amin John kiti khat aumin ,
43001007	ama hi hettohsah a hung pang , ama jeh a mitinin atahsan theina dia vah thudol hettohsah ahung ahi .
43001008	Ama chu vah ahipon , vah thudol hettohsah a hungjoh ahibouve .
43001009	Vah tahbeh mitin salvah chu vannoi leiset’a hung ahitai .
43001010	Ama jeh a vannoi leiset hung umdoh ahin , Ama vannoiya ahungin , ahinla vannoiyin anahepoi .
43001011	Agamsunga hung ahin amitenla Ama anasang pouve .
43001012	Ahin amina tahsana Ama kisan chengse chu Pathen chate hitheina thu apetai .
43001013	Amaho chu mihem thisan gui le tahsa dei chule mihem deiya peng hilouvin , Pathen guiya peng joh ahibouvui .
43001014	Thu chu tahsaphe ahungdsoh-in , i-lah-uva ahung chengin , keihon aloupina , Paa kon Chapa chang khatseh loupina chu lungset le thutah lhingset’in kamutauve .
43001015	Johin Ama thudol hettohsah nan lhang asamin “ Keiman kaseipa , ‘ Kanunga hungpa khu aum Jingsa ahijeh-in kei sangin achungnung joi , ’ kiti chu Ama hi ahi , ” ati .
43001016	Ama bulhinset ahijeh-in eihon kinon jel’in lungsetna imutauve .
43001017	Ijeh-inem itile Danthu chu Mosea hung kipe ahin , lungsetna le thudih vang Jesu Christa jeh a hung umdoh ahi .
43001018	Koiman Pathen amu khapoi , Pathen hingjing khatseh chu Pa op’a beh jingpan bou aphondoh ahi .
43001019	Hiche hi John thu hettohsah chu ahi , Jerusalema hung kon Juda hon , “ Koi nahim ? ” tia dong dia thempu hole Levi ho asol’u chun
43001020	aman seilep louhel’in phongtah in , “ Keima Messiah kahipoi , ” ati .
43001021	Hijeh chun amahon adongun , “ Koiba nahim ? Elijah nahim ? ” atiuleh ; aman , “ Kahipoi , ” ati . “ Themgao nahim ? ” atiu jongleh , “ Kahipoi , ” tin adonbut’e .
43001022	Chu phat’in ajah a , “ Koiba nahim ? Eihinsol teu kaseipeh theina dinguvin , koi kahiba nakitim ? ” atiuleh ;
43001023	aman , “ Kei hi “ Gamthip’a khosam ogin khat’in , Pakai lampi semjangun , ’ ati tia Isaiah Themgaovin aseipa chu kahi , ” ati .
43001024	Pharisee phabep jong ahinsol’un ,
43001025	amahon ajah a , “ Messiah nahi louva , Elijah jong nahi hih a chule Themgao jong nahidrh lou leh ibol’a baptize nachansahji ham ” tin adongui .
43001026	Johnin amaho adonbut’in , “ ken twiya baptize kachansahji ahin , nalah-uva nahet louvu khat adinge ;
43001027	kanunga hunga chu Ama ahin , Keima akeng chot khao sut lham didnga jong kilom kahipoi ; ” ati .
43001028	Thil hicheng hi Jordan luigal Johnin baptize achangsahji na , Bethany khoa thu soh ahi .
43001029	Ajing nikhon Jesu ahenga hung amun Johin , “ Ven , Pathen kelngoi nou vannoi chonset pamang khu .
43001030	Keiman , ‘ Kanunga hung khu aum jingsa ahijeh-in keisangin achungnung joi , ’ katipa chu Ama hi ahi .
43001031	Ken jong ama hi kahepoi , Israel lah a Ama akikhon doh theina dinga hung twiya baptize chansah kin kabol ahi , ” tin
43001032	Johnin ahettohsah-in , “ van a kona lhagao vakhu banga hung kumlhaa achunga chu kamui .
43001033	Ken Ama kahepon , twiya baptize chansah dia eihonsolpan , ‘ Lhagao hungkhumlhaa achunga chu namuna chu lhagao Thenga baptize chan sahpa ahi , ’ ati .
43001034	Hichu keiman kamutan Ama hi Pathen Chapa ahi , tia kahettohsah ahi , ” ati .
43001035	Ajing nikhon John aseijuite mi nit oh adidngin ,
43001036	agahvet leh Jesun lam ajotpet amun , “ Ven , Pathen kelngoi nou khu , ” ati .
43001037	Aseijuite nin John thusei hi aja lhonin Jesu nung ajui lhontai .
43001038	Jesu akihei leh amanin ahinjui lhon amun ajah lhona , “ Ipi nahol lhon ham ? ” atileh amanin ajah a , “ Rabbi ( Hichu Houhil tina ahin , ) hoiya nalhun em ? ” tin adong lhone .
43001039	Jesun ajah lhona , “ Hung in hung ve lhonin , ” ati . Hijeh chun amani ache lhonin alhunna agamudoh-in , hiche ni chun amatoh aum khomtauve . Aphat hi nilhah lam nidan li don ahiye .
43001040	John thusei jaa Jesu nungjuite ni lah a khat chu Simon Peter naopa Andrew ahi .
43001041	Aman asopipa Simon akimupi masah-in ajah a , “ Keinin Messiah ( hichu leng chang dia thao nusa kiti ) chu kamudoh lhontai , ” ati .
43001042	Andrewn Simon chu Jesu henga ahinpuiye . Jesun Simon chu aven , “ Nang hi John chapa Simon nahin , nangma Cephas Peter nakiti ding ahi , ” ati .
43001043	Ajing nikhon Galilee gama che ding akigon , Philip amudoh-e . Jesun ajah a , “ Neijuiyin , ” ati .
43001044	Philip hi Andrew le Peter chenna Bethsaida khoa mi ahi .
43001045	Philip’in Nathanael amun ajah a , “ Achung thu Mose’n Danthua asut , Themgaohon jong autpa chu keihom kamu’uvin , Nazareth khoa Joseph chapa Jesu ahi , ” ati .
43001046	Nathanael’in ajah a , “ Nazareth khoa thilpha soh thei ding ong ? ” atileh ; Philip’in ajah a , “ hungun hung ven , ” ati .
43001047	Nathanael aheng lama hung Jesun amun , achung thu aseiyin , “ Ven , Israel midih tah , phat lhem nabei mi khu , ” ati .
43001048	Nathanael’in ajah a , “ Hoiya kona iti neihet ham ? ” atileh ; Jesun adonbut’in ajah a , “ Philip’in nakou masang , theichang phung noiya naum pet’a chu kamu nahitai , ” ati .
43001049	nathanael’in adonbut’in , “ Rabbi , Nangma pathen Chapa nahin , Israel lengpa nahi ! ” atitai .
43001050	Jesun adonbut’in ajah a , “ Theichang phung noiya naum pet’a kamu nahitai katijeh a chu natahsan ham ? Hiche ho sanga lenjo cheh nahin muding ahi , ” ati .
43001051	Chujongle ajah a , “ Kichen tah a kaseipeh nahiuve , van kihonga Mihem Chapa chunga Pathen Vantilte kaltou le kumsuh namu diu ahi , ” ati .
43002001	Nithum lhinin Galilee gama Cana khoa moupui golvah akibol’in , Jesu nu jong apange .
43002002	Jesu le aseijuite jong hiche moupui golvahnaa chun akouvui .
43002003	Lengpitwi alhahsam phat’un Jesu nun ajah a , “ Lengpitwi anei tapouve , ” atileh ;
43002004	Jesun ajah a , “ Numei , nang le Kei i-kin um am ? Kaphat lhing loulai chu , ” ati .
43002005	Anun lhacha ho jah a chun , “ Najah-uva asei chan bol jengun , ” ati .
43002006	Hikom chu Judate chonna ngaiya kisuh thengna ding tia songbel twi atena ni ham thum ham dol cheh bel gup kitung ahi .
43002007	Jesun ajah-uvah , “ Bel ho chu twi sung dim’uvin , ” ati . Amahon abelgei let cheh-in asung dim’ui .
43002008	chujouvin Jesun ajah-uva , “ Tun phabep thal’un lang golvah lamkaipa henga dom’un , ” atileh ; amahon adomtauve .
43002009	Golvah lamkaipan twisih lengpitwi kiso sah chu atep’in , hoiya kila ham , ti ahepon , twi hinthal’a hindom lhachahon vang ahenauve . Hijeh chun aman aji neipa chu kouvin ,
43002010	ajah a , “ min lengpitwi chih ahom masan , mi achim tengleh tugeiyin lengpitwi chih nakoi nalaiye , ” ati .
43002011	Jesun hiche hi Galilee gam Cana khoa melchihna abol patna ahin , aloupina aphongdoh tai ; hijeh chun aseijuiten Ama tahsanlo tauve .
43002012	Hiche jou hin Jesu le anu chule Jesu seijuite Capernaum khoa achesuh-un , hikoma chun nikho phabep anichonguve .
43002013	Judate kalchuh kut anai phat’in Jesu Jerusalema achetoutai .
43002014	Houina bong le kelngoi chule vapal joh ho , sumlheng ho agol gol’a tou agatoh khai .
43002015	Chuin Jesun khao alan ajepna ding akisemin abonchauvin Houin a konin bong ho le kelngoite pumin ajepdoh than , sum nong lhenga pang ho anocheh-in , adokhangu alekhup peh-in ,
43002016	vapal joh ho jah a , “ Hiche ho hi hikoma konin podohun , ka-pa in chu kiveina mun naso lou diu ahi , ” ati .
43002017	Aseijuiten , “ Na-in din katompanin einechaiye , ” tia kisun chu ageldoh tauve .
43002018	Hichea hin Judaten adonbut’in , “ Thil hicheng nabol theina ding hi melchihna ipi neivetsah diu ham ? ” atiuleh ;
43002019	Jesun adonbut’in aj ah-uva , “ Hiche Houin hi sumangun , nithumin tungdoh inge , ” ati .
43002020	Hichun Judahon aseiyun , “ Hiche Houin sahnaa kum som li le gup jen lut chu nangin nithuma natundoh ding ong ? ’ atiuve .
43002021	Jesun Ama tahsa chu Houin dol’a aseina ahibouve .
43002022	Jesu thinaa kona athodoh chun aseijuiten hiche asei hi ageldoh bep’ui ; hijeh chun Pathen lekhabua thu le Jesu thusei chu atahsantauve .
43002023	Kalchuh kut sunga Jerusalema aum sungin melchihna abol ho amu’vin mi tampin Ama atahsantauve .
43002024	Jesun vang mitin lung thim ahetoh-in amaho chu akisonpi poi ;
43002025	mi lung sunga ipi um ahet sa ahijeh-in mihem chu hitobang ahitia min ama ahettohsah angaipoi .
43003001	Pharisee ho lah a amin Nicodemus kiti Judate vaipo mi khat
43003002	janin Jesu henga ahungin ajah a , “ Rabbi , Nangma Pathena hungkon Houhil nahi kaheuve , ajeh chu Pathento kivoplou min melchihna nabol ho hi abol theipoi , ” ati .
43003003	Jesun adonbut’in ajah a , “ Kichentah a kaseipeh nahi , peng kit louvan koiman pathen lenggam amu theipoi , ” ati .
43003004	Nicodemus chun ajah a , “ Mi ateh teng iti pen thei ding ham ? Anu oisunga lut’a anivei nap eng theila ahipon ? ” ati .
43003005	Jesun adonbut’in , “ Kichentah-a kaseipeh nahi , koi hileh twi le Lhagaova peng lou chu Pathen lenggam alut thei poi .
43003006	Tahsaphea kona peng chu tahsaphe ahin , Lhagaova kona pengchu Lhagao ahi .
43003007	Najah a , “ Abul’a kona napentei tei diu ahi , ” kiti chu dat mo hih-in .
43003008	Hui khu anun anomna lam lam’ah anungjin , nangin agin naja nan hoiya hungkon hoilama kitol ahi nahepoi ; Lhagaova peng tapou chuti chu ahiuve , ” ati .
43003009	Nicodemus chun adonbut’in ajah’a , “ Hiche ho chu iti hithei ding ham ? ” atileh ;
43003010	jesun adonbut’in ajah a , “ Israel Houhil khat hiya hiche ho hi nahet lou ham ?
43003011	Kichen tah a kaseipeh nahi , keihon kahettohsah-u hi nasangpouve .
43003012	Najah-uva leiset thil umdol kaseiya nahet thei louvu le vana thil umdol seipeh-u leng iti natah san diu ham ?
43003013	Vana kona hung kumlha Mihem Chapa tilou koima vana akaltou khapoi .
43003014	“ Gamthip noiya Mose’n gul adop sang banga Mihem Chapa hi kidom sang ding ahin ,
43003015	atahsan chanin Amaa tonsot hinna anei ding ahi .
43003016	Ajeh chu Pathenin hi banga hi vannoi angailut ahin , Koi hijongle atahsan chan chu mangthah louva tonsot hinna anei theina din a-Chapa chang khat chu apetai .
43003017	Ijeh-inem itile vannoi themmosah ding hilouvin , Ama jeh a vannoi huhhinga aumtheina dia Pathen Chapa chu vannoiya ahinsol ahbouve .
43003018	Ama tahsanna chu themmo chang louva , atahsan lou vang chu Pathen Chapa chang khat min a tahsan loujeh a themmo kichansah ahitai .
43003019	Themmo channa chu hiti ahi , vannoiya khovah ahungtan , anatoh-u aphat loujeh-in mihon khovah sangin muthim adeijo’uve .
43003020	Ajeh chu thilse bol jousen khovah ahoi , athilse bol chu akiphonjal louna didngin khovah a ahingji poi ;
43003021	thildih bol’a vang chu abolchan Pathen dia bola hi , ti akiphondoh theina din khovah a ahungjin ahi , ” ati .
43003022	hicheng nung hin Jesu le aseijuite Judate gama ahungun , hikoma chun amahotoh aumkhom in baptize achansahjie .
43003023	Salim koma Aenon kiti laiya chun twiatam jeh-in Johnin jong mi baptize aboljin , miho ahungun baptize achangjiuve .
43003024	ijeh-inem itile John chu songkul’a akhum hih laiyuve .
43003025	John seijui phabep le Juda mi khat houthua kisuh theng thudol’in akineltauve .
43003026	Amaho John henga ahungun ajah a , “ Rabbi , Jordan gal’a naumpi , athudol nahettohsahpa khu ve , baptize achan sah jin , mihon Amah eng ajon cheh tai , ” atiuve .
43003027	Johnin adonbut’in , “ vana kona akipeh loule min ima akilah theipoi .
43003028	Keiman , ‘ Kei hi Messiah kahipoi , ama sanga eihung kisol masa kahibouve , ’ tia kasei chu nang ho tah ahettoh nahiuve .
43003029	Mou change chu aji neipa ahin , aji neipa jol , a koma dinga athusei ngaiya chun a-ogin ajah leh hachangpan akipahjie . Keijong kakipahna achamkimtai .
43003030	Ama thupi cheh cheh ding , keima lhasuh jep jep ding kahi .
43003031	“ Chunga hungkon chu mi jouse sanga chungnungpen ahin , leiset’a kon vang chu leiset ahin , leiset thubou aseiye . Vana hungkon vang chu achungnungpen ahi .
43003032	Aman ajahsa le amusa ahettohsahji ahin , ahinla koima athu hettohsah asangpoi .
43003033	Ama hettohsah kisan chun Pathen chu adih-e tia anamdet ahitai .
43003034	Pathen hinsolpan vang Pathen thuho aseiye ; ijeh-inem itile Pathenin tepten Lhagao apepoi .
43003035	Pan Chapa angailun thil ijakai akhut’a apetai .
43003036	Chapa tahsana chun tonsot hinna anei ahitai ; Chapa thu ngai lou vang chun tonsto hinna chu amu louhel ding , Pathen lungsatna achunga umden ding ahi , ” ati .
43004001	John sangin Jesun seijui atam semjon baptize abol’e , ti Pharisee hon ajah-u chu Jesun ahedoh tan ,
43004002	( Jesu mongin baptize abolpoi , aseijuiten bou abol’ui ) .
43004003	Judea gam dalhan Galilee lama akile kittai .
43004004	Hichea hi Samaria gam ajotpa tei ding ahin ;
43004005	Samaria gama Sychar kiti khoa chun ahungtai ; hikom chu Jacob’in achapa Joseph lou mun khat apehna kom ahiye .
43004006	Hilaiya hi Jacob twikul um ahi . Sunkim don ahitan , Jesu chu alamjot thachol’in twikul koma atouve .
43004007	Samaria mi numei khat twi thal din ahunge . Jesun amanu henga , “ Twi don ding neipen , ” ati ;
43004008	ajeh chu seijui ho ma neh cho dinga khopi sung lama cheuvah ahitai .
43004009	Samaria mi numeinun ajah a , “ Iti Juda mi nangin Samaria mi numei kei koma don ding twi nathum ham ? ” ati . ( Ijeh-inem itile Juda mi le Samaria mi ima kimangto lou ahiuve ) .
43004010	Jesun adonbut’in ajah a , “ Pathen thilpeh hen lang chule nahenga , ‘ Don ding neipen , ’ tipa chu kihet le chun , nang joh-in ahenga thuma , Ama hinna twi pe ta dinga , ” ati .
43004011	Numeinun ajah a , “ Pakai , athalna dingla naneipon , twikul ma thuh tah ahin , hinna twi chu hoiya nalah ding ham ?
43004012	Hiche twikul eisempeh-uva , ama jengin jong anadon , achate le aganchad ho geiya donsah , kapuu Jacob sanga chung nungjo nahim ? ” ati .
43004013	Jesun amanu adonbut’in ajah a , “ Koi hileh hiche twi don chan chu dang-chah kit ding ahin ,
43004014	Ken kapeh ding twi dona vang chu dangchah kit louhel ding , kapeh ding twi chu asunga tonsot hinna twinah soh doh ding ahi , ” ati .
43004015	Numeinun ajah a , “ Pakai , kadangchah louna ding leh hichan geiya twi thal’ kahung louna din hiche twi chu neipen , ” ati .
43004016	Jesun ajah a , “ Chen najipa gakouvin hikoma hung kit’in , ” atileh ;
43004017	Numeinun adonbut’in ajah a , “ Keiman ji kaneipoi , ” ati . Jesun ajah a , “ Nangin , ‘ Ji kaneipoi , ’ nati chu naseidih nai ;
43004018	ajeh chu ji nga jen nanei ahitan , tua naneipa khu naji ahipoi , hichu nasei dih-e , ” ati .
43004019	Numeinun ajah a , “ Nangma Themgao khat nahi , ti kahe-tai .
43004020	Kapu kapateuvin hiche molchunga hin Pathen ahoujiuvin , nang hon ‘ Jerusalem muna bou min ahou ding ahi , ’ natiuve , ” ati .
43004021	Jesun amanu jah a , “ Numei neitahsanin , anng hon Pa chu hiche molchung jong hilou Jerusalem jong hideh louva nahou theina diu phat ahung lhunge .
43004022	Nang hon nahet lou nahouvu ahin , keihon vang kahet kahouvu ahi ; ajeh chu huhhingna hi Judate lah a konbou ahi .
43004023	Ijeh-inem itile Pa chu ahou tahbeh hon lhagao le thutah a ahouna diu phat ahung lhungtan , tun hikomah aume ; ajeh chu Pan hitobang miho chu bou Ama hou dia ahole ahiye .
43004024	Pathen chu Lhagao ahin , Ama houten Ama hina Lhagao va ahou mong diu ahi , ” ati .
43004025	Numeinun ajah a , “ Keiman , ‘ Thao kinu kiti , ’ Messiah hung ding vang kahenai . Ahung teng leh ijakai eiseipeh nauvinte , ” atitai .
43004027	Hichepet hin Jesu seijuite ahungu leh numei khat toh anakihou chu adatmo lheh-un , ahivang in , “ Ipi nadoh hiya , ” ahiloule , “ Hichenu khutoh ibol’a kihou nahim ? ” tia khat cha aumpouve .
43004028	Numeinun atwibel dalhan khopi sunga chen miho jah a ,
43004029	“ Hungin kathilbol kachonna jouse eiseidoh peh jeng mi khat hung veuvin , hiche hi Messiah hikhat ding hi tam ? ” agati .
43004030	Miho khopia konin apotdoh-un Jesu henga ahungui .
43004031	Hiche kah lah a hin seijuiten , “ Rabbi , an nen , ” tin a-ngeh-ui .
43004032	Jesun ajah-uva , “ Nang hon nahet louvu neh ding an kanei nai , ” ati .
43004033	Hichun seijuite khat le khat akihouvun , “ Mi khattouvin neh ding ahinchoipeh ham ? ” akitiuve .
43004034	Jesun ajah-uva , “ Keima anneh chu Eihinsolpa dei bol’a natoh molso ding hi ahi .
43004035	Nang hon , ‘ Chang atna ding lha li aum nalaiye , ’ natiji hih-um ? Ven najah-uva kasei ahi , khodahun loujao dung veuvin , agusoh-in aminin a-at phat ahitai .
43004036	atupa le a-atpa akipa khom theina didngin a-atpan tohman akisanin aga ronsot hinaa akhol’e .
43004037	Hijeh chun khat’in atun chom khat-in a-atji kiti hi adih-e .
43004038	Ken natoh gim lou nauva at dia kasol nahiuve , midangin atoh gim aatohgauva lut mahiuve , ” ati .
43004039	Chuche khopi sunga Samaria mi tamtah-in jong , “ Kathilbol kachonna chengse eiseidoh peh-e , ” tia nameinun ahettohsah jeh chun Jesu atahsantauve .
43004040	Samaria miho ahungun akom’uva nichong din angeh u leh , Aman chukoma ni ni aninchonge .
43004041	Ama thusei jal’in mi tampin atahsan beuvin ,
43004042	numeinu jah a chun , “ Nangma thusei keova katahsanu ahitapoi , keiho tah-in kajauvin , chule hiche Pa hi Vannoi huhingpa ahi , kahetauve , ” atiu vin ahi .
43004043	Ni ni jouvin Jesu chukom dalhan Galilee gama achetai .
43004044	Ajeh chu Jesu amatah-in Themgao achenna gama akijabol lou thu ahettohsah ahi .
43004045	Galilee gam ahung lhun leh agam miten anasang cheh-ui ; amaho jong kut a che ahijeh-un , kut laiya Jesun Jerusalema thil abol jouse amusoh keiyu ahiye .
43004046	Galilee gama twisih lengpitwi asosahna
43004047	Hichepa hin Judea gama kon Jesu Galilee gama hung ajah phat’in ahenga achen , achapa athipai ding phat chun , hungsah a achapa dam sah din a-ngeh-e .
43004048	Jesun ajah a , “ Melchihna le thil kidang namu lousen tahsan pouvin nate , ” ati .
43004049	Lengvaipoa pangpan ajah a , “ Pakai , kachapa thi kah-in hungsuh jengin , “ ati .
43004050	Jesun ajah a , “ Chetan , nachapa ahingtai , ” atileh ; aman ajah a Jesu thusei chu atahsanin achetai .
43004051	Ama achesuh nalaiyin asohten ahung lamton achapa hindoh thu aseipeh tauve .
43004052	Aman achapa itih don tah a phadom ahi adoh leh , amahon ajah a , “ Jan hi nil hah lam nidan khat chun khosih-in alhatai , ” atiuve .
43004053	Hichun apan , “ Nachapa ahingtai , ” tia Jesun ajah a aseipeh pet tah chu ahi , ahedoh tan , ama le a-insung pumpiuvin atahsan tauve .
43004054	Hiche hi Judea gama kona Galilee gam ahunglhun kal’a Jesun melchihna abol aniveina ahi .
43005001	Hicheng nung hin Judate kut khat aumin , Jesu Jerusalema aga chetouve .
43005002	Jerusalema chun kelngoi kotphunga Hebrew paova , “ Bethzada ” kiti twikul khat aumin , leibuh nga aume .
43005003	Hiche dunga hi ana damlou mitcho , elbai , nakong chatmo tampi um ahiuve . ( Amaho hin twi kilin angau ahi ;
43005004	ijeh-inem itile phat khat khat leh Vantil twikul’a hi hung kumlhaa twi chu ahinsuh lingjia , hiche twi kicholong joutah leh chomlut masapen pen chu itobang hiveiya na hijongleh damhelji ahi . )
43005005	Hikoma hin mi khat kum som thum le get jen na chatmo aume .
43005006	Ama chua alup Jesun amun , phat sotpi hichea hi lum ahi , ahen ajah a , “ Nadam nom em ? ” atileh ;
43005007	anapan adonbut’in ajaih a , “ Pakai , twi hung kicholoh teng twikul sunga eidomlut dingla koima kaneipon , kacheleh kalhun kah-in min eikheljin achimlut masajitai , ” ati .
43005008	Jesun ajah a , “ Thouvin nalupn apheh kilah-in lamjot tan , ” ati .
43005009	Apettah chun mipa chu adamhel’in alupna akijeldoh-in lam ajottai . Hiche nikho chu Choldo ni ahi .
43005010	Hijeh chun Judah on adamdohpa jah a , “ Tuni hi Choldo ni ahin , nalupna nakiput jeng chu dan ngai ahipoi , ” tin aphoh-ui .
43005011	Aman adonbut’in , “ Eidam sahpan kajah a , ‘ Nalupna pheh kilah-n lam jottan , ’ eiti chume , ” ati .
43005012	Amahon , “ Najah a , ‘ Nalupna kilah-in lang lam jot’in , ’ tia chu koipen ham ? ” tin adongui .
43005013	Ahinla adamdohpan amuna mi atam beheh phat’a , Jesu ache mang tah jeh-in , aboldampa chu koiham ahetapoi .
43005014	Hicheng nung hin Jesun ama hi Houin a amudoh-in ajah a , ‘ Ven , adam nahitai ; akhoh chehjo nachunga achuh louna din chonse kit ta hih-in , ” ati .
43005015	Mipa chu achen Judda miho jah a adamsah chu Jesu ahi agaseitai .
43005016	Hitia agaseidoh phat hin Choldo nikhoa hitiho aboljeh chun Judah on Jesu abolsetauve .
43005017	Jesun amaho hi adonbut’in , “ Tu chan geiya hi ka-Pan na atoh jing jeh a Ken jong katoh ahi , ” ati .
43005018	Hichea hin Juda hon Jesu chu tha din ahahol cheh tauve ; ijeh-inem itile aman Choldo nikho asuhkeh keo ahipon , Pathen chu Amaseh Paa aseiya , pathento kibanga akiseijeh ahi .
43005019	Jesun miho chu adonbut’in ajah-uva , “ Kichentah a kaseipeh nahiuve , Chapan achamin ima abolpoi , Pa bol amuchan abol ahi ; ajeh chu ipi hileh Pan abol chan chu Chapan jong abol ahi .
43005020	Ijeh-inem itile Pan Chapa angailun , atoh chan avetsah jin , nadatmo helna diuva hicheng sanga thupijo jong ahinvetsah ding ahi .
43005021	Pan mithi ho athodoh a ahinsah banga , Chapan jong ahinsah nom chan ahinsah ahi .
43005022	Pan koima thu atanpoi , thutan ding jouse apumpia Chapa apehdoh ahitai ;
43005023	hitia min Pa ajabol banguva mitinin Chapa ajabolna ding ahi . Chapa jabol lou mi chun asol’a Pa geiya ajabol lou ahi .
43005024	“ Kichentah a kaseipeh nahiuve , kasei ngaiya Eihinsolpa tahsan chun tonsot hinna anei ahitan , thupi tan naa lut louva thinaa kona hinna galkai ahitai .
43005025	Kichentah akaseipeh nahiuve , mithihon Pathen Chapa ogin ajah-uva , ajaph chanin hina aneidiu phat ahung lhunin , tun hikoma aume .
43005026	pa Amatah hinna bulpi ahibangin , Aman Chapa jong hinna bulpi hina apetai .
43005027	Mihem Chapa ahijehin jong Pan thupi tanna apetai .
43005028	Hiche hi datmo hih-un , ajeh chu lhankhuh dung alum mithihon aogin ajahna diu phat ahung lhunge ,
43005029	mithiho lhankhuh hoa kona hung potdoh-uva , thilpha bol chengse kikaithouva hing diu , thilse bol chengse vang kikaithouva athuu kitan ding ahi , ” ati .
43005030	“ Keiman kachamin ima kabolpoi ; pan eihil banga thu katanjeh-in kathutan adih-e ; ijeh-inem itile keima dei khohsah louva Eihinsolpa lungdei kaholjoh ahi .
43005031	“ Keiman kachung thu kakiseihileh kathu hettohsah chu dih lou ding ahi .
43005032	Kei chung thu hettohsah achom khat aumin , ama hettohsah chu adih kahei .
43005033	Nang hon John henga mi nasol’un , aman adih ahettohsah-e .
43005034	Ken mihem hettohsah chu kison nan kaneipoi , huh hinga naum theina diuva kasei ahibouve .
43005035	John chu thaomei kivah vahchansel ahin , ama vah a chun nang hon chom khat nomsah ding nadeiyui .
43005036	Keima hettohsah vang hi John’a sanga thupijo ahi , ajeh chu ka-pan molsa dinga eipeh toh ding ho katoh chengse hin pan eihinsol kahi thudol ahettohsah ahi .
43005037	Eihinsol’a Pa chun kachung thudol ahettohsah ahin , nang hon a-ogin jong najapouvin , alim jong namupouve .
43005038	Ahinsolpa natahsan loujeh-un nasunguva jong athu achengpoi .
43005039	Pathen lekhabu hoa chu tonsot hinna neithei din nagel’un nasim jiuvin , hiche ho chun Kei thudol ahettohsah-u ahibouve .
43005040	Nahinna diuvin kakoma nahung nompouve .
43005041	“ Keiman mihem choi-at kakisonpipoi ,
43005042	nalung sunguva Pathen na-ngailut louvu kahenai .
43005043	Keima ka-pa min’a hung kahin , nang hon neisang pouve ; achomdang khat ama le ama minin hung le amajoh chu sangun nate .
43005044	Nang hon mihem choi-at kisonpiuva Pathen khatseh pachat didngjoh holl ou chu iti natahsan thei diuba ham ?
43005045	Ama vang Keihin Pa henga kaheh-in gel hih-un , nang hon nakineppiu Mose chu naheh-uva pang ahi .
43005046	Mose natahsanu le Keijong neitahsan tei diu ahi , ajeh chu aman kei thudol asut ahibouve .
43005047	Aman asut thuho natahsanlou vangu leh kathuseiho jong natahsan lou diu ahi , ” ati .
43006001	Hicheng nung hin Jesu Tiberias dillen kiti , Galilee dillen agal kaitai .
43006002	Jesun adammo ho aboldama melchihna kidang tampi abol amujeh-un mupin ajuitauve .
43006003	jesu mol chunga akaltouvin , aseijuite toh atouve .
43006004	Hichun kalchuh kut kiti Judate kut anaitai .
43006005	Jesu akhoda leh mipi ahenga hung amun , Philip jah a , “ Mipi hicheng neh khop ding hi changlhah hoiya ichoh diu ham ? ” ati .
43006006	Hiche hi Aman patepna asei ahi ; ajeh chu ipi abol ding Aman akihetnai .
43006007	Philip chun adonbut’in , “ Denari ja ni man changlhah kicho jongleh them kha khat’in jong chang pouvinte , ” ati .
43006008	Aseijuite lah a khat , Simon Peter sopipa Andrewn ajah a ,
43006009	“ Hikoma hin pasal chapang khat’in sap change kisem changlhah pheng nga le nga ni vang aneiyin , mi hijat lah a ipi khama pang ding ham ? ” ati .
43006010	Jesun “ Miho chu tousah-un , ” ati . Hikoma chu hamhing tampi umah ahin , miho chu atouvu leh amijat sangnga bang ahiuve .
43006011	Jesun changlhah pheng ho chu alan athangvah jouvin miho chu atou nauva ahoppeh-in , nga te nijong chutiman abol’in , amahon agot chanin aneuve .
43006012	Mihon anehva soh phat’un Jesun aseijuite jah a , “ Nehval anong nai geiyin , amang thah beihel’in loh khom’uvin , “ ati .
43006013	Hiti chun aloh khomun ahileh , sap change kisem changlhah pheng ngaa kon mihon anehmoh nong siu chu paipeh som le ni aloh dim’uve .
43006014	Thil kidang abol mu hon , “ Hichepa vang hi vsnnoiya hung dia kisei Themgao chu ahimong mongtai , ” atiuve .
43006015	Hichea hin mihon hunga achamlouva leng chansah din ago’uve , ti Jesun ahen , achangseh-in molchunga akitheh doh tai .
43006016	Nilhah ahiphat’in Jesu seijuite dillen lama achesuh-un ,
43006017	kong khat’a lut’in Capernaum join dillen chu apal’uve . Kho ajing lheh tan , Jesu la ahenguva ahung hih laiye ;
43006018	chule huipi hattah ahung nungin twipi akinong sang tul tul jenge .
43006019	Kilometer thum le li ham akitol’u leh Jesun twichunga lam ajot’a kong lang ahinjot amu’vin akicha lheh jengui .
43006020	Jesun ajah-uva , “ Kei kahibouve , kicha hih-un ! ” ati .
43006021	Hichun Ama kong sunga puilut ding agot’u leh , kong chun ajotnau tol aphapaitai .
43006022	Ajing nikhon dillen gal lang khat’a um mipin chukoma kong dang beiya khatseh um chu amu’vin , chule hiche konga chun Jesu seijuite toh lut khom louvin , asdejuite achanguva chea Ama adalhah-u aheuve .
43006023	Pakaiyin athangvah jouva changlhah aneh nau mun kom , Tiberias a kona vang kong dang jong hung ahinai .
43006024	Hijeh chun Jesu le asei juite chukoma aumtapouve , ti ahet phat’un mipi chu acham chamin kong sunga alut’uvin Capernauma ahungun Jesu ahol’uve .
43006025	Mihon Jesu chu dillen gal langkhat’a amudoh phat’un ajah a , “ Rabbi , itih a hikoma hung nahi tah em ? ” atiuve .
43006026	Jesun amaho adonbut’in , “ Kichentah a kaseipeh nahiuve . Nang hon melchihna ho namu jeh-uva neihol’u ahipon , changlhah nachan’uva nanehva jeh-uva neihol’u ahibouve .
43006027	Amangthah ji anneh holnan tong gim hih-un , Mihem Chapan napeh diu a-itih a um jing , tonsot hinna thei anneh holnan tong gim jo’uvin , ajeh chu Pa Pathenin Chapa chu tha neina mohor anamkhum ahi tai , ” ati .
43006028	Amahon jah a , “ Pathen na katoh thiena diuva ipi kabol diu ham ? ” atiuve .
43006029	Jesun adonbut’in ajah-uva , “ Pathen na toh ding kiti chu ahin solpa natahsan diui hi ahiye , ” ati .
43006030	Hichun amahon , “ Nang katahsan theina diuva melchihna ipi nabol’em ? I-ham nabol ?
43006031	Ka pu kapateuvin Pathen lekhabua kisun , ‘ Aman aneh diuvin vana koin changlhah apei , ’ kiti dungjuiyin gamthip noiya Manna anneuvin ahi , ” atiuve .
43006032	Jesun ajah-uva , “ Kichentah a kaseipeh nahiuve , Mose’n vana konin Manna napepouve , ka-Pan vana kon changlhah dihtah chu napeh-u ahibouve .
43006033	Ijeh-inem itile Pathen changlhah chu vana kona hung kumlhaa vannoi dia hinna pepa chu ahi , ” ati .
43006034	Amahon Jesu jah a , “ pakai , hiche changlhah chu neipe jing jengun , ” atiuleh ;
43006035	Jesun ajah-uva , “ Kei hi hinna changlhah kahin , kaheng hinjon jouse gilkel lou ding , chule Keima eitahsan chu dang chah kit lou hel ding ahi .
43006036	Amavang kaseipeh nahiuve , nang hon neimu tauvin , neitahsan pouve .
43006037	Pan eipeh chengse kahenga hungin tin , kaheng hinjon chu koi hileh kaledoh lou ding ahi ,
43006038	ajeh chu Keima chama vana kona hung kumlha kahipon , Eihinsolpa lungdeiya hung kahibouve .
43006039	Eihinsolpa lungdei chu Aman eipeh chengse khat cha mansah louva , phatchai nikhoa kakaithou ding hi ahiye .
43006040	Ijeh-inem itile ka-pa dei chu Chapa mu jousen atahsan’a tonsot hinna anei ding , phat chai nikhoa Keiman kakaithou ding hi ahi , ” ati .
43006041	Jesun , “ keima vana kona hung kumlha changlhah kahi , ” atijeh chun achunga Judate aphun’un ,
43006042	“ Hichepa hi Joseph chapa , anu apa i-hetsau Jesu chu hilou haimo ? I-tileh aman , ‘ Vana kona hung kumlha kahi , ’ ti ham ? ” atiuve .
43006043	Jesun adonbut’in ajah-uva , “ Kihou lhi chet chut’in phun dauvin ,
43006044	Eihinsol’a Pan aloilut lou chu koiman kaheng ahinjon theipoi ; ahunga chu phat chai nikhoa Keiman kakaithou ding ahi .
43006045	Themgaoho lekhabua chun , ‘ Abonchauva Pathenin ahil diu ahi , ’ tin akisun’e . Pa thu ngaiya Amaa kihilna neichan kahenga ahungjie .
43006046	Mi koiman Pa chu amukhapoi , Pathena kona hungpa , amanbou Pa chu amu ahi .
43006047	Kichentah a kaseipeh nahiuve , atahsana chun tonsot hinna anei ahitai .
43006048	Keima hinna changlhah kahi .
43006049	napu napateuvin gamthip’a Manna aneh vangun athigam tauve .
43006050	Vana kona hung kumlha cahnglhah chu min aneh teng thi lou ding ahi .
43006051	Keima vana hung kon changlhah hing kahi , min hiche changlhah hi aneh leh tonsot’a hing jing ding ahi ; Keiman kepeh ding changlhah chu katahsa ahin , vvannoi hina dinga kapeh ahi , ” ati .
43006052	Judaho lung phamo tenin akihouvun , “ Hichepa hin neh dia atahsa iti eipeh didu ham ? Atiuve .
43006053	Jesun ajah-uva , “ Kichen tah a kaseipeh nahiuve , nang hon Mihem Chapa sa naneh louva athi nadon louvu leh nasunguva hinna naneipouve .
43006054	Kasa nea kathi don’a chun tonsot hinna anei ahitan , phat chai nikhoa Keiman kakaithou ding ahi .
43006055	Ajeh chu kasa hi neh ding mong ahin , kathi hi don ding mong ahi .
43006056	Kasa nea kathi don’a chu kasunga aumin , keima ama sunga kaume .
43006057	pa hing jing chun eisol’a Keijong pa vanga kahin banga , Keima einea jong chu Keivanga hing ding ahi .
43006058	Vana kona hung kumlha changlhah chu hiche hi ahi : pute paten aneh-uva thi khemlouva aum nau tobang ahipoi , hiche changlhah nea vang chu tonsot’a hing ding ahi , ” ati .
43006059	Jesun hicheng hi Capernaum khosung Houthua kihopnaina thu ahilpet’a asei ahi .
43006060	Jesu seijui tampin hiche hi ajah phat’un , “ Asei hi ahahsa behseh jenge , kon angai thei ding ham ? ” atiuve .
43006061	Aseijuite hiche thua aphun chu Jesun along gil’in ahen ajeh-uva , “ Kasei hin nakipalsah-u hita ong ?
43006062	Mihem Chapa hi masanga aumna ngaiya akaltou muleu chun iti tauvin natem ?
43006063	Hinna pea Lhagao ahin , tahsaphen ima atahpoi ; najah-uva kathuseiho hi Lhagao le hina ahi .
43006064	Ahinla nalahuva atahsan lou jong naum’uv , ” ati . Ijeh-inem itile Jesun abul’a pat atahsan lou ding koi koi hiuva chule Ama matsah dingkoiham , ahet jingsa ahi .
43006065	Aman aseiyin , “ Hichejeh a chu , ‘ Pan aphalpeh tilouvin koiman kaheng ahinjon theipoi , ’ ti najah-uva kasei ahi , ” ati .
43006066	Hichea pat hin Jesu seijuitampi akinung leuvin , Amatoh akilhon le tapouve .
43006067	Hichun Jesun som le ni jah a , “ Nang ho la nakinungle nom louvu ham ? ” atileh ;
43006068	Simon Peterin adonbut’in , “ Pakai koiheng kabel diu ham ? Nangin tonsot hinna thu hijat neiya ;
43006069	chule Pathena hung kon Athengpa chu nahi katahsan kihe ta chu , ” ati .
43006070	Jesun amaho adonbut’in , “ Nang ho som le ni kalhen chil hilou ham ? Nalah-uva khat Dia bol nanalai ong ? ” ati .
43006071	Jesun Iscariot Simon chapa Judas aseina ahi ; ajeh chu som le nil ah a apan vangin Jesu matsah a pang ding chu ama ahi .
43007001	Hicheng nung hin Juda lamkai hon tha dia aholjeh-un Jesu Judea gamsunga avahle nom tapon Galilee gamsunga bou akholjin lei .
43007002	Juda ho lhambuh kut ding phat anaitai .
43007003	Hijeh chun asopiten Jesu jah a , “ Nathilbol natoh ho hi naseijui hon jong amu theina diuvin hikom dalhan Judea gama chetan .
43007004	Ijeh-inem itile minthan dei mi koiman guh thimin thil abol ngaipoi . Thil hicheng nabol ahileh vannoi kimusah ngal’in , ” atiuve .
43007005	Ajeh chu asopite jengin jong atahsan pouve .
43007006	Hijeh chun Jesun ajah-uva , “ Nang ho didnga phat ahijing vangin Keidin phat ahi hih laiye .
43007007	Anatoh chengse phat louna kahettohsah jeh-in vannoiyin Keima eihon nang ho vang naho pouve .
43007008	Nang ho kut’a chun chetauvin , Keivang kaphat alhin loulai jeh-in hiche kut’a hin cheponge , ” ati .
43007009	Hicheng hi aseiyin Ama Galilee gamsunga aumdentai .
43007010	Asopi kut’a dia ache nungun Jesu jong lhang phong hilouvin guh thimin achetouve .
43007011	Kut laiyin Judah on Jesu ahol’uvin , “ Ama chu hoiya um ham ? ” atiuve .
43007012	Japi lah a chun Jesu thudol’a kinel baotamna asoh-in , loi khat’in , “ Ama hi mipha ahi , ” atiuvin ; abangin , “ Ahipoi , mipi apui chavai boue , ” atiuve .
43007013	Juda ho agin jeh-un koiman vang athudol lhang phongin asei ngampouve .
43007014	Kut lai tah-in Jesu Houina achetouvin thu agahil’e .
43007015	Hichea hin Judah on adatmo lheh jengun , “ Hichepan kahilna bon nei louva iti lekha hiti thep hi nga na ? ” atiuve .
43007016	Jesun amaho adonbut’in , “ Kathuhil hi Keiya ahipoi , Eihinsolpaa ahibouve .
43007017	Eihinsolpa lung dei bolnom mi chun thu kihil hi Pathena kon ha , kachama kasei ham , ahet didng ahi .
43007018	koi hileh achama thuseipan Ama kichoi atna ding bou aholjin , ahinsolpa choi tana ding holpa vang chu adih ahin , ama sunga chun adih lou aumpoi .
43007019	Mose’n danthu napeh-u hilou ham ? Ahinla nang ho khat cha beh-in danthu chu namangpouve . I-bol’a tha dia neihol’u ham ? ” ati .
43007020	Mipin adonbut’un , “ Nang hi thilhavop nahi . Kooiham tha dia nahol’ah ? ” atiuve .
43007021	Jesun adonbut’in ajah-uva , “ Ken na khat katongin nabonchauvin nadatmouve .
43007022	Amaa kon ahilou vangin pu le patea konin Mose’n chaptan ding thu napeuvin , hijeh chun Choldo ni jeng jongleh mihem chep natanjiuve .
43007023	Mose Danthu suhkeh louna dia Choldo mikhoa mikhat chep akitan leh , Choldo bikhoa mikadamthengsah hel jeha i-bol’a kachunga lung hang nahiuvam ?
43007024	Polam mitvet’a thu tan louvin adih bangtah-in tan’uvin , ” ati .
43007025	Jerusalem Kon miphabep’in “ Mihon tha dia ahol’u chu hichepa hi hilou naimo ?
43007026	ahinla ve , aman lhang phongtah-in thu asiyin , amahonla ajah a imacha aseipouve . Vaipoten ama hi Messiah ahi tia ahet chet mongu hitam ?
43007027	Keihon hichepa ahung kina kihea , Messiah ahung teng vang leh koiman akonna ahet lou ding ahi , ” atiuve .
43007028	Jesun hitea Houina thu ahilpet hin asamin , “ Nang hon Keima neiheuvin , kahung konna geiyin naheuve . Ahinla Keima kachama hung kahipoi , Eihinsolpa chu dih tah ahin , nang hon Ama nahepouve .
43007029	Kenvang Ama kahei , ajeh chu Amaa hung kon Ama sol kahi , ” ati .
43007030	Hichun mihon mat dingago’uvin , aphat lhin loulai jeh-in koiman achunga khut alhapouve .
43007031	Mipilah a tampin Ama atahsanun , “ Messiah hung teng jongle hichepa bol sanga tamjo melchihna abol mong ding hinam ? ” atiuve .
43007032	Jesu thudol’a mipi akinel baotam nau chu Pharisee hon ajauvin , hijeh chun thempu pipuho leh Pharisee hon Jesu man din lhacha ho asoltauve .
43007033	Jesun , “ Phat chomcha ka-umpiuva , chutengleh Eihinsolpa henga kache ding ahitai .
43007034	Nang hon neihol’uvaneimu lou diu , Kei umnaa la nahung thei lou dingu ahi , ” ati .
43007035	Judaho akihouvun , “ Hoiya che ding kigo hiya , eihon i-hol’uva imu lou diu ham ? Chi dang namdang lah akithecheh Judate lah a chea , chidang namdang ho gahil ding agot khat ham ?
43007036	Athusei , ‘ Neihol’uva neimu lou diu , Kei umna la nahung thei lou dingu ahi , ’ ati hi ipi atina mong ham ? ” atiuve .
43007037	Kut kichai ni , ni loupe nin Jesu adingin o-ging tah-in asamin , “ Koi hileh adangchah a chu kahenga hung hen lang don hen ,
43007038	Pathen lakhabun , ‘ Keima eitahsana chu along sunga hintwi put’a luiya long ding ahi , ’ ati banga um ding ahi , ” ati .
43007039	Jesun Ama tahsanhon Lhagao akisan diu aseina ahi , ijeh-inem itile Jesu choi-at a aum loulai jeh a hiche ni geiya hi Lhagai kihom loulai ahi .
43007040	Hiche aseiho hi mipi phabep’in ajauvin , “ Hichepa hi Themgao tahbeh ahibouve , ” atiiuvin ahi .
43007041	Adang hon ma , “ Hichepa hi Messiah ahi , ” atiuvin , konkhat’in vang , “ Galilee gama Messiah sohdoh din gong ? ”
43007042	Pathen lekhabun , ‘ Messiah chu David guiya kona Bethlehema hung sohdoh ding ahi , ’ ati lou ham , David chenna khopia chu ? ” atiiuve .
43007043	Hijeh chun Ama jehin mipi akibung khentauve .
43007044	Abang bangin mat din ago’uvin , koi manla achunga khut alhapouve .
43007045	Lhachaho chu Thempu pipu ho le Pharisee ho henga ahung phat’un amahon , “ I-bol’a nahin kaidiu ham ? ” tin anadongui .
43007046	Lhachahin adonbut’un , “ Khu cheap thusei tobangin koiman thu asei khapoi , ” atiuve .
43007047	Pharisee hon adonbut’un , “ Doha nalhah-u hitalou ong ?
43007048	Vaipo ho lah a khat beh le Pharisee mikhat beh-in atahsan em ?
43007049	Danthu hetoh lou hiche mipi vang hi sapset chang hiuva khu , ” atiuve .
43007050	Alah-uva mikhat , masanga Jesu henga hungsa , Nicoddemua vang chun ajah-uva ,
43007051	I-danthu’vin mi athu ngai masa loule athilbol muchen louva achung thu eitahsanji nah um ? ” ati .
43007052	Amahon adonbut’un ajah a , “ nang jong Galilee mi nahim ? Hol’in vetang , Galilee kona Themgao sohdoh ngai lou chu , ’ ” atiuve .
43007053	Mihon inlam ajon cheh-un ,
43008001	Jesu chu Olive mol lama achei .
43008002	Jingkah matah-in houina agache kit’e . Ahenga mipi abonchan ahung kikhomun , Ama atouvin miho thu ahiltai .
43008003	Danthu them ho le Pharisee hon ajon pettah a kimandoh numei khat ahin kailut’un , Jesu to akah-uva adinsah-un ,
43008004	ajah a , “ Houhil hiche nu hi ajon petah a kimandoh ahi .
43008005	Danthua chun Mose’n hitobang numei ho songa selih dinga asei ahi . Nangin iti na-ngaitom ? ” atiuve .
43008006	Ama hetsahna theiya akipalna dia aseiyu ahin , ahinla Jesu abungin akhut jungin tol ajih tai .
43008007	Amahon adoh tei tei jeng phat’un Jesu adding jangin ajah-uva , “ nalahuva chonsetna neilou pen chun amanu hi songin sep masapen hen , ” atin ;
43008008	abungin tol ajih kittai .
43008009	Hiche hi ajah phat’un a-upapen hoa pat’in khat khat’in adalhauvin Jesu le numeinu chubou alailunga aumtai .
43008010	Hichun Jesu adahdoh-in ajah a , “ Numei , hoiya umtauvem ? Koiman themmo nachan lou hitam ? ” tin adonge .
43008011	Amanun , “ Pakai , koiman themmo eichan tapoi , ” ati . Jesun , “ kenjong themmo kachan poi , chen lan gchonse kit ta hihin , ” ati .
43008012	Jesun ajah-uva aseikit’in , “ Keima vannoi slvah kahin , kanung juiya chun muthima lam’ajot lou ding , hinna khovah anei idng ahi , ” ati .
43008013	Pharisee hon ajah a , “ Nangin nachung thu nahettohsah jeh-in nahettohsah chu adihpoi , ’ atiuve .
43008014	Jesun adonbut’in jah-uva , “ ken kachung thu hettohsah jong leng kahettohsah hi adih-e ; ajeh chu hoiya hung kona hoi lam kajot kakihet’in , nang hon hoiya hungkona hoi lam kajot nahepouve .
43008015	Nang hon tahsa dol’in thu natan jiuvin , Ken koima thu katanpoi .
43008016	ijehtin tan jeng jong leng kathutan adih-e , ajeh chu kachang kahinpon , Eihinsol’a pa chun eiumpi .
43008017	Ajeh chu nadanthu va jong mini thu hettohsah chu adihna akisune .
43008018	Kachung thu hettohsah a pang Kei kahin , chule Eihinsol’a panjong kachung thu ahettohsah-e , ” ati .
43008019	Amahon ajah a , “ Napa hoiya um ham ? ” atiuleh ; Jesun adonbut’in , “ Nang hon Keila neihepouvin , ka-pa jong nahepouve ; Keima neihetsau hileh ka-Pa jong nahet diu ahi , ” ati .
43008020	Hicheng hi Jesun Houina athuhil pet’a thil kholna muna asei ahin , Ama phat ahung lhun loulai jeh-in koiman aman pouve .
43008021	Jesun ajah-uva asei kit’in , “ Keima che mang ing ting , nang hon neihol diu , ahinla nachonset’a nathiden’uvaa kache naa nahung thei lou dingu ahi , ” ati .
43008022	Juda hon , “ Ama le ama kithat ngap ding ham , ‘ Kache naa nahung thei lou diu , ’ ati khu ? ” atiuve .
43008023	Jesun ajah-uva , “ Nang ho hoiya kon nahiuvin , Keima chunga kon kahi ; nang ho hiche vannoiya nahiuvin , Keima vang hiche vannoiya kahipoi .
43008024	“ Hichejeh a chu nachonset ho’uva nathi diu ahi , tia kasei ahi ; nang hon Kei hi , ‘ Ama chu ahi , ’ tia natahsan louvu leh nachonset ho’uva nathi tei diu ahi , ” ati .
43008025	Hichun amahon ajah a , “ Nang koi nahim ? ” atiuleh ; Jesun ajah-uva , “ Atil’a pat koi kahi kaseipeh-u chu la ?
43008026	Nachung change thu Pathena siya tan ding tampi kaneinan , Eihinsolpa amatah Adih ahijeh-in Amaa kona kajah cheng chu Vannoi mite kaseipeh ahibouve , ” ati .
43008027	Pa thudol’a ajah-uva asei chu ahdoh thei pouve .
43008028	Hijeh chun Jesun ajah-uva , “ Nang hon Mihem Chapa hi nakhai san gtengu leh Kei hi Ama chu kahi nahetdoh-uva , imacha kachama bol louva , hicheng kaseiho jong hi Pan eihil’a kasei ahi , nahet diu ahi .
43008029	Chule Eihinsolpa chun alungdei kaboljeh-in eiumpin , kachangin eidalhapoi , ” ati .
43008030	Aman hicheng hi asei nalaiyin mi tampin ama atahsantauve .
43008031	Ama tahsan Jusa hojah a Jesun , “ Nang hon kasei najom jingo leh kaseijui tahbeh mong nahiuvin ,
43008032	chuteng atah chu nahet’uva , atah chun najalensah diu ahi , ” ati .
43008033	Amahon adonbut’un ajah a , “ Keiho Abraham chilhah kahiuvin itih-in jong koima koma soh-in kalut khapouve ; ati dan a nangin ‘ Najalen diu ahi , ’ natiham ? ” atiuve .
43008034	Jesun amaho chu adonbut’in , “ Kichen a kaseipeh nahiuve , koi hileh achonsea chu chonset’a kihen soh ahi .
43008035	Soh chu tonsot’in in’a acheng pon , Chapa vang acheng jinge .
43008036	Hijeh chun Chapan jalensah leu chun najalen tahbeh diu ahi .
43008037	Abraham chilhah nahiu kahenai ; ahinla nasunguva kathun mun anei lou jeh-in tha din neigo’uve .
43008038	Ka-pa koma kamu chukasei ahin , nang hon jong na-pauva kaona najah chan nabol’u ahi , ” ati .
43008039	Amahon Jesu adonbut’un ajah a , “ Ka-pau Abraham ahi , ” atiuleh ; Jesun ajah-uva , “ Abraham chate hileu chun Abraham thilbol ho nabol diu ahi .
43008040	Tunla Pathenna kona thutah ja a nahenguva sepia Kei hi tha din neigo’uve , Abrahamin hitobang hi abolpoi .
43008041	Nang hon napau thil bol nabol’u ahi , ” ati . Amahon ajah a , “ Keiho bolam kahipouve , ka-pau khat Pathen ahi , ” atiuve .
43008042	Jesun ajahuva , “ Pathen na-pau hile Kei nei ngailut diu ahi , ajeh chu Kei hi Pathena hung kon hikoma um kahi , kacham hung kahipon , Aman eihinsol ahi .
43008043	Idinga kasei nahet khen thei louvu ham ? Kahil hi-na-ngai jou loujeh-u ahibouve .
43008044	Nang ho napau Diabol’a nahiuva napauva hung kon alungdei chu namolso namu ahi . Ama chu semtil’a pat tolthat ahin , thutah aum loujeh a atah a pang ngailou ahi . Aman thujou asei teng along chama aseiji ahi ; ajeh chu jousei ahin , jou penna pa ahi .
43008045	Kenvang atah kasei ahin , ahinla neitahsan pouve .
43008046	Michonse ahi eiti thei ding koipen nahiuvem ? Atah kasei ahileh ibol’a neitahsan dau ham ?
43008047	Pathena kon chun Pathen thu angaiyin , nang hon thu na-ngailouvu hi Pathena kon nahilou jeh-u ahi , ” ati .
43008048	Judahon adonbut’un ajah a , “ Nangma Samaria mi nahin , thilhavop nahi katiu hi dih lou ham ? ” atiuve .
43008049	Jesun adonbut’in , “ Keima thilhavop kahipon , ka-Pa kajabol ahin , nang hon Keima neijabol pouve .
43008050	Keiman kaloupina ding kaholpon , ahol’a athutan khat aum nai .
43008051	Kichentah a kaseipeh nahiuve , kathu nit chun itih chan hijongle thina atep khah lou ding ahi , ” ati .
43008052	Juda hon ajh a , “ Thilhavop nahi tun kahetauve . Abraham athitan , Themgao jouse jong athitauvin , ahinla nangin , “ Kathu nit chun itih chan hijongle thina atep khah lou ding ahi , ’ nati .
43008053	Kapu luiyu Abraham athitan , asanga lenjo nahim ? Themgao jouse jong athigamtan , koipenba kahi nakitim ? ” atiuve .
43008054	Jesun adonbut’in , “ Kei kichoi-an kahileh kaloupina chu ima ahipoi , nang hon , “ Ka-pau ahi , ’ natiu hiche ka-Pa chun eichoi-at joh ahibouve .
43008055	Ama chu nang hon nahe hih laiyun , Kenvang kahenai ; Ama chu kahepoi tileng nang ho banga jousei kahi ding ahi , Ken ama kahen athu kanit’e .
43008056	Na-pau Abraham chu Keima nikho mu ding athanomin , amun akipah lheh jenge , ” ati .
43008057	Juda hon ajah a , “ Nakum som nga bon lhing lou laiya Abraham namusa hiya ong ? ” atiuve .
43008058	Jesun ajah-uva , “ Kichentah a kaseipeh nahiuve , Abraham pem masanga jong um jing Keima kahi , ” ati .
43008059	Amahon ase na didng song akilo phat’un Jesu achamin akiseldoh-in , Houina kon chun ache mangtai .
43009001	Jesu ache naa mi apen’a pat mitcho khat amui .
43009002	Aseijuiten ajah a , “ Rabbi , hichepa mitchoa apen hi ama chonset jeh ha anu le apa chonset jeh ham ? ” tin adongui .
43009003	Jesun adonbut’in , “ Hiche hi ama chonset vang jong ahipon ; Pathen natoh ho kiphondoh theina dinga ama hi mitchoa peng ahibouve .
43009004	Sun ahipet’a Eihunsolpa na i-tih tei diu hiveh ta , koiman na atoh thei louna ding jan hung lhung ding hita hi .
43009005	Vannoiya kaum laisea vannoi salvah kahi , ” ati .
43009006	Jesun hiche hi aseiyin , tol’ah achil aset lhan , achil’in bonlhoh asemin , mitchopa mit te nia aloiyin
43009007	ajah a , “ Chen lang Siloam ( Siloam hi ‘ sol ’ kiti ahi ) twikul’a gakiphet lhah tan , ” ati . Ama achea agakiphet lhah leh kho amun ahung kile kittai .
43009008	Mitchopa heng le kom ho , khutdoa apan lai musa hon , “ Touva khutdoji chu ama hi hilou haimo ? ” atiuve .
43009009	Abangin , “ Ama ahinai , ” atiuvin , kim khat’in , “ Ahipoi , amato lim kilo ahibouve , ” atiuve . Mitchopa ama tah-in , “ Kei ama chu kahinai , ” ati .
43009010	Amahon ajah a , “ I-atileh namit te ni hah hitam ? ” atiuve .
43009011	Aman adonbut’in , “ Jesu kitipa khun bonlhoh asemin , kamit te nia aloiya , ‘ Siloam a chen gakiphet lhah tan , ’ atia , kachea kagaphet lhah leh kho kamu ahitai , ” ati .
43009012	Amahon ajah a , “ Ama hoiya umtam ? ” atiuleh ; aman , “ Kahepoi , ” ati .
43009013	Amahon masanga mitchopa chu Psarisee ho henga apuitauve .
43009014	Jesun bonlhoh asema mitchopa mit te nia aloiya ahasah ni chu Choldo nikho ahi .
43009015	Pharisee hon amapan kho amu thudol chu akhol kit’uvin ahileh aman ajah-uva , “ Aman bonlhoh asemin kamit te nia aloiya kagasop lhah phat’a kho kamuthei ahi , ” ati .
43009016	Pharisee ho phabep’in , “ Choldo ni anit loujeh-in hichepa hi Pathena kon loujeh-in , ” atiuvin ; abangman , “ Michosen hitobang thil kidang ho abol thei ngai ong ? ” tin , hitobang hin alah-uva kibung khenna asohtai .
43009017	Amahon mitchopa jah a avel’in , Amahon namit ahasah jeh a chu nangin Ama chu koi ahiba natim ? ” atiuleh ; aman , “ Themgao ahi , ” ati .
43009018	Juda hon ama chu mitchosa ahi kho amu kit hi anu le apa kouva ,
43009019	amani jah a , “ Hichepa hinachapa lhon , amitchosa peng niti lhonpa lhon , amitchosa peng nati lhonpa chu himong nam ? Ahileh iti kho amu kitham ? ” tia adoh masang seuvin atahsanpouve .
43009020	Anu le apan adonbut lhonin , “ Amahi kachapa lhon ahiya chule mitcho anahi chu kahe lhon nai ;
43009021	i-atileh kho amu kit’a , koipenin amit te ni ahasah ham vang kahe lhonpoi . Ama dongun , upa hita chu achung thu aman kisei nante , ” ati lhone .
43009022	Judaho aginjeh lhona anule apan hiche hi asei lhon ahi ; ajeh chu Jesu hi Messiah ahi tia phongdoh pen pen Houthua kikhopna ina kona pamse ding tia Judahon dettah a kilolna aneisau ahi .
43009023	Hichejeh a chu anu le apan , “ Upa hita chu ama dongun , ” ati lhon ahi .
43009024	Anivei nan amahon masanga mitchopa chu akouvun ajah a , “ Pathen choi-atnan adih seiyin , hichepa vang hi michonse ahi , keihon kahei , ” atiuve .
43009025	Ama adonbut’in , “ Michonse ahi ahilou kahepoi ; masang chun kamit achon tun kho kamui , tibou kahei , ” ati .
43009026	Amahon ajah a , “ Aman i-nalom ? Namit te ni iti ahasah ham ? ” atiuleh ;
43009027	Aman amaho adonbut’in , “ Nakiseipeh tauva na-ngaipouvin , i-bol’a najah nom kit’u ham ? Ama seijuiya napan nom’uvem ? ” ati .
43009028	Hichun ama ahouseuvin , “ Nang chu ama seijui nahi Chula em , keiho Mose seijui kahiya chu .
43009029	Pathenin Mose henga thu asei kihea , hichepa hoilam kon ahibon kahepha lou , ’ atiuve .
43009030	Mipa chun adonbut’in ajahuva , “ Aman kamit te ni geiya hasah taa , hoilam kon ahi nahet louvu chu datmo aum lheh-e !
43009031	Pathenin michonse ho thu angaipon , amavang khattouvin houguttah a Pathen lungdei abol leh athu a-ngaipehjie , ti ihesoh keiyui .
43009032	Semtil’a pat koiman mi mitchoa peng mit ahasah-w , ti akija khapoi .
43009033	Hichepa hi Pathenna kon ahilouleh imacha bol theiponte , ’ ati .
43009034	Amahon adonbut’un , “ Napum changa chonsea peng nangin keiho neihil’um ? ” atiuvin , anoddoh tauve .
43009035	Hichepa chu anodoh-u ahen Jesun akimupi kit phat’in , “ Nangman Mihem Chapa chu natahsanem ? ” ati .
43009036	Aman adonbut’in , “ Pakai , katahsan thei ding ama chu koiham ? ” atileh ;
43009037	Jesun ajah a , “ Ama chu namutan , najah a thu seiya hi Ama ahi , ” atipeh-e .
43009038	Aman adonbut’in , “ Pakai katahsane , ” atin ; a-angsunga aboh khup’in chibai aboh tai .
43009039	Chuin Jesu , “ Khomu louhon kho amu a , khomu ho mit chotna dinga vannoiya thutana hung kahi , ” ati .
43009040	Asei hi avel’a um Pharisee hon ajauvin , “ Keiho mitcho kahilouvu hinai ? ” atiuleh ;
43009041	Jesun ajah-uva , “ mitcho hileu chun chonsetna nanei lou diu ahi , tun vang , ‘ Kho kamui , ’ natijeh-un nachonsetnau aum cheh-e , ” ati .
43010001	“ Kichentah a kaseipeh nahiuve , kot’a lut louva mundanga kal’a kelngoi hong sunga lut mi chu gucha le michom ahi .
43010002	Kot’a lut’a vang chu kelngoiho chingpa ahi .
43010003	Kotngahpan ama chu kot ahonpeh jin , akelngoite chu amin cheh a akouteng kelngoiten a-ogin aheuvin , abonchan apuidoh jin ahi .
43010004	Aboncha ahoidoh soh teng ama alamkaiyin , a-ogin ahet jeh-uvin kelngoiten anung ajuiyui .
43010005	Midang nung vang ajui louhel diu ahi , a-ogin ahet loujehuva akoma kona jamming jo diu ahibouve , ” ati .
43010006	Jesun hiche thulem hi miho aseipeh-in , ahinla ipi aseipeh-u chu amahon ahepouve .
43010007	Jesun asei kit’in , “ Kichentah a kaseipeh nahiuve , Keima kelngoite hongkot kahi .
43010008	Keima masanga hung jouse chu gucha le michom jeng ahiuvin , kelngoiten jong athuu a-ngaipouve .
43010009	Keima kot chu kahi ; Keiya hung lut chu huhhinga uma , lut le pot lea neh thei ham hing akimu ding ahi .
43010010	Gucha chu agu ding le athat ding chule asumang ding tilouvin ahung ngaipoi ; Kei vang hinna aneiyuva , bukim keiya aneina diuva hung kahibouve .
43010011	Keima kelngoi chingpha chu kahin , kelngoi chingpha chun kelngoite din ahinkho aphal ngam’e .
43010012	Thalah mi , kelngoi chingpa hilou , aneipa jong hilou mi nei chingpa chun ngei hung amu teng kelngoite dalhan ajamjitai ; chutah le ngeiyin kelngoi akimat’in athechehjitan ahi .
43010013	Thalah ahijeh chun kelngoite ding ima agel khoh poi .
43010014	Keima kelngoi chingpha chu kahin , kakelngoite kahen , amahon jong eiheuve .
43010015	hitobanga chu Pan keima eihet’a , kenjong Pa kahet ahin , chule kelngoite dinga chu kahinkho kaphal jeng ahi .
43010016	Hiche hong sunga pang lou kelngoi dang kanei nalaiye ; hicheng jong chu kahin puilut tei ding , amahon kaogin ahet’uva , kelngoi honkhat aching khat hidoh ding ahi .
43010017	“ Kahinkho hi kalah kit theina dinga kaphal doh jeng jehin Pan keima eingailui .
43010018	Khattouvin eilahpeh thei ahipon , kachamtah a kaphaldoh ahibouve . Phaldoh a chule kilah kit theina thu kaneiyin , hiche thupeh hi ka-Paa kona kalah ahi , ” ati .
43010019	Jesun thu chucheng aseijeh chun Judaho abung bungin akikhen lo kit tauve .
43010020	Alah-uva mi tampin , “ hichepa hi thilhavop le mi-ngol ahibouve ! I-bol’a asei na-ngaiyu ham ? ” atiuve .
43010021	Adangsen , “ Aseiho hi thilhavop thusei ahipoi ; thilhan mitcho ho mit ahasah ngaiyem ? ” atuve . 22 Phalbi ahitan , Jerusalema Houin thenso kut phat ahung lhungtai ;
43010022	Jesu chu Houina Solomon hongcha chun avah lei .
43010024	Hichun Judahon ahin umkimvel’un ajah a , “ Itih chan lung gima neilha got’u ham ? Messiah nahileh phongtah-in neiseipeh-un , ” atiuve .
43010025	Jesun amaho chu adonbut’in “ Nakiseipeh tauva neitahsan pove ; ka-Pa min a thil kabol ho hin Kei koi kahi ahettohsah ahin ,
43010026	nang ho kakelngoi lah a nahiloujeh-un natahsanpouve .
43010027	Kakelngoiten ka-ogin ajauvin , Kenjong amaho kahen , amahon eijuiyui
43010028	Ken amaho tonsot hina kapen , a-iti a mang thah lou diu , ka-khut’a kona koiman jong eilahpeh theilou ding ahi .
43010029	hicheho eipe ka-Pa chu ima jouse sanga chung nung jo ahin , Pa khut’a kona koiman alahmang thei louhel ding ahi ,
43010030	kapa le Kei khat kahi lhone , ” ati .
43010031	Chutah chun Judahon Jesu se na ding song akilo kittauve .
43010032	Jesun amaho chu adonbut’in , “ Pa thusah a konin natohpha tampi kavetsah tauvin , hiche kabol ho hoipen jeh a chu songa sedinga neigot’u ham ? ” atileh ;
43010033	Juda hon adonbut’in , “ Thilpha boljeh a seding kagot’u ahipon , mihem hiya Pathen nakihisah a Pathen nataitom jeh a kasegot’u ahibouve , ” atiuve .
43010034	Jesun amaho adonbut’in , “ Nadan lekhabu’va , “ Nang ho pathente nehiuve kati ahi , ’ tia kisun lou ham ?
43010035	Pathen thu lhunna mai maiho bon Pathente akitiu jouthei lou ahin ,
43010036	pan athensoa vannoiya ahinsol Keiman , ‘ Pathen kataitoma naseiyu ham ?
43010037	Keiman ka-Pa na katoh lou leh neitahsanda jengun ;
43010038	katoh vang leh Keima neitahsan hih jongleu chun Keisunga Pa apansat’a chule Keima Pa sunga kapansat hi nahet chet vang nadiuvin , na kitong chengse beh hi tansan’uvin , ” ati .
43010039	Hichun amahon mat din ago kit’un , Ama la akhut’uva konin atoldoh tai .
43010040	Jesu Jordan luigal lam , amasa Johnin mi baptize abolna muna chun achen , hia chun agathamtai .
43010041	Mi tampi ahenga ahungun , “ Johnin melchihna ima abol hih nan , ahin hichepa chung thudol’a John thusei jouse vang adih soh keiye , ” atiuve .
43010042	Chukoma chun mi tampin Jesu atahsantauve .
43011001	Mary le asopinu Martha chenna Bethany khoa amin Lazarus atiu chu adammoi .
43011002	Anapa chu , Pakai thao nua asama akeng thehgim nu , Mary sopipa Lazarus ahi .
43011003	Asopi numei ten in ahenga mi asol lhonin , “ Pakai , ven nalungset nagolpa asammoi , ” agatisah lhone .
43011004	Jesun hichu ajah phat’in , “ Hiche nat hi thina ding ahipoi , Pathen Chapa choisanga aumnadinga Pathen loupina ding ahi bouve , ” ati .
43011005	Jesun Martha le asopinu chule Lazarus chu alungset lheh-e .
43011006	Lazarus dammo thu ajah vangin aumnaa chun ni ni anichonbe nalaiyin ;
43011007	chujouvin aseijuite jah a , “ Judea gama gachekit tauhite , ” ati .
43011008	Seijuiten ajah a , “ Rabbi , tutah a Judah on songa sedia nahol’uva , hikoma chu nagache kit ding ham ? ” atiuve .
43011009	Jesun adonbut’in , “ Nikho khat sunga nidan som le ni um hilou ham ? Sun laiya vah le mi chun vannoiya khovah amujeh-in akisunpoi ;
43011010	jan laiya vah le mi vang amasanga khovah aum loujeh-in akisuijie , ” ati .
43011011	Hicheng hi aseiyin , hiche jouchun ajah-uva , “ Igolpau Lazarus chu a-ihmutai , ahin ama sukhanga che ding kahi , ” ati .
43011012	Seijuiten ajah a , “ Pakai aihmuttah le damtante , ” atiuve .
43011013	Jesun la athitai tia aseina ahin , amahon angaiya ihmut aseinan agel’uve .
43011014	Hichun Jesun ajahuva aseichanin , “ Lazarus , chu athia ahitai ;
43011015	natahsan theina diuva chukoma ka-umlou chu nang ho din kakipah-e , ahenga gacheu hite , ” ati .
43011016	Apengkop ahi , tia Thomas kitipan aseijui chanpi ho jah a , “ Eiho jong amatoh i-thi than a diuva gacheu hite , ” ati .
43011017	Jesu ahung leh Lazarus lhana alupsah nau chu ni li alhingtai ti aphotoh tai .
43011018	Bethany chu Jerusalem komcha , kilometer thum tobang ahi .
43011019	Asopipa lhon chung change lhamon dingin Juda hotampi Martha le Mary henga ahungui .
43011020	Jesu hung ajah phat’in Martha chu alamdot din achen , Mary vang in’a atouve .
43011021	Marthan Jesu jah a , “ Pakai , nangma hikoma um hile chun kasopipa thi lou dinga ,
43011022	tujengin jong ipi hileh Pathen henga nathum chan Pathenin peteiyin nete ti kahei , ” ati .
43011023	Jesun ajah a , “ Nasopipa thoudoh kit ding ahi , ” ati .
43011024	Marthan ajah a , “ Achai nikhoa thokitnaa athodoh ding chu kahenai , ” ati .
43011025	Jesun ajah a , “ Keima thokit na le hinna kahin , keima eitahsana chu thijongle hing ding ahi ;
43011026	chule mihing eitahsan chan a-itih a thilou hel ding ahitai ; hiche hi natahsan em ? ” ati .
43011027	Amanun , “ Henge Pakai , Nangma Pathen Chapa Messiah , vannoiya hunga chu nahi katahsane , ” ati .
43011028	Marthan hiche asei jou hin achen asopinu Mary guhthimin akouvin , “ Houhil chu hikoma aumin nakouve , ” agate .
43011029	Maryn ajah phat’in akipatdoh loiyin Jesu henga ahungtai .
43011030	Jesu chu khosung hung lut loulai , Marthan aga lamdotna muna chu um nalai ahi .
43011031	In’a Mary umpia lhamon Judah on ama kinloitah a achedoh chu amu’vin , lhanphunga gakap ding hinte , tin ajuitauve .
43011032	Mary chu Jesu umna ahung lhuna Ama amu phat’in akengbul’a aboh khup’in ajah’a , “ Pakai , nangma hikoma umle chun kasopipa thi lou didnga ! ” ati .
43011033	Jesun Mary lunghem amun , ahin lhonpi Juda ho ma alunghem cheh-u leh , adip alai adap jengin ahimsan ,
43011034	“ Hoiya navuiyum ? ” atileh ; amahon , “ Pakai , hungin hungven , ” atiuve .
43011035	Jesu akaptai .
43011036	Hichun Juda hon , “ Ven , iti alungset hitam ! ” atiuve .
43011037	Alah-uva phabep’in vang , “ Mitchopa mit te nibon hasah thei hichepan ama hi athida sah thei lou ham ? ” atiuvin ahi .
43011038	Jesu adip adap kit jengin , lhanpunga ahung le lhan chu songko ham khat ahin , akot chu song khat’in akisinge .
43011039	Jesun , “ Song khu tangdoh-un , ” atileh ; Mithipa sopinu Marthan ajah a , “ Pakai , ni li alhingtan uitante , ” ati .
43011040	Jesun ajah a , “ Natahsan le Pathen loupina namuding ahi , tia kaseipehsa hilou ham ? ” ati .
43011041	Hijeh chun song chu atangdoh tauve . Hichun avan dah-in , “ Panangin kataona nasanjeh-in kathangvah-e .
43011042	Kenvang kataona nangai jinge , ti kahenai , ahin hiche kavel’a ding mipi hin Nangma sol kahi atahsan theina diuva amaho khohsahna akasei ahi , ” ati .
43011043	Hiche hi aseiyin hatah-in asamin , “ Vo lazarus , hungdoh-in , ” ati .
43011044	Hichun mithipa chu akhut akeng kitoma , amai ultheh pon , a kijel pumin ahungdoh tai . Jesun ajah-uva , “ Lhamun lang chesah-un , ” ati .
43011045	mary henga hung Juda ho tampin Jesu thilbol chu amu’vin Ama atahsanlo tauve .
43011046	alah-uva kimkhat vang acheuvin Jesu thilbol chu Pharisee hojeh a agaseitauve .
43011047	Hijeh chun Thempu pipu ho le Pharisee hon Houvaipoloi kikhopna khat asomun , “ Hichepa hin melchihna tampi abol’e , ipi i-bol diu ham ?
43011048	Hitin ama khu amoh lhaleu hen mi jousen tahsanin tin , Rome mite hungkona imunpiu le ijat’u asumang diu ahi , ” tin aseiyui .
43011049	Alah-uva chuche kuma Thempu chungnunga pang Caiaphas kiti pan ajah-uva , “ Imacha nahepouve ;
43011050	vaipi amanthah louna dinga khat thi chu nang ho dinga thilphajo ahi , tijong nagel hih hel’uve , ” ati .
43011051	hiche hi ama chama asei ahipon , chuche kuma Thempu chungnunga pang ahijeh a vaipi khel’a jesu thi ding thu gaomasa ahi ;
43011052	vaipi keo ding jong hilouva akithechehsa Pathen chate pum khat’a akhop tupna ding jong ahiye .
43011053	Hiche nikhoa pat chun Jesu tha nadin Judate akiloltauve .
43011054	Hijeh chun Jesu jong Juda ho lah a lhangphongin avahle tapon , chua konin gamthip lam naiya gambih sunga Ephriam kiti khopia chun achen , hikoma chun seijuite toh aum jing tauve .
43011055	Juda ho kalchuh kut anai phat’in agam gama konin mi tampi kalchuh kut masanga kisutheng din Jerusalema achetauvui .
43011056	amahon Jesu ahol’un , Houina adinguvin amaho akihouvun , “ Ipi nagel’um ? Ama chu Kut a hung lha louhel ding ham ? ” akitiuve .
43011057	Thempu pipu ho le Pharisee hon Amachu amat theina diuva , aumna hepen penin ajah-uva seipeh dinga thu apeh-u ahitai .
43012001	Kalchuh kut ding nigupp aum nalaiyin Jesun thinaa kona akaithou Lazarus chenna kho Bethanya chun Jesu ahungtai .
43012002	Hikoma chun Jesu din anneh asemun , Martha ajen leuvin apangin , ankong umho lah a Lazarus jong apange .
43012003	Maryn halpi beihel nard a kisem thao namtui man tamtah kilogram keh ahin domin Jesu kengphang tenia anun asamin akengphang teni atheh ngim’e ; thao namtui gimnam chun insung achansoh jengin ahi .
43012004	Jesu seijuiho lah akhat , ama matsah a pang dingpa Judas Iscariot chun ,
43012005	“ I-bol’a hiche thao namtui hi denarii jathun man’a kijoh a vaichate kipelou ham ? ” ati .
43012006	Hiche asei hi vaichate khohsahna asei ahipon , sumdip ma avop le asunga kikoi chu akiguhji jeh ahi .
43012007	Jesun , “ Hiche nu hi limsah dauvin , kakivui nikhoa din amanun kikoi nante ;
43012008	ijeh-inem itile vaichate chu nang ho toh umkhom jing ahin , Keivang a-itih a nang ho toh umkhom lou ding kahi , ” ati .
43012009	Juda ho tampin chukoma Jesu um aheuvin , Jesu keoseh hilouvin thinaa kona athodoh Lazarus jong vetnomin ahunguve .
43012010	thempu pipu ho chu Lazarus jong tha din akilol tauve ,
43012011	ajeh chu Lazarus jeh a Juda ho tampin alamkaiteu adalhah-uva Jesu atansanlo’u ahi .
43012012	Ajing nikhon Kut’a dia hung mi tamtah-in Jesu Jerusalema hung aajauvin ,
43012013	Iusuna akidop’un alamto din achauvin ; “ Huhhing hen ! Pakai min a hungpa Israel lengpa chu anun nome , ” tin asam sam jenguve .
43012014	Jesun sa-ngan khat amun achunga atouvin , Pathen lekhabua kisun ,
43012015	“ Kicha hih-in Zion chanu , Ven , nalengpa sa-ngan nou chunga touvin ahunge , ” kitibangin abol’in ahi .
43012016	Hiche hi amasan aseijuiten ahepouvin , Jesu choi-at’a aum phat chun Ama thudol’a kisunsa hi chengse abol’u ageldoh tauve .
43012017	Jesun lhana kona Lazarus akouva thina kona athodoh pet’a aumpi mipi chu athu hettohsah-in apangtauvin ahi .
43012018	Hiche melchihna abol ajah jeh-uva jong chu mipin aga lamtou ahi .
43012019	Pharisee ho khat le khat akihouvun , “ Veuvin ima nalo thei louvu ahitai ! atiuve .
43012020	Kut laia Pathen hou dinga Jerusalema hung lah a chun Greek mi phabep jong apangui ;
43012021	amaho hi Galilee gama Bethsaida khoa hungkon Philip henga acheuvin adongun , “ Pu , keihon Jesu kamu nom’ui , ” atiuve .
43012022	Philip achen Andrew jah a aseiyin , Andrew le Philip ahung lhonin Jesu jah a asei lhontai .
43012023	Jesun amani adonbut’in , “ Mihem Chapa choi-at’a aumna ding nidan ahung lhungtai .
43012024	Kichentah a kaseipeh nahiuve , chang hum khat tol’a alhah a athi lou le chang khat chun aum jingin , athivangleh tampi ahinsep doh jin ahi .
43012025	Ahinkho it chan chun asumang lon , hiche vannoiya ahinkho hotbol vang chun tonsot’a hinkho anei ding ahi .
43012026	Kakin bolnom chun eijui hen , Keima umnaa chu kalhacha jong um ding ahi ; koi hile Keima kinbol’a pang chu Pan apachat ding ahi .
43012027	“ Tun kalung agimtai . Ipi kasei ding ham ? Pa , hiche nidan akon hin neihuhdoh-in ong ? Ahin la hiche ding hi hiche nidan a hung lut kahi .
43012028	Pa , naming , choianin , ” ati . Hichun vana kona ogin khat’in , “ Kachoi-an’e , kachoi-at kit ding ahi , ” ahinti .
43012029	Akimvel’a ding mipin hichu ajauvin , “ Van aginge ” atiuve . Adang hon , “ Vantil’in aki houpi ahibouve , ” atiuvin ahi .
43012030	Jesun adonbut’in , “ hiche ogin hi Keima ding ahipon , nang ho ding joh a hung ging ahi .
43012031	Hiche vannoi hi tua athu kitan ahitan , vannoiya vaihompa chu tua kidelmang ding ahitai .
43012032	Leiset’a eikitah sang teng mitin kahenga kaloikhom ding ahi , ” ati .
43012033	Jesun hiche hi itobanga athi ding dol aseina ahi .
43012034	Hijeh chun mipin adonbut’un , ‘ Keihon la Messiah chu tonsot’a um jing ahi , ti danthua kisei kajauvin , i-atileh nangin Mihem Chapa chu kikhaisang ding ahi nati ham ? Hiche Mihem Chapa chu koiba ham ? ” atiuleh ;
43012035	Jesun ajah-uva , “ Phat chom khat nalah-uva khovah um nalai ding ahi , muthimin najin den louna diuvin , khovah umpet’in vah leuvin ; muthima vah le min che na ding akihetpoi .
43012036	Khovah nanei pet’un khovah chate nahi theina diuvin , khovah chu tahsan’un , ” ati . Jesun hicheng hi aseiyin apotdohin amahoa konin akiseldoh tai .
43012037	amasang tah-uva melchihna chujat abol vangin atahsan deh pouve ;
43012038	hiche hi Isaiah themgao seisa : “ Pakai keiho thujah tahsan’a koi hiya , Koipen henga Pakai ban thahat kiphongdoh em ? ” ati chu guilhun na dinga chute ahi .
43012039	Hijeh chun amahon atahsan theipouve ; ajeh chu Isaiah themgaovin asei kitnaa chun ;
43012040	“ Pathenin amit’u asuchon , Alungthimu amohsah tai ; amu’uva alungthima ahetkhen diu , Hung kile kit’uva kadamsah ding ahi , ” ati .
43012041	Isaiah chun hiche asei hi Jesu loupina amujeh a Ama thu dol’a asei ahi .
43012042	Achuti vangin vaipoloi lah a jong mi tampin Jesu atahsantauve ; amabou Pharisee hon Houthua kikhopna in’a eikaidoh khauvinte , tin atahsanu chu aphongdoh
43012043	Ijeh-inem itile amahon Pathen pachat sangin mihem choi-at addeijo’uve .
43012044	Jesun hatah-in asamin , “ Keima eitahsana chun Keibou eitahsan ahipon , Eihinsolpa geiya atahsantha ahi ;
43012045	Keima eimua chun Eihinsolpa jong amu ahi .
43012046	Keima khovah kahin , eitahsana chu muthima aumden louna dinga vannoiya hung kahi .
43012047	Mi khattouvin kaseiho hi ja naa anit lou jongleh achung thu katanpoi ; ajeh chu vannoi thutana hung kahipon vannoi huhhinga hungjoh kahibouve .
43012048	Koi hile eidei louva kaseiho jong sang lou chun athutan ding anei nai ; kasei hi phat kichai nikhoa athutana pang ding ahi !
43012049	Ijeh-inem itile Keiman kachama kasei ahipon , Eihinsol’a Pa ama tah-in ipi iti kasei ding ham ti thu eipeh ahibouve .
43012050	Ama thupeh chu tonsot hinna ahi kahei . Hijeh a chu kasei hi Pan eiseipeh banga kasei ahi , ” ati .
43013001	Kalchuh kut masangin Jesun vannoia kona Pa henga ache na ding phat ahung lhun ahen , vannoiya um amite chu alungset’in akhon ni geiyin angailui .
43013002	Jan an aneh laitah-un Diabol chun Simon chapa Iscariot Judas lungthima Jesu matsahna ding akhumtan ,
43013003	Jesun ijakai Pan akhut’a apehdoh a , Pathena kona hung ahiya Pathen henga kilekit ding ahi ahen ;
43013004	ajan ankonga konin akipatdoh-in , aponsil len ahoh lhan tinot ponin kong akigahtai .
43013005	Chuin kisilna konga twi alheiyin , seijuite keng asilpeh-in , konga akivei tinot pon chun atheh pantai .
43013006	Simon Peter kom ahin phai . Peter chun ajah a , “ Pakai , nangin kakeng neisilpeh ding ong ? ” atileh ;
43013007	Jesun adonbut’in , “ Tupet tah-in kabol hi ipi ahi nahepoi , ajo teng henan nate , “ a ti .
43013008	Peterin ajah , “ Nangin a-itih a jong kakeng nasil louhel ding ahi , ” ati . Jesun adonbut’in , “ Nangma kasil louleh Keiya nangin chan naneipoi , ” atipeh-e .
43013009	Simon Peterin ajah a , “ Pakai , kakeng te ni keo hilouvin kakhut te ni le kalu jong’e , ” ati .
43013010	Jesun ajah a , “ Akisil’a chu akeng tilou adang angaipoi , ajeh chu apumpin a-ngim nai ; nang ho nangim nauve , nabonchau vang ahi poi , ” ati .
43013011	Ijeh-inem itile aman apedoh dingpa chu ahetsa ahin , hijeh a chu , “ Nabonchauvin vang na-ngimpouve , ” ati ahi .
43013012	Jesun akengu asil jou phat’in aponsil len akilah-in , atou kit’in chuin ajah-uva , “ Ipi kabolpeh-u nahet nah um ?
43013013	Nang hon , ‘ Houhil , ’ le ‘ Pakai , ’ neitiuvin , naseiyu hi apha lheh-e , ajeh chu kahinai .
43013014	Achutile Keima ‘ Pakai ’ le ‘ Houhil ’ pan bon nakengu kasilpeh leh nang ho khat’in khat keng nakisilpeh to diu ahi .
43013015	Ijeh-inem itile Ken nang ho kabol banga nang hon jong nabolna dinguva kalampat peh nahiuve .
43013016	Kichen tah a kaseipeh nahiuve , soh chu apu sangin achungnungjo pon , asol’a sangin solchah achungnungjo poi .
43013017	hiche hi nahetdoh-uva natoh molsou leh anun nom anhiuve .
43013018	Nabonchauva thudol’a kasei ahipoi ; Keiman kalhendohsa chu kahenai ; ahinla Pathen lekhabun , ‘ Kachanlhah ne pan kachunga akengto alamtai , ’ ati chu guilhung jo hen , ” ati .
43013019	Ahung guilhun teng leh Kei hi Ama chu kahi nahet’uva natahsan theina diuva ahung lhun masang tupet pet’a kaseipeh nahiuve .
43013020	Kichentah a kaseipeh nahiuve , kamisol sanga chun Keima eisan ahin , Keima eisanga chun Eihinsol pa asan ahi , ” ati .
43013021	Hicheng hi aseiyin Jesu alung agim behseh-in ahettohsahin , “ Kichentah a akseipeh nahiuve , nalah-uva khat eipehdoh a pang ding ahi , ” ati .
43013022	Seijuite chu khat le khat akivetouvin , koipen asei ham ti adetmo lheh jengui .
43013023	Aseijuiho lah a Jesun a-ngailutpa chu Jesu jetlama atouve .
43013024	Simon Peterin ama chu koipen aseina ham aseipeh diuva adoh din agah khasuh-e .
43013025	Ama jong Jesu chunga aki ngai bang bangin akinung ngaiyin ajah-a , “ Pakai kon namatsah ding ham ? ” ati .
43013026	Jesun adonbut’in , “ hiche changlhah hi lhenga kadekot’a kapeh penpa chu ahi , ” atin ; chang lhah hal asekot’in , a ; alahdoh phat chun Simon chapa Judas Iscariot apetai .
43013027	Hiche aneh neh chun asunga Satan alut’in , Jesun jong ajah a , “ Nabol ding chu ipiham bol loiyin , ” ati .
43013028	I-bol’a Jesun amapa jah a hiche hi aseiham ti ankonga touho khat chan jong ahepoi .
43013029	Kim khat’in Judas chun sumdip avop jeh a Jesun kut’a manchah ding khat tou choa asol ham , ahiloule vaicha genthei thil pea asol danin agel’uve .
43013030	Judas chun changlhah hal akilah-in apotdoh paitan , ahinla jan ahi .
43013031	Judas chedoh phat’in Jesun , “ Tun Mihem Chapa choi-at’in aumtan , Ama jeh-in Pathen jong choi-at’in aume .
43013032	Ama jeh a Pathen choi-at’a aumleh , Pathenin jong Ama achoi-at ding , apettah a choi-at ding ahi .
43013033	Chate , phat chomcha bou kaumpi ding nahitauve , nang hon neihol diu , ahinla Juda ho jah a , ‘ Kei che naa nang ho nahung thei lou diu , ’ kati banga , tupet tah ajong kaseipeh nahiuve .
43013034	Nang ho khat le khat naki-ngailutto na diuva thupeh thah kapeh nahiuve , khat le khat naki-ngailutto chehna diuva Keiman nang ho kangailut nahiuve .
43013035	Khat le khat naki-ngailutto cheh-u leh kaseijui nahiu mijousen ahet ding ahi , ” ati .
43013036	Simon Peterin ajah a ” Pakai hoiya nache ding ham ? ” atileh ; Jesun adonbut’in , “ Hoiya che jong leng tun nangin neijui theipon nate , khonung teng neijui nan nate , ” ati .
43013037	Jesun adonbut’in , “ keijlal’a nahinkho naphal ngam ong ? Kichentah a kaseipeh nahi , thumvei neiseilep masanga ah khong lou ding ahi , ” ati .
43014001	“ Nang ho lungkham hih-un , Pathen tahsanun , keijong neitahsanun .
43014002	Ka-Pa in’a chena mun tampi a-ong’e , umlou hileh seipeh pouvinge .
43014003	Nang ho ding mun kagon jouteng hung kit ing ting keima umna naum thei diuva kahenga dinga kahung pui ding nahiuve .
43014004	Nang hon kachena didng lampi nahenauve , ” ati .
43014005	thomas chun ajah a , “ Pakai , nache na ding bon kihe louva alampi iti kahet diu ham ? ” ati .
43014006	Jesun ajah a , “ Keima hi Lampi le Atah chunle Hinna chu kahi , Keiya kona chelou chu koima Pa kom alhung theipoi .
43014007	Keima neihe leu chun ka-Pa jong nahet diu ahin , tukal’in vang Ama chu namutauvin hejong nahetauve , ” ati .
43014008	Philip’in ajah a , “ Pakai , Pa chu neimusah-un , chutileh kalungnau chim ding ahi , ” ati .
43014009	Jesun ajah a , “ Vo Philip , hitih chan nang ho ki-umpia neihet loulai ham ? Keima eimua chun Pa chu amu ahitai ; iti nangin , ‘ Pa neimusah-un , nati ham ?
43014010	Keima Pa sunga ka-uma , kei sunga Pa aum hi natahsan lou ham ? Ken najah-uva kasei hi kachamtah a kasei ahipoi , kasunga cheng pa chun atoh ding dol kin abol ahibouve .
43014011	Keima Pa sunga ka-uma Pa kei sunga aum hi tahsan’un ; ahilou jongleh na kitong chengse jeh beh hin tahsan’un .
43014012	Kichentah a kaseipeh nahiuve , Keima eitahsan chun katoh chengse hi atoj thei ding , Pa henga kache ding jeh hin eitahsana chun hisanga lenjo jong abol thei ding ahi ;
43014013	Pa chu Chapa jal’a choi-at’a aum theina dinga kamin a nathum chan’u chu kabolpeh ding nahiuve .
43014014	Ipi hijongle Keima min a nathum chan’u kabolpeh ding nahiuve .
43014015	“ Nei-ngailut’u leh kathupeh chengse nanit diu ,
43014016	Keiman Pa henga kathuma Aman naumpi jing diu Kithopi khat nahinpeh diu ahi ,
43014017	hichu kicheh tah lhagao , vannoiyin sang thei lou , mu jong mukha lou ahi . Nang hon ama naheuvin , aman na umpiuvin nasunguva acheng’e .
43014018	“ Nang ho dalhan chaga bangin koi pouvinge , nahenguva kahung kit didng ahi .
43014019	Chom khat jouteng vannoiyin eimu diu ahinai . Ajeh chu Keima kahingin nang jong nahin diu ahiye .
43014020	Hiche nikhoa chu Keima Pa sungankachen chule nang ho Kei sunga nachen’uva , nang ho sunga Kei kachen nahetdoh diu ahi .
43014021	Kathupeh chengse neiya nit’a chun eingailut ahi , eingailua chu ka-Pa ngailut’a chenga Kenjong ama ka-ngailut’a ahenga kakiphondoh didng ahi , ” ati .
43014022	Iscariot hilou Judas chun ajah a , “ Pakai , iti keiho henga nakiphon’a vannoi mite henga nakiphondoh lou ding ham ? ” atileh ;
43014023	Jesun adonbut’in ajah a , “ Mi eingailua chun kathusei anit ding , ka-pan ama angailut’a ahenga kahunguva kachenpi dingu ahi .
43014024	Eingailu lou vangin kathuseiho anitpon ; nathujah-u hi Keikeo thu ahipon , Eihinsol’a Pa thu ahibouve .
43014025	“ Nalah-uva ka-umpet’a hi cheng hi kaseipeh nahiuve ;
43014026	amavang Pan keima mina ahinsol got Kithopi lhagao Theng chun kaseipeh chengseu hi aboncha nageldoh kitna diuva ijakai nahilsoh kei dingu ahinai .
43014027	keima chamna mong kapehuva , chamna kadalhah peh nahiuve ; kapeh-uhi vannoi mi peh tobang ahipoi ; nalungu donsah hih-un , kijong kicha dauvin .
43014028	Dalha jong leng nahenguva kahung kit ding ahi , ’ tia najah-uva kaseipeh chu najatauve . Pa chu Keisanga chung nung jo ahijeh-in , neingailut mongu leh Pahenga kache hi nakipa thanoppi diu ahi .
43014029	Hichengse hi ahung guilhun teng natahsan theina diuva aso masanga tua kasiepeh masah dem nahiuive .
43014030	Najah-uva tampi sei taponge , ajeh chu vannoi vaihompa ahunge ; ahinla aman kachunga ima tha aneipoi ;
43014031	hijongleh Keiman Pa ka-ngailut jeh a eithupeh chan kabolji hi vannoiyin ahet tei ding ahi .
43015001	“ Keima lengpigui tahbeh kahin , ka-Pa aleilhou ahi .
43015002	Aman Keiya keh abah galou chengse vang chu ahaga chehna din amal ngimjin ahi .
43015003	Najha-uva kathusei chengse jeh a nang ho a-ngimsa nahitauve .
43015004	Kasunga cheng jingun , keijong nasunguva cheng jing inge . Lengpibah achanga aga thei lou banga , keisunga nachen louvu leh nang ho jong napun thei lou diu ahi .
43015005	Keima lengpigui kahin , nang ho abahho nahiuve . Ama sunga kacheng banga keisunga cheng mi chu apung lheh jie ; ajeh chu kei louvin nang hon ima nabol theipouve .
43015006	Mi keisunga cheng lou chu thingbah kiheh lhaa kipaidoh agopji bangin akipaidohji ; abah gopsa chengse chu akichom khomjin meiya akileh lut’in akavamjitai .
43015007	Keisunga nachen’uva , kasei chengse hi nasunguva achenleh nagot chan thumun kibolpeh ding nahiuve .
43015008	Kaseijui kicheh nahiuva hapun’a napun’u leh ka-Pa choiat’a umah ahi .
43015009	Ka-Pan eingailut banga kenjong ka-ngailut nahiuve ; ka-ngailut sunga cheng jingun .
43015010	Ka-pa thupeh chengse kanit’a a-ngailut’a kachen jing bang hin kathupeh chengse nit leu chun ka-ngait’a nachen diu ahi .
43015011	Nanguva kakipana achen jinga apilhinsetna dia hiche hi najah-uva kasei ahi .
43015012	Kathupeh chu ken ka-ngailut banguva nang ho khat le khat naki-ngailutto cheh diu hi ahi .
43015013	Agol apaite dinga ahinkho phaldoh sanga lenjo ngailutna koiman aneipoi .
43015014	thu kapeh cheng seu hi nabol’u leh kagol kapai nahiuve .
43015015	Soh kati louding nahitauve , ijeh-inem itile soh chun apu thilbol ahepoi , gol le paite katijoh ding nahiuve , ajeh chu Paa kona kajah chengse ijakai kahetsah soh keiyu ahi .
43015016	Nang hon neilhenu ahipon , nacheuva napunbe na diu leh , apungdoh chengse alhou theiya kamin’a nathum chan’u Pan napeh theina diuva keiman kalhen’a kapansah nahibouvui .
43015017	Nang ho khat le khat naki-ngailutto chehna diuva thu hicheng hi kapeh nahiuve .
43015018	“ Vannoiyin nahot’u leh , nang ho nahot masanguva Keima eihot masahsau ahi heuvin ,
43015019	vannoiya hileu chun vannoiyin amite alungset dingdol ahin , Keiman kalhendohsa , vannoiya nahilou phat’uva vannoiyin nahot’u ahiye .
43015020	Najahuva , ‘ Soh apu sangin achungnungjopoi , ’ kati chu geldoh jingun . Mihon Kei eibolset’u leh nang ho jong nabolset tei diu ahi , kathu nit leu nang ho thujong anit diu ahi .
43015021	Eihonsol Pa ahet loujeh-uva Keima min jal’a hicheng hi nachunguva abol diu ahi .
43015022	Hunga ajah-uva kaseipeh lou hileh themmona aneilou diu ahin , tunvang achonset’u paomea akilepna diu aumtapoi .
43015023	Keima eihoa chun ka Pa jong ahoi .
43015024	Alah-uva koima bol khah lou thil kabol lou hileh themmona anei lou diu ahin , tunvang kanatoh chengse amu nasauva Kei le ka-Pa eihot thau ahitai .
43015025	Ahinla adanthu bu’uva , ‘ Ajeh beiyin eiho’uva , ’ tia kisun chu guilhung tei ding ahi .
43015026	“ Paa hung kon Lhagao theng , Keiman Paa kona kahinsol ding Kithopi chu ahung teng leh kachung chang thudol ahettohsah ding ,
43015027	akipat til’a pat neikivop piu ahijeh a nang ho jong kathu hettohsah a napan diu ahi .
43016001	“ Nakipal lhuh louna diuva hicheng hi kaseipeh nahiuve .
43016002	Houthua kakhopna in’a nakaidoh diu , nathat’uva pangpa chu Pathen natong’a aki-ngaito phat hung lhung ding ahi .
43016003	Pa le Kei eihet loujeh-uva amahon hicheng hi ahinbol diu ahi .
43016004	Hicheng so na ding phat hi ahung lhun teng athudol’u kahilchah masahsau nageldoh theina diuva najah-uva thil hi chenghi kaseipeh nahiuve . “ Kaumpi jing jeh-uva atil’a thil hicheng hi kanaseipeh lou nahiuve .
43016005	Tua vang Eihinsolpa henga che ding kahitan , koiiman , ‘ Hoiya che didng nahim ? ’ tia dong’a jong naumpouve ;
43016006	amavang hicheng kaseipeh jeh-uva hi lunghem gam nahitauve .
43016007	Koi hileh atah kaseipeh nahiuve ; nang ho phat chomna dia Keima che mang ding kahi ; kache louva ahileh Kithopi chu nahenguva hung lou ding , kachea ama chu kahinsolpeh ding nahiuve .
43016008	Kithopi chu ahung teng vannoi mite hi chonset thudol , adih thudol chule thutan thudol ahettohsah ding ;
43016009	chonset thudol chu keima eitahsan lou thu’u ahin ,
43016010	adih thudol ahileh Pa henga kachea nang hon neimu lou diu thu ahin ,
43016011	thutah thudol chu hiche vannoi vaihompa thu kitan hi ahi .
43016012	Najah-uva sei ding tampi kaneiyin , ahinla nang hon tuta din nadol joupouve ;
43016013	ahin atahbeh lhagao chu ahung teng , ama cham chama thu seilouva , ajah cha cha asei ding , kitahna lampi jenga napui hoiyuva , ahung lhung ding thil ho geiya naseipeh diu ahi .
43016014	Aman Keiya chu alah a nahenguva aphondoh ding jeh chun Keima eichoi-at ding ahi .
43016015	Pa nei changse chu Keiya jong ahijeh a Keiya chu alah a nahenguva aphondoh ding ahi kati ahiye .
43016016	“ Chom khat jou teng neimu lou diu ahin , chom khat jou teng vang le neimu kit diu ahinai , ” ati .
43016017	Aseijuite lah a mi phebep , khat le khat akihouvun , “ Aman , ‘ Chom khat jou teng vang le neimu kit diu ahinai , ijeh-inem itile keima Pa henga che ding kahi , ’ ati hi ipi aseina ham ? ” akitiuve .
43016018	Hijeh chun amahon , “ Aman , ‘ Chom khat jou , ’ ati hi ipi aseina ham ? Ipi aseina ham ihepouve , ” akitiuve .
43016019	Adoh nomu hi Jesun ajah-uva , “ Nang ho le nang ho ipi kidongto nahiuva , ‘ Chom khat jou teng neimu lou diu ahin , chom khat jou teng vang le neimu kit diu ahinai , ’ kati chu
43016020	Kichentah a kaseipeh nahiuve , nang ho nakauva namao diu , vannoi mite vang kipah diu ahi ; lunghem jong leu chun nalunghem chu kipana soh ding ahinai .
43016021	Numei naosoh ding khu aso phat alhin teng athoh gim lheh jin , nao aso lhah teng vang leh vannoiya mihem khat penlhah jeh a kipa jal’in athot gimna chengse chu asumiljitai .
43016022	Tun nang ho jong nalunghem’un , ahinla keiman kahung vilkit diu ahinai , chutengle nalungthimu kipah a , nakipanau chu koiman nalahpeh thei lou diu ahi .
43016023	Hiche nikhoa chu nang hon ima neidoh lou dingu ahitai . Kichentah a kaseipeh nahiuve , ipi hijongle keima min pan’a Pa henga nathum chan’u napeh diu ahi .
43016024	Tugeiyin kaminin ima nathum hih laiyui ; nakipanau achamkimsohna din thumun namu diu ahi .
43016025	“ Najah-uva hicheng hi alem’a kasei ahin , Pa thudol chu alem hilouva kichentah a kaseipehna diu phat khat hung lhung ding ahi .
43016026	Nang ho thalhengin Pa henga taopeh nauvinge kati ahipoi , hiche nikhoa chu Kei min pan’a natao diu ahi ;
43016027	ijeh-inem itile Keima neideiyuva Pathena hungkon kahi natahsan jeh-un Pa amatahin nadeiyu ahi .
43016028	Keima Paa hung kon vannoiya hung lut kahin , vannoi kadalhan a Pa henga che kit ding kahi , ” ati .
43016029	Chutah-in aseijuiten , “ Vent un nangman alem’a thu seilouvin phongtah-in naseidoh tai .
43016030	Tun kahetauve Nangin ijakai nahen , koiman ima nadoh ding angaipoi , hichea hin Pathena hungkon nahi katahsantauve , ” atiuve .
43016031	Jesun amaho chu adonbut’in , “ Tubep’a natahsan’um
43016032	Ven , nang ho nakithecheh-uva , na-inlam cheh nakijot’uva kachangseh a neidalhahna diu phat chu hung lhung ahitai ; hijongleh Pa chun ei umpi jing jeh-in kachangseh kahi dehpoi .
43016033	Keima sunga nachen’uva chamna nanei theina diuva hicheng hi najah-uva kasei ahi ; vannoiyah gim genthei nathohui ; amavang hangtah-in pangun Keiman vannoi kajoutai , ” ati .
43017001	Jesun hicheng hi aseijouvin akhodah-in vanlam aven , “ Pa , phat chu ahung lhungtai ; Chapan nachoi-at theina din na Chapa choi-anin ;
43017002	Ama napeh chengse chu tonsot hinna apeh theina dia Nangin Ama chu tahsan hing mihem jouse chunga thu neina napeh ahi .
43017003	Pathen tah khatseh Nang le nahinsol Jesu Christa ahet diu hitonsot hinna ahi .
43017004	Leiset chunga toh ding neipeh chengse kachoisoh-in Nangma kachoian tai .
43017005	Pa , tun Nangin vannoi umdoh masanga ineisa Nangma loupina mong mongin neichoianin .
43017006	“ Vannoiya kona neipeh miho henga naming kaphongdohtai . Nangman neipeh amaho hi nang mi ahiuvin , amahon nathu anit tauve .
43017007	Tunvang , Nangman neipeh thil chengse hi Nanga hungkon ahi ahetauve ;
43017008	ijeh-inem itile neithupeh chengse amaho kapen , amahon hicheng chu akisanun , Nanga hungkon kahi kichen tah-in aheuvin , Nangmannei sol ahi atahsantauve .
43017009	“ Nangman neipeh ho hi namite ahijeh-uva amaho dia tao kahin , vannoi dinga tao kahipoi ;
43017010	Keiya chengse Nanga ahin , Nanga chengse jong Keiya ahi ; hijeh chun hiteho jal hin choi-at’in ka-ume .
43017011	Keima nahenga hunga vannoiya umlou ding kahitan , amaho vang vannoiya um nala ahiuve . Pa Theng , eini tobanga amaho pumkhat ahi theina diuvin neipeh naming chun amaho hi hongin .
43017012	Amaho ka-umpilaiyin neipeh naminin amaho kahongin , ka-ngah tup’in , Pathen lekhabu thu gui lhunna dia amang thah dia pengpa tilou , alah-uva khatcha amangthah poi .
43017013	Tua vang nahenga hung ding kahitan , asunguva kakipana anei chamkim soh theina diuva leiset’a hicheng hi kasei ahiye .
43017014	Amaho hi nathu kapeh leh vannoiyin ahotauve ; ajeh chu Keima vannoiya kahilou banga amaho jong vannoiya ahitapouve .
43017015	Amaho hi vannoiya kona nalahdohna dia tao kahipoi . Agiloupaa konin hongbit’in katijoh ahibouve .
43017016	Keima vannoiya kahi lou banga amaho jong vannoiya ahi pouve .
43017017	Atah chun amaho hi suthengin ; nathu hi atah chu ahi .
43017018	Nangin vannoiya neisol banga amaho hi vannoiya kasol ahin ;
43017019	amaho jong atah a chu akiphal theng theina diuva amaho jal’a keijong kiphal theng kahi .
43017020	“ Hite ho keo dia tao kahipoi , amaho thuseiya kona eitahsan ho didnga jong ,
43017021	Pa , nang Kei sunga nachen’a , Nang sunga keima kachen banga amaho jong eini sunga achen’uva , vnnoiyin nang sol kahi atahsan theina din abonchauvin pumkhat hileu kati ahi .
43017022	Eini pumkhat ihi banga amaho jong pumkhat ahina diuvin Nang man neipeh loupina chu aamaho kapetai ;
43017023	Nangin nei-ngailut banga amaho ka-ngailut jeh a Keima neisol hi vannoiyin ahetdoh a , chu le chamkimdel’a amaho pumkhat ahi theina dinga asunguva kachen’a Keima sunga Nang cheng nahi .
43017024	“ Pa , vannoi kisemdoh masanga jong nei-ngailut jeh a neipehsa hiche kaloupina chu Nangin neipeh mite hin amu theina diuvin Kei umnaa chun amahojong umleu kaseiye .
43017025	Vo Pa dih tah , vannoiyin nahet lou vangin Keiman Nang kahen , Nang sol kahi hite ho hinahetauve .
43017026	Nangin nei-ngailutna hiche ngailut chu asunguva achen’a , Keijong asunguva kachen theina din amaho hi naming kahetsah tan , kahetsah jing ding ahi ” ati .
43018001	Hicheng hi asei jouvin Jesu aseijuite toh alhondoh-in , Kidron hohlam gal’a honk hat um na-a chun Ama le aseijuite aluttauve .
43018002	Hia chu Jesun aseijuite akikhoppi jing ahijeh-in amun chu ama mat sah a pang Judas jong chun ahei .
43018003	Hijeh chun Judas chun Thempu pipu ho le Pharisee hoa kona hung sepia loi khat le Houin ngah sepia ho chu ahinpuiyin , thaomei le mei sel den , manchah choiyin hikoma chun ahungtai .
43018004	Jesun achunga hung lhung ijakai ahesoh keiyin ahung potdoh-in ajah-uva , “ Koi nahol’u ham ? ” atileh ;
43018005	Amahon adonbut’un , “ Nazareth Jesu chu , ” atiuve , Ama ajah-uva , “ Kei ama kahi , ” ati . Ama matsah a pang Judas chu amaho toh dingkhom ahi .
43018006	Jesun ajah-uva , “ Kei Ama kahi , ” atitah chun amaho anung chon’un tol’a alhu mat jengui .
43018007	Jesun adong kit’in , “ Koiba nahol’u ham ? ” atileh ; amahon , “ Nazareth Jesu chu , ” atiuve . ahileh hite ho hi lhadoh jengtau , ” atin ;
43018009	hiche thu asei chu , “ Nangman neipeh chengse lah a khat cha kamansahpoi , ” kiti chu guilhunma dinga asei ahi .
43018010	Simon Peterin chemjam khat anei chu asatdoh-in Thempu chung nung sohpa asat jeng leh abilkol jetlam asat lhai ; sohpa min chu Malchus ahi .
43018011	Jesun Peter jah a , “ chemjam chu apaiya khum jengin , Pan eipeh khon chu kadontei ding hilou ham ? ” ati .
43018012	Sepai loi le alamkaipau , Judate Houin ngah sepai hon Jesu chu aman’un , akan’uvin ,
43018013	chuche kuma thempu chungnunga pang Caiaphas nupapa Annas henga akai lut masauve .
43018014	Mipi dinga mikhat thi aphajoi , tia Judate thumop chu hiche Caiaphas hi ahiye .
43018015	Simon Peter le seijui dang khat’in Jesu ajuiye . Hiche seijui dang kitipa hi Thempu chungnungpa hetsa mi ahin , Jesu toh kilhonin thempu chungnung inpi tolsunga aluttai .
43018016	Pater vang chu lotpi polama adding dentai . Hijeh chun seijui dang Thempu chung nung hetsapa chu ahung potdohin , kotphunga ding nu-ngah nu jah aaseilep Peter chu ahinpui luttai .
43018017	Kotphunga ding nu-ngah nun Peter jah a , “ Nang hi hiche mipa seijui khat nahilou haimo ? ” atileh ; aman , “ Kahipo , ” ati .
43018018	Adap jeh a hikoma chu soh ho le Houin ngah sepai hon song meihol akitiuva din mun’a mei a oiyu ahin ; Peter jong alah-uva dinga mei oiya kisanglum ahiye .
43018019	Thempu chungnungin Jesu chu aseijuite thudol le athuhil umchan adodngtai .
43018020	Jesun adonbut’in , “ Keiman vannoi jah aphongtah-in kaseiyin ; Judate kikhop khomna jose Houthua kikhopna in le Houin a kahil jingin , guhthimin imacha kasei khapoi .
43018021	I-bol’a nei doh ham ? Ajeh-uva kasei ja ho chu dodngin , ven , ipi kasei ahenauve , ” ati .
43018022	Jesun hiche asei hin akoma ding Houin ngah sepai loi lah a khat’in a-ngeiphe abengin . “ Thempu chungnung hitia chu kidonbut ngaiyem ? ” ati .
43018023	Jesun adonbut’in , “ Kasei khel leh adih lou chu photchetna vetsahin ; adih kasei leh i-bola neidenham ? ” ati .
43018024	Annas chun Jesu akikan pumin Caiaphas henga asoltai .
43018025	Simon peter chu adingin mei a-oiyin ahi . Mihon ajah a , “ Nang jong hichepa seijui khat nahilou haimo ? ” atiuleh ; aman aseilep’in ; “ Kahipoi , ” ati .
43018026	Thempu chungnung soh Peterin abilkol asat lhah pehpa inkote khat’in , “ Hon sunga ama hitoh kamu tha nahilou haimo ? ” atileh ;
43018027	Peterin aseilep kit’in , hichepet tah chun ah akhongtai .
43018028	Mihon Jesu chu Caiaphas in’a konin gamvaipopa inpi lama akaitauve ; jingpi matah ahi nalaiyin , miho chu akisuh boh dauva kal chuh kut an aneh theina diuvin gamvaipo inpia chun alutpouve .
43018029	Hijeh chun amaho toh kimuto din Pilate apotdoh-in , “ Hichepa hi ipi thua nahehset’u ham ? ” atileh ;
43018030	amahon adonbut’un , “ Thilse abol lou hileh nahenga kahin kailut lou diu ahi , ” atiuve .
43018031	Hichun Pilate’n ajah-uva , “ Kipuiyun lang nang ho danthu dungjuiyin athu kitantau , ” ati . Judah on ajah a , “ Mi tha theina ding eikiphal peh pouve , ” atiuve .
43018032	Jesun iti thia athi ding asei chu guilhunna dinga hiche hi soh ahi .
43018033	Pilate chu gamvaipo inpi lama akile kit’in , Jesu chu akou lut’in , “ Nangma Judate lengpa nahim ? ” tin adonge .
43018034	Jesun adonbut’in “ Nangman hiche hi nachama naseiha , mikhat touvin kachung thu naseipeh khah ham ? ” atileh ;
43018035	Pilate’n adonbut’in , “ Kei ho Judate mi kahibeh ong ? Na nam mite leh Thempu pipu hon kahenga nahin kailut’uva chu , ipiba nabol ham ? ” ati .
43018036	Jesun adonbut’in , “ Keima lenggam chu hiche vannoiya kon ahipoi , kalenggam vannoiya kon hileh Judate henga eikipehdoh louna dia eivengtup’a pang hon asat diu ahi ; tunla Keima lenggam chu hichea kona kisemdoh ahipoi , ” ati .
43018037	Pilate’n ajah a , “ Achutile leng nahi ong ? ” atileh ; Jesun adonbut’in “ Nangin , Leng nahi , ’ neiti . Atah chu kahettohsah theina dinga Keima hung penga hiche vannoiya hi hung kahi ; koi hileh atah a kon tapouvin Keima ogin angai cheh-e , ” ati .
43018038	Pilate’in ajah a , “ Atah chu ipi ham ? ” ati . Pilate’in hiche hi aseiyin Juda hohenga agapotdoh kit’in ajah-uva , “ Ama hi themmosahna ding achunga imacha kakholdohpoi ;
43018039	chujongle kalchuh kut nikhoa mi khat kalhadoh peh tei diu chonna dank hat naneiyun ; hijeh chun Judate lengpa hi lhadoh pen leng nadeiyum ? ” ati .
43018040	Chutah chun alesap kit-un , “ hichepa hilouvin Barabbas joh bouve ! ” atiuve . Barabbas chu gucha michom ahiye .
43019001	Chujouvin Pilate chun Jesu amanin ajeptai .
43019002	Sepai hon ling lukhuh apheh-un alua akhuh peh-un , ponsandup asilpeh-ui .
43019003	Ahenga ahungun , “ Judate lengpa hingsot’in , ” atiuvin , Ama chu adengtauve .
43019004	Pilate chu agapotdoh kit’in ajah-uva , “ Ven , themmosahna theiima achunga kamudoh lou nahetna diuva nahenguva kahin puidoh kit ahi , ” ati .
43019005	Hiti hin Jesu chu linglukhuh khuh le ponsandup pumin ahung potdoh-e . Pilate’n ajah-uva , “ Ven , Mihem hi , ” ati .
43019006	Thempu pipu hole Houin ngah sepai hon amudoh tah-un , “ Thingpel’a khenbeh-in , thingpel’a khenbeh-in , ” tin asamtauve . Pilate’n ajah-uva , “ Nang hon kaiyun lang khanbeh tauvin ; kenvang Ama themmona imacha kamudohpoi , ” ati .
43019007	Juda hon adonbut’in , “ Keihon Dan khat kaneiyun , hiche dungjuiya hi ama Pathen chapa akihidsah jeh a thi dinga kilom ahi , ” atiuve .
43019008	Hiche thu hiPilate’n ajahdoh phat’in akicha cheh kit’in ,
43019009	gamvaipo inpia alut’in Jesu jah a , “ Nangma hoiya hungkon nahim ? ” atileh ; Jesun la adonbutpoi .
43019010	Pilate chun ajah a , “ Neidonbut lou ding ong ? Nangma lhadohna ding tha kaneiya , thingpel’a khetbehna ding jong tha kanei hi nahet lou ham ? ” ati .
43019011	Jesun adonbut’in , “ Chunga kona kipe lou hile chun nangin kachunga thu nanei nanei louhel ding ahi ; hijeh chun nakoma eipehdohpa themmona achungnungjoi , ” ati .
43019012	Hichejeh tah chun Pilate’n Ama lhadohna ding aholtai ; ahinla Judah on , “ Hichepa nalahdoh leh Caesar jol nahilou chu Caesar douna thusei ahi , ” tin asamtauve .
43019013	Thu hicheng hi ajah phat’in Pilate chun Jesu chu polama ahinpuidoh-in , Hebrew paova , ‘ Gabbatha ’ kiti song lhongnal laiya kido thutan touna muna atoutai .
43019014	Hichu kalchuh kut dia kigot ni sunkim don nidan som le ni lem ahitai . Pilate chun Judate jah a , “ Ven , nalengpau hi , ” ati .
43019015	Chutah chun amahon , “ Thah’in , thingpel’a khenbeh-in ! ” tin asamtauve . Pilate’n ajah-uva , “ Nalengpau thingpel’a kakhetbeh ding ong atileh ; thempu pipu hon adonbut’un , “ Caesar tilou keihon leng dang kaneipouve , ” atiuve .
43019016	Chuphat’in aman Jesu thingpel’a khetbeh din amaho apedoh tai . Amahon Jesu chu akaiyun ,
43019017	aman athingpel akiput’in , Hebrew paova , ‘ Golgotha ’ kiti , ‘ Lugumun ’ kiti lai jonin apotdohtan ahi .
43019018	Hikoma chun Jesu thingpel’a akhenbeh-un , midang ni jong asih langto gel’ah akhaiyun Jesu alai lhai .
43019019	Pilate’in amain chan ajih-in thingpel chunga atah-in , “ Nazareth Jesu , Judate lengpa , ” tin asune .
43019020	Jesu thingpel’a akhetbeh nau mun chu khopi nai ahijeh-in , amin chan Hebrew pao le Latin pao chule Greek paova kijih chu Juda ho tampin asimsoh keiyui .
43019021	Hichea hin Judate Thempu pipu hon Pilate jah a , ‘ Ama hi , ‘ Judate lengpa , ’ tin sutdan lang , aman , ‘ Keima Judate lengpa kahi , ’ tin aseiye , tin sunjon , ” atiuve .
43019022	Pilate’in adonbut’in , “ Kasutsa chu kasutsa ahitai , ” ati .
43019023	Sepaihon Jesu chu thingpel’a akhetbeh jou phat’un aponsil chu alauvin , sepai khat cheh din hal li asouvin akihomtauve . Asangkhol chol chu akilah-u leh khui lou ahin , alua pat ato geiya kikhong lhung kei ahi .
43019024	Hijeh chun amaho khat le khat akihouvun , Pathen lekhabua , “ Kaponsil chengse akihomun , Kasangkhol chol chang ding vang vetnan vang asantauve , ” kiti chu gullhunna din , “ Hiche hi bot-eh poute , koipen chang ding ham , vang santhou hite , ” akitiuve . Sepai hon hitia chu abol’u ahiye .
43019025	Jesu thingpel phung koma chun Jesu nu le anu sopinu , Clopas jinu Mary chule Magdala Mary adding jingui .
43019026	Jesun anu le anu koma dinga ngailut seijui chu amun , anu jah a , chun , “ Numei , nachapa chu kivet’in , ati .
43019027	Seijuipa jah ajong chun , “ Nanu chu kivet’in , ” atileh ; hichea pat chun seijuipan amanu chu a-in’a chenpi din apuitai .
43019028	Hiche jou hin Jesun ijakai akibulhitsoh tai , ti ahen , Pathen lekhabu thu guilhunna din , “ Kadang achah-e , ” ati .
43019029	Hikoma chu theitwi thuh bel khat’a kitung ahin , twichoppon theitwi thuh dimset’in achopsah-un hyssop molleh a atahuvin , akamtoh agah sutouve .
43019030	Jesun thietwi thuh chu achop’in , “ Ijakai akibulhuttai , ” atin ; akaikun alhagao alhadohtai .
43019031	kigot ni ahitan , Choldo ni ma chu ni loupe ni ahi ding jeh-in , Choldo nia thingpel chunga thilong aumden louna din , thingpel’a kikhenbeh ho chu akengu heboh a along lah alhahna dingin Judah on Pilate henga athumtauve .
43019032	Hijeh chun sepaiho ahungun Jesu toh kikhetbeh tha te ni amasapa le khatjopa kengho chu aheh bongtauve .
43019033	Jesu ahinphah phat’un athisa ahitah chu amu’uvin , akeng te ni aheh bong tapouve ,
43019034	sepai lah akhat vangin anah tenga agahsut leh thisan le twisih ahung longdoh pai jenge .
43019035	Nang hon jong natahsan theina diuva athilsoh hi amupa tah-in ahettohsah ahin , ahettohsah hi tahbeh ahin , asei hi atahmong ahi , ti ahechen khat aumnai .
43019036	“ Agu khat cha kiheh bong lou ding , ” tia kisei Pathen lekhabu thu guilhunna dinga thil hicheng hi soh ahi .
43019037	Pathen lekhabu mun kha man , “ Asut pau chu avet diu ahi , ” ati .
43019038	Hicheng nung hin Judate gin jeh a guhthima Jesu seijuiya anapang , Arimathea khoa Joseph chun Jesu long chu lah lhahna din Pilate henga agathum leh aman aphelpeh tan , hijeh chun ahungin along chu alalhan apoddohtai .
43019039	Amasa janlaiya ahenga hungsa Nicodemus jong ahungin myrrh le aloes kihal thao kilogram som thum ahinchoiyin ahi .
43019040	Jesu long adomlha lhonin , Judate thivui ngaidol’in , gim namtui anun lhonin , tupat ponnemin atom lhontai .
43019041	Jesu thingpel’a akhetbeh nauva chun honk hat aumin , hon sunga chun lhan kisemthah koimacha kivuina khah louhel khat aume .
43019042	Juda ho kigot nima ahileh , lhan chu anailam jeh-in Jesu chu chukoma avuitauve .
43020001	Choldo jou ni masa ni jingkah kho athim nalaiyin , Magdala Mary chu lhanphunga ahung leh song chu tahdohsan ana-ume .
43020002	Amanu jong Simon Peter le Jesun a-ngailut seijui henga ahung lhaijel’in ajah lhona , “ Pakai chu lhana konin apomangun hoilam alhut’u hitam akahettapouve , ” ati .
43020003	Hijeh chun Peter le seijui dangpa chu apotdoh lhonin lhan lama ahunglhone .
43020004	ani lhona hung lhai khom ahi lhon vangin seijuidangpan Peter adalhan lhanphung ahung lhung masai .
43020005	Akuna lhansung agah vet leh tupat ponnem tol’a um chu amun , asung vang alutpoi .
43020006	Simon Peter jong ahunjuipeh-in ahungin , lhan sunga alut’in ahileh tupat ponnem tol’a um bou amun ,
43020007	alu tomna pon chu tupat ponnem toh umkhom lou , kijel’a atumbeh a aum amui .
43020008	Hichun lhanphung lhung masa seijui dangpa jong lhan sunga alut leh amu chenin atahsantai .
43020009	Ijeh-inem itile Pathen lekhabua thinaa kona thoudoh kit ding ahi , kiti chu ahetkhen loulaiyu ahi .
43020010	Seijuite ni a-in lama akile kit lhontai .
43020011	Mary chu lhanpama adingin akap kap’e . Akapuma lhansung kuna agah vet leh ,
43020012	Jesu long ajam nauva alulama khat akeng lama khat ponbang sil cheh Vantil ni atou lhon agah mui .
43020013	amanin ajah a , “ Numei , i-bol’a kap nahim ? ” ati lhon leh ; aman ajah lhona , “ Amahon ka-Pakai apomangun , hoiya akoiyu kahetapoi , ” ati .
43020014	Hichun aseiyin , agah kihei leh , Jwsu adin amun Jesu ahilam ahepoi .
43020015	Jesun ajah a , “ Numei i-bol’a kap , nahim ? Koi nahol ham ? ” atileh amanun honlei ngahpa chu ahisah-in , ajah a , “ Pu , nangin napoh mang ahileh , ken kipoh tnege , hoiya nalupsah ham neihil’in ” ati .
43020016	Jesun amanu jah a , “ Mary ! ” atileh ; amanu akihei loiyin Hebrew paova houhil tin an , “ Robboni ! ” ati .
43020017	Jesun amanu jah a , “ Neituh chah hih-in , ka-Pa henga kakaltou hih laiye ; ahin kasopite henga chen lang ajah-uva , “ keima ka-Pa , nang ho pa chule ka-Pathen , nang ho Pathen henga kakaltouve , tin aseiye gatin , ” ati .
43020018	Magdala Mary chu achen seijuite henga chun , “ Pakai chu kamutai , ” atin chuleh thil dang amanu jah a aseiho jong chu agaseiye .
43020019	Choldo jou nimasa ni , nilhah lamin Judate gin jeh a seijuite umna in kotpi chengse kikha khumsoh ahin , ahinla Jesu ahungin alah-uva adingin , ajah-uva , “ nalahuva cham leng hen , ” ati .
43020020	Hiche asei jou chun seijuite chu akhut te ni le anah avetsah-e . Seijuiten Pakai amu phat’un akipah lheh jengui .
43020021	Jesun ajah-uva aseikit’in , “ Nalahuva cham leng hen , ” atin ; Pan keima eisol banga nang ho kasol nahiuve , ” ati .
43020022	Hichu aseiyin amaho ahu alha khumin ajah-uva , “ Lhagao kisan’un .
43020023	Nang hon michonset ho na-ngaidamu leh ngai dam chang diu , themmo nachansahu leh themmo chang ding ahiuve , ” ati .
43020024	Jesu hung kilah pet chun som le ni lah a khat , Thomas pengkop kitipa chu anaumpoi .
43020025	Seijui dang hon ajah a , “ Keihon Pakai kamutauve , ” atiuleh ; aman ajah-uva , “ Akhut phang te nia thingkil maha chengse kamua , thingkil maha ho chu kakhutjunga kakhoiya , anah kakhut tah a katham lousen tahsan ponge , ” ati .
43020026	Niget jouvin aseijuite chu insunga aumun , Thomas jong alah-uva apange . Kot jouse akikha vang chun Jesu ahungin alah-uva adingin , “ Nalah-uva cham leng hen , ” ati .
43020027	Abanin Thomas jah a , “ Nakhutjungin hikom hi khoiyin , kakhut te ni hi ven , nakhut hin lhangin kanah thamin , tahsan lel ding ahipoi , tahsan jengin , ati .
43020028	Thomas chun adonbut’in ajah a , “ Ka-Pakai le ka-Pathen ! ” ati .
43020029	Jesun ajah a , “ Neimu jeh a natahsan hiyah ong ? Mu louva tahsan ho chu anun nom’ui , ” ati .
43020030	hiche lekhabua kisun lou Jesun asiejuite mitmua melchihna abol tampi aum nalaiye ;
43020031	akisun cheng jong hi Jesu chu Messiah , Pathen Chapa ahi , ti natahsan’uva hiche natahsan jeh-uva chu hinna nanei theina diuva kisun ahibouve .
43021001	hicheng nug hin Jesu amatah Tiberias dillena seijuite henga akilah kit’in , hiti hin akilahin ahi .
43021002	Amaho chu Simon Peter , pengkoppa kiti Thomas , Galilee gam Cana khoa Nathaniel , Zebedee chapa te ni chule aseijuite lah amidang ni jong ahiuve .
43021003	Simon Peterin ajah-uva , “ Keima nga manin kiche tange , ” ati . Adang hon ajah a , “ Keiho jong nang to kilhon cheh tah tau hen , ” atiuve . Hijeh chun apotdoh-un kong sunga alut’un , ahivangin hiche jan chun imacha amanpouve .
43021004	Khovah lhah lhah in Jesu vaokama adingin , seijuiten Ama ahilam ahepouve .
43021005	Jesun ajah-uva , “ Gollhang , nga matsa nanei louvu ham ? ” atileh ; amahon adonbut’un , “ Aumpoi , ” atiuve .
43021006	Aman ajah-uva , “ Kongsih jetlama chun len sep leu chun namat diu ahi , ” ati . Hijeh chun aseu leh nga atam mat behseh phat’un len chu akaijou tapouve .
43021007	Chuphat’in Jesun angailut seijui chun Peter jah a , “ Pakai chu ahibouve , ” ati . Simon Peterin Pakai ahibouve , ti ajah phat’in , dsagoh keova um ahijeh-in sangkhol aki-ah loiyin dil’a achom lhan ,
43021008	seijui dang ho vang chu konga ahung kitol’un , tola kona gamla lou , tong ja ni tobang bou kilat ahiuvin , nga dim set len chu ahinkaipeh-ui .
43021009	Tolgo ahung geiphat’un , song meihol meiya kitih a nga kigou leh changlhah amu’uve .
43021010	Jesun ajah-uva , “ Tutah a namat’u nga chu phabep hinchoiyun , ” ati .
43021011	Simon Peter chu konga akaldoh-in nga len jeng dimset len chu tolgoa akaidoh leh , nga ja khat le som nga le thum ahin , achuti tam lheh vangin len chu a-ehpoi .
43021012	Jesun ajah-uva , “ Hungun jing an hungneuvin , ” ati . Pakai ahi ahetjeh-un seijuiho khat chan jong , “ koi nahim ? ” tin adong ngampouve .
43021013	Jesu ahungin changlhah chu alan amaho apen , nga jong chuo bangman abol’e .
43021014	Hiche hi Jesu thinaa kona athodoh nunga seijuite henga akilah athumveina ahi .
43021015	Jingan aneh jouvun Jesun Simon Peter jah a , “ John chapa Simon , hiche ho sanga hi nei-ngailut joh hinam ? ” atileh ; aman ajah a , “ Kakelngoite vah-in , ” ati .
43021016	Ani vainan ajah a , “ John chapa Simon , nei-ngailut’em ? ” ati kit leh ; aman ajah a , “ Heng’e , Pakai kalungset nangman nahenai , ” ati . Aman ajah a , “ Kakelngoite chingphan , ” ati .
43021017	Athum veinan ajah a , “ John chapa Simon , nei lungset’em ? ” atileh ; thumvei jen chutia ajah a , “ Neilungset’em ? Atijeh chun Peter along gimtan , ajah a , “ Pakai nangman ijakai nahenai ; nang kalungset hi nahejinge , ” ati . Jesun ajah a , “ Kakelngoite vahin ,
43021018	Kichentah a kaseipeh nahi , naneo laiyin nakong nakigah jin nadeina lam lama nachen , na-upat teng vang leh nakhut te ni najah a midangin nakong nagah peh ding , nadeilou lam lama napui ding ahi , ” ati .
43021019	Hiche asei hi itobang dol’a iti thia Pathen achoi-at ding ham atina ahi . Hiche asei jou hin ajah a , “ Neijuiyin , ” ati .
43021020	Peter akihei leh Jesun angailut seijui chun ahinjui amui ; hiche seijui hi ahi Jan anneh laiya Jesu ap’a ki-nung ngaiya , “ Pakai , napedoh ding chu koiham ? ” tia donga chu .
43021021	Ama hi Peterin amudoh phat’in Jesu jah a , “ Pakai , ama khu iti ding ham ? ” atileh ;
43021022	Jesun ajah a , “ Ama khu kahung kahsen umsah nom leng nang dia ipitiam ? Nangin neijui thimin , ” ati .
43021023	Hijeh chun athu hi sopite lah a akithangin hiche seijui chu thi lou ding in akiseiye . Jesun ama chu thi lou ding ahi , tia asei ahipon , “ Ama khu kahung kahsen umsah nom leng nang dia ipi iti-am ? ” atijoh ahibouve .
43021024	Hichengse hettohsah a panga sundoh hi hiche seijui chu ahin , ama hettohsah hi atahbeh ahi keihon kaheuve .
43021025	Jesu thilbol adang dang tampi aum nalaiyin , khat khat’in kisun soh keileh , keima ngaiton sut ding chengse chu vannoi leiset jengin jong adolponte kati .
44001001	Vo Theophilus , thu masa chu Jesu thilbol le thuhil aboncha akipattil’a pat
44001002	alhensa Solchahho , Lhagao Theng jal’a thu apeh a , Ama laltouva aum ni gei thu ahin ;
44001003	gim hesoh athoh jou kal nisom li sungin ahing monge ti hetchetna tampi toh thon Solchahho henga akilah jin , Pathen lenggam thudol aseijie .
44001004	Amaho toh aumkhompet’un ahilchah-in ajah-uva , “ Jerusalema kon in potdoh louvin kasei najahsau Pa thutep chu ngah jo’uvin ;
44001005	ijeh-inem itile Johnin twiya baptize achansah vangin nangho vang ni phabep jouleh Lhagao Thenga baptize nachan diu ahi , ” ati .
44001006	Seijuiho akikhop khomsoh phat’un ajah a , “ Pakai , tua hi Israel Lenggam nasemphat peh ding hi tam ? ” tia adoh-u leh ;
44001007	Jesun ajahuva , “ pan achamtah a atha neina’a gotsa akoi phat nikho chu nang ho het ding dol ahipoi ;
44001008	hintin Lhagao Theng nachunguva ahung lhun teng thahat naneiyuva , Jerusalem le Judea gamsungsea jong Samaria le leiset kol kimvel geiya Keima het tohsah a napan dinguahi , ” ati .
44001009	Hicheng hi aseiya amahon avet pettah-un lah touvin aumtan , amit mu’va konin meilhang khat’in atolmangtai .
44001010	Jesu hitia akitol manga amahon van lam avet vet pettahuvin ven , ponbangleh sil mi ni akom’uvah ahung ding lhonin ,
44001011	amani chun , “ Galilee gam miho , ibol’a dinga van lam navet vet’u ham ? Hiche Jesu nakom’uva kona van’a kilatou hi , van lama akaltou namu bang banguva hung kit ding ahi , ” ati lhone .
44001012	Seijuiho chu Jerusalem komcha kilometer khat bang gamla Olive lhang kitia konin Jerusalem lama ahung kilekit tauve .
44001013	Seijuite chu Peter le John , Jacob le Andrew , Philip le Thomas , Barthomew le Matthew , Alphaeus chapa Jacob le gam ngailu Simon chule Jacob chapa Judas hicheng hi ahiuvin , ahung lhun’uvin aum nau indan chungnunga akaltoutauve .
44001014	Abonchauvin numeiho le Jesu nu Mary toh Jesu sopi pasal ho pumin akiloiyun ataojom jing uve .
44001015	Hitia aum laiyu hin sopite lah aPeter akipatdoh-in , ( mipi akikhom jat chu ja khat le somni jen ahiuve )
44001016	“ Sopite ho , Jesu manho hinlamkaiyah Judas thudol Lhagao Thengin David kam’a asei masah Pathen lekhabua thu chu guilhung tei ding ahin ;
44001017	ijeh-inem itile Judas chu eiho lah a khat’a kisim’a , hiche lhacha mun jong chang ahi .
44001018	“ Judas hin akhan gitlou man sum chun leimun khat achon , ahnla atumpi ahung pomin jalah tah a apoh jal’iin , asung alai jouse aleng cheh tai .
44001019	Athu hi Jerusalema cheng jouse het’in aumdoh tan , hijeh chun amaho paovin hiche leimun chu , ‘ Thisan leimun ’ tin an Akeldama asah tauve .
44001020	“ Chujongle Labua chun : ‘ Ama mun chu ong hen lang Koiman loda hen , ’ akitin ; Amavang : ‘ Atohmun chu midang khat chang jo hen , ’ akiti .
44001021	Hijeh chun eiho lah a Pakai Jesu avaikon availhun laiya eiho toh umkhom jing ho lah a mi ,
44001022	John phat laiya pat i-lah-uva kona Jesu lahtouva aum ni geiya thudol hethemkhat chun athodoh thu hi eiho toh hettohsah a pangkhom ding ahi , ” ati .
44001023	Chuphat’in mi ni , Justus tia kikouji Barabbas kiti Joseph le Matthias chu atungdoh tauve .
44001024	Chutah-in ataovun , “ Pakai , nangman mitin lungthim nahesoh keiye , hiche te ni kah a hin lhengdoh tan ,
44001025	koipen hin , ama mun kijot’a che mang Judas panna lhacha mun le Solchah mun hi lo le natim ? ” atiuve .
44001026	Chuin amani ding hin vang asan’u leh , vang kisep chu Matthias chunga achun , hijeh chun ama hi Solchah som le khat chutoh akisimthatai .
44002001	Pentecost lhin nin abonchauvin mun khat’a aum’uve .
44002002	Chuin phulou helouvin van lama konin hui hattah gin bangin ahung gingin atou nau in chu apumin adimsoh jenge .
44002003	Hichun meikou bangin lei tampi ahung kilah-in achung chehuva aki-ngan aumden leh ,
44002004	abonchauvin Lhagao Theng adimsoh keiyun lhagavin seidoh theina apeh bang cheh-in paochom paochomin thu aseipantauve .
44002005	Hichea chu vannoi chitin namtin’a kona hung khom Juda mi houva gunchu ho Jerusalema aum laiyu ahin ,
44002006	hiche o chu ahung gin phat’in ahon ajanga ahung lhai khom cheh-u leh ama ama pao cheh a athuseiyu akihettoh jengu chu adatmo lheh jengui .
44002007	Mihon datmo le kidang asauvin , “ Ven , hechea thusei ho hi Galilee gam mi jeng hilou ham ?
44002008	 I-atileh eiho khat cheh-in ipen nau gamkai pao cheh a ijah theiyu ham ?
44002009	Eiho Parthia , Media , Elam gam mi , Mesopotamia gama cheng , Judea gam le Cappadocia gama cheng , Pontus le Asia gama kon ,
44002010	Phrygia le Pamphylia , Egypt le Cyrene naiya Libya lhanga cheng , abang jong Rome a kona hung kholjin
44002011	Juda mik le Juda kisosah ihiuvin , Crete le Arabia hung kon jong auminm Pathen natoh nasatah aseiyu khu ipao chom cheh-in ikijah theiyui , ” tiuve .
44002012	Abonchauvin datmo le lung kichi-ah tah-in khat le khat aki houvun , “ Hiche hi ipi tin a hin tem ? ” atiuvie .
44002013	Midang hon vang ajontaiyun , “ Hiche ho hi lengpitwi kham hiuva hi ! ” tin aseiyui .
44002014	Peter chu som le khat chutoh adding khomin , going tah-in japi lam ngan thu asetai ; “ Vo Juda miho le Jerusalema cheng te , nabonchauvin hiche hi heuvin lang kasei chengse hi lung nachangin ngaiyun .
44002015	Na-ngaito banguva hiche miho hi lengpitwi kham ahipouve , ajeh chu tu hi jingkah nidan ko bou ahinalaiye ;
44002016	amavang hiche hi Joel Themgaova kona kiseia :
44002017	‘ Pathenin “ Ni nunung lam teng hiti ding ahi , ” atin ; Tahsa mihem pumpi chunga ka-lhagao kabuh lhah a , Nachapateu le nachanu teuvin gaothu asei diu ; Nakhangdong teuvin Themgao thilmu tampi amu’va , Na-upateuvin mang tampi anei diua hi
44002018	Chule kasoh pasal ho le numei ho chunga jong Hiche nikho laiya chu kalhagao ka buh lhah ding ahin , Hijeh a chu amahon gaothu asei diu ahi .
44002019	Chunglam van’a thil kidang dang kabol’a , Noileiset chunga melchihna tampi kabol ding ; Thisanm meikou muthim lhang khalkiheh ding .
44002020	Nisa hung thim ding , Lha thisan banga san ding ; Pakai nikho nasatah le kiphondohna ding Hung lhun masanga chute ding ahi .
44002021	Chuteng koi hileh Pakai minphah chan Huhhinga um ding ahiye , ” tia’asei chu ahitai .
44002022	“ Israel mite , hiche thu ho hi ngaiyun ! Nang hon nahet banguvin , Nazareth khoa Jesu kit mipa chu Pathenin aphatsah photchetna nalah tau-uva thil kidang ho le datmo tin cheng chule melchihna tampi abolsah ahi .
44002023	Pathen in ahet masah a aontohsa dungjuija hiche Jesu pehdoh a aum chun nang hon Dan neiloute khut’a thingpel’a na khehbeh-un nathat tauve ;
44002024	Ama chu thinan ahenhoi ahi loujeh-in , thi genthei nana hen chu Pathenin asut lhan , akai thoutai .
44002025	Ajeh chu David-in jong ama thudol asei chun : ‘ Keiman kamasanga Pakai kamu jing in , Suh lingjou kahilouna din kajetlama apang jinge ;
44002026	Hijeh chun kalungthim akipah-in , Kaleiyin thanop thu aseyie ; Katahsaphe jeng jong hi Kinem’a um jing dina ahi ;
44002027	Nangin ka-lhagao jong noimigama dalhapon natin , Namithengpa jong mon mangsah pon nate .
44002028	Hinna lampi chengse neihetsah tan Namaiya kipana lhingset’a neipeh ding ahi , ’ ti .
44002029	“ Sopite ho olmo louhel’in iphung bupiu David thudol hi najah-uva ka sei nga’e ; ama athin avuiyuvin , avuikhuh chu tuni geiyin ilah-uva aum jing nalaiye .
44002030	Thengao ahijeh-in Pathenin achilhah lah a khat alaltouna atousah dia akihahselna chu ahe jingin ,
44002031	ahet masah jeh chun Christa thodoh kit ding hi asei masan : ‘ Ama chu noimigama akidalha denpon , Atahsaphen jong mon mangna amupoi , ’ ati .
44002032	Hiche Jesu hi Pahtenin akaithoutai , keiho chengse hi hettohsah kahiuve .
44002033	Ama chu Pahten jetlama choisangin aumtan , Paa kona thutep Lhagao Then galah chu ahin bung lhan , nagn hon namu’va najah-u hi ahi .
44002034	Ijehinem itile David chu Van’a akalpon , hitjoh hin aseiye : ‘ Pakai chun ka-Pakai jah a , Kajetlama tou jingin
44002035	Keiman namelmate chengse Nakengot chotpha kaneisah masangsen , ’ ati .
44002036	“ Hijeh chun Israel insung miten kihet cheh hen , nang hon thingpel’a nakhetbeh-u hiche Jesu hi Pathenin Pakai le Messiag a sem ahitai , ” ati .
44002037	Asei ngai chengse chu alungu hem’a kidot abang jengin , Peter le Solchah dang ho jah a , “ Ipi kabol diu hitam sopite ? ” atiuve .
44002038	Peter in ajah-uva , “ Nachonset lung heiyun lang , khat cheh-in na chonset’u ngaidamna ding in Jesu Christa mininbaptize chang cheh-uvin , chuteng Lhagao Theng Pathen thilpeh hi nachan diu ahi ;
44002039	ijeh-inem itile thutep chu nang ho le nachateu chule gamla tah a um Pakai i-Pathenuvin akouho jouse dinga ahi , ” ati.
44002040	Peterin Thudang tamtah-in jong ahettohsah-in tilkhouto thon ajah-uva , “ Hiche khang gilouva kon hin kihuhhingun , ” ati .
44002041	Hijeh chun asei jop chengse chu baptize achangunm hiche nikho chun mi sang thum jenin abetauve .
44002042	Amaho chu solchah ho thuhil’in jong , antheng jongin jong chule taovin jong gunchutah-in apangdet jing tauve .
44002043	Thil kidang le melchihna tampi Solchah hoa kona kiboldoh phat’in amitakip chunga kichatna achutai .
44002044	Atahsan ho abonchauvin thukhatseh kisauvin , ijakai neilhangin aneikhomun ,
44002045	aneiyu athilkeo chengseu ajoh-un , a-ngaichat dungjui cheh-in akihom jiuve ;
44002046	niseh le lung khatseh pun Houin a gunchu tah-in akikhom jiuvin , in tin’a changlhah helbal’in akikhomun , lung lhaisel le kipah tah-in an anekhom jiuvin ;
44002047	Pathen avah choiyun mipi pumpi seiphat achangui . Hichun Pakaiyin niseh leh huhhinga umdoh ho chu aloi lah-uva abejing jin ahi .
44003001	Peter le John chu tao phat nilhah lam nidan thumin Houin a achetou lhone .
44003002	Chuin Houin kaiya cheho henga khutdoa thil thum dinga ahinpoh-uva ‘ Kotkhah hoi ’ kiti Houin kelkot bul’a kiseh leh kitousahji , anusunga kona elbaiya pengpa chu aumin ,
44003003	amahin Peter le John Houin a lut kigo amun , i-khat khat apehna lhon din thil athume .
44003004	Peterin John toh ama chu avechang mel’in “ Keini lam hinven , ” ati .
44003005	Hijeh chun aman i-khat khat mu ding kinemin amani phatah-in avei .
44003006	Hichun Peterin , “ keiman dangka le sana kaneipon , kanei hiche hi napenge , Nazareth Jesu Christa minin lam jot tan ! ” ati .
44003007	Hiti chun akhut jetlamin atuh-in akaithou leh , apettah chun akenghang te ni le akhochang dung jouse ahatdohin ,
44003008	ama akichomin adding jangin lam ajot’in , amanitoh Houin a alut’in , avah len , akichom chomin Pathen avahchoi choi jenge .
44003009	Mipin jong ama ava le lea Pathen avah choi choi jeng chu amu cheh-uvin ,
44003010	Houin ‘ Kotkhah hoi ’ kiti laiya kitousahjia khutdo pa chu ahi ahet doh phat’uvin hichepa chunga chu ipi thilsoh hitam , tin lung dongin akicha gamtauve .
44003011	Elbai kidamsah pan Peter le John akolchah jing phat’in mipin adat mouvin , Solomon hongcha kiti laiya chun ahenguva ahung lhai khom’uve .
44003012	Peterin amu phat’in mipi agah houvin , “ Israel mite , ibol’a hiche thilsoh hi nadatmouva , keini thahat le houdih jeh a ama hi lam kajotsah thei lhona nagel’uva , neivet vet jengu ham ?
44003013	Nang hon napehdoh-uva Pilate’n lhadoh dinga thu atan jouva jong a-angsung laitah a napaisau , alhacha Jesu chu i-pu i-pateu Pathen , Abraham Pathen , Isaac Pathen , chule Jacob Pathenin achoi-at ahin ,
44003014	nang hon Atheng le Adihpa chu napaiyun tolthatpa joh chu nalhadoh peh diuvin nathum’ui ;
44003015	hinna Bulpi chu nathat’uvin , ahinla Pathenin Ama chu thinaa konin akaithou kittai , keihohi ahetoh kahiuve .
44003016	Ama min a tahsan vanga hiche namu’va nahetsahpau hi ama tahsanna chun ama hi adamthengsah hel jenga , hiche ama min’a chu nabonchau angsunga kidinsah ahitai .
44003017	“ Tun sopite , nang hon jong navaipoteu banga hetoh louva nabol’u ahi kahenai ;
44003018	chujongle Pathenin a-Messiah chun gim hesoh athoh ding thu Themgao jouse kamsunga ‘ anaphondoh masah chu hitia hi guilhung ahitai .
44003019	Hichejeh chun chonset lung heiyun lang nachonset chengseu suhmanga aumna din hung kile kit’un ,
44003020	chutileh Pakai angsunga konin lhagao haldoh kitna thei umdoh-intin , Aman nang ho dia lhendohsa akoi messiah Jesu chu ahinsol thei ding ahi .
44003021	Hiche Jesu chu Pathenin akhang khanga a-Themgao theng ho jouse kama ahinsei jing banga thil ijakai akiledohsah kit phat kah a van’a lahtouva umtei ding ahi .
44003022	Mose’n jong , ‘ Pakai na Pathen’uvin keibanga hi nasopiteu laha kona Themgao khat natundoh peh diu ahi ; ipi hileh aman nasei peh chanu aboncha na-ngaisoh kei diu ahi .
44003023	Koi hileh hiche Themgaopa thusei ngailou chu mipilah a kona kisumang ding ahi , ’ ati .
44003024	Samuel a pat ama nunga thusei Themgao chengsen jong tu hiche nikho ho didng hi anaphon masah sau ahitai .
44003025	Nang ho hiche Themgao ho leh , Pathenin napu napauteu apeh a Abraham jah a , ‘ Nangma chilhah vanga vannoi phungtin phatthei chang diu ahi , ’ tia ateppeh hiche Kitepna chate chu nahiuve .
44003026	Pathenin amasaa nang ho dia alhachapa chu akaithouva , nagit louna chengseuva kona leheisoh keiya phatthei naboh diuvin nahenguva ahinsoltai , ” ati .
44004001	Peter le Johnin mipi jah a thu asei nalai lhonin , Thempu ho le Houin ngah sepai lamkaipa chule Sadducee hon ahindel vuh-un ,
44004002	mipi thu ahilnalhona Jesu jal’a thinaa kona thokitna aseiphong lhon chu athi mah ten jengun ,
44004003	amani chu aman’uvin nilhah ahipai phat’in ajinga din mihenna in’a akhumtauve .
44004004	Ahinla athusei lhon jaa mi tampin atahsanin , amijat jong sang nga jen alhingtauve .
44004005	Ajing nikhon avaipoteu le upaho chengse le Danthu themho Jerusalema akikhomun ,
44004006	( Thempu chungnung insung lhah jeng , Thempu chungnung Annas le Caiaphas toh John le Alexander ahiuve , )
44004007	amani chu alailunguvah adinsah-un , “ Ipi tha neina neiya , kei min pan’a hiche hi nabol lhon ham ? ” tin adongui .
44004008	Chutah chun Peter Lhagao Theng adimset’in ajah-uva , “ Japi vaipote leh upate ho ,
44004009	tunia elbaipa thilpha kibolpeh chung chang a eikidong lhona , ama iti kihuhdoh ham , kiti ahileh ,
44004010	Israel mipi leh nang ho nabonchauvin kihet chehun , Nazareth Jesu Christa , nang hon thingpel’a nakhetbeh-uva , Pathenin thinaa kona akaithou kitpa min kipana , hichepa jeh a chu ama damthenga na angsunguva ding’ah ahi .
44004011	Hiche hi , ‘ Insa hon napaiyu Song , ‘ Inning khomdet pen’a pang , ’ kiti chu ahitai .
44004012	Chule koima dang’ah ‘ huhhingna ‘ aumpoi ; ‘ ijeh-inem iti le vannoiya mihem lah a huhhinga i-umna diuva kipea min dang him him aumpoi , ” ati .
44004013	Mihon Peter le John hanje chu amu’uvin , lekha them lou , mimol ahi lhon aheuvin adatmo lheh jengui ; amavang Jesu toh kiloisa ahi lhon ahenauve .
44004014	Aboldam lhonpa ma amani toh adin khom jing amu’u leh asuhsetna din imacha abol theipouve .
44004015	Chuin amani chu akouvun Hou vaipoloi kikhopnaa kona potdoh din asol’uvin , amaho achangin akihou khomun ,
44004016	“ hiche mi te ni hi iba ilo diu ham ? Ijeh-inem itile ama ni jeh a melchihna dsoh hi la Jerusalema cheng jouse het’a kiphongdoh ahitan , eihon jong iseilep thie pouvin ,
44004017	hijongleh athu mipi lah a akithejeh be louna dingin , miho koimacha jah a hiche min’a hi thu asei kit lhon louna din gihsal’u hite , ” akitiuve .
44004018	Chuin amani akouvun Jesu min’a thu aseiphong thei lhon lou ding , mijong ahil thei lhon louhelna din akhah chah tauve .
44004019	Ahinla Peter le Johnin amaho adonbut lhonin ajah-uva , “ Pathen thu sanga nang ho thu ngaijoh Pathen mitmua din jom , nang hon ngaitouvin ;
44004020	keinin vang kamusa le kajahs alhon chu kaseida thei lhon louhel ding ahi , ” ati lhone .
44004021	Thilsoh chung chang jeh a mihon Pathen avahchoi cheh-u leh , mipijeh chun talen peh na thieya thepmona imala amudoh pouvin , hijongleh amani chu nasatah-in agihsal kit leuvun alhadoh tauve .
44004022	Achunga damsah theina thil kidang kibolpehpa ma chu akum som li val ahitai .
44004023	Alhadoh phat’un Peter le John jong aloite henga ahung lhonin Thempu pipu ho le upahon ajah lhona agih nau thu chu asei peh lhontai .
44004024	Amahon ajah phat’un lung khat tah-in ogin khat’in Pathen akouvun , “ Vo Pakai , van le leiset , Twikhanglen chule asunga um jouse Sempa nangma nahi ,
44004025	Lhagao Thenga kona kapuluiyu nalhacha David kama ‘ Ibol’a chiding namdangte lung hanguva , Mipin pannabei thil angaitou ham ?
44004026	Leiset lengte akigol’un , avaipoteu jong akikhomun Pakai le a-Messiah dou din agouve , ’ tia kiseisa chu
44004027	atahbehin hiche khopi sunga hin thao nanusa nalhacha theng Jesu dou din , Herod le Pilate , chiding namdang toh chule Israel mipi geiyin akikhomun ,
44004028	bo dinga nakhut tah a nagontohsa le nalungthima na-ngaito chengse chu bol ding agatauve .
44004029	Chule tun Pakai , ami gihsal nau hi vetan , chujongle nalhachate hin hangtah a nathu asei ngamna diuvin lung ngamna pen ,
44004030	nalhacha Theng Jesu min’a dammo veiset akiboldama , melchihna tampi akiboldoh a chule thil kidang dang akisodohna din nakhut hin lhangin , ” atiuve .
44004031	Hitia chu ataovu leh aum nau mun chu ahung kilingin , amaho abonchauvin Lhagao Theng achangun lung ngamtah-in Pathen thu aseitauve .
44004032	Atahsan loise chu lung khat she le hinkho khat’in aumun , koiman anei athilkeo chu amaa tuma sei louvin , abonchan akikop cheh-uve .
44004033	Thahat nasatah kengin Solchah hon Pakai Jesu thokit thu ahettohsah-un , achunguva phat theina lentah-in aume .
44004034	Ijeh-inem itile alah-uva khat cha jong alhasam aumpouve , lou le in neihon jong ajoh-un aman jouse chu ahin choi khom’uvin
44004035	Solchah ho kengbul’a akoiyun , mihon angaichat bep cheh-in ahoppeh jiuvin ahi .
44004036	Mi tilkouva pang ahi , tia Solchah hon Barnabas asah-u , Cyprus aping Levi mi Joseph chun
44004037	lou ching khat aneiyin agajoh-in sum chu ahinchouyin Solchah ho kengbul’a akoiye .
44005001	Amin Ananias kiti pasal khat hin ajinu Sapphira jong anomin anei thil khat ajoh-in ,
44005002	ajinu het’in thilman akeh khat akikoiyin , akeh khat chu ahinchoiyin Solchah ho kengbul’a akoiye .
44005003	Hichun Peterin , “ Ananias , ibol’a nalung sung Satan nalo dimsah a Lhagao Theng najoulhep’a , gam man akeh khat chu nakoiden hitam ?
44005004	Najoh masanga nanga ahibanga najoh nunga jong nanga chu nathu thu hilou ham ? Ibol’a hitobang thil hi nalungthima navop ham ? Mihem hilouva ! ” ati .
44005005	Ananias chun thu hicheng hi ajah jah chun alhun athitai ; hichea hin ajapha jouse chunga kichatna lentah ahung lhungtan ahi .
44005006	Gol-lhang ho adding doh-un along chu atom’uvin chule apodoh-un agavuitauve .
44005007	Nidan thum don nungin thilsoh umchan hepha louvin ajinu ahung lut’e .
44005008	Peterin amanu anahouvin , “ Seitemin , hijat man a bou hi gam chu najoh lhon ham ? ” ati leh ; amanun , “ Henge , hijat ahinai , ” ati .
44005009	Chuphat’in Peter ajah a , “ Ibol’a nangnin Pakai Lhagao patep dia nagot lhon ham ? Ven , najipa vuiho kotpi phung ahung geitauve , nang jong napohdoh pai diu ahtai , ” ati .
44005010	Amanu jong alhu paiyin Peter kengbul’a athidentai . Gollhang ho ahung lut’u leh amanu athisan ahung toh-un , along chu apodoh-uvin ajipa koma agavuitauve .
44005011	Chutah chun Houbung pumpi le athilsoh ho japha chan chunga kichatna lentah ahung lhungtai .
44005012	Mipi lah a melchihna le thil kidang tampi Solchah hon akhut tah-uvin aboldoh doh jengun , chujongle lungkhat tah-in Solomon hongchaa chun aum cheh-ui .
44005013	Midang koiman amaho jop dinga ngap chatapon , ahinla mipin aseipha jing nauvin ,
44005014	hijeh chun mipilah a Pakai tahsan tahbeh ho pasal’in jong numeiyin jong abejingun ,
44005015	Peter ahungle tengleh alebeh achunguva achuh khahna din , dammo veise jouse khosung lamlen dunga ahinpohdoh-un khunpeh chung le pheh dunga alupsah-ui .
44005016	Jerusalem kimvel khopi dunga mipi ahung kikhom’un , dammo veise jouse le lhagaoboh vop ho ahinpuiyun , abonchan aboldamsoh keiyui .
44005017	Thempu chungnung chu chu pet’a Sadducee loi lah a aloite chengse chutoh akipatdoh-in , athang tom behseh jengun ,
44005018	Solchah ho chunga khut alhauvin , aman’un , lhangpi kihenna in’a akhumtauve .
44005019	Ahinla hiche jan chun Pakaiya kon Vantil khat’in songkul kotkhah aongin amaho apuidoh-in ajah-uva ,
44005020	“ Cheuvin Houin a ga dingun lang hiche Hinna thudol hi abonchan gaseipeh tauvin , ” ati .
44005021	Hiche ajah phat’un khovah lhah-in Houin a alutuvin thu agahiltauve . Thempu chungnung chunla aloi te chengse toh ahungin Israel chate Hou vaipoloi upa changse toh Houthua kikhopna abol’un , amihenho’u gakailut dingin songkul’a mi asol’ui .
44005022	Vaihom asol ho’u ahungu leh Solchah ho chu songkul sunga agamu tapouvin , ahung kile kit’uvin athudol aphongun ,
44005023	“ Songkul kaga lhun’un kotheh chengse phatechan akiheh-in songkul ngah ho jong kotpi phung dunga adding cheh-un , kot kahondoh phat’un la asunga koima kamupouve ’ ” atiuve .
44005024	Athuseiyu hi Houin ngah sepai vaipopa le Thempu pipu loiyin ajah phat’un Solchah ho chu iti hiuva hichea hi ipi hungsoh hitam , tin alunggel’u abeihel tai .
44005025	Hichepet hin mikhat ahenguva ahungin , “ ven , songkul’a namihen ho’u khu , Houin a adingun mipi thu ahil’uve , ” ati .
44005026	Chuphat’in Houin ngah sepai vaipopa le vaipoloi chengse akon’un amaho agakailut’uvin , mipi akichauvin songa ase louna diuvin pumhat’in vang abolpouve .
44005027	Solchah ho ahinkailut phat’un Hou vaipoloi kikhopna adinsah-un , Thempu chungnungin amaho adongin ,
44005028	“ Hiche min pan’a mi nahil louhelna diuva hachang khama nakikhamu ahin , ahinla ven , hiche nathuhil’u hi Jerusalem nadipsoh hel’in , hiche mipa thisan phu hi keiho chunga lhut khum din neigouve ! ” atiuve .
44005029	Ahivangin Peter le Solchah hon adonbut’un , “ Mihemho thu hilouva Pathen thu joh a kanun tei tei diu ahi .
44005030	Ipu ipateu Pathenin thinga nakhai sanguva nathasau Jesu chu akaithouvin ,
44005031	Israelte achonset chengseu ngaidama aumna dia chonset lung heina apehna din ama chu Pathenin ama jetlama vaipo le huhhingpan achoisangtai .
44005032	Hiche thu ho ahetoh a chu Pathenin athua nung ho apeh Lhagao Theng le keiho kahiuve , ” atiuve .
44005033	Ajapha chan alung hang beseh jengun Solchah ho chu thadoh jengdia akiloltauve .
44005034	Hichun Hou vaipoloi lah a Pharisee mi , amin Gamaliel kiti , Danthu hilthem , mi jousen ajasohkei , ama chu adingdoh-in Solchah ho chu phat chom khat polama soldoh dingin aseiyin ,
44005035	chuin Hou vaipoloi jah a , “ Hiche miho chunga hi ipi bol ding natiu ham kichih theiyun .
44005036	Ijeh-inem itile tu masngin jong Theudas kiti mi khat anaumin , ama le ama i-khat hidainnin akiseiyin , pasal phabep jen , ja li bangin ajop’uvin , ahinla ama atha phat’un anungjui chengse akithe chehsoh-in , imacha lou asoh tai .
44005037	Hiche nung hin leiset mi kisim laiyin Galilee mi Judas ahung kipan kit’in , mipi phabep geiyin akijuisah-e ; ama jong hi amang thah tah , anungjui chengse jong akithecheh tauve .
44005038	Hijeh a chu tu hiche thua jong kaseipeh nahiuve , hiche mihoa kon hin kikangseuvin lang don dauvin , ijeh-inem itile hiche jong hi mihema kon le lunggel chule natoh ahile kisumang thou ding ahi ;
44005039	Pathena hungkon ahivangleh nasuh mang joulou diu ahi , ajo leh Pathen kidoupi nahilo diu ahi , ” ati . Gamaliel thun anungun ,
44005040	Solchah ho chu akou lut’uvin , avoh juvun Jesu min’a thu asei louhelna diuvin hatah-in agihsal’un alhadoh tauve .
44005041	Solchah ho chu Hou vaipoloi kikhopna maiya konin achedohun , chuche Min jal’a hesoh genthei thoh a kiloma akibol’u chu akipah lheh jengui .
44005042	Niseh-in Houin le a-in tin’uva tang louhel’in thu ahil’un , chule Jesu chu Messiah ahi Kipana Thupha asiphong jingui .
44006001	Hiche lai chun seijuih mijat apunbe cheh cheh phat’un niseh a thil kihopnaa ameithaiho’u anah sah peh pouve , tin Greek pao tho Juda-numeiho chu Hebrew mite chunga aphun’un , akah-uva kinahna asodoh tai .
44006002	Chuphat’in som le ni chun seijui jouse akoukhom’un , “ Keihon Pathen thu seiphong kangah-uva dokhanga ankong sem’a kapan diu adihpoi ;
44006003	hijeh chun sopite , hiche kin’a kapansah diuvin , nalah-uva konin Lhagao le chihna dim mia nahettohsau sagi lhengdohuvin ;
44006004	chuteng keiho tah vang taona le hill hang kin’a kipumpeh jo’uvinge , ” atiuve .
44006005	Athu chu mipi maiya lung lhai aumin , hijeh chun tahsan le Lhagao Thenga dim Stephan toh , Philip le Prochorus , Nicanor le Timon , Parmenas le juda houva kilalut chiding namdang mi Antioch khoa hung Nicolaus alhengdoh-un ,
44006006	amaho chu Solchah ho angsunga adinsah-u leh , Solchah hon ataopeh-uvin achunguva khut a-ngamtauve .
44006007	Hichun Pathen thu achaljah tan , jerusalema seijuiho mijat hapunin apungin , Thempu ho lah a tamtah jong tahsan thun anung tauve .
44006008	Stephen chu lungset le thahat adamtan , mipi lah a melchihna le thil kidang lentah tah aboldoh tai .
44006009	Hichun akiminvo na banga chamlhat miho Houthua kikhopna in kitia konin mi phabep , Cyrene gama , Alexandria , Cilicia le Asia a hung kon ho akipatdoh-un Stephen chu akinelpiu leh ,
44006010	aman chihna le Lhagao thu asei chu anel thei tapouve .
44006011	Chuphat’in amahonmi phabep , “ Amah in Mose le Pathen taitomna thu asei kajauve , ” tia sei dingin atlseuvin ahi .
44006012	Hiti chun mipi le upa ho , Danthu themho aban tilset’uvin , amaho achunga achu’vin , aman’un Hou vaipoloi kikhop naa akailut’un ,
44006013	jouthua hettohsah-uvin , amahon , “ Hichepa hin Muntheng le Danthu douna thu tang louhel’in asei sei jengin ,
44006014	Nazareth Jesun hiche mun hi asuhmanga Mose’n eipeh-u chondan ho hi akheldoh ding ahi , ’ tia asei jong kajauve , ” atiuvin ahi .
44006015	Hichun Hou vaipoloi kikhopnaa tou chengsen Stephen chu avesoh keiyun ahileh amai chu Vantil maiso bangin amu’uve .
44007001	Thempu chungnungin , “ Hichengse hi hiti mong ham ? ” atileh ;
44007002	Stephenin adonbut’in , “ Ngaiyuvin sopite le pate ho : Penna bulpipa Abraham chu Haran aching dia ache masang , Mesopotamia gama achen laiyin loupina Pathen ahenga ahung kilah-in
44007003	ama jah a , ‘ Nagam leiset le naphung mite dalhan potdoh-in lang keiman kavetsah ding gam jonin chetan , ’ ati .
44007004	Hijeh chun ama Chaldea gama konin achen Haran a achengtai . Apa thi nungin tua nachen nau hiche gamsunga hin akichon lutsah-in ,
44007005	ahinla agam leiset halsi khat , kengpeh thol jeng cha jong ama din apepoi ; cha anei lou vangin , agam chu ama le anunga achilhahpa apeh din thu anatep’e .
44007006	Pathenin hiti hin achilhah te chu mi gama gapem’uva , mihon sohna atohsah diu , genthei hesoh a abol diuvin aseiye .
44007007	Pathenin aseiyin , ‘ Amahon sohna agatoh peh-u nam mite chu thu katan khuma , chujou teng Abraham chilhahte hung kitoldoh-uva hiche lai mun’a Keima kinbol’a eihou diu ahi , ’ ati ahi .
44007008	Chuin Abraham chu cheptan ding kitepna thupeh apen , hijeh chun Isaac ahingin niget nin chep atanpeh-in , Isaac-in Jacob , Jacob’in penna pate somle ni ahingin chep atanpeh-e .
44007009	“ Penna pate chu Joseph chunga athang thip’un Egypt gama ajoh mangun , ahile Pathenin aumpi jingin ,
44007010	ahesoh genthei tin tanga konin ahinhuhdoh pehin , Egypt lengpa Pharaohang’a lungset le chihna apen , hijeh chun lengpan Egypt gam pumpi le ama insung pumpia vaipon asemtai .
44007011	Hichun Egypt gam punpi le Canaan gam pumpia nahiuve kel alhan , gentheina lentah ahung , lhungin , i-puteuvin neh le chah akimu joutapouve .
44007012	Hichea hin Jacob’in Egypt gama anneh aume , ti ajah phat’in i-puteu chu khatvei chan nan agah solpai jenge .
44007013	anivei chan na Joseph-in asopite akihetdohsah tan , Jacob insung chu Pharaoh geiyin ahetai .
44007014	Chuphat’in Joseph-in jong apa Jacob le a-inkote mihem som sagi le nga jen chu gakou din mi asol’in ,
44007015	Jacob jong Egypt’a ahung suh tai . Hichun ama ahin i-puteu ahin athitauvin ,
44007016	alongu chu Shechema alepoh-uvin , Shechem muna Abrahamin Hamor chatea kona dang kaa achohsa lhan’a chun avuitauve .
44007017	“ Pathenin Abraham koma akihahsel’a a thupeh phat chu ahung lhinpai ding phat’in , Egypt gama mipi apungtel tul jengun ,
44007018	Joseph hephalou leng chom khat hung letdoh geiyin apunguve .
44007019	Lengchompa hin ijat miteu heltah-in dohan abol’in , i-pu i-pateu chu achasen jouseu ahing aum louna din acham louvun polama apaidoh sah jenge .
44007020	Hiche lai tah hin Mose apengin Pathen din it aum lheh jenge ; lha thum sungin apa insunga avah-un ,
44007021	ama jong apaidoh phat’uvin Pharaoh chanun akilah-in achapa vah-in ahin kivahdoh tai .
44007022	Mose chu Egypt mite chihna jouse ahil’un , athusei jouse le antohna chan a pheltah ahiye .
44007023	“ Mose chu kum som li alhin phat’in asopi Israel chate gavil ding alungthima aumdoh tai .
44007024	Mi khat hi adih loutah a kibol amun , ama chu akithopin aphu lahnan Egypt mipa chu athattai .
44007025	Mose gel’a chu Pathenin ama khut mangchaa ama hochu huhhingna apeh got ahi asopiten kihetnah tau atileh , amahon ahepouve .
44007026	ajingin ahenguva ahung kit leh mi ni akina lhonin , aman akah lhona chamna thu aseiyin , ‘ Mi te ni , sopi cha hlhona ibol’a khat’in khat adih louva kibol nahi lhon ham ? ’ ati .
44007027	Ahinla a-inhengpa adih louva bolpa joh chun Mose chu asondoh-in , ‘ Keiho chunga vaipo le thutana kon natun beh am ?
44007028	Janhia Egypt mipa natha banga chu tha ding neigot ham ? ’ ati .
44007029	Hiche athusei jeh hin Mose ajamin Midian gama agapemin , hikoma chun chapa ni agahinge .
44007030	“ Kum som li lhinin Sinai mol gamthip laiya Vantil khat hamboh lah meikongin Mose henga ahung kileh-e .
44007031	Hiche thil amu hi Mose’n adatmon , ga ve chen dia anailut leh Pakai o ahung gingin ,
44007032	‘ Keima napu napate Pathen , Abraham le Isaac chule Jacob Pathen kahi , ’ ati .
44007033	‘ Nakeng te nia konin nakengchot te ni sut lhan , ijeh-inem itile nadinna chu muntheng ahi .
44007034	Egypt gama kamite kibolsetna kaven kamu chentai , chule apen gin’u kajan apuidoh diuva hung kumlha kahi ; hijeh chun tun hungin Egypt’a kasol ding nahi , ’ ati .
44007035	“ Hiche Mose amahon apaidal’uva , ‘ Vaipo le thutan a kon na tun beh am ? ’ atipau , hichepa tah hi Pathenin hamboh lah a ahenga hung kilah Vantil ban thahat’a ama ho vaipo le huhdoh din asoltai .
44007036	Amahin Israelte ahinpuidoh chun Egypt gama jong Twikhanglen san mun le gamthip noiya kum som li sungin thil kidang dang le melchihna tampi anabol’e .
44007037	Hiche Mose hi ahiye Israel chate jah a , ‘ Pathenin nasopiteu lah a kei tobang Themgao khat natundoh peh diu ahi , ’ tia sei chu .
44007038	Gamthip laiya Houbunga anapanga , i-pu i-pateu toh pang khoma Sinai mol’a Vantil toh kihouva , eiho pehson dia hinna Thupeh lapa chu ama hi ahin ,
44007039	i-pu ipateu ama noiya alut nom pouvin , asondoh-un alungthimun pouvin , asondoh-un alungthimun Egypt lam angai cha jingun ,
44007040	Aaron jah a , ‘ Kamasanguva lamkai din Pathen lim tobang ho neisempeh-un , ajeh chu Egypt’a kona eihin puidoh pau hiche Mose chu achunga ipi soh hitam kahetapouve , ’ atiuvin ahi .
44007041	Hiti chun amahon hiche lai hin bongnou lim asemun , hiche lai hin bongnou lim asemun , hiche koma hin kilhaina abol’uvin , akhut’a asemsau thi ho ja nan golnop abol’uve .
44007042	Hijeh chun Pathenin akihei mang khumin van’a ahsite hou din amaho chu apedoh-in , Themgao ho lekhabua kisun bangin : ‘ Vo Israel insung mi , kum som li sung gamthip laiya Sa thao le kilhainaa neihou louvu hilou ham ?
44007043	Moloch houna ponbuh po leuvin , Rephan ahsi pathen limsemthu napo leuvin Hiche nasemsau thil ho hi houdin nago meu ! Hijeh a chu Babylon kal’a katolmang diu nahiuve , ’ akiti .
44007044	I-pu i-pateuvin gamthip laiya , Alim kigon namu bang bangin ponbuh san , ’ tia Mose jah a thusei Pathenin avetsah hettosah na Houbuh chu neiyun ,
44007045	hiche hi i-pu i-pateuvin alason’un , Joshua lamkainaa Pathenin i-pu i-pateu masanga chiding namdangte anodoh a amahon gam alo lai geiyun ahinpo lut’uvin , David nikho lai geiyin aume ;
44007046	David chu Pathen angsunga lungset achanjeh-in Jacob Pathen Inmun amudoh din athume .
44007047	Ahinla in chu Solomonin asahpeh bouve .
44007048	Ahinvangin Chungnungpen chu khut’a kisa in’a achengpoi , hichea hin Themgaopan :
44007049	‘ Pakaiyin , “ van kalaltouna ahin , Leiset kakengto ngapna ahi ; Nangin itobang in neisah peh ding ham ? Kacholdo mun ding hoikom ham ?
44007050	Ijakai Keiman kakhut tah a Kasemsa hilou ham ? ” tin aseiye , ’ ati .
44007051	“ Milou chalet , lungthim le nabeng te nia cheptanlou ho tobang , napu napateu bangin nang hon Lhagao Theng nadoudal jing jengui .
44007052	Napu napateuvin Themgao koipen bolset louva akoiyum ? Alhacha Theng hung masanga anaseiphong masa chengse athat’uvin , nang hon tuna ma najoh doh-un nathattauve ,
44007053	chule Vantiltea kona Danthu kilahsaon nang ho nahiuvin , nit la nanit pouve , ” ati .
44007054	Asei chengse ngaiho chu alungthimu atongkhan athimah cheh-un Stephen chu ha agoikhum cheh-uve ,
44007055	Stephen vang chu Lhagao Thengin adim pai jengin , van lah agah vet leh Pathen loupina le Pathen jetlam a Jesu adin amun ;
44007056	“ Ven , van akihon’a Mihem Chapa chu Pathen jetlama ding kamui ! ” ati .
44007057	Chutah chun amahon hahohin ahoh-uvin anabeng akisip cheh un , ahonjangin adel lut’uvin ,
44007058	khopi polama aleh doh-un songin aseptauve . Ahetoh a pang hon Saul kiti gol-lhang khat kengbul’a aponsil’u akoiyuve .
44007059	Mihon Stephen songa asepet’u chun aman ahin samin , “ Pakai Jesu , ka-lhagao lan ! ” tin aseiye .
44007060	Hichun aboh khup’in going tah-in asamin , “ Pakai , hiche chonsetna hi amaho chunga simdan ! ” ati . Hiche hi aseiyin akijamdap deltai . Saul’in Stephen athau hi aphat sah-e .
44008001	Hiche nikho hin Jerusalema Houbung chunga hesoh gentheina lentah achutan , Solchah ho tilou adangse Judea gam le Samariagama ajamchehsoh heltauve .
44008002	Hougut mi phabep’in Stephen chu avuiyun , hakan akauve .
44008003	Saul vang chun Houbung suhmangna din in tin’a alut’in numei pasal aman’in ajendoh doh jengin songkul’a akhum thu thui .
44008004	Mi ajamcheh ho chu avah leuvin Kipana Thupha thu aseiphongin apangjo tauve .
44008005	Philip jong Samaria khopia achesuh-in miho jah a Messiah chu aseiphongtai .
44008006	Mipi hon asei chengse ajah uva melchihna abol ho amu phat’un lung khat tah-in Philip thuseiho chu lung lut cheh-in angaiyui .
44008007	Ajeh chu mi tamtah a konin lhagaoboh ho hapenin apengun ahung potdoh doh jengun , langthi ho le elbai ho geiya damdoh dodh jeng ahiuvin ,
44008008	khopi sunga chun kipana tampi asohdoh tai .
44008009	Khopi sunga hin amin Simon kiti mitphel doithem khat aumin , Samaria jat mite chu mitpheldoi avetsah a ama le ama i-khat hiya kiseilen lheh ahin ,
44008010	ama hi aneova pat alen geiyin lung lut tah-in athu angaiyun , “ hichepa hi pathen tha hat chungnung kiti chu ahi , ” atiuve .
44008011	phat sottah amitpheldoi chu amaho kidang tah a avetsah jingjeh-in lung khat tah-in angai nasauve .
44008012	Ahin Philip’in Pathen Lenggam le jesu Christa mina Kipana Thupha aseiphong tahsan chengse chu numei jong pasal jong baptize achansahtai .
44008013	Simon amatah jengin jong atahsanin , baptize achan jouvin Philip toh akiloiyin , melchihna le tha neina nasatah tah a thil kidang abol ho amu leh adatmo lheh jengin ahi .
44008014	Jerusalema um solchah hon Samaria khopin jong Pathen thu akisantauve , ti ajah phat’un ahenguva Peter le John asolpeh-un ,
44008015	amani ahung suh lhonin amaho chu Lhagao theng achan theina diuvin ataopeh lhone ;
44008016	ajeh chu Pakai Jesu min’a baptize chang bep ahinalaiyun , alah-uva khat beh jong Lhagao Theng chang loulai ahi .
44008017	Chunin Peter le Johnin achunguva khut a-ngap lhon leh Lhagao Theng achang tauve .
44008018	Solchah te ni khut ngap’a kona Lhgao Theng kipeh chu Simonin amun amani chu sumapen ,
44008019	“ Ken jong koi hileh achunga khut ka-ngap chan Lhagao Theng achanna din hiche tha neina hi neipe lhonun , ” ati .
44008020	Ahinla Peterin ajah a , “ Nasumle nangma manthan , Pathen thilpeh suma chohjou dol’in nagel’in ahi !
44008021	Pathen maiya nalungthimput adih loujeh-in hiche thua hin namu jong aumpon , chan jong naneipoi .
44008022	Hijeh chun hiche nathilse gel’a kon hin lung heiyin , nalungthima hitobang nagel hi angaidam theina din Pakai henga taovin .
44008023	ijeh-inem itile cheikha khaveng vung banga kha adih louva kihen nahi kamui , ” ati .
44008024	Simonin adonbut’in , “ Nasei chengse hi khatcha kachunga achuh louna din nangmin Pakai henga kei khel’in neitaopeh lhonin , ” ati .
44008025	Peter le Johnin Pakai thu ahettosah lhona aseisoh phat lhonin Jerusalema ahung kile kit lhonin , Samaria miho kho tamtah a Kipana Thupha asei phong peh lhone .
44008026	Pakaiya kon Vantil khat’in Philip jah a thu aseiyin , “ Kipatdoh-in lang Jerusalema kona Gaza jotna lamlena khun lhanglama chesuh temin , ” ati ; alam len chu donlouva kikoithip ahitai .
44008027	Philip jong akipat’in acheleh ven , Ethiopia mi nukiso , Ethiopia lengnu Candace Semangpa , agou chengse chunga vaihom , Jerusalema Pathen hou dia ‘ hung ,
44008028	akile kit lamin akangtalai chunga atounaa Isaiah Themgao lekhabua asim’e .
44008029	Hichun Lhagaovin Philip jah a , “ Chen lang hiche kangtalai khu lhonpin , ” ati .
44008030	Hijeh chun Philip alhailut jeng leh Isaiah themgao lekhabu asimgin ajan , hichun , “ Nasim chu nahet hinai ? ’ atileh ;
44008031	aman , “ Hoiya , mikhattouvin eihilchet lou leh iti kahet ding ham ? ” atin , Philip chu hung ‘ kaldoh a amatoh toukhom din agah kouve .
44008032	Aman Pathen lekhabu asimna laimun chu hiche hi ahi : “ Ama chu tha dinga kikai kelngoi bang le Kelngao nou amulvoupa ang’a paopoh lou bangin kam cheng khat jong keh louvin aum’e .
44008033	Kineosahnaa thu adih-in atanpeh pouvin , Ama khaggui hi kon asei ding hitam ? Ajeh chu leiset’a kona ahinkho kiladoh ahitai , ” kiti lai ahi .
44008034	Nukisopan Philip agah houvin , “ Neihil chen temin , Themgaopan ama chung chang thua ha , midang khattou thua hiche hi asei ham ? ” ati .
44008035	Chutah-in Philip apaodoh-in Pathen lekhabua panin Jesua Kipana Thupha aseipeh tai .
44008036	Lampia ahung kijot jot lhon leh twi veina khat’a ahung lhonin , nukisopan agah houvin , “ Ven twihi , baptize kachanmona ding ipi um am ? ” atileh ;
44008037	Philip’in ajah a , “ Nalungthim pumpia natahsan leh baptize chang theiyin nate , ” ati . Aman , “ jesu Christa chu Pathen Chapa ahi , ti katahsan nai , ” ati .
44008038	Chuin nukisopan kangtalai chu angah din aseiyin , anilhonin akumlha lhonin twi lah a chun Philip le nukisopa alut lhonin , Philip’in nukisopa chu baptize achansah tai .
44008039	Twi lah a kona ahungkaldoh phat lhonin Pakaiya kon Lhagaovin Philip chu alhoh mangin nukisopan amukit tapon , ahivangin ache na lampia kipah tah-in achepaitai .
44008040	Ahinla Philip chu Azotus khopia akimudoh-in , chule aman Caesatea alhun kahsen achepeh-in Kipana Thupha asei phongpeh-e .
44009001	Saul Chula Pakai seijuite gihsal le that din ahai let lut nalaiyin , Thempu chung nung heng a achen ,
44009002	chuche lampia kai jouse chu koi koi hijongleh numei pasal amudoh chan kan’a Jerusalema ahinkai lut theina din Damascus khopia Houthua kikhopna in dudnga peh din lekha agathume .
44009003	Acheleh Damascus khopi ahin phah ding konin phot lot louvin van’a konin vah khat’in akimvel asalvah soh jengtai .
44009004	Hichun ama tol’a akileh lhan , ogin khat’in ajah a , “ Saul , Saul , ibol’a nangin neibol set set ham ? ” ati .
44009005	Ahinla aman , “ Vo Pakai nang koi nahim ? ” atileh ; Aman , “ Keima nabolset jing Jesu chu kahi ;
44009006	hijongleh kipatdoh-in lang khopi sunga khun lut’in , chuteng ipi nabol ding kiseipeh nan nate , ” ati .
44009007	Alhonpi miho chu paopoh uhsa beihel’in adding thip chet’un , ogin chu aja nauvin koima amupouve .
44009008	Saul chu tol’a konin ahung ding doh-in amit te ni ahasah vangin imacha amutapon , hijeh chun mihon akhut’in akaiyun Damascus khosunga apuilut tauve .
44009009	Nithum sungin khomu louvin aumtan , nelou donlouvin aumtai .
44009010	Damascus khopia hin amin Ananias kiti seijui khat aumin , Themgao thilmua mu aneinaa Pakaiyin ajah a , “ Ananias , ” atileh ; aman , “ Ven Pakai ka-um’e , ” ati .
44009011	Hichun Pakaiyin ajah a , “ Kipat’in lang , ‘ Lamjangpet kiti khosung lamlen khu jonin , Judas in’a tarsua a lungkon Sual kitipa chu gaholin ; ven , ama ataopet ahin ,
44009012	aman Themgao thilmua mu aneina Ananias kiti mikhat hunga kho amukit theina dia achunga khut a-ngap ding amui ’ , ’ ati .
44009013	Ahinla Ananias chun adonbut’in , “ Pakai , hiche mipa thudol itobang tah aJerusalema name thengte ijat’a abolset hitam , ti mi tamtah a kona kijataa ;
44009014	chule hichea nangma min pan’a tao jouse jong matna ding Thempu pipu hoa kona thu neina anei ahi , ” ati .
44009015	Ahivangin Pakaiyin ajah a , “ Chen , ama hi namdangte le leng ho , chule Israel chate angsunga kamin po le dia manchah a kalhen ahi ;
44009016	ijeh-inem itile Keima min jal’a ijatvei hesoh genthei athoh ding jong kavetsah ding ahi , ” ati .
44009017	Ananias chu achen insunga alut’in Saul chunga khut a-ngamin , Sopi Saul , Pakai , Lampia nahenga hung kilah Jesu chunk ho namukit theiya Lhagao Theng nadimsetna dinga eihinsol ahi , ” ati .
44009018	Apettah chun amit te nia konin nga lip tobang ahung lup lhan ahileh kho amukittan , chuin akipatdoh-in baptize achangin ,
44009019	an aneh le atha akilt kittai . Saul chu nikho phabep Damascus khopia seijuite toh aumkhomin ,
44009020	apet pet chun Houthua kikhopna in dung jousea Jesu kiti hichepa chu Pathen Chapa ahi , tin asamle tai .
44009021	Ahin asei japha chanin adatmo lheh jengun , “ Jerusalema hiche min’a tao jouse subei hei hoi chu hichepa hi hilou hiya , chule amaho chu kanchom’a thempu pipuho henga akailut theina dinga hung hilou ham ? ” atiuve .
44009022	Ahinla Saul chu asei ahattou tel tul tan , Jesu chu Messiah ahimongtai , tin Damascus khopia Juda ho chu anelkhupsoh keiye .
44009023	Nikho sot thimpi nungin Saul that din Juda ho akihousom’un ,
44009024	athilgonu hi Saul’in ahedohtai . Saul thana din khopi dongkot jouse asun ajanin a-ngah-un ,
44009025	ahivangin janin aseijuiten pollanga akhumun kulpi pang’a akhai lhatauve .
44009026	Jerusalema ahung phat’in seijuite toh kiloikhom ding agon , ahinla amahon Saul chu seijui khat hi dia atahsan lou jeh-un akichauve .
44009027	Hichun Barnabas-in Paul solchah ho henga apuiyin , ajahuva itobanga lampia chu Pakaiamu’a , Pakaiyin ajah a thu aseiya , chule Damascus khopia chu aman itobang tah a hangsan’a Jesu min’a thu asei ahilchentai .
44009028	Hichejeh chun Saul jong amahotoh Jerusalema alut le apot len , hangsan tah-in Pakai minin thu asei len ,
44009029	Greek chon’a chon Juda ho akihoupin akinel pin , hi jeh chun tha din agot lotauve .
44009030	Ahinla sopiten ahetdoh phat’un Saul chu Caesarea ahinpuisuh-un Tarsus lama asolmang tauve .
44009031	Judea le Galilee chule Samaria gam pumpi Houbunga vang chamna alengtan , akiphut det cheh cheh-in , Pakai gingin aumin , Lhagao Thengin lhamonin , panpin amija apungtel tul’e .
44009032	Peter chu gamtin’a ava le naa Lydda a mithengte heng geiyin ahungtai .
44009033	Hichea chun Aeneas kiti mi khat amudoh-in , ama chu langthia kum get jen jalkhun’a kijam ahi .
44009034	Amapa jah a hin Peterin , “ Aeneas Jesu christen nadamsah ahitai , kipatdoh-in lang nalupna kigot’in , ” atileh ; ama akipatdoh pai jenge .
44009035	Hichu Lydda le Sharon a cheng jousen amu’vin Pakai lama akiheisoh tauve .
44009036	Joppaa chun seijui numei amin Dorcas ahi tia Tabitha kiti , thipha bol le thilpeh a thalhingtah khat aum’e .
44009037	hiche lai hin amanu anan athitai ; mihon asil jou phat’uvin indan chungnunga alupsahui .
44009038	Lydda hi Joppa komcha ahijeh-in seijuihon Peter Joppa aum ahet phat’uvin mi ni asol’un , “ Lungset’in kinomsot louhel’in kahenguva hung jengin , ” tin aga ngehsah-uve .
44009039	Hijeh chun Peter jong akipatdoh paiyin amanitoh akilhonin , ahung lhun phat’in mihon indan chungnunga chun apuitouvun , meithai jouse athinu kim’vela adingun akap-un , Dorcas-in ahin laiya akhuipeh-u sangkhol ho le sangkhollen ho chu Peter avet sah-uve .
44009040	Ahin Peterin amaho chu abonchauvin polama anodoh-in aboh khup’in ataovin , chuin along lam ngan akiheiyin , “ Tabitha thouvin , ” ati . Chutah-in amanun amit te ni ahasah leh Peter amun , athoudoh tai .
44009041	Chuin Peterin akhut apen akaidingin , mithengte le meithaiho chu akouvin amanu chu ahingin amaho apetei .
44009042	Athu hi Joppa gam pumpia akihesoh tan , mi tampin Pakai atahsanlo tauve .
44009043	Peter chu Joppa khoa savun sempa Simon in’a nikho tamtah anichonge .
44010001	Caesarea chun amin Cornelius kiti , Italy sepailoi atiu sepai jalamkai khat aumin ,
44010002	ama hi hougut tah , ama le a-insung mi aboncha Pathen gingte , miho thilpeh a hongphal tah , chule Pathena tao jing ahi .
44010003	Amahin nikhat nilhah lam nidan thum donin Themgao thilmua mu aneinaa hunga ajah a , “ Cornelius , ” ahinti kichentah-in amui .
44010004	Cornelius-in kicha tha-in mit lha louhel’in Vantil chu aven , “ Ipi ham Pakai ? ” tia ahouleh , aman ajah a , “ Nataona ho leh mi nakhotona ho chu het jing din Pathen angsunga alhung toutai .
44010005	Chule tun Joppaa mi sol’in lang Peter kiti Simon chu gapuisah tan ;
44010006	ama chu Twikhanglen panga cheng , savun sem Simon in’a alhunge , ” ati .
44010007	Ajah a thusei Vantil chu apotdoh phat’in Cornelius-in insung lhacha mi nil eh hougut tah , ama vengtup’a pang sepai ho lah a khat akouvin
44010008	thilsoh ijakai ahilchensoh phat’in amaho chu Joppaa asoltai .
44010009	Ajing nikhoa amahon Joppa khopi ahinphah ding kon’un sun nidan som le ni donin Peter chu inchunga tao dingin akaldohtai .
44010010	Peter agilkel’a an aneh nom phat’in , neh ding agotpeh-u leh agaochangin ,
44010011	van kihonga thil phenghep hopkhat aning lia kikhit’a leiset’a hung kikhai lha amun ,
44010012	asunga chun leiset’a ganhing namkim , avah le akithol tho chule chunga leng adimset’uve .
44010013	Hichun ahenga o-khat ahung gingin , “ Peter , kipat’in that’in lang nen , ” ati .
44010014	Ahinla Peterin , “ Hithei hih hel’in te Pakai , keiman itih-in jong thilbol le atheng lou ho kane ngaipoi , ” ati .
44010015	Ahinvangin o-gin chun anivei nan ajah a , “ Pathenin asuh thengsa chu bohsah hih-in , ” ati .
44010016	Hitobang hin thumvei akibol’in chuin thil chu van lama akitol toutai .
44010017	Peter agaochan’a thil amuchu ipi tin a hintem tia aki-ngaito pet tah-in ven , Cornelius misol ho chun Simon in ahol’un kelkot maiya adingun
44010018	ahinkouvun , Peter kiti Simon chu chukoma alhun alhun lou adongui .
44010019	Peterin agaochan thudol agel pettah hin Lhagaovin ajah a , “ Ven , mi thumin naholui ;
44010020	dingdoh-in kumlhan lang lung sa-ih louhe’lin amaho khutoh kilhonin , ajeh chu keiman kahinsol ahiuve , ” ati .
44010021	Chuphat’in Peter chu miho henga ahung kumsuh-in , “ Ven , nahol’u chu keima kahi , nahung lo nau jeh ipiba ham ? ” ati .
44010022	Amahon , “ Sepai jalamkai Cornelius , midih le Pathen ging , Juda vaipi seiphat mi chun nangma a-in’a kousah a nathusei ngai dia Vantil Thengin ahil ahi , ” atiuve .
44010023	Hichun Peterin amaho akoulut’in alhunsah tai . Ajing nikhon Peter akipatdoh-in amaho chutoh akilhonin Joppa khoa sopite phabep’in jong aki-lhonpeuve .
44010024	Ajingin amaho Caesarea khopi alhungun , Cornelius chun aphunggol ho le agol apai ngaitah tah ho akoukhomin ana ngah jinge .
44010025	Peter ahung lut phat’in Cornelius chun analamdot paiyin , akengphang bul’ah aboh khup’in chibai aboh tai .
44010026	Ahinla Petein ama chu akaiding loiyin , “ Dingdoh-in keijong mihem kahibouve , ” ati .
44010027	Hitia akihoupi pum hin insunga alut leh mi tampi kikhom agatoh-in ,
44010028	hijeh chun aman ajah-uvah , “ Juda min jatchom mi kiloipia ahenga kholai leh hi Dan toh akitolou nang hon jong nahecheh-ui ; ahinla Pathenin mihem koima aboh le atheng lou kiti louna din eivetsah tai ;
44010029	hijeh a chu eihung kisol’a lung sa-ih louhel’a hung kahi . Hichejeh a chu kadoh nahi , ipi thua neihung kou sahba ham ? ” ati .
44010030	Cornelius chun adonbut’in , “ Tu phat gei hin ni li alhingtan , nilhah lam nidan thum don’a kainsunga katao pet’in ven , kama sanga ponbang leh sil mi khat ana dingin ,
44010031	‘ Cornelius , nataona akisangin , mi thil napeh chengse chu Pathen angsunga akigeldoh jinge .
44010032	Joppaa mi sol’in lang Peter kiti Simon chu gakousah tan ; ama chu Twikhanglen panga cheng savun sem Simon in’a lhung ahi , ’ ati .
44010033	Hijeh a chu nakou ding kahinsol pai jengle , hitia nahung jeng hi apha lheh-e . Tua keiho chengse hi Pathen mitmua kikhoma , Pakaiyin ipi naseisah ding ham ngai dia um kahiuve , ” ati .
44010034	Peter apaodoh-in , “ Tahbehin Pathenin mi le mi kah a lang kaina aneipoi , ti kahedoh tai ;
44010035	chitin namtin lah a koi hileh Ama ginga adih bol jouse chu ama dia santhei ahicheh-e ,
44010036	Aman mi jouse Pakai , Jesu Christaa chun Israel chate henga dingin chamna Kipana Thupha thu chu ahinthot’in ,
44010037	Johnin baptize chandol lhang asap jouvin Galilee gama pat Judea gam pumpia athu athangsoh tai , ti naheuve ;
44010038	Nazareth Jesu chu Pathenin Lhagao Theng le thahat abuh lhah khumin , Pathenin akivopi jeh-in Ama achelen Diabol bol gentheiya aumte adamsah-in napha atong lei .
44010039	Judea gamsung le Jerusalema thil hichengse abol hetoh a pang keiho kahiuve ; ama chu thinga akhaiyun athat tauve .
44010040	Ahinla Pathenin Ama chu nithum lhin nin thinaa konin akaithouvin , akiphondohsah chu
44010041	japi heng ahilou vangin Pathenin hettohsah a pang dia alhentum keiho heng ahin ; hiti chun thinaa kona athodoh nungin Amatoh kanekhom kadon khom’uve ;
44010042	chule mipi henga Ama hi Pathenin mihing le mithi thutan dinga atun ahitai ti kasap leuva kahettohsah diuvin eithu lhah-uve .
44010043	Themgao jousen Ama thudol ahttohsah-u ahin , koi hileh Ama tahsan jouse chu Ama min jal’a chonset ngaidamna amu ding aseiyui , ” ati .
44010044	Peterin hiche hi asei nalaiyin thu ngaiho jouse chunga Lhagao Theng achutai .
44010045	Chidang namdang ho chung geiya Lhagao Theng kipe akibuh khum jeng chu Peter toh hung lhon cheptan mi atahsan loiyin adatmo lheh jenguve .
44010046	Ijeh-inem itile paochom chom thoa Pathen avahchoiyu chu ajah-u ahi . Chutah chun Peterin adonbut’in ,
44010047	“ Eiho chan banga Lhagao Theng changtaa hite ho Baptize channa ding twi kham theididng koiham ? ”
44010048	Hiti chun amaho chu Jesu Christa min a baptize chang din aseitai . Amahon Peter chu niphabep beh nichong dingin alhoutauve .
44011001	solchah ho le Judea gamsunga sopiten chiding namdangten jong Pathen thu akisanu hi ajatauve .
44011002	Peter Jerusalema agalhun touleh cheptan loiyin ama ana oimouvin ,
44011003	“ Ibol’a cheptan lou miho henga chea an nehkhompi nahim ? ” atiuve .
44011004	Hichun Peter akipanin aban chan ajah-uvah aseipeh-in ,
44011005	“ Joppa khopia katao leh gao kachangin , Thengao thilmua mu kanei na-a thilpheng hep hop khat van’a kona aninglia hung kikhai lhaa , keima komcha hung ki-nga kamun ,
44011006	phatecha kavet chenset leh neh thei ganhing nam kim , chunga leng vachate kamui .
44011007	Hichun ogin khat hin kajah a , ‘ Peter , kipat’in that’in lang nen , ati kajai .
44011008	Ahinla keiman , ‘ Hithei hih hel’inte Pakai , thilboh le atheng lou imacha kakamsunga lut kha louhel ahi , ’ kati .
44011009	Ahivangin ogin chun van’a konin nivei chan nan eihindohbut’in , ‘ Pathenin asuh thengsa chu bohsa hih-in , eiti .
44011010	Hitobang hin thumvei ahung kibol’in van’a akitol toutai .
44011011	Hichun ven , hichepet tah ahi Caesarea kona kahenga hung kisol mi thum chu kalhunna in maiya ana ding tauve .
44011012	Lhagaovin ma lung sa-ih louhel’a amaho chutoh lhona kache din eiseipeh-e . Hicheng sopi gup ho jong hin eilhonpuiuvin , mipa insunga chun kaluttauve .
44011013	Mipa chun kajah-uva a-in a Vantil ding amun , ‘ Joppa mi sol’in lang Peter kiti Simon chu gakousahtan ,
44011014	aman nang le na-insung pumpi huhhinga naum na diu Thupha naseipeh dingu ahi , ’ ati thu aseitai .
44011015	Ajahuva thusei kagah kipat panbep leh abul’a eiho chunga achuh bang chun amaho chunga jong Lhagao Theng achutai .
44011016	Hichun kenjong Pakaiyin , ‘ Johnin twiya baptize achansah ahin , nang ho vang Lhagao Thenga baptize nachansah diu ahi , ’ ati chu kageldoh-e .
44011017	Chutia Pathenin Pakai Jesu christa itahsanuva eipeh-u thilpeh tobang chu amaho jong apeh leh , kei koi kahiya Pathen kakham thei ding ham ? ” ati .
44011018	Amahon hiche hi ajah phat’un aneldauvin , Pathen avahchoiyun , “ Ahile Pathenin chiding namdang te jong hinna dia lung heina apeh ahita ong ! ” atiuve .
44011019	Thoh hahsa asoa Stephen kitha lo jeh a jamcheh chengse chu Phoenicia le Cyprus chule Antioch geiyin acheuvin , koima dang jah a seilouvin Judate henga Thu chu aseileuve .
44011020	Ahin alah-uva phabep Cyprus le Cyrene miho , Antioch ahung lhun phat’un Greek miho toh akihouvun Pakai Jesu aseiphongtauve .
44011021	Amaho chu Pakaiyin aban thahat’in ahu jingun , hijeh chun Pakaiya atahsan mitamtah akihei luttauve .
44011022	Hiche thu hi Jerusalema Houbungin ajatan , hijeh chun Barnabas chu Antioch geiyin asol’un ,
44011023	ama ahungleh Pathenin alungset nau amun akipah lheh jengin , ama ho chu Pakaiya lunggil tah a um chah jing din atilkhouvin ahi ;
44011024	ajeh ch Barnabs hi mipha le Lhagao Theng dimset chule tahsan det mi ahi . Mi tampi Pakaiya alutbe tauve .
44011025	Barnabas chu Saul hol din Tarsus a achen ,
44011026	Saul amudoh phat’in Antioch a ahinpuiye . Kum khat lhingset amanin miho chu Houbunga akikhoppi ji lhonin , mi tampi ahil lhonin , hiche Antioch khoa hi seijuite chu ‘ Chritian ’ ahinsah masah pen’u ahi .
44011027	Hiche lai hin Themgao phabep Jerusalema konin Antioch a achesuh-ui ;
44011028	chuin alah-uva amin Agabus kitipa chu akipatdoh-in Lhagao thahat’in vannoi pumpia kel lhah ding asei masan , hiche hi Claudius nikho laiyin aguilhunge .
44011029	Hijeh chun seijuite chu ajikham cheh a thil tokhoma Judea gama sopite thot dingin akiloltauve ;
44011030	adongkhom’un Barnabas le Saul khut’ah Houbung upate agah thot’ui .
44012001	Hiche lai hin Herod lengpan Houbung mi konkhat chunga ban-gol khautah-inna atongin abolsetai .
44012002	John upa Jacob chu chemjamin athattai .
44012003	Amitha hin Juda miho along lhaisah amun , Peter jong amatbe kit’e , aphat hi cholsolou changlhah kut lai ahiye .
44012004	Peter amat chun songkul’a akhumin , mi li lia kiloi sepaiho chun kilhauva a-nga diduvin apedoh-in , kalchuh ku tkichai tang mipi ang’a puidoh dingin agoi .
44012005	Hiti hin songkul’a akhumtan , ahinla Houbungin ama din lung luttah-in Pathen henga ataopeh-uve .
44012006	Herod-in Peter chu puidoh dinga agotin jan chun Peter , a-ngah sepaite kah a a-ihmun , thih khao nin akihenin , kotpi bul’a jong a-ngah a pang sepaiho adding jingui .
44012007	Hichun ven , Pakaiya kon Vantil khat ahung kilah-in , akikhumna bom sung avahcahnsel’e ; Vantil chun Peter pang abengin asukhangin , “ kipatdoh loiyin ! ” ati . Chutah chun akhut te nia akihenna thih khao te ni chu akilhamtai .
44012008	Chuin Vantil chun ajah a , “ Nakong kigahin nakengchot te ni kise loiyin , ” ati . Aman chutin aboltai . Chuin ajaha , “ Naponin kihiutup loiyin neihin juiyin , ” ati .
44012009	Peter apotdoh-in ama chu ajuitai ; hichea chun Vantil thilbol chu atahbeh a soh-in agelpon , gaochanga mu aneiyin agelbouve .
44012010	Vantil le Peter chun kotngah masa le ani na akhel lhon leh khopi sung lutna thih kotkha apha lhonin , kotkhah chu ama ni dingin acham tah-in akihong jengin , apotdoh lhonin khosung lamlen khat ajui lhonleh Vantil chung Peter adalhapaitai .
44012011	hichun Peter akhangdoh lap’in “ Tua vang Pakaiyin avantil ahinsol’a Herod ban thahat le Judate kinepna chengsea eihuhdoh ahitai , ti kahedoh tai , ” ati .
44012012	Ahetdoh phat hin Peter chu aminchom Mark kiti John nu Mary in’a ahungleh mi tampi kikhomin anataovui .
44012013	Aman kot pi nung chu akiu leh donbut din amin Rhoda kiti lhacha numei khat ahunge ,
44012014	ahin Peter ogin ahi ahetdoh phat’in akipah behseh jengin kot honta louvin alhai lut’in kot po lama Peter din thu chu agaseiphong jo tai .
44012015	Ahinla mihon amanu jah a , “ A-gol’a nahi , ” atiuve . Amanun atah mong ahi thu asei tei tei vangin , amahon , “ A-Vantil hiya chu , ” atibep’ui .
44012016	Ahinla Peterin kot akiu kiu jeng phat’in agah hon’u leh ama amu cheh-un kidang asalheh jenguve .
44012017	Hichun Peterin athip behna diuvin khut ajap’in , Pakaiyin itobanga kidangtah a songkul’a kona ahin puidoh ham , ti thu aseiyin , “ Hicheng thusoh hi Jacob le sopite gaseipeh tauvin , ” atin , apotdoh-in munchoma achetai .
44012018	Khovah vah-in Peter chung change thusoh jeh chun sepaiho lah a boina lentah asodoh tai .
44012019	Herod chun Peter ahol’a amudoh jou lou phat’in a-ngah a pang ho thu atantai . Amavang chu Judea gama konin Caesarea achesuh-in chukoma aumdentai .
44012020	herod chu Tyre le Sidon mite chunga along hang lheh jenge ; hijeh chun agam miho loikhat ahungun , lengpa Semanga pang Blastus chu athu nun’un cham lensah din athum’ui ; ijeh-inem itileh agam miteu chun Herod lengpa gama neh le chah akilah-u ahiye .
44012021	Akitepniuvin Herod chun lengpon chol akisil’in , laltouna atouvin , ajah-uva thu aseiye .
44012022	Hichun mipin asam’un , “ Mihem ogin ahibouve , ” atiuve .
44012023	Aman loupina chu Pathen pelouva aumjeh-in hiche pettah chun Pakaiya kon Vantil khat’in adengin , lungin anen athitai .
44012024	Pathen thu vang achal jal’in akhatou cheh tai .
44012025	Barnabas le Saul vang chu kin achaisoh lhon phat’in aminchom Mark kiti John chu ahinpui lhonin Jerusalema konin ahungkile kit lhontai .
44013001	Antioch khoa Houbunga chun Themgao le mihilphabep aumun ; amahon chu Barnabas , Nigerkiti Simeon , Cyrene gam mi Lucius , gambih vaipo Herod toh seilet tha Manaen chule Saul ahiuve .
44013002	Amaho chu Pakai kinbol’a an a-ngol laitah-un Lhagao thengin , “ Kakouna natong din Barnabas le Saul neipedoh-uvin , ” ati .
44013003	Hijeh chun an ngol’a atao jouvun achung lhona thenso khut ngap abol’un asoldoh tauve .
44013004	Lhagao Theng sol’a konin Barnabas le Saul chu Seleucia ajonsuh lhonin , chua pat’in Cyprus lama akitol lhontai .
44013005	Salamis kho alhun phat lhonin Judate Houthua kikhopna in hoa Pathen thu aseiphong lhonin , akithopi lhon ding John jong ahiuve .
44013006	Twikol gamsung achotsoh-uva Paphos kho ahung gei phat’in Juda mi Temgao lhem , mitpheldoi them Bar-Jesu kitipa chu amudoh tauve ;
44013007	ama hi twikol gamvaipopa , Sergius Paulus , milung chingtah chutoh kihe ahin , gamvaipopan Pathen thu asei lhon ngai dingin Barnabas le Saul chu akouve .
44013008	Hichea chun mitpheldoi thempa Greek paova amin Elymas jong atipau chun amani thusei adoudal len gamvaipopan atahsan louna ding aboltai .
44013009	Chuin Paul kitipa Saul chu Lhagao Theng adimset’in amapa chu ave changel’in ,
44013010	“ Vo thilpha jouse doudal , lhep lhahna le nambolna dimset , Diabol son , Pakai lampi dih heikonle ding nabol hi natat lou lai ding ham ?
44013011	Tun ven , Pakaiyin nachunga khut alhatai , phat chom khat sunga nisa vah him him namu loudidng ahi , ” atileh ; apettah chun meijing le muthimin ahintomin , kho amulou jeh chun akhut’a kaile ding mi aholtai .
44013012	Hichun Gamvaipopan thilsoh chu amun Pakai thudol kihilna kidang asan atahsantai .
44013013	Paul le aloite ni chu Paphos a konin akitol’un Pamphylia gama perga kho alhungun , Johnin amani dalhan Jerusalema ahung kile kittai .
44013014	Paul le Barnabas vang achepai lhonin Pisidia gama Antioch kho alhung lhonin Choldo nikhon Houthua kikhopna in’a alut’in atou lhontai .
44013015	Danthubu le Themgao lekhabu akisim chaiyin Houthua kikhopna in vaihonpan miho asol’in ajah lhona , “ sopite ni mipi tilkhouna ding thu nanei lhon leh sei lhonin , ” agatisah-e .
44013016	Hijeh chun Paul adingdoh-in khut ajah-in aseiyin : “ Israel mite le Pathen gingte jousen ngaiyun .
44013017	Hiche Isreal mite Pathen chun i-pu i-pateu analhengdoh-in , Egypt gama apemlaiyun achoi len lheh jengin , aban thahat panin ahinpuidohtai .
44013018	Kum som li tobang sungin pa naovah bangin gamthip noiya akhan chah-u aven ,
44013019	chuin Canaan gamsunga mihem nam sagi asuhmang phat’in agam’u chu agoulo diuvin apen ,
44013020	kum ja li le som nga geiyin achenguve . Hiche nung chun Samuel Themgao nikho lai geiyin amaho chu Thutan vaibol ho apen ahi .
44013021	Chuin amahon leng athum’u leh Pathenin Benjamin phunga Kish chapa Saul chu kum som li geiyin akoipeh-e .
44013022	Pathenin Saul chu apaidoh nungin aleng thudol’a hin Keiman kalung dei tah David , Jesse chapa kamudoh tai , aman kalungdei chan abol ding ahi , ’ tin hettohsahnan aseitai .
44013023	David chilhah a kon hin thutep dungjuiyin Pathenin Huhhingpa Jesu chu ahinlhut tan ahi .
44013024	Jesu kiphondoh masang hin Johnin lungheiya baptize chan ding thu Israel mipi henga aseiphonge .
44013025	John chun atoh achaisoh ding konin , ‘ Nang hon kei hi koiya neigel’um ? Keima Ama chukahipoi ; amavang ven , kanunga khat ahunge , kei hi Ama kengchot khao te ni sut lham dia jong kilom kahipoi , ’ ati .
44013026	“ Abraham chilhah sopite le nalah-uva Pathen ging miho , hiche Huhhingna thu hi eiho henga hung kithot ahitai .
44013027	Ijeh-inem itile Jerusalema ilengteu le avaipouteuvin Ama chu anahedoh pouvin , Choldo niseh le kisimji Themgao thuseiho hcu guilhunsah nan hekhen louvin Ama chu themmo achan’un ,
44013028	athina thei lom themmona amudoh jou lou geiyun jong Pilate henga atha na din a-ngeh-uve ;
44013029	achung chang thudol kisei jouse asuh bulhingsoh phat’un thing chunga akikhainaa konin adom lhauvin avuitauve .
44013030	Ahinla Pathenin Ama chu thinaa konin akaithouvin ,
44013031	nikho phabep pi sungin Galiee gama pat Jerusalem lama alhonpi miho henga akilah jin , amaho chu tua hi mipi henga hettohsah a pang ahiuve .
44013032	Chule pu le pate henga hungsoh dinga kiteppeh thutep chu keihon kipah tah a kaseiphongu ahi ,
44013033	hiche chu Pathenin achateu eiho henga aguilhunsah nan Jesu chu akaithouvin , athudol hi labu ninaa akisunin : ‘ Nangma kachapa , Tunia kahin nahi , ’ akiti .
44013034	Mon mangna mu louhel dinga Pathenin thinaa kona akaithou thudol chu hiti jong hin aseiye : ‘ Keiman David kipe thonlou le atheng Phattheina kapeh ding nahiuve , ’ akiti .
44013035	Aman labu munchom khat’a jong aseiyin : ‘ Nalhentum lhachapa chu Nangin mon mang dia naphaldoh lou idndg ahi , ’ akiti .
44013036	David vang chun ama khang laiyin Pathen toh akivuithan , mon mangna amutan ,
44013037	Pathenin akai thou kitpan van gmin mangna amupoi .
44013038	Hijeh a chu hiche hi nahet cheh diu ahi sopite , Jesu jal’a chonset jouse ngaidamna thudodl nahenguva kaseiphongu ahin , Mose Danthua kona them nachan jou louna jouseuva chu
44013039	koi hile atahsan chan them chang’ah ahi .
44013040	Hijeh chun Themgaoho thusei nachunguva ahung chuh louna din ching theiyun :
44013041	‘ Veuvin nahsahmo ho , Kidang sauvin lang mangthah-un ; Ajeh chu nanikho laiyun thil Hitobang thil hi min seipeh jong leu chun natahsan lou hel diu ahi , ’ tia asei chu , ” ati .
44013042	Akikhendoh phat’un mihon Choldo nikit jongleh ajah-uva hiche ho aseipeh kit diuvin a-ngeh-uve .
44013043	Houthua kikhopna in’a akikhendoh dodh-uvin Juda mi tampi le Juda houva kilalut ah hougut tampin Paul le Barnabas nung ajuiyun , amanin amaho chu Pathen lungset naa umdet jing din atilkhou lhone .
44013044	Choldo nikit’in akhothing hel tobangin Pakai thu kisei ngai didngin akikhomtauve .
44013045	Mipi kihonlel lul’a akikhop jengu chu Juda hon amudoh phat’un athangseuvin , Paul thuseichu ataitom’un anel kale tauve .
44013046	Ahinla Paul le Barnabas hangtah-in thu asei lhonin , “ Pathen thu hi amasaa nang ho seipeh lou khoh ahin , nang hon napai manguva tonsot hinna chang dia kilom nakisah louvu leh , ven chiding namdangte henga kihei tauvinge .
44013047	Ijeh-inem itile Pakaiyin keiho hitia hi eiseipeh-u ahi : ‘ Keiman nang hi chidnag nam dang salvah dia katun’a , Vannoi pumpia sochatna lampi dia katun nahi , ’ tia asei ahi , ” ati .
44013048	Chidang namdang hon hicheng hi ajah phat’un akipah-un Pakai thu kisei chu achoi-an’un tonsot hinna chang dia kigosadema um hon atahsan tauve .
44013049	Chuin Pakai thu hiche gamkol sungsea chun achalsoh tai .
44013050	Amavang Juda mihon hougut numei lal ho le khopi sunga lamkaiho atilseuvin , Paul le Barnabas abolset sah-uvin agamkol sunguva konin adeldohsah tauve .
44013051	Amanin amaho dounan akeng phanga leivui athin lhah khum lhonin Iconium lama ache lhontai .
44013052	Seijui ho vang chu kipana le Lhagao thengin adimsetu’ve .
44014001	Iconium khoa Juda ho Houthua kikhopna in’a alut khom lhonin , hitima chun thu asei lhon le Judate le Greek mi tampin atahsan tauve .
44014002	Hichun Juda mi atahsang lou hon sopite dounan chiding namdang ho atilseuvin adsulung hangtauve .
44014003	Ahivangin ama ni sotpi anichong lhonin , alungsetna thu hettohsah a amani khut’a melchihna thil kidang tampi bolsah Pakaiya hangtah-in thu asei jom jing lhone .
44014004	Hichun khopi sung miho chu kehni akisouvin , abang Juda miho langa apangun , abang solchah te ni lama apangui .
44014005	Ahinla chiding namdang ho le Juda mi phabep’in alamkaiteu toh kithon amani chu nahsahmoa bol’a songa seding agouvin ahile ,
44014006	amanin ahetdoh lhon phat’in Lycania khopi Lystra le Derbe chule akimvel gamsunga ajamlut lhontai ;
44014007	hikom dunga jong chun Kipana Thupha aseiphong lhone .
44014008	Lystra khoa chun apen’a pat kengbai , itih a jong lamjot louhel , akeng chasah thei lou hel pasal khat atouvin ahi .
44014009	Amahin Paul thusei angaiyin , Paul’in avechangmel’in ahileh damsah theina kham tahsan anei chu amun ,
44014010	oging tah in , “ nakeng te nin ding jangin , ” ati . Mipa chu ahung kichomdoh jengin avah le paitai .
44014011	Mipin Paul thilbol chu amu phat’uvin Lycaonia paovin oging tah-in , “ Eiho lah a Pathen ho chu mihem lim’a hung kumlha ahitauve ! ” tin asamtauve .
44014012	Barnabas chu Zeus asah-un , Paul chu thusei lamkai ahijeh-in Hermes asah-uve .
44014013	Chule khopi maiya ahouin kisa Zeus doi Thempupan bongchal ho ahinkaiyin pahvui ho jong ahinchoiyin dongkot phunga mipi chutoh amani hounaa kilhaina gan tha din agouve .
44014014	Ahinla solchah te ni Barnabas le Paul’in ajahdoh lhon phat’in aponsil abottel jeng lhonin mipi lah a alhai lut lhonin apengjah lhontan ,
44014015	“ Miho , idia hiti ho hi nabol’u ham ? Keini jong nang ho banga mihem kahi lhonin , hitobang pannabei thil hoa kona hi van le leiset chule Twikhanglen le asunga um jouse Sempa , Pathen hing jing henga nakiheina diuva Kipana Thupha kaseipeh lhon nahibouvui .
44014016	Aman khang masa laiyin chitin namtin hi Ama dei cheh a chon din alhan ,
44014017	ahivangin Ama ipi ahichu hettohsahna beiyin akoidehpoi , ajeh chu thilpha aboljin , van’a konin gotwi napeuvin , muchi chivo gaphat , kumkihei chin nakoipeh-un , neh le chah napeuvin , nalungthimu kipa le thanopna adim jinge , ” ati lhone .
44014018	Hicheng hi asei lhonin amani houna dinga gan athagot’u chu asutang nah nah lhone .
44014019	Hichea chun Antioch le Iconiuma kona hung Juda mihon mipi chu athu anun’un Paul chu songin asesah-un , athi ahitai , tin khopi polama akaidohtauve .
44014020	Ahinla akoma seijuite adin pet’uvin Paul athoudoh-in khopi sunga aluttai ; ajing nikhon Barnabas toh Derbe lama ache lhontan ahi ,
44014021	Hiche khopia chu Kipana Thupha aseiphong lhona , seijuitampi asemdoh jou lhonin Lystra le Iconium chule Antioch lama ahung kile kit lhonin ,
44014022	genthei hesoh tampi thoh a Pathen lenggama ilut mong diu ahi tin tahsana pang det jing dingin seijuiho atilkhou lhon in alungu asuhal lhon’e .
44014023	Houbung jousea Houbung upa alhenpeh lhonin , an ngol’in ataovun , atahsanpau Pakaiyah upa ho chu apedoh doh jenguve .
44014024	Paul le Barnabas-in Pisidia ajotpa lhoin Pamphylia alhung lhonin ,
44014025	Perga thu aseiphong jou lhonin Attalia achesuh lhontai .
44014026	Chua konin kongin akitol lhonin , ahintoh chaisoh lhon hiche natoh tong dinga Pathen lungsetnaa akipehdohna lhon khopi , Antioch jonin ache lhontai .
44014027	Ahung lhun lhon phat’in Houbung mi abonchan akhom lhonin , Pathenin amani amanchah a atoh jouse aseidoh lhonin , chiding namdangte dia tahsan lam kihon thu asei lhon’e .
44014028	Antioch khoa seijuite toh sotpi aumkhomna lhon chu phat chomcha ahipoi .
44015001	Judea gama konin mi phabep ahungun sopite chu , “ Mose Danthu dungjuiya chepnatan louvu leh huhhingin umthei pouvin nate , ” tin ahiltauve .
44015002	Hiche thudol’a chun Paul le Barnabas toh akihanel lheh jengun akinahso phat’un athu ngaito khom din Paul le Barnabas to midang phabep toh Jerusalema chea Solchah ho le upaho toh kihoutoh din alhengdoh tauve .
44015003	Houbung sol’a konin amaho acheuvin Phoenicia le Samaria ajot pepeh-un , chidnag namdang ho Pathena akiheilut thu aseipeh-u le sopite cheng akipah lheh-ui .
44015004	Jerusalem alhun phat’un Houbung miho le Solchah ho chule Houbung upahon analamtouvin , ama hon ajah-uva Pathenin amaho amanchah a na atoh chengse aseiyuve .
44015005	Hichea hin atahsansa ahivanga Pharisee loi hinalai mi phabep akipatdoh-un , “ Amaho chu chep tanpeh a Mose Danthu anit tei diu ahi , ” tin asei yui .
44015006	Solchah ho le Houbung upaho hiche thu ngaito ding hin akikhom tauve .
44015007	Tamtah a kholtohna anei nungun Peter akipatdoh-in ajahuva , “ Sopite , masang chun nang ho lah a kona keima kama hi chiding namdangten Kipana Thupha ajah-uva atahsanna diuva keima Pathenin eilhendoh chu naheuve ,
44015008	chule mei lungthim hesoh Pathenin ahenguva ahettohsah-in , eiho eipeh bangun amaho jong Lhagao Theng apei ;
44015009	ei ho le amaho kah a dat neichom louvin tahsanin alungthimu asuthengtai .
44015010	Chuti ahileh ibol’a tua ipu ipateu leh eihon jong ipoh jou louvu namkoljon chu seijuite lengkouva naseuva Pathen napatep’u ham ?
44015011	Keihon vang Pakai Jesu lungset vanga tahsan jal’a huhhinga eiho i-um diu banga amaho jong chute dinga katahsanu ahi , ” ati .
44015012	Akikhom mipi chu athip chet jengun , Barnabas le Paul’in Pahtenin amani amanchah achidang namdangte lah a melchihna ho le thil kidang aboldoh ho asei lhon chu angaisoh keiyuve .
44015013	Amanin thu asei chai lhonin Jacob’in adonbut’in , “ Sopite kasei ngai ta diuvin !
44015014	Simonin chiding namdangte Pathenin avil’a alah-uva kona ama min’a ding mi alhendoh thu aseitai .
44015015	Hiche hi Themgaoho thusei toh akitoh soh keiyin hitin akisune :
44015016	‘ Hiche nung hileh Keima hung kile kit’ing ting , Alhusa David houbuh chu kasah phat’a ; A-in gem jouse kasah phat ding , Katundoh kit ding ahi ;
44015017	Chutia chu mihem amoh chengsen Pakai ahol theiyuva , Kamin a kikou chiding namdang jousen jong ahol thei ding , atin ,
44015018	khanglui laiya pat hicheng thil ho hetsah Pakaiyin aseiye , ’ kiti ahi .
44015019	Hijeh chun chidang namdang ho lah a kona Pathen lama hung kiheiho lah a kona Pathen lama hung kiheiho chu bolgenthei dau hite , tin ka-ngaitoi ;
44015020	amavang amaho chu lekha thot’u hitin , doi houna thil thenglou neh , jon thanghoi , alol kimeh a kithatsa le thisan neh a kona kitim them din hil’u hite ;
44015021	ijeh-inem itile khanglui laiya pat Mose’in khop jouseah athusei ding anei jingin , Choldo nikho seh leh ama thudol Houthua kikhopna in jouse akisim jenge ; ” ati .
44015022	Solchah ho leh Houbung upaho chule Houbung pumpi lung gel’in alah-uva kona mi lhendoh a Paul le Barnabas toh Antioch khoa sol din pha asauvin , Barsabbas kiti Judas le Silas , sopiten ajabol cheh te ni chu alhengun ,
44015023	aban’a kisei bang hin asun’un amani khut’a athot tauve ; “ Solchah ho leh Houbung upa , sopite chengsen , Antioch leh Syria chule Cilicia gama um chidang namdang ho lah a sopite chengse kasalam’ui .
44015024	Keiho lah a konin mi koi koiham kei ho thupeh louhel’in ahungun thu tampin nahung sulung jingun lung ling laovin nakoiyui , ti kajauve ;
44015025	hijeh chun keihon lung khat tah-in mi lhendoh a amaho chu nahenguva i-ngailut tah-u Barnabas le Paul toh hinsol tha ding pha kasauve ,
44015026	amaho hi i-Pakaiyu Jesu Christa min’a ahinkho phal ngam cheh ahiuve .
44015027	Hijeh a chu Judas le Silas kahinsol’u ahin , amanin jong hiti amaho hi thuchangin seipeh nauvinte .
44015028	Ijeh-inem itile Lhagao Thengin jong keihon jong akhoh cheh ho tilou pohgih hahsa dang na chunguva koi lou ding pha kasauvin ,
44015029	limsemthu houna doisa , hicheng hi neh dauvin , jon thanhoiya konin kikangse leu chun pha ding hi , damsel’uvin , ” atiuve .
44015030	Amaho chu alhah doh phat’un Antioch khoa achesuhuvin , mipi akhop khomsoh phat’uvin lekha thot chu apetauve .
44015031	Miho chun asimu leh tikhouna thuho chu akipapi lheh jenguve .
44015032	Judas le Silas hi anilhona Themgao gel ahilhonjeh-in sopite chu thu tampin atikhou lhonin ahatsah cheh lheh lhon’e .
44015033	Chukoma chom khat set aum jou lhonin ahinsol ho henga dingin sopiten amani chu lung mongin alhadoh tauve .
44015034	Silas vang chu anichon ding joh aphat jeh-in aum den tai .
44015035	Paul le Barnabas chu Antioch khoa mi tamtah toh aum khom lhonin , Pakai thu ahil chenin aseiphong lhon’e .
44015036	Phat chom khat nungin Paul chun Barnabas jah a , “ Hungin Pakai thu i-naseiphongna khopi jousea chekit hitin sopite chu itobanga iti nauvem gave hite , ” ati .
44015037	Hichun Barnabas-in Mark kitipa John chu amani toh kilhona pui din angaitoi .
44015038	Ahinla Paul’in Pamphylia amani dalhaa na toh-khompi nom lou mi chutoh kilhon khom lou ding thilpha pen ahisah-e .
44015039	Hijeh chun Paul le Barnabas akihanel ten lhon phat’in akikhenlo lhonin , Barnabas chun Mark akipuiyin Cyprus lam jonin kongin akitol’in ,
44015040	Paul’in vang Silas akilhenin , sopiten jong Pakai lungsetnan alhadoh-un , ama jong akipatdohtai .
44015041	Paul chun Syria le Cilicia ajotpeh-in Houbung jouse atilkhoupeh-in ahi .
44016001	Paul chu Derbe kho le Lystra khoa ahunge . Ven , Lystra khoa chun apa Greek mi , atahsan Juda numei khat cha amin Timothy kit seijui khat aumin ,
44016002	ama hi Lystra kho le Iconium khoa sopite jousen aseipha lheh jengui .
44016003	Paul’in Timothy hi kilhonpi ding adeijeh-in , chuti dunga um Juda hon apa Greek mi ahi ahetjeh-uvin apuiyin chep atanpeh-e .
44016004	Hichun amahon khopi jouse achonsoh keiyun , Jerusalema Solchah ho le upaho kilolna chengse chu nit din miho apeleuvin ahi .
44016005	Hijeh chun Houbung ho chu tahsan lama ahat cheh cheh jengun , niseh-in amijat apun be be jenguve .
44016006	Amahon Asia gamsunga thu asei diu Lhagao Thengin akham jeh-in Phrygia le Galatia gamkol sungse ajotsoh keiyun ,
44016007	Mysia gam gal ahung gei phat’uvin Bithynia lut ding akigot’u leh Jesu Lhagaovin aphalpeh pouve ;
44016008	hijeh chunMysia gam ajot paiyun Troas a achesuh tauve .
44016009	Hiche jan chun Paul agaochan naa mu aneiyin , Macedonia mi khat hi ahungna dingin ataovin , “ Macedonia hung galkaiyin neihung kithopiuvin , ” ati .
44016010	Paul’in gaochan naa mu anei jou jou hin Pathenin Kipana Thupha chu miho hil dinga eikouvu ahi , tin kagel’uvin Macedonia gama chelut ding kasompaitauve .
44016011	Troas a pat kakitol’uvin paljangin Samothrace kajon’un , ajing nikhon Neapolis kalhunguve ;
44016012	hichea kon chun Macedonia gam kolsunga khopi minthang pen , Rome mite tolpi Philippi kalhung tauve . Hiche khopia hin nikho phabeppi kanichongui .
44016013	Choldo nikhon taona mun khat aume , ti kaginchat nau khopi dongkot polam vadung panga chun kacheuvin , katouvun numei hung kikhomho jah a thu kaseitauve .
44016014	Kathuseiyu ngaiya numei khat chu amin Lydia ahin , Thytira khopia hung kon , ponsandup joh a pang , Pathen hou khat ahi , Paul thuseiho lung luttah a angaina din Pakaiyin along kot ahonpeh tai .
44016015	Amanu hi-ainsung mite to baptize achan phat’in , “ Pakai tahsan tah beh a neigel’u leh ka-in’a hung lhunguvin , ” tin eijol’uvin , eithu nun tauvin ahi .
44016016	Taona muna chu kacheu le khonung thusoh ding seiya apute dinga phatchomna lentah mupeh lhagaoboh vop soh nu-ngah khat hin eitoh khauvin ahi .
44016017	Hiche nu hin Paul le keiho nung ajuiyin , “ Hiche miho hi Pathen chungnung pen lhachate ahiuvin , huhhingna lampi nahung hil’u ahi , ” tin asam sam jenge .
44016018	Hitobang hin nikho tampi sungin abol jinge . Paul’in athei chimjeh phat’in akiheiyin lhagao jah achun , “ Hiche nua koon chun hung potdoh jengin , tia Jesu Christa min a kasol nahi , ” atileh ; hichepet tah chun lhagao chu apotdoh tai .
44016019	Aputeu akinepnau phatchom na aneidiu sum mu na ding abeitai , ti amudoh phat’un Paul le Silas chu aman’uvin kailhang mun’a vaipoho ang sunga akailutauve ;
44016020	hitia hi thutan vaihomho heng alhut phat’un , “ Hiche mi te ni hi Juda mi ahi lhonin , i-kho sungu asuboi lheh jeng lhontai .
44016021	Ama nin Rome mi eiho dinga jop thei lou le lah thei lou chondan sodoh dingin ago lhon’e , ” atiuve .
44016022	Mipin ma amani anokhum jeng phat’uvin , vaipoten aponsil lhon ahoh lhauvin mol’a voh din thupeh aneitauve .
44016023	Mol’a tamtah vei avoh jouvun songkul’a akhum’uvin , songkul ngahpa chun kitup keiya a-nga din ahilchah tauve .
44016024	Hitobanga hil chahna aneijeh-uvin songkul ngahpan songkul sung nung lama akoiyin , akhochong lhon’a bul atuh-in ahi .
44016025	Jan khangkim donin Paul le Silas Pathen henga atao lhona la asah lhon le sohchang dang hon angaiyuve ;
44016026	hichun photlot louvin lingnasa tah ahung kihot’in ahile songkul bul ahot kangsoh tan , apettah chun kotpi jouse akihong don tan , akihen nau bul jouse geiyin akilhamsohtai .
44016027	Songkul ngahpa ahung kin khah le kotkhah jouse kihongsa um chu amun , sohchang jouse jamdoh hitante , tin ama kithah din achemjam asatdoh jenge .
44016028	Hichun Paul’in going tah-in asamin , “ Kithat didng kigo hih hel’in keiho ka-umsoh keinauve , ” ati .
44016029	Chuphat’in aman meivah athum loiyin alhai lut’in , kichaa kithing thingin Paul le Silas angsunga alhu jengin ,
44016030	chuin amani chu ahinpuidoh-in , “ Pu te ni , huhhinga ka-umna dinga kabol khoh-pen ding ipi ham ? ” atileh ;
44016031	Amanin , “ Pakai Jesu tahsan le chun nang le na-insung mi huhhinga naum diu ahi , ” ati .
44016032	Hiti hin ama le a-insunga um chengse jah a Pakai thu aseipeh lhontai .
44016033	Hiche nidanle le hin janlaiyin songkul ngahpan amani chu apuiyin , avoh nau maha jouse asop theng peh-in , a-insung mite le ama baptize achangtai .
44016034	Chujouvin amani chu ain’a ahinpuitouvin a-angsung lhona ankong aluipeh-in , Pathen atahsan jeh chun a-insung mite jouse to kipah thanom khom-uve .
44016035	Khovah phat’in vaipoten mi man sole ho asol’uvin , “ Mi te ni chu lhadoh tauvin , ” agatisah-ui .
44016036	Hichun songkul ngahpan athu sei chengsu hi Paul jah a aseiyin , “ Vaipoten nangni lhadohna thu sei din mi ahinsoltai ; hijeh chun tun hungdoh lhonin lang lung mongin ch lhontan , ” ati .
44016037	Ahi vangin Paul’in miho jah achun , “ Rome mi kihiya themmona beiya amahon japi maiya eivouva songkul’a eikhum’uva , tua guh thim’a iti tilhadoh diu ham ? Hitheiponte , amahon eihung puidoh-u hem , ” ati .
44016038	Mi man sole hon athu hi vaipote heng alhut’u le , Rome mi ahi ti ajah phat’un akicha cheh kit’un ,
44016039	hijeh chun aheng lhona kiphat lam thu ahung seiyun , apuidohuvin khopia kona potdoh dingin ajoltauve .
44016040	Hiti chun amani songkul’a apotdoh-in Lydia avepa lhonin sopite to akimuto’uvin , atil khou lhonin apotdoh lhontai .
44017001	Amphipolis le Apollonia jotpaiya Thessalonica khoa ahung lhon leh hia chun Juda ho Houthua kikhopna in khat aum’e .
44017002	Achonna ngai banga Paul chu ahenguva alut’in , Choldo nikho thum sungin Pathen lekhabua konin mipichu akinelpi jin ,
44017003	Messiah chun gin genthei athoh tei ding le thinaa kona atodoh tei ding thu ahilchenin phot chena aseipeh-in , “ Nahenguva kaphondoh hiche Jesu hi Messiah chu ahitai , ” ati .
44017004	Hichun alah-uva mi phabep’in dih asauvin paul le Silas ajop’un , Pathen ging Greek mi tampin chule numei lal ho lah a jop’a jong atamuve .
44017005	Chutah chun Juda miho athangseuvin , khopi sung lamlen dunga pananbei mithase phabep akhomun , khopi sunga boina lentah asosah-uvin , Jason in abulu’vin , Paul le Silas ahol’un mipi lah a kaidoh din ago’uve .
44017006	Amani amu lou phat’un Jason le sopite phabep pi khopi sung vaipote angsunga akailut’un , “ Hiche ho hi vannoi akhup athal’a leh ho chu ahiuvin , hikom ahinphah-u ahitai ,
44017007	Jason hin amaho alhunsah-in , ‘ Jesu kiti leng chom khat aum’e , ’ tin Caeasar thupeh chengse kal lhahnan abonchan na atongui , ” tin asam’uve .
44017008	Hicheng hi ajah phat’un mipi le khopi sung vaipote jong anoh lheh jenguvin ,
44017009	hijehchun Jason le midang hoa kilhadoh man alauvin amani chu alhadoh tauve .
44017010	Sopiten kinloi tah-in ajan janin Paul le Silas chu Berea khoa asoltauve ; alhun lhon phat’in Juda ho Houthua kikhopna in’a alut lhon’e .
44017011	Berea khoa Juda miho chu Thessalonica khoa ho sangin along lenjo’uvin , lung opkai louhel’in thu asangun , athilsoh ho chu chute mong nam tin niseh le Pathen lekha to avetoh jiuve .
44017012	Hichea hin mi tampin atahsan lo tauvin , Greek mi numei lel ho le pasal ho jong atahan atam’uve .
44017013	Thessalonica khoa Juda mihon Barea khoa jong Paul’in Pathen thu asei phong ahet phat’un chukoma jong mipi ahung tiles kit tauve .
44017014	chuphat’in sopiten Paul chu Twikhanglen pamlama asol pai jengun , Silas le Timothy vang chua aumden lhon’e .
44017015	Paul gathah hon Ahen khopi geiyin apuiyun , Paul’in Silas le Timothy chu ahenga hung loi ding adeina thupeh kengin ama ho ahung kile kittauve .
44017016	Paul’in Athen khopia Silas le Timothy a-nga pet’in khopi sunga limsemthudoi dimset’a kikoi amudoh-in alunng nalheh jenge .
44017017	Hijeh chun Houthua kikhopna in’a miho le Pathen ging ho toh akinel’in , kailhangdunga jong niseh leh ato phah chant oh akinel nel ji’e .
44017018	Hichea hin Epicurea loi le Stoic loi chihgut mihon Paul akinelpiuvin , alah-uva mi kon khat’in , “ Hiche kamtam belbulpa hin ipi asei ding hi-nga na ? ” atiuvin , adang hon ma , “ Gamdang miho hou , doi le kao asei ahitoh-e , ” atiuve . Hiche hi ama Jesu le athodoh kit thu aseiphongjeh ahi .
44017019	Mihon Paul chu aman’un Areopagus molvum kikhopnaa apuiyun , “ Hiche nasei thuhil thah hi kahetbe thei diu ham ?
44017020	Ajeh chu kajah-uva nasei abang bang hi alamdang lheh jengin , hijeh a chu hiche ho hi ipi kiseina mong ham ti kahet chet nom’u ahi , ” atiuve .
44017021	Athens kho mite le akhosunga cheng gamdang mi abonchauva ima dang gel louva thuthah thah seina le ngai naa phat amanjiu ahi .
44017022	Hichun Paul Areopagus lai lunga adingin miho adonbut’in , “ Athen kho mite , ima lam jousea nang ho hi hougut tah nahiu kamui .
44017023	Ijeh-inem itile nahou mun chengu kavet le naa ‘ Hetphah lou Pathen ding , ’ tia kijih maicham khat kamu doh-e . Hiche nang hon het louva nahouvu hi keiman nahenguva kahung seiphong ahi .
44017024	Vannoi leiset le asunga um thil jouse sem Pathen , van le leiset Pakai chu mihem dem thu doiphung dunga apansapoi ;
44017025	thil ngaichat nei banga mihem khutsoh a jen lun glhai thei jong ahipoi ; Amatah-in mi jouse ahinsah , ahaitheisah a chule thil ijakai apeh joh ahibouve .
44017026	Aman mihem khat’a kona leiset chunga chang ding chitin namtin hijat asemdoh a , gamgi asekhenpeh cheh a aphat teppeh a achensah ahi ;
44017027	amahon Pathen chu kinemtah a hol’uva amaikhah thei na diuva ahol ahin , ahinla Ama chu eiho koimacha dia jong gamla lou ahiye ;
44017028	ijeh-inem itile : ‘ Eiho Ama jal’a hinga , Chatloh , chule Amaa ihiuve , ’ tin nalah-uva chiguh sun hon aseiyui ; ‘ Tahbeh-in eiho ama chilhah ahiuve , ’ tin aseinauve .
44017029	Eiho jong Pathen chilhah ihijeh-uva chu mihem lunggel le khut them man chah a sana ham , dangka ham , song ham a limsemthu tobang chu Pathen hinte tia igel lou diu ahi .
44017030	Het loulai khang chu Pathenin avet thim ahin , tun vang mutin’a mi jouse lung aheina diuvin thu apei ,
44017031	ipijeh-inem itileh aman amilhendohpa amanchah a thudih a vannoi leiset hi thu atanna dinga nikho khat atepsa ahitan , hiche hi tahsan din amilhendohpa chu thinaa konin akaithoutai , ” ati .
44017032	Thinaa kona thodoh kit thu ajah phat’un , mi phabep’in anuisat uvin , adang hon vang , “ Hiche nasei hi ka-ngaikit nom’ui , ” atiuve .
44017033	Hichun Paul alailunguva konin apotdohtai .
44017034	Mi phabep’in vang akilhonpiuvin atahsan tauve , alahuva hin Areopagus a kikhomji lah a mi Dionysius le Demaris kiti numei khat le adang ho jong ahiuve .
44018001	Hiche jou vin Paul’in Athens dalhan Corinth ajontai .
44018002	Hichea hin Claudius lengpan Judate aboncha Rome a kona potdoh dia thu apeh jeh a Italy gama kona ajinu Priscilla toh hung lhungtil , Pontus gama peng Juda mi amin Aquila kiti chu akimupin , aheng lhona achen ,
44018003	pon in sem ahicheh jeh-uvinm akiveinau akitha khat ahijeh chun akom lhona apansan na atongkhom’uve .
44018004	Choldo niseh leh Houthua kikhopna in’a Juda ho le Greek mite chu thu asuitohpi jin jol lut tei din agoji’e .
44018005	Macedonia gama kona Silas le Timothy ahung lhun phat’in , Paul chu thu seiphongin bou apangin , Juda ho henga Jesu chu Messiah ahidol ahettohsah-e .
44018006	Ahinla amahon adoudal’un , ataitomuleh , Paul’in aponsil ho athingin ajah-uva , “ Manthaina naneiyu leh nang hon ma nakipoh diu ahi ! Keiman themmona kaneipoi ! Tua kalvang chiding namdang te henga kachei ! ” ati .
44018007	Hiti chun chua konin achen Pathen ngaisah tah mi amin Titus Justus kitipa in’a aluttai ; ama in chu Houthua kikhopna in bantah ma ahi .
44018008	Houthua kikhopna in vaipo Crispus chun a-insung mi chengse toh Pakai atahsanin , chule athu ja Corinth mi tampin jong atahsanun baptize achangtauve .
44018009	Jan’a Paul’in Themgao thilmua mu aneinaa Pakaiyin , “ kichat dan , umthim louhel’in seijom jingin ;
44018010	ajeh chu Keiman ka-umpi jingin , koiman suhset dia nanokhum lou ding ahi ; ijeh-inem iti le hiche khopi sung jenga jong mihem tampi kaneiye , ” ati .
44018011	Hijeh chun Paul kum khat le lhagup alah-uva apansan Pathen thu ahil hil jenge .
44018012	Achaia gam gamvaipoa Gallio apan laiyin Juda ho apangkhomun Paul aman’uvin thutannaa ahinkailut’un ,
44018013	“ Hichepa hin chonna dan nagilouva Pathen hou din miho ajol lha lhai , ” atiuve .
44018014	Hichea hi Paul pao akigot leh Gallio chun Juda ho jah a , “ Vo Juda ho , namiheh nau hi suhkhelna ham khan gitlouna ham thu hileh kangaipeh ding nahiuvin ,
44018015	nang ho Danthua le min ho thudol vang nang hon kivet tup tauvin , hiche hoa hin keima thutanin pang ponge , ” ati .
44018016	Hiti hin thutanaa konin aban nodohtai .
44018017	Amahon Houthua kikhopna in vaipo Sothenes chu aman’un thutanna in mai laitah a avoh jeng vangun , Gallio chun donin aseppoi .
44018018	Paul chu nisot tah sopite toh aumkhomin , chuin amaho chutoh akilhan , Priscilla le Aquila toh lhonin Syria lam ajontai . Cenchreas khoa kitepna anei jeh-in sam akivoi .
44018019	Ephesus kho ahung lhun’un Paul’in amani dalhan , Houthua kikhopna in’a alut’in Juda ho toh thu asuitoh-ui .
44018020	Amahon nichong sot jep dia alho vangun anompon ,
44018021	amaho toh akilhan , “ Pathen lungdei ahileh nahenguva hung kit nange ” atin , Ephesus khoa konin apotdohtai .
44018022	Paul Caesarea khopia akumlhan , Jerusalema achetouvin Houbung miho salam agabol’in , Antioch lama achesuh paitai .
44018023	Chukoma chomkhat aum nungin akipatdoh-in Galitia le Phrygia gamkol muntin akhol len , seijuite aphutdet len ahi .
44018024	Juda mi Alexandria peng , amin Apollos kiti khat Ephesus khopia ahungin , amahi thusei them le Pathen lekhabua themtah jong ahi .
44018025	Apollos chu Pakai lampi kihil themsa , Lhagaova gunchu tah ahin , Jesu thudol aseiyin kitoh chet’in ahilnan , ahivangin John baptize chandol chubou anahei .
44018026	Ama hi akipat’in Houthua kikhopna in’a hakattah-in thu aseiye ; ahinla Prisilla le Aquilan athusei ajah lhon phat’in apui lhonin Pathen lampi chu kichentah-in ahilchen lhone .
44018027	Apollos chu Achaiiiia gama ache nom phat’in sopiten atilkhou’un seijuiten anasan theina diuvin phatseina lekha jong asutpeh-ui . Ahung lhunin lungset vanga atahsante chengse hatah-in akithopi ;
44018028	ijeh-inem itile Jesu chu Messiah ahidol Pathen lekhabua konin phot chetna tampin Juda ho chu japi maiya anel khuptai .
44019001	Apollos Corinth khopia aumpet’in Paul chun sahgam lam alhahpeh-in Ephesus khopia ahungle hikoma chun seijui phabep amun ,
44019002	hiche ho jah achun “ Natahsan’uva chu Lhagao Theng nachanu hinam ? ” atileh ; amahon ajah a , “ Lhagao Theng aum’e , tobon kija kha loulaiya , ” atiuve .
44019003	Chuphat’in Paul’in , “ Ipipen tah a ba baptize chang nahiuvem ? ” atileh ; amahon , “ John baptize chansah bangin , ” atiuve .
44019004	Hichun Paul’in , “ John chun lung heina dinga baptize achansah a , anunga hung dingpa , Jesu chu atahsan theina diuva miho aseipeh ahibouve , ’ ati .
44019005	Hichu ajah phat’un amaho Pakai Jesu minin baptize achangun ,
44019006	Paul’in achunguva akhut te ni a-ngap le Lhagao Theng achunguva ahung chun , amahon paochom chom thon gaothu aseitauve .
44019007	Abon’un mi som le ni tobang bep ahiuve .
44019008	paul chu Houthua kikhopna in’ah alut’in , kicha louhel’in lha thum sungin miho chu Pathen leng gam thu asuitohpin , jollut tei din agoi .
44019009	Ahinla mi phabep alouchal’a atahsan louvu toh chule mipi maiya chuche Lampi chu aseiset phat’uvin Paul’in amaho chu adalhan , seijuite apuidoh-in , niseh le Tyrannus kihilna in’a akihoulimpiji’e .
44019010	Kum ni sunga hitia hi abol lehAsia gama cheng , Juda ho le Greek mite geiyin Pakai thu ajasoh tauve .
44019011	Pathenin thil kidang seithei louhel hel Paul khut’in aboltan ,
44019012	Paul ultheh pon le a-op tomna pon ho san achoiyun ana damlouho henga apoh lut’u leh anat nauvin alhauvin lhagaoboh jo jong apotdohjitai .
44019013	Hichun Juda mi vahvei doithemnaa kivah loiyin jong lhagaoboh vopte chunga Pakai Jesu min apan’un , “ Paul’in aseiphongle Jesu jal’a kahahsel nahiuve , ” atitauve .
44019014	Hitia bol ho chu Juda mi thempu pipu Sceva chapate ahiuve .
44019015	Ahinla lhagaoboh chun adanbut’in ajah-uva , “ ken Jesu kahen Paul jong kahenai ; nang ho koi nahiuvam ? ” ati .
44019016	Chuin lhagaoboh voppa chu achomin achunguva achuh jengle mi ni athajo paiyin , abonchauva athajosoh phat’in in’a kon chun sagoh keo le mapun ajamdoh tauve .
44019017	Athusoh hi Ephesus khopia cheng Juda mi jouse le Greek mi jousen ahesoh tauvin , akicha lheh jenguve ; hijeh chun Pakai Jesu min aloupi cheh tai .
44019018	Atahnsan ho jong ahungun japi maiya atahsanu chu aphongdoh-un athilbol’u aseidoh tauve .
44019019	Mitpheldoi them tampin alekha jouseu ahinpo khom’un mitin mitmun ahalvam’uve ; ahalvam sangsom nga alhinge .
44019020	Hiti hin Pakai thu hahattah-in akhang touvin ajousohtai .
44019021	Thilsoh hicheng kichai nung hin Paul’in alungthimin Macedonia le Achaia gam chotsoh a Jerusalema chepai ding . “ Hiche kichai soh teng Rome kagamutei ding ahi . ” Ati .
44019022	Ahivangin alhacha Timothy le Erastus Macedonia gama , asol’in , ama Asia gama chom khat aum nalaiye .
44019023	Hiche lai hin chuche Lampi thudol’a boina chu thuneo them ahitapoi .
44019024	Ijeh-inem itile dang ka kheng them Demetrius kiti mi khat hin Artemis doilim houna inlim dangkaa asemdoh a , dangka kheng themho dia kiveina asohdoh chu thil neocha ahipoi .
44019025	Hiche miho hi le asumkol veinau kibahpi chengse akoukhomin , “ Mihem ho , hiche akiveinauva kona haodoh ihiunahecheh-ui .
44019026	Ephesus khopi sung goh hilouvin Asia gam pumpi chansah pai ding ahitan , hiche Paul hin mihem khut’a kisemthu ho hi Pathen ahipoi , tia mi aloi loiya tamtah ajol lhah a aheimang gam ahitai , ti mujong namu’uvin he jong naheuve .
44019027	Hichea hi ikiveinau manlou asoding kichat aumgoh hilouvin ipathen len nu Artemis houin geiya nahsahmoa hung kibol’a , Asia gam pumpi le vannoi pumpin ahou cheh Pathen len nu geiya suhjuma hung umtah bah ding ahi , ” ati .
44019028	Mihon hichu ajah tah-un along hang lheh jengun , “ Ephesus mite Artemis alen’e , ” tin asam cheh-ui .
44019029	Hiti chun akhothingiin alingsoh jengun , mihon Paul toh hung jinkhom Massssedonia gam mi Gaius le Aristarchus chu aman’un japi lemkhomna in’a alhoh lut jengui .
44019030	Paul chu japi lailunga agalutnom vangin seijuiten aphal pouve ;
44019031	Asia gam vaipo aloite phabep man japi lenkhomna in’a ahunglut louhelna din mi ahinsol’un ahung kham’ui .
44019032	Akikhom chengse chun ipi jeh a kikhom ahiu ahetchet loujeh-un aboi lhehjengun , abang in thu khat asamun , kimkhat man thuchom khat asam’ui .
44019033	Mipi phabep’in vang Judah on japi maiya ahinsot lut’u Alexander chu a ngoh-un , hijeh chun Alexanderin japi maiya akihonna seidin khut ajep’e .
44019034	Ahin mihon ma chu Juda mi ahi ahetdoh phat’un , “ Ephesus mite Artemis alen’e ! ” tin o-khat tah-in nidan ni jen asam sam jengui .
44019035	Hichun khopi sung lekha sunpan mipi aphoh thip’in , “ Ephesus kho mite , Ephesus khopia hi Artemis len nu le van’a kona hung lenglha song theng kikoi ahi kon ahetmoa nabol’u ham ?
44019036	Hiche thil ho hi seitoh ahilou het’a thip beh a na-um’uva kholtoh louva jong chu namoh bol lou diu ahi .
44019037	Hichea nahinkai lut jengu miho jong hi houin choma la ahipouvin , Pathen nu taitoma jong ahipouve .
44019038	Hichejeh chun Demetrius le atoh khompi khut them hon mi khattou chunga lung lhai louna aneiyule kihehna in honsa ahin , thutan vaihom ho jong aum nauve , akiheh nom nom gakiheh tauhen .
44019039	Hiche kalval’a thudang nahol’u aum vangleh angaiyin khoppilen teng seitoh ding ahibouve .
44019040	Ajeh chu tuni boina thua hi mipi tilsea eiki-ngoh diu tijat kichentah a seithei ding jong i-umpouvin ahi , ” ati .
44019041	Hiche hi aseiyin khoppi chu alhadohtai .
44020001	Khopi boina athip phat’in Paul’in seijuite akoukhomin , amaho atilkhou nungin akilhahpin Macedonia gam jonin akipatdohtai .
44020002	Macedonia gamkol sungse se achotsoh a tilkhouna nasatah anei jouvin Greek gama ahung lhungtai .
44020003	Hiche gama chun lhathum achamin , Syria gam jon’a achegot leh Judah on achanlhih jeh-un , Macedonia gam jot lhungkei kit din akigotai .
44020004	Hichun Beroea khoa Pyrrhus chapa Sopater chun alhonpin , Thessalonica khoa Aristarchus le Secundus , Derbe khoa Gaius le Timothy , Asia gam mi tychicus le Trophimus jong ahiuve .
44020005	Amaho hi anacheuvin troas khoa eina ngah-ui ;
44020006	keiho vang cholsolou changlhah kut jouvin phillippi khopia konin kongin kakitol’un ni-nga lhin nin Troas khoa ahengu kalhungun , hikoma chun ni sagi kanichongui .
44020007	Choldo nikho jou ni masa nia changlhah nekhom din kakikhop’u le Paul’in ajing nikhoa che ding agot jeh-in jan khangkim geiyin miho thu ahil hil jenge .
44020008	Chungnung indan kakikhop nauva chun meivah tampi akivah-e .
44020009	Hichea chu gollhang amin Eutychus kiti khat bangkot geiya tou ahin , Paul’in thu aseisot jeh chun golhangpa hi aihmut asoh behseh jengin , anaihmu lhutan , chungnung indan thumnaa konin alha mangin ahileh athisan agaphongdoh-ui .
44020010	Hichun Paul akumlhan golhangpa akoichah denin , “ Tija hih-un , ajeh chu asunga ahinkho aum nalaiye , ” ati .
44020011	paul akaltouvin changlhah ahehbal bal’in , anen , jingkah khovah lhah geiyin miho to akihoulimin , chuin apotdohtai .
44020012	Mihon gollhangpa chu ahingin akipuiyun seithei louhel’in along mongui .
44020013	Keihon kong lam kajon’un , Paul chu kong sunga lalut din Assos lama kakitol’ui ; ijeh-inem itile aman hiche geiya chu kenglama che ding agot ahiye .
44020014	Paul’in Assos mun’a eikimupi phat’un konga kalalut’uvin Mitylene lang kajontauve .
44020015	Chua konin konga kakitol’un ajing nikhon Chios gal kalhungui ; athai nin Samos kalhungun , athai nin Miletus kalhung tauve .
44020016	Ijeh-inem itile Paul’in ahithei leh Pentecost nikhoa Jerusalema lhun tei ding agot jeh-in , Asia gama umsot louna din konga kitol’a Ephesus khopi chu palam ajotpa ding agot ahitai .
44020017	Paul’in Miletus khoa konin Houbung upaho kou din Ephesus khoa mi asol’e .
44020018	Upaho ahenga ahung phat’in Paul chun ajah-uvah , ” Asia gam kahin chotlut’a pat hitih chan’a hi itobanga nang ho toh kalhat khom umchan naheuvin ,
44020019	Juda hon eichan lhih jinguva thoh hesoh tampi kachunga alhunvangin nun nemtah le mit lhi pumin Pakai kin kabol jing jin ;
44020020	itobang tah a in beihel’a thil phachom ding chu japi lah hihen intin hijongle nang ho kahilji hitam !
44020021	Juda ho hihen Greek mite hijongle kibang cheh-in Pathen lama lung aheiyuva i-Pakaiyu Jesu Christa atahsanna diuvin kahetsahji’e .
44020022	Chule tan ven , Lhagaova kigahna jeh-in Jerusalem lam kajonin , chukoma kahcunga ipi ahung lhun ding kahepoi ;
44020023	khopi jousea kanchalna le hesoh gentheinan ei-nga jing bou Lhagao thengin eihetsah ahi .
44020024	Ahivangin Pathen lungset Kipana Thupha hettohsah ding Pakai Jesua kalah katoh ding kin hi kamolso poule kahinkho jeng jong hi imacha man din ka-it chapoi .
44020025	Nalah-uva chelae Pathen langgam seiphongle kahin , ahinla ven , nang hon kamai namukit louhel diu tan kahetai .
44020026	Hijeh a chu tunia kichentah a kaseipeh nahiuve , amangthah um jongleur chun mi kapopoi ;
44020027	ijeh-inem itile nahenguva Pathen lungdei apumpia hetsah lou in mang kaneipoi .
44020028	Kichih thieyun lang nachin diuva Lhagao Thengin napeh-u kelngaohon chunga jong ching theiyun , Pathenin athisana achohsa a-Hobung chu ching them’uvin .
44020029	Kache nungle ngei giloutah tah nalah-uva hung lut’a kelngoihon hi adep louhel dingkahetai ;
44020030	nang ho lah akona jongmi hung kipat’uva thu akaleh akalouva seiya seijuite phabep geiya apui manguva akijuisah diu ahi .
44020031	Hijeh chun kiging phauvin , kum thum sunga tang louhel’a sun le jan’a mit lhi puma nachang cheh-uva katilkhou jing chu geldoh jingun .
44020032	Chule tua hi nang ho khantousah thei le suh thengsa ho lah a gou chankhomsah thei Pathen le alungset thua nang ho kakhum lut nahitauve .
44020033	Koima dangka sana , nihchen ponsil kadeipoi .
44020034	Kei le kaloi ho ngaichat chan hiche kakhut te ni hin abol bulhit jing nang ho tah-in nahet’u ahi .
44020035	Pakai Jesu amatah-in , ’ Lah sangin peh nopnajo ahi , ’ ati chu geldoh jinga na hatoh a alhasam chatmo ho kithopi theina dia thil ijakai najui diuvin kavetsahsoh tauve , ” ati .
44020036	Paul’in thu hicheng aseiyin dilsun abonchauvin ataopitai .
44020037	Chutah-in abonchauvin akap-un , Paul akoiyun achop’uve ;
44020038	ajahuva , amai amukit lou diu aseijeh tah jong chun na asa behseh jengun ahi . Chuin kong mun geiyin ahung thah-ui .
44021001	Upaho toh kakilhauvin jangkeiyin kongin kakitol’un Cos kalhungui ; ajingin Rhodes kalhungun , chua konin Patera kalhunguve ;
44021002	chuin Phoenica jotpa ding kong khat kamu’vin , kong chun katouvun kakitoltauve .
44021003	Cyprus twikol akimu phah phat’in veilam ngan kapel’un Syria lam jonin kakitol paiyun , konga thil solhah ding aumjeh-in Tyre khopia ka-ki-ngauve .
44021004	Seijuiho kaholdohun hikoma chun ni sagi kanichongui ; Lhagaova konin amaho hin Paul Jerusalema ache ding ajadauve .
44021005	Nikho chujat kanichon jouvun kakipatdoh-uvin kholjin ban kamasot tauve ; hichea hin seijuite chu ajite achateu pumin khopi kulpamgeiyin eihung thah-un , Twikhanglen pamchin’a dilsun kataovun , khat kaht’in kakilhauvin ,
44021006	keiho kong sunga kakaldoh-un , amaho inlama akiletauve .
44021007	Twichung kholjin chainan Tyre a konin Ptolemais gei kaki tol’un , hikoma chun sopite salam kabol’un akom’uvah nikhat kanichongui .
44021008	Ajing nikhon kakipatdoh-un Caeasarea kalhungun , sagi lah a Philip Evangelist pu in’a kalut’uvin amatoh ka-um khom’uve .
44021009	Philip hin cha nu jinei loulai cheh li aneiyin , amaho hi gaothuseiyin apangui .
44021010	Nikho phabeppi chukoma ka-um laiyu hin Judea gama konin amin Agabus kiti Themgao khat ahungsuh-in ,
44021011	kahengu ahinjonin Paul konggah chu alan akhut te ni le akeng te ni akikanin , “ Lhagao Thengin hitia hi , Jerusalema Juda mihon hiche konggah neipa akan’uva chiding namdang ho khut’a apehdoh diu ahi , ’ tin aseiye , ” ati .
44021012	Hichu kajah phat’un keiho le chukoma um mihon Paul chu Jerusalema chetou lou din kaholtauve .
44021013	Ahinla Paul’in adonbut’in , “ Ibol nahiuva kap’a kalung nasuhdoiyu ham ? Ajeh chu kanchal ding keo hilouva Jerusalema Pakai Jesu min’a thi dinga kogosadema um kahi , ” ati .
44021014	kathu nun joulou phat’un kahaiyun , “ Pakai lunggot got himai hen , ” katitauve .
44021015	Nikho phabep jouvin kakigouvin Jerusalema kachetouvun ,
44021016	Caesarea konin seijui phabep’in eilhonpiuvin , amaho hin kalhunna dingpau , Cyprus twikol’a mi Mnason kitipa in’a chun eipuilut’uve .
44021017	Jerusalem kalhun’u le sopiten kipah tah-in eina sangui .
44021018	Ajingnikhon keiho toh lhonin Paul chu Jacob kimupin achen , upaho chengse jong akimkeiyui .
44021019	Amaho asalam soh phat’in Paul’in alhacha natohnaa kona chiding namdangte lah a Pathen thilbol chengse chu abonchan aseitai .
44021020	Amahon hichu ajah phat’un Pathen avahchoiyuvin ajah a , “ Sopi , atahsan te lah a Juda mi sang ijat pang tam ti namui , abonchauva Danthua tom ngaitah ahiuvin ,
44021021	nang hin chiding nam dan glah a cheng Juda mihon Moses Danthu apaiyuva , achateu chep tandaa chule puchon pachon adonda diuvin ahil’in asei lei tin min aseipeh-uve .
44021022	Ipi iti ding hitam ? Nahunghi la ajah tei diu ahitan ;
44021023	Hichea hin i-khat seipeh unge hichu bol’in ; kitepna neisa mi li kaneiyun ,
44021024	amaho hi puiyin lang acholamu topeh-in , nangma jeng jong amaho hitoh kisuthengin , chutile sam akivo thei diu ahin , chuteng nangma nasa tah-a chondan nit mi nahi , nachung change thu kithang jou ahidol mitinin ahet soh diu ahi .
44021025	Atahsan chiding namdang ho thudol vang hi limsemthu houna doithil neh lou ding , thisan neh lou ding , alol kimeh a kithatsa neh lou ding le jonthanhoi bol lou ding thua lekha ithotsu ahitai , ” atiuve .
44021026	Chuphat’in Paul’in miho chu apuiyin , ajing nikhoa amatoh kisuh thengna kin abolsoh phat’uvin itih tah le kisuh thengna nikho kichaiya chule amaho mi khat khat dia chu kilhaina gantha itih a kibol ding ham , ti hetsah din Houin agalut’e .
44021027	Nisagi alhin ding konchan Asia gama hungkon Juda mihon Houin sunga Paul amudoh-un , japi atilseuvin achunga khut alhauvin aman’un ,
44021028	“ Israel mite , neipanhu’uvin , muntin’a mipi le Danthu chule hiche mun douna thu hil lepa ama hi ahi ; hiche keo chu hilouvin Houin sunga Greek miho ahinpuilut’in hiche Muntheng phung ho asubohtai , ” tin asamtauve .
44021029	Miho chun Paul le Ephesus gam mi Trouphimus khopi sunga akiloile amujeh-uva Houin sunga jong apuilut tei dia agin mou ahi .
44021030	Chutah chun khopumpi akithingun , mipi alhaikhom loiyun Paul chu aman’uvin Houina konin akaidoh-un , kotpi chengse akhah paitauve .
44021031	Mihon Paul tha dia agot lai tah-un Jerusalem kho pumpi boi thu hi sepai vaipipo kam ahung lhungin ,
44021032	aman jong apettah chun sepai jalamkaiho le sepaihon apuiyin aselsuh jengu leh , mihon sepai vaippipo le sepaiho amuphat’un Paul avohda tauve .
44021033	Hichun sepai vaipipon anailut’in Paul amanin , thih khao nia kan din aseiyin , chuin , koihiya ipi asuhset ham ti akholtoh-e .
44021034	Ahin mipi lah a abangin thuchom asamun , phabep khat man thuchom beh asamui ; hitia chu aboi behseh jeh-u chun ipi mong iti ham ti ahetdoh thei lou phat’in Paul chu kulpi sunga kailut din aseijotai .
44021035	Japi aphut deng dung phat’un kalbileiya alempet’in jong Paul chu sepaihon adop thobouvui ;
44021036	ajeh chu mipin ahinjuipeh-un , “ Sumangun ! ” tin asam jengui .
44021037	Paul kulpi sunga akailut kon’un aman sepai vaipopa jah a , “ Nahenga thu them khat sei theiying em ? ” ati leh ; aman , “ Greek pao nahet’em ?
44021038	Nang hi Egypt mi , tu masang jep’a mihem sang li jen gamthip laiya loidoh a jelen gal bolsah chu nahilou ham ? ” ati .
44021039	Hichun Paul’in , “ Keima Cilicia gam Tarsus khoa cheng Juda mikahin , khopi mai maiya mi kahipoi ; nahenga kataove mipi jah a thu neiseisah-in , ” ati .
44021040	Sepai vaipipon aphalpeh phat’in Paul kalbileiya adingin mipi akhutjap leh , athip chet phat’uvin Paul’in Hebrew paovin thu aseiyin :
44022001	“ Sopite le pate ho tua na angsunguva kakihonna thu kasei ding hi nei ngaipeh-uvi , ” ati .
44022002	Paul’in a jah-uva Hebrew paova thu asei ajah phat’un ahathip chehuvin , hichun aman :
44022003	“ Kei hi Cilicia gam Tarsus khopia cheng Juda mi kahin , hiche khopia Gamaliel khonung juiya , ipu apateu Dan dungjuiya kikheltah a them , tunia nang ho banga hi Pathen dinga tom ngaitah kahi ;
44022004	hiche Lampi juiho chu thina geiyin kabolsen , numei pasal’in kakanin songkul’a din kapedoh doh jin ,
44022005	athu hi Thempu chungnung le upa chengse ahetoh ahiuve ; amahoa kona hi Damascus khoa um sopite gamat’a kanchal jenga Jerusalema hinpuiya talen matsahna ding lekha kipoh-in kachei .
44022006	“ Ddamascus kho kom kageiyin , sunkim don hin phulou helouvin van’a konin vah nasatah ahung vahin kakimvel asalvah soh jenge ,
44022007	keila tola kalhutan , kajah a , “ Saul , Saul , ibol’a neibolset set ham ? ” ti ogin khat kajai .
44022008	Kenjong kadonbut’in , ‘ Koi nahim Pakai ? ’ katile , aman kajah a , ‘ Nabolset set Nazareth Jesu chu kahi , ’ ati .
44022009	Kalhonpi hon vah chu amu’vin kahenga thuseipa ogin vang chu ajapouve .
44022010	Hichun keiman , ‘ Ipi kabol ding hitam Pakai ? ’ katile , Pakai chun kajah a , ‘ Kipatdoh-in lang Damascus khopi sunga lut’in , hikoma chu natoh dia kigo chengse aboncha nakiseipeh ding ahi , ’ ati .
44022011	Vah loupe behseh jeh-in kho kamutapon , kalhonpi hon khut’in eikaiyun Damascus khosung kaluttai .
44022012	“ Damascus khoa chun Juda mihon aseiphat cheh-u , Danthu dudngjuiya Pathen ngaisah tah , Ananias kiti mi khat aumin ,
44022013	ama hi kahenga ahungin kakoma adingin kajah a , ‘ Sopi Saul , kho mutan , ’ eitileh , hichepettah chun kamit akikeovin ama kamutai .
44022014	Chuin aman , ‘ Ipu ipateu Pathen chun alunggot he ding le Adihpa mua akamsoh ogin ja dinga nalhen doh ahitai ;
44022015	ijeh-inem itile nang man nahin mu le najahsah chu Ama dinga mitin henga nahettohsah ding ahi .
44022016	Hijeh chun tua ibol’a kho ngai ngai nahim ? Kipatdoh-in baptize changing lang , nachonset soplhahna din Ama minin taovin , ’ eiti .
44022017	“ Jerusalema kakile kit phatin Houina katao le Themgao thilmun mu kaneiyin ,
44022018	hichea chun Pakaiyin kajah a , ‘ Kinloi tah-in Jerusalema konin potdoh loiyin , ajeh chu mihon Kei chung chang thudol nahettohsah hi asan lou diu ahi , ’ ati .
44022019	Kenjong , ‘ Pakai , amaho tah-in nangma tahsan ho Houthua kikhopna intin’a kalut’a kamatjia chule kavohji chu aheuve ;
44022020	chule nathu hettohsah Stephen thisan kiso jong chun akoma kadidngin pha kasan , athat ho ponsil jouse kachoipeh ahi , ’ kati .
44022021	Hichun Aman kajah a , ‘ Chen , ijeh-inem itile gamla tah a chiding namdang ho henga kasol ding nahi , ’ eititai , ” ati .
44022022	Thu hicheng asei athip nauvin , chutah-in a-o khoset’in lhang asam’un , “ Hitobang mi chu leiset’a konin sumang jengin , ama chu ahing dia kilom ahipoi ! ” atiuve .
44022023	Chutitah chun kho asam’un aponsil’u aleh-un , van lama leivui akitunsah jengun ahile ,
44022024	sepai vaipi pon Paul chu kulpi sunga kailut’a , ama douna chutobang tah akho asap jengu chu phot chetna dinga jep din asol’e .
44022025	Sepaihon savun khaova akan phat’un Paul’in akoma ding sepai jalamkaipa jah a , “ Themmosahna bon um loulaiya Rome mi jep ding chu nang dia dan ngai hinam ? ” ati .
44022026	Sepai jalamkaipan hichu ajah phat’in sepai vaipipo henga achen a jah a , “ Ipi bol kigo nahim ? Ajeh chu hichepa khu Rome mi hibouva khu men ! ” agate .
44022027	Hijeh chun sepai vaipipo chu ahungin ajah a , “ Rome mi nahi mong-em neiseipeh-in ? ” atileh ; aman , “ Kahinai , ” ati .
44022028	Hichun sepai vaipipo adonbut’in , “ Ken Rome mi hina hi sumtamtah a kichoa , ” atileh ; Paul’in , Keivang pen’a hisa kahitai , ” ati .
44022029	Apettah chun achung thu kholchil kigo ho chu ahaiyun alhamkangun , sepai vaipipopa jong Paul Rome mi khat ahi ahetdoh a chule ama anakan jeng chu akichatai .
44022030	Ajing nikhon sepai vaipipon ipijeh pen’a Judah on Paul aheh-u chu hetdohna din Paul akanna alhamin , Thempu pipu ho le Houvaipoloi chengse kikhomsoh din aseiyin , chuin Paul chu ahinpuidoh-in a-angsunguva adinsah-e .
44023001	Paul’in Houvaipoloi chu avechangmel’in , “ Tuni geiya hi Pathen angsunga lung sa-ihna beihel’a hing jing kahi , ” ati .
44023002	Chutah chun Thempu pipu Ananias chun Paul koma dingho chu akam behpeh din asol’e .
44023003	Chuphat’in Paul’in jong ajah a , “ Vo bang kiloibang , Pathenin nang nadenjoh ding ahi ! Dan toh kikal’a keima deng dia mi nasol ham ? ” ati .
44023004	Akoma ding hon , “ Nangin Pathen Thempu chungnung chutia nahouset jeng ong ? ” atiuleh ;
44023005	Paul’in , “ Ama Thempu chung nung ahilam kahetlou ahi sopite , ajeh chu , ‘ Namite chunga vaipo chunga thuse nasei lou ding ahi , ’ tinakisun nai , ” ati .
44023006	Paul’in miho chu akehkhat Sadducee ahiuva akeh khat Pharisee ahiu ahetdoh phat’in , Houvaipoloi kikhopnaa chun ahinsamin , “ Sopite , keima Pharisee chapa Pharisee kahin , mi thi thokit kinepna thu dol’a kathu kibol’a ahi , ’ ati .
44023007	Paul’in chutia aseiphat’in Pharisee ho le Sadducee ho kah a kinel khenlotauve .
44023008	Ijeh-inem itile Sadducee loiyin mi thi thokit hihen Vantil hileh chule lhagao geiya aumsah louvu ahin , Pharisee loiyin vang aboncha aumsah-u ahinai .
44023009	Hiti tah chun apoh veng vung jengun , Pharisee loi lah a Danthem ho phabep adingdoh-uvin mipi anellun , “ Keihon hichepa chunga thildih lou ima kamupouve , lhagao ahim Vantil ahim khattouvin ajah a thu asei hi hih ding ham ? ” atiuve .
44023010	Akihanelten phat’un sepai vaipipon Paul chu abotel diu ham ti akichan , sepaiho chu chesuh a alah uva kona pumhat’a Paul chu gakaidoh a kulpi sunga lhoh lut jeng din aseipeh-e .
44023011	Ajing nilhah-in Paul koma Pakai adingin , “ Lung ngamin , Jerusalema kathu nahettohsah banga Rome khopia jong nahettohsah tei ding ahi , ” tin aseiye .
44023012	Khovah lhah-in Judaten thilgon aneiyun Paul atha masangseuva anneh twidon abol louhel diuvin akihahsel’un akihan lho cheh tauve .
44023013	Hitia mi philna thil gong ho chu mi som li val ahiuve .
44023014	Amaho hi Thempu pipuho le upaho henga acheuvin , “ keihon Paul katha masangseuva neh le chah bol louhel dia khoh tah a kihahsel’a kihan lho kahitauve .
44023015	Hijeh chun tun nang hon Houvaipoloi toh kithoa Paul thudol kholchil’a bol dingveh kisauvin , sepai vaipipon nahenguva ahin puina din gahetsah-un ; hikom ahinphah kah a that dia kigosadem’a um kahitauve , ” agatiuvin ahi .
44023016	Ahinla anachan lhih-u thilgon hi Paul sopinu chapan ajadoh-in , hijeh chun achen kulpi sunga alut’in Paul jah a agaseitai .
44023017	Chuphat’in Paul chun sepai jalamkaiho khat akouvin , “ Hiche gollhangpa hi sepai ding khat aneiye , ” ati .
44023018	Hijeh chun aman agollhangpa chu apuiyin sepai vaipipo heng alhut’in , “ Sohchang Paul khun eikouvin hiche gollhangpa hin nakoma seiding khat aneijeh a nahenga eihin puisah ahi , ” ati .
44023019	Sepai vaipipon ama chu akhut’in atuh-in munchoma apuidoh-in guh thim chan adongin , “ Kakoma sei ding ipi naneiyem ? ” atile ,
44023020	aman , “ Jing teng Houvaipoloi kikhopnaa achung chang thudol kichen cheh a kholtoh idng banga Paul hi napuisuhna didnga nahenga ngeh ding tin Juda ho akiloltauve .
44023021	Hijeh chun athu’u lahpeh hih-in , ajeh chu mi som li valjen Paul atha masangseuva um’uva nangma thupeh ngah maiya um nahitauve , ” ati .
44023022	Chuphat’in sepai vaipipon gollhangpa chu alhadoh-in , “ Hiche neihung seipeh hi koimacha naseipeh louhel ding ahi , ” tin agah chah tai .
44023023	Sepai vaipipon sepai jalamkai ni akouvin , “ Tujan nidan koa Caesarea che din sepai ja ni le sakol sepai som sagi toh , teng choi sepai ja nit oh gonsan koi lhonin ;
44023024	chule gamvaipo Felix henga bitkeiya pui lhungna din Paul touna ding sakol ho jong ngaitopeh lhonin , ” atin ;
44023025	hiti chun athu dol hi lekha ajih-in :
44023026	“ Lal chungnungpen gamvaipo Felix , Claudius-in salam kahinboh-e .
44023027	Hichepa hi Juda hon aman’un , atha ding kon’uvin sepai ho toh kakon’un , Rome mi ahi kahetjeh-in kagahuhdohtai .
44023028	Ahehnau ajeh kahet nompeh-in ama hi Houvaipoloi kikhopnaa kapuisuh leh ,
44023029	thina thei le kanchahna thei ima abolset jeh a aheh nau kamupon , amaho Danthu dol’a aheh-u ahitohe .
44023030	Ama hi tha dia agot’uva achan lhih-u eikiseipeh phat’a khongai louhel’a nahenga kahinsol pai jenga , aheh ho jong nangma maiya aheh nau asei diuva kahil ahitai , ” ati .
44023031	Sepaihon akiseipeh bangun ajan janin Paul chu apuiyun Antipatris alhut tauve .
44023032	Ajing nikhon sakol sepai chengse chutoh kilhon pai din adalhah thauvin , sepai dangse vang kulpi lama ahung kilekit tauve .
44023033	Caesarea ahung lhun phat’un lekha thot chu gamvaipo apeuvin , Paul jong akoma adinsahui .
44023034	Gamvaipon lekha thot chu asim jou phat’in hoigam poh mi ha ti adoh a Cilicia gam mi ahi ahetdoh phat chun
44023035	“ Naheh ho ahung lhung teng nathu ngai nange , ” atin , Herod inpi thutanna in’a kaiya hentup din aseipeh tai .
44024001	Ni nga jouvin thempu chung nung Ananias le upa phabep chule thusuitoh them Tertullus kitipa toh ahungsuh-un , Paul aheh nau thudol chu gamvaipo henga aseiyuve ;
44024002	chuin agah kouphat’un Tertullus chun aheh nau thu aseipanin : “ Lal chungnungpen , nangma jeh’in cham le lung ol’in ka-um’un , chule navaihom them jal’in jong hiche nam mi ding hin phatna tampi akisemdoh-e ;
44024003	Ima lam jouse le muntin’a thilbol ho hi keihon kipah tah-in kasangui-pu Felix !
44024004	Hijongleh tampi seiya nangma phat suhmang din kadeipon , kathuu paltan’a kaseiyu hi lungset’a nei ngaipeh diuva kataotho ahi .
44024005	Ijeh-inem itile hichepa hi mi sunoh phah tah , vannoi gamtin’a Juda ho chohsea pang , Nazareth chon’a chonho lamkai pipu ahi ti keihon kamandoh-un ,
44024006	houin geiya suh boh ding agot’jeh a kahin mat’u ahi ; keiho Dan dungjuiya athu katan nomu ahin ,
44024007	ahinla sepai lamkai Lysias hunga thahat san’a ka khut’uva kona ahung lhoh mang ahi ;
44024008	aheh ho ma aanga ding din thu apen , nangman dongtoh le chun kahehnau hi adih adih lou abonchan hesoh keinan naete , ” ati .
44024009	Juda ho jong chun ahunan asei chengse chu adih cheh-in aseiyui .
44024010	Gamvaipon thusei didnga akhasuh pha’in Paul’in adonbut’in : “ Kum sotpi hiche nam mite chunga thutan vaihom nahi kahen , kipah tah-in keima kihonna thu seiyinge ;
44024011	nangman nakhol chet thei ahi , keima Jerusalema Pathen hou dinga kache na hi nisom le ni aval hih laiye ;
44024012	Houin sung hihen Houthua kikhopna in hijongle , kholai dung jeng cha jong mikhattou kakinahpi ham ahiloule jap katilset ham hijongle hiche ho hin eimandoh pouve ;
44024013	tua eihehna jengu jong hi aphot chetna kichentah-in seithei pouvinte .
44024014	Ahin nahenga kaphondoh nom chu hiche ahi , amahon houdan loitum asah-u Lampi dungjuiya kapu kapateu Pathen houva , Dan thu le themgao lekhabua kisun jouse katahsan’a ,
44024015	amahon jong dih asah cheh , midih hihen midih lou hileh mi thi thokitna aum’e , ti katahsan ahi ;
44024016	hitia chu Pathen lam hihen mihem thudol hijongleh lung theng lung navah a um jing dinga kihabol kahi .
44024017	Kum phabeppi nungin kanam mite din thilpeh le thilto kahinpon kahung leh ,
44024018	hiche kinbol’a Houin a kakisuh theng pet’a eihung mudoh-u ahin , hichea chu mipi kikhom jong aumpon , japi noh phahna jong aumpoi .
44024019	Asia gama hung kon Juda mi phabep vang aum’un , amaho chun hehna ding eineiyu leh hikoma nangma angsunga hung ding dol ahiuve .
44024020	Ahilouva Houvaipoloi kikhopna kadinpet’a chu ipi suh khel toh khel kachunga amudoh-um hiche ho hin seileu hiding ahi ;
44024021	a-angsunguva kadinpet’a othong leuva kasei thil khatseh , “ Tunia hi na-angsunguva mi thi thokit thudol’a kachung thu kikhol’ah ahi , ’ kati chubou ahiye , ” ati .
44024022	Ahin Felix chun hiche Lampi thudol chu ahetchetsa ahijeh-in thutan ding avochonin , “ Sepai vaipipo Lysias ahung tengleh nathuu ngaito chen nange , ” atitai .
44024023	Felix in sepai jalamkaipa chu Paul songkul’a ahen din aseipeh-in , amavang achamlhatdom theiya , agol apaiho jong ajenle nomchan alutsdah din ahil’e .
44024024	Nikho ijat ham nungin Felix chu ajinu , Juda numei Drusilla toh ahungin Paul agakousah-in Christa Jesua tahsan thudol aseisah-in angaiye .
44024025	Paul’in thutandih le kitim them chule khonunga thupi tanna thudol adsei phat’in Felix atija jah tan , “ Tun chetan , phat kanei kom khat leh hinkousah kit nange , ’ ati .
44024026	Chujongle Paul chun sumguh apeh din agel’in phiveng vungin akousah-in akihoupi piji’e .
44024027	Ahinla kum ni jen alhin chun Porcius Festus chun Felix ahinkhel’in , Felix chun Juda ho dei abolnom jeh-in Paul songkul’a kihen nalaiyin adalhai . Caesar henga Paul’in achung thu alhut
44025001	Hiche gamkaiya ahung lhun kal nithum jouvin Festus chu Caesarea konin Jerusalema achetouve .
44025002	Jerusalema chun Thempu pipu ho le Juda lamkaihon ahenga Paul hehsetna thu anaseiyui ; Festus chu a-ngeh-un ,
44025003	ahinpui jeng khat leh lampia chanlhih a Paul chu thadohna didn , Jerusalema ahinpui dingin athum’uve .
44025004	Festusin adonbut’in , “ paul Caesarea akikoiyin chule keimatah jong chu koma che ding kahi ;
44025005	hijeh chun keito lhonin nalah-uva athu neidom chengse cheu hitin , hichepa hin suh khel tohkhel anei leh amahon aheh nom nomin heh-u hen ” ati .
44025006	Festus chu alah-uva niget ham nisom ham anichongin Caesarea achesuh-in ; ajing nikhon thutanna mun’a atouvin Paul gapui din aseiye .
44025007	paul ahung lhun phat’in , Jerusalema kona hungsuh Juda ho akimvel’a adingun , phot chetna apeh thei louhel hel’u thuse tamtah-in ahehseuvin ahi .
44025008	Hichun Paul’in akihonan thuaseiyin , “ juda Danthu douna hihen Houin douna hileh , chuleh Caesar douna hijongleh keiman imacha suhset tohset kaneipoi , ” ati .
44025009	Hichea hin Festus-in Juda ho lung lhaina abolnom jeh-in paul adonbut’in ajah a , “ Jeruaselema chetouva keima angsunga hiche thudol ho hi nachung kikhol ding nadeiyem ? ” atileh ;
44025010	paul’in , “ Keima kathu kitanna ding sol Caesar thutanna mun’a ding kahi ; Juda ho chunga bol khel ahi .
44025011	Keima bol khel nei kahiya , thina thei lom suh khel toh khel kanei leh thi ding kadapoi ; amavang eihehna chengseu hi ima ahilouleh koiman amaho khut’a eipehdoh theiponte , Caesar henga kathu kalhuttai , ” ati .
44025012	Festus chu avaibolpi chengse toh akihoutoh phat’in adonbut’in , “ nangin Caesar henga nathu anlhutsa ahitan , Caesar henga nache ding ahi , ” ati .
44025013	nikho phabep jouvin lengpa Agrippa le Bernice chu Festus vailhun din Caesarea ahung lhontai .
44025014	Caesarea sotpi anichon lailhonin Festus chun lengpa koma Paul thu chu apodoh-in , “ Felix dalhah soh chang kihen khat aumin ,
44025015	Jerusalema ka-umpet chun Thempu pipu ho le Juda ho upaten achung thu eihetsah-un , chule ama mochansah a athu tan din a-ngeh-ui .
44025016	Ahivangin akihehpa le aheh ho kimaitoa akinel’uva aheh apauvin akihonna thu asei masanga koi hileh moh pehdoh jeng chu Rome mite chondan ngai ahilou kaseipehin kanadonbut’e .
44025017	Hijeh chun abonchauva ahung kikhopsoh phat’un geisang louhel’in ajing nikhoma man thutanna amun’a katou mun kakijot’in mipa chu hinpuidoh din kaseitai .
44025018	Ahinla aheh a pang ho adindoh-uva athudol aseiyu chun ahehpauvin kagel bangin ima thilse abolpoi ;
44025019	akinel nau chu amaho houthudol le Paul’in ahinga asei mithisa Jesu kiti khat thudol mai mai ahibouve .
44025020	Atanna je kahetvah loujeh-in ahehnau thuho jeh a hi Jerusalema chea kholchil ding adeiyem adei hih-em ti Paul kadonge .
44025021	Hichea chun Paul’in Kumpipa henga thu chaina a-nga dingin kihenan in’a koi din a-ngeh-in , hijeh chun Caesar henga kasol thei kah a koi dingin kaseitai , ” ati .
44025022	Hichun Agrippan Festus jah a , “ Hichepa thu chu keima tahin jong ngai leng kadeiye , ” atileh , aman , “ Jing tng jana veh ta chun , ” atipeh-e .
44025023	Ajing nikhon Agrippa le Bernice loupe tah a sepai vaipo ho le khopi sunga japi lamkai ho toh thu ngaina inpia ahung lut phat’uvin Festus thusah-in paul ahinpui lut tauve .
44025024	Chutah-in Festus chun aseiyin , “ lengpa Agrippa chule keiho toh umkhom chengse , veuvin hichepa hi Juda mi jousen , Jerusalema ahin , hikoma ho ahiuvin , ama ahinga hoisot louhel ding dol’a asap sap jenguva kahenga angeh-u ahiye .
44025025	Ahinla keiman amah in thina thei lom thilse aboldoh kamupoi , aman ma Kumpipa henga thu alhut tahjeh-in sol dinga thu kalhuhsah ahitai .
44025026	Hichea hi achung chang thudol’a Kumpipa henga sutding ima kichentah-in kahe theipon , hijeh a chu na-angsunguva kahinpuidoh ahi ! Athu doh toh nunga sut idng kati ahiye .
44025027	Ijeh-inem itile akihehna thudol kichen a sun louva sohchang gahsol jeng chu kitoh din kagelpoi , ” ati .
44026001	Agrippan Paul jah a , “ Nakihonan thusei theiyin nate , ” ati . Chutah-in paul chun akhut ajah-in anoiya banghin akihonna thu aseiye :
44026002	“ Lengpa Agrippa , Judahon eiheh na jouseu thua tunia nangma angsunga kakihonna thu sei dia ka-um hi lungnom kakisa lheh jenge ;
44026003	ajeh chu Judate puchon pachon Dan jouse le akinel nohna nangin nahe themsoh keiyin , hijeh chun lung nengtah-in kasei nei ngaipeh-in tia tao kahi .
44026004	“ Keima kaneocha lhah kanam mite lah a Jerusalema kachen a kanun kakhan aboncha Juda miten ahetsoh keiyu ahi ;
44026005	amahon asei nom’uva ahileh phat sotpi sunga eihetsau ahijeh chun kahoudanuva chon kakhelpen tah a Pharisee mi kahin ,
44026006	chule tua hi kapu kapateu henga pathen tepsa kinepna thudol’a kathu khol dinga hikoma ding kahiye .
44026007	Hiche kinepna thudol’a hi kaphungbul piu som le nijenin gunchu tah a sun le jan a Pathen ahouvu anahi . Vo lengpa hiche kinepna thudol’a hi Juda mi hon eiheh-u ahbouve .
44026008	Juda mi nang hon Pathenin mi thisa athodoh kit thudol hi natahsan ding hahsa nasah-u ham ?
44026009	“ keijengin jong kajo chan’a bol’a Nazareth Jesu min douna thil ijakai bol ding kagotsa ahi .
44026010	Hitobang hin Jerusalem khosunga kabol’in Thempu pipu hoa konin thu neina kalan , minthengte tampi songkul’a kakhumin , chule athau jong chun pha kasai .
44026011	phat atamjon Houthua akikhopnau in tin’a talen kamatsah-in , atahsanu ataitom teina diuvin ka-engbol’in , achunguva kalung hangten tun jengin gamdang miho khopi dung geiyin kagabol sen ahi .
44026012	“ Hitobanga amaho bol genthei ding chun Thempu pipu hoa kona thu neina kengin Damascus khopi jonin kachen ,
44026013	vo lengpa , sumkim dontah-in lampia nisa sanga vahjo van’a konin vahkhat kamun , vah chun keima kimvel chengse le ka lhonpi ho chengse asalvah soh keiye ;
44026014	hichun tol’a kalhunsoh phat’uvin Hebrew paovin kajah a , “ Saul , saul , ibol’a neibolset set ham ? Nang dia thihtul monghem lho chu bongchal’in apu mol-hem anungsai beh ahi , ’ eiti .
44026015	Hichun keiman , ‘ Pakaiyin , ‘ Nabolset set Jesu chu kahi .
44026016	Hijongle thouvin nakengin pansan dingin , nahenga kahung kilahna jeh chu nangma kalhachaa pansah din gle nathilmu chengse le nahinmu kit ding chengse hettohsah a pansah dinga hung kilah kahi ,
44026017	kasolna mi Israeltea kon le chiding namdang hoa kona khovah a ahung kiheidoh theiyuva Satan tha neinaa kona Pathen henga ahung kihei theina diu chule Keima eitahsan jal’uva chonset ngaidamna amutheiyuva , lhat thengsa ho lah a goulo chan anei theina diuva amit’u hasah dinga ahenguva kasol ding nahi , ’ eiti .
44026019	“ Hijeh chun volengpa Agrippa , van’a kona themgao thilmu kamu chu athua nu glouvin kaumpoi ;
44026020	amasan Damascus khopia umho henga kaseiyin , Jerusalem le Judea gam pumpia jong , chiding namdang holah geiyin lung heiya Pathen lama akiheiyuva chule along heiyu toh kiloma natohpha atohna diuvin kaseipeh soh keiye .
44026021	Hichejeh a hi Judah on Houin sunga eimat’uva tha dinga eigot’u ahi .
44026022	Ahivangin tuni chan geiyin pathenin eikithopin , hkoma kadingin milen mineo hengah hettohsahna thu hi kaseiye ; kasei hi Themgaoho le Mose’n hung guilhung dinga anaseisau chu ahin ,
44026023	Christan hesoh genthei athoh tei ding , thinaa kona thoudoh maspen’a panga , Juda mi le chiding namdang ho henga khovah thuaphondoh dingahi , ” ati .
44026024	Paul’in hitia kihonna thu asei chun Festus-on othongin akouvin , “ Vo Paul a-ngol nahitai ; nalekhathem sang chun na-ngolsahjoh ahitai , ” ati .
44026025	Ahivangin Paul chun , “ Vo lalchungnung Festus , a-ngol’a kahipon , kicheh tah athu dih kaseijoh ahibouve .
44026026	Ijeh-inem itile leng Agrippan hiche hi ahet ahijeh a ajah angamtah a kasei ahiye ; ajeh pentah chu athil hi ningkoiya kibol ahiloujeh-in ama hetlou um louhel din katahsan’e .
44026027	Lengpa Agrippa , Themgao ho natahsan em ? Natah san kahei , ” ati .
44026028	Hichun Agrippan Paul jah a , “ Hiche chomkah cha sunga hin Christian hisah neigoi ! ” ati .
44026029	Hijongle Paul’in , “ Phat chom hen sao leh tunia karhusei ngai chengse hi thihkhaova kakihenna ho tilouvin keima tobang hisoh keiyu leh tin Pathen henga kathum’e , ” atitai .
44026030	Hichun lengpa le gamvaipo Bernice chule atoukhompi chengse akipatdoh-in
44026031	adalhah phat’un khat le khat akihou lhiuvin , “ Hichepa hin thina thei lom hihen songkul’a henna thei lom hijongleh ima abol set atohset aumpoi , ” akitiuve .
44026032	Hichea hin Agrippan Festus jah a , “ Hichepa hin Kumpipa henga thu alhut lou hileh lhadoh thei ahitai , ” ati .
44027001	konga kitol’a Italy gam kajot diu akichet phat’in Kumpipa sepai lhentum lah a sepai jalamkai Julius kitipa khut’a paul le sohchang dang ho apedoh tauve .
44027002	Adramyttium a chun Asia gam kongkai mun jouse jotpa ding kong khat’a kalut’un , Macedonia gam Thessalonica khoa hung kon Aristarchus chutoh kilhonin kakitol’uve ;
44027003	ajing nikhon Sidon kaimun kalungun , Julius chun Paul along set’in agol apai ho henga che angaichat chan apeh diuvin asol’e .
44027004	Chua konin keiho lam ngaa hui anun Jeh-in Cyprus twikol lesun sun’ah kakitol’uvin ,
44027005	Cilicia le Pamphylia Twikhanglen thuh lai kagal kaiyun Lycia gama Myra kho kalhungtauve .
44027006	Hikoma hin sepai jalamkaipan Italy jon ding Alexandria kong khat aga mudoh-in hia chun eikhumtauve .
44027007	Nikho sotpi sungin olcha chan kakitol’un hahsa tah-in Cnidus kho kalhungvin , huiyin kajotna lam’uva chetheiya eilha lou phat’uvin Cretetwikol lesun sun’ah kakitol’un Salmone jon kajot’un ,
44027008	twi pamchim chin kalhah peh-uvin , nah nah-in Lasea khopia kona gamla behseh lou kongkai munhoi kiti khat kalhungtauve .
44027009	Phat sottah kanichon nungun Thoidamna anngol phat jong akichaitan , konga kitol’a kholjin banjop dingla kachat aumtah jeh-in Paul’in miho athumop’in ,
44027010	ajahuvah , “ Miho , konga akitol’u hi toset ito tei didu thil le lo mai hilouva ihinkho diuva jong manthahna um ding kichat tijat aum’e ti kamui , ’ ati .
44027011	Ahinla sepai jalamkai chun Paul thusei sangin kong lamkai pa le kong neipa thujoh alajoi .
44027012	Kongkai mun chu phalbi sunga umna dia aphat loujeh-in , mi atamjon Twikhanglena kitoldoh a ahithei chan a Phoenix lhun tei ding asom’ui ; Phoenix chu Crete gama kongkai mun khat ahin , lhanglam lhum le sahlam-lhum angat ahi , hichea chu phalbi sunga cham ding atiu ahiye .
44027013	Lhanglam hui olcha cha ahung nun phat’in mihon along ngaito bang molso thei din agel’un , kong khaopi alhauvin Crete twikol pamchin chin’ah atoltauve .
44027014	Ahivangin chom khat jouvin sahlam-niso hui kiti hui hattah twikol gam lama konin ahung nungsuh paiyin ,
44027015	hui chun kong ahinsem khath phat’in anang joutapon , kamoh lhau le ei-lhoh lhoh jeng tauve .
44027016	Hichun Cauda kiti twikol neocha khat lesun sun’a ka lhaiyun nah changsal’in kong inneiya kong neochu kahendet nah nah-ui .
44027017	Kongneo chu kong innei kimvel’a chun akanbeh-un ahunan amangun , Libya twipam chin nel lah a kilenglut khante , ti gin nan pondal kipeina chu aloi lhauvin hui amoh lhohsah sah tauve .
44027018	Hui tahtah chun eisuh gim behseh phat’un ajing nikhon kong sunga thil le lo apai pan tauve .
44027019	Nithum nin kong manchah ho geiyin akhut’a uvin apai kit tauvin ahi .
44027020	Nikho tamtah sunga nisa mel le ahsite mel kimudoh louhel’a hui hattah tang louhel’a anun nun jeng phat’in kasochatna diuva kinepna jouse abeitai .
44027021	Phat sottah miho nelou chalouva aum nungun Paul alah-uva adingin , “ Vo miho , nang hon kathusei na-ngaiyuva Crete a kona ihung kitoldoh lou diu , hitobang settona le manthahna hi itokhah lou diu dol ahi .
44027022	Hijongle tua jong nahenguva katao ahi , hang tah-in pang un ! Ijeh-inem itile nalah-uva komacha athi amang na-um lou diu , kong innei vang mang ding ahi ;
44027023	ajeh chu Amaa kahia alhachaa kapan Pathena kon Vantil khat tujan chun kahenga ahung kilah-in
44027024	“ Vo Paul , kicha hih-in , Kumpipa ang’a nadin tei tei ding ahi chule ven nalhonpi chengse hi Pathenin nang napeh ahitai , ’ eiti .
44027025	Hijeh chun hangtahin pangun miho , ajeh chu eikiseipeh bang banga chu hung guilhing tei dinga Pathen katahsan in ahi .
44027026	Amavang twikol gam sung khat’a igalkai tei diu ahi , ” ati .
44027027	Kakisuhtol kakitoutol’uva jan som le li lhin jan Adria Twikhanglen kagalkaiyun jankhangkim in kongtol hon gam leiset kinaiyah hitam ti agingmouve .
44027028	Hijeh chun thilgih khat khaovin akan’un twite na dia ale lut’u leh twi chu lam som ni thuh ate doh ui ; phabep acheuva atekit’u leh lam some le lam nga atedoh-uvin ahi .
44027029	Song lah a kilenglut khante ti ginmo nan kong tom lam’ah konghenna khao li aleh lhauvin khovah loi nadin ataovui .
44027030	Kongtol ho chu jamdoh ding akigo’uvin , kong mai lama chu kong henna khao sep lha ding veh kisan twi lah a kongneo chu akhai lhauvin lungthim aboltauve .
44027031	Paul’in sepai jalamkaipa le sepaite jah-a , “ Hiche kongtol ho hi kong sunga aumden louvu leh nang ho sohcha jou pouvin nate , ” atitai .
44027032	Hijeh chun sepai hon kongneo kikhaina khao ho chu asat tanpeh-un akitolmangsah tauve .
44027033	Khovah niso ding phat’in Paul’in an ne din asol’in abonchauva jah a , “ Sei ding get ding helouhel’a nelou cha lou , tep lou don louva na-um kal’u tuni nisom le ni li alhingtai ;
44027034	hijeh a chu anne dinga ka-ngeh nahiuve , nakihinso theina diuva natha nei dom nadiu vin , ajeh chu nalu chunguva samjang khat jeng cha jong mangthah louhel ding ahi , ” ati .
44027035	Hitia asei jou hin changlhah chu alan mi jouse angsunga Pathen athangvah jouvin aheh bal’in anepantai .
44027036	Hichun miho ahung lung ngam tauvin amahon jong an anepantauve .
44027037	Kong sunga um chu mihing jani le som sagi leh gup kahiuve .
44027038	Mi jousen an anehva phat’un kong chu ajankhai domna din kong sunga suhlou chang chu Twikhanglen a aleh lut tauvin ahi .
44027039	Khovah phat’in kongtol hon gam leiset chu ahetapouvin , ahin twilen pang ningkoi khat amu’vin , ahithei leh hikoma chu kong tol lut’a galkai din akihousomtauve .
44027040	Hijeh chun konghenna khao chengse alha lhauvin Twikhanglena aleh lut’uvin , chule kongkhe kanna khao asut lhauve ; chutengleh huiyin aputlut theina diuvin ponjal atungdoh-un twiningkoi lam chu ajontauve .
44027041	Ahinla kong chu twikinong ni kisuhtonaa alut khan kong mong chu nel lei lah a akiphut lutdentan , achalbe thei tapoi , chuma leh twikinong chun hanuh a anuh jeh-in anung lama ahal hal’in aleng lhan akeh pan tai .
44027042	Sohchang ho chu akijap galkaiyuva ajamdoh thei louna diu tin sepaihon abonchauva tha ding thilgon aneitauve .
44027043	Ahivangin sepai jalamkai chun Paul ahuhdoh nom jeh-in athilgon u chu asutangin , twijap thei chan jap galkaiya tolgo anakai masa din aseiyin ,
44027044	adang amohse chu khunpeh le konghalse pouva kitol galkai din aseiye . Hitia chu aboncha tolgo geiya kishinso na um ahi .
44028001	Kakihonso phat’uvin twikolgam chu Malta akiti ti kahedoh tauve .
44028002	Koitoh kisamkai khah loulai agam mihon datmo tah-in eikhoto’uvin , go juh jeh a adap phat chun mei eitipeh-un eilamdot chehui .
44028003	Paul’in thingkang lom khat achomdah-in meiya atileh , meisa hul chun gulse khat ahungdoh-in akhut achun akikhaiden jenge .
44028004	Koitoh kisamkai khah lou agam mihon paul khut’a gul kikhai chu amudoh phat’un khat le khat akihou lhiuvin , “ hichepa vang hi tolthat mong mong ahin , Twikhanglen setto naa ahindoh jeng vanga thudih chun ahing hoi lou dingsam ahiye , ” akitiuve .
44028005	Ahinla Paul’in gulse chu meilhum sunga athing lhan a-ima aloudeh poi .
44028006	Agam mihon vang hung pom ding ham ahi loule phulou helouvin lhua thi didng ham , tin a-ngah jingui ; sotpi chutia angauva imacha atilou phat’in along gel akhel’uvin Paul chu Pathen khat danin aseitauve .
44028007	Hiche kona gamla behseh lou mun khat’a hin twikol haosapu amin Publius kitipan loumin aneiyin , amahin thanom tah-in eisangun nithum sungin eivah gunset’uve .
44028008	Publisu pa chu khosih le eithit veiya dammoa lum ahin , Paul’in agaven , achunga khut angamin ataopeh-in aboldamtai .
44028009	Hitabong thilsoh aumdoh phat hin twikol gamsunga cheng ana damlou neichanin ahinpuiyun abonchan adamsoh keiyuve .
44028010	Agam mihon keiho jabolnan thilpeh tampi eipeuvin , konga kitol kagot phat’un kangaichat ding dol jouseu kong sunga eihung thah peh-uve .
44028011	Lha thum jouvin Alexandria hung kon kong , ‘ Pathen cha pengkop , ’ tia kiminvo , phalbi sungsea chukom twikol gama nichong denpaa chun kakitol kit tauve .
44028012	Syracuse kaimun’a kaki-ngauvin nithum kanichonguve .
44028013	Chua konin kakitol velkil leuvin Rhegium kalhungun , nikhat jouvin lhanglam hui ahung nungin , ni ni lhin hin Puteoli kalhungu .
44028014	Puteolia chun sopite phabep kamudoh-un , akom’uva ni sagi nichong din eikouvui . Hitia chu Rome hung lhung kahiuve .
44028015	Rome a um sopiten kathuu ajah phat’un Appius kailhang le Jinlhun in thum geiyin keiho lamto din ahungun , amaho amu phat hin Paul’in Pathen athangvah-in along ngamtan ahi .
44028016	Rome kalhun phat’un Paul chu a-ngah a pang sepai chutoh ama changseh a cheng din phalna aneipeh tauvin ahi .
44028017	Nithum jouvin Paul’in khosunga Judate lamkaiho akoukhomin , ahung kikhopsoh phat’un ajahuvah , “ Sopiho , i-nam miteu douna hihen ipu ipateu chondan douna hijongle imacha kabolset aum lou vangin Jerusalema pat Rome mite khut’a sohchanga eihung kipedoh ahitai .
44028018	Kachung thu akhol chil’u chun thina thei lom ima kabolset aumdoh loujeh-in eina lhadoh nom tauve .
44028019	Ahina Juda mihon aneljeh-un , ka-nam mite douna imacha sei ding kanei lou vangin Kumpipa henga kacham louvinthu kalhuttai .
44028020	Hichejeh tah a hi nang ho toh kimutoa kihoulimpi dia kakou nahiuve ; ijeh-inem itile Israel kinepna ijeh a keima hiche thih khaova hi kihen’ah kahibouve , ” ati .
44028021	Hichun amahon ajah a , “ Keihon jong Judea gama kona nathudol lekha thot la kimu louva , hikoma sopite khatcha beh-in jong nagit louna thudol thulhut’a le houlima jong umlouva ,
44028022	hi jongle la nalung ngaito mong mong nanga konin kajahbe nom nauve ; ajeh chu hiche Houbih vang hi muntin gamtin’a seiset’in aumtin ahi ti kei hon jong kanaheuve , ” atiuvin ahi .
44028023	Nikho khat ateppeh-un , apansatna ina’a chun mi tampi ahung kikhom’uve ; Paul’in amaho chu jingkah a pat nilhah geiyin Mose Danthu le Themgaoho lekhabua konin hilchetna abol’in , Pathen Lenggam thudol ahettohsa-in , Jesu chu tahsansah tei din ajoltai .
44028024	Paul thuseiho chu abangin atahsan lou vangun abang vang anomtauve .
44028025	Amaho chu akihoutoh thei loud phat’uvin Paul’in anoiya thu khat hi asei jou phat’in apotdoh tauve ; athusei chu : “ Lhagao Thengin Isaiah Themgao kamin napu napateu henga phatah-in anaseiyin ,
44028026	hitin : “ Hiche mite henga hin chen lang gaseiyin , ‘ Ja vang najah tei diu ahin nehetkhen thei lou diu , Mujong namu tei diu navet chen thei lou diu ahi .
44028027	Ijeh-inem itile hiche mite hi alungthimu amoh-in , Anabenguvin thu angaichimtan , Chutilou hileh amit’uva avet chet theiyuva Alungthim’uva ahetkhen them diu , Kadamsahna dia kahenga hung kilekit diu ahi , ’ ati bang chun ;
44028028	hichu kihet cheh-un , hiche Pathen mihuhhingna thu hi chiding namdangte henga kithot ahitan , amahon angai tei diu ahi , ” ati .
44028029	( Paul’in hicheng asei jou hin Judah on ada lhauvin hanel’in akineltauve . )
44028030	Hikoma chun Paul’in inman akipeh-in kum ni sung in achengin , ahenga hung jouse lamdot’in
44028031	Pathen Lenggam thu aseiphongin , koima asunoh beihel’in phongtah in Pakai Jesu thudol ahil lhang lei .
46001001	Pathen lungdeiya Christa Jesu solchah dinga kikou Paul le sopi Sosthenes-in ,
46001002	Corinth khoa Pathen Houbung , Christa Jesua kisuthenga , atheng dinga kikou ho le muntin’a um miho , amaho le eiho dinga i-Pakaiyu Jesu Christa min’a kikou chengse henga ,
46001003	i-Pau Pathen le i-Pakaiyu Jesu Christaa konin lungsetna le chamna nahenguva hung lhung hen !
46001004	Christa Jesu ti nakigop jeh-uva nachunguva kipe Pathen lungsetna jeh chun nang ho jel’in phat jousen ka-Pathen kathangvah jing’e ,
46001005	ajeh chu , Amato nakigop’u hin ima jousea , thuseina hihen hetna hijongle nahaosah-u ahitan ,
46001006	nang hoa hi Christa thudol hettohsahna phudet’a aum banga ,
46001007	i-Pakaiyu Jesu Christa hung kiphondoh ding na-ang nauva Lhagao thilpeh chan khel nanei louna diu ahi .
46001008	Aman nang ho akhon ni , i-Pakaiyu Jesu Christa nikho geiya natuh chah jinguva monabeiya nakoi diu ahi .
46001009	Achapa Jesu Christa , i-Pakaiyu vanga kiloikhomnaa nakoulut’u Pathen chu kitah tah ahiye .
46001010	Sopite , nabonchauva nakinopto cheh-uva , nasei jouseu akitha khat’a , lunggel le ngaito kitha khat nahina diuva i-Pakaiyu Jesu Christa min jal’a ka-ngeh nahiuve .
46001011	Ijeh-inem itile kasopite , nalah-uva kinah baotam alen chu Chloe insung miten kajah a kichentah-in eiseipeh tauve .
46001012	Kasei chu hiche ahi , nang ho amitakip , “ Keivang Paul loi kahi , keima Apollos loi kahin , keima Peter loi kahi , chule keima Christa loi kahi ” natiuve .
46001013	Christa chu kihomtel hitam ? Paul la nang ho din thingpel’a akikhet beh pon , ole Paul min’a baptize chang ngap nahiuvem ?
46001014	Cripus le Gaius tilou nang ho khat beh baptize kachansah loujeh-un kakipah-e ,
46001015	hiche hi koima kei min’a baptize changa nakisei thei louna diu ahiye .
46001016	Stephanas insungmite vang baptize kachan sah nan , hiche kalval vang midang koima baptize kachansah kahepoi .
46001017	Christan baptize kachansah dinga eisol ahipon , Kipana Thupha sei phong dingjoh a eisol ahibouve , Christa thingpel thu chu ahomkeo ahilouna dinga chihna thujong kasei lou ahi .
46001018	Thingpel thu hi amangthah ho dia ngol kai tah ahin , huhhinga um eiho din vang Pathen thahatna ahi .
46001019	Ijeh-inem itile Pathen lekhabua kisun chun , “ Keiman miching ho chihna kasuh manga , het themna neiho hetna moh kahisah ding ahi , ” ati .
46001020	Miching hoiya uma , lekhathem hoilam ham ? Tukhang minel them hoiyaba um ham ? Pathenin hiche vannoi chihna hi ngolna ahisah lou ham ?
46001021	Ijeh-inem itile Pathen chihnaa hin hiche chihna vannoiyin mangcha Pathen ahetdoh thei lou phat’in , ngol kai thua kigel hiche thu kisei phong tahsan ho joh huhhing ding hi pha asai .
46001022	Judaten melchihna a-ngeh-uvin , Greek mihon chihna ahol’ui ,
46001023	Keihon vang thingpel’a kikhenbeh Christa chu kaseiphongu ahi ; hiche hi Judate din kipalna ahin , chidnag namdang ho dia ngolna ahi ;
46001024	ahinla Juda mi hihen Greek mihijong le akikoute dinga Christa chu Pathen thahat le Pathen chihna ahiye .
46001025	Ajeh chu Pathen dia ngol kei chu mihem chihna sangin achingjon , Pathen dia hatmona chu mihem hatna sang in ahatjo nalaiye .
46001026	Sopite nakikou dol’u chu vetem’un , tahsaphe dol’a chingtah jong nahipouvin , thahat tahbeh jong nahipouve ; phunglun laiya mi jong nahideh pouvin ahi ;
46001027	amavang Pathenin vannoiya mimol ho hi miching ho jumso dia alhendoh a , vannoiya mihatmo ho hi mihat ho jumso dinga Pathenin alhendoh ahiuve .
46001028	Pathenin vannoiya mi lhasamho le nahsahmoa kikoi ho alhen’a , aumsa thil ho imacha lou sosahna dinga aumlouhel thil ho geiya aumsah ahi .
46001029	Hitia hi Pathen angsunga mihing khat cha kiletsah thei louhel ding ahiuve .
46001030	Pathen vanga nang ho hi Christa to hingkhom nahiuvin Christa chu Pathena kon eiho chihna , them chamna , kisuh thengna le lhatdamna ahin ,
46001031	Pathen lekhabua , “ Akisonga chu Pakai vangin kisong hen , ” tia kisun banga um ahi .
46002001	Sopite , nahenguva Pathen thuguh phongjal dia kahung chun kamthem le chihna manga hung kahipoi .
46002002	Ijeh-inem itile nang ho lah a thingpel’a akhetbeh pau Jesu Christa tilou ima dang helou hel dinga kihan lho kahitai .
46002003	Keima nahenguva lhasam tah le kichatah chule kihot hot’a hung kahin ,
46002004	kathusei le kathuseiphong chu chihna thugil tah akisei ahipon , lhagao le athahat phondohna joh ahibouve ;
46002005	hiche hin natahsan’u chu mihem chihna vang hilouva Pathen thahat vanga ahijoh photchetna ahiye .
46002006	Apilhingsa ho henga vang chihna thun jong kaseiji nauvin , amavang hiche leiset chihna le amang thah ding leiset vaipote chihna jong ahipoi ;
46002007	amavang leiset um masanga Pathenin iloupina diuva gotsa akoi , kiselguh , Pathen chihna thuguh joh chu kaseijiu ahibouve .
46002008	Hichu hiche leiset vaipote khat chan jong ahepouve , ajeh chu heule loupina Pakai chu thingpel’a akhetbeh louhel diu ahi .
46002009	Ahinla Pathen lekhabua kisun : “ Mit mukhah lou , naa jah khah lou , Mihem lungthima jong lutkha loulai , Pathenin ama ngailuho dinga agonsa chu , ” tia kisei bang chun ,
46002010	lhagao amangchan Pathenin eiho henga aphongdoh tai ; ajeh chu Lhagaovin thil ijakai akholchil jin , Pathen selguh ho geiyin ahildohjie .
46002011	Ama sunga cheng mihem , lhagao tilou mihem umdol thil ho chu koipen ham ahea ? Hitobang chun Pathen umdol thil ho chu Pathen Lhagao tilou koiman ahepoi .
46002012	Pathena kona manbei thilpeh eipeh ho’u ihet theina diuva vannoi leiset lhagao ikisanu ahipon , Pathen Lhagao joh ahibouve .
46002013	Hiti ho chun hilson chihna thu hoa seilouva , lhagaova kihilna dungjuiya Lhagao neiho henga Lhagao thudih kahilchet’uva kaseijoh-u ahi .
46002014	Tahsa lam mihemin vang Pathen Lhagao thil ho chu akisanjipoi ; ajeh chu ama din hichu ngolna ahin , Lhagao dol’a phot chet ding ahijehin hejong ahe theipoi .
46002015	Lhagaova hingmi vangin ijakai aphochen theiyin , midangin vang ama chung thudol atan theipoi .
46002016	“ Ajeh chu koiham Pakai lungthim hea , Ama hil thei ding mi chu ? ” akiti . Eihon vang Christa lungthim ineiyui .
46003001	Sopite , Lhagao chenna miho henga bangin keiman nang ho henga thu kasei theipon , tahsaphe mihem , Christa sunga cheng naosen henga sei banga kasi ahibouve .
46003002	Keiman noitwiya kavah-uva anham kapeh loulai nahive , ajeh chu nahe theihih laiyuve . Tujengin jongnahe thei hih laiyui ,
46003003	ijeh-inem itile tahsaphe mihem nahi nalaiyuve . Nalah-uva kithangsetto le , khat le khat kinah kiphun aum laisea chu tahsa mihem hiya mihem chon chon’a chon nahiu hilou ham ?
46003004	khat’in , “ Keima Paul loukahi , ” atia ; adang khatman , “ Keima Apollos loi kahi , ” ati laisea chu namihem chon’u hilou ham ?
46003005	Ahimonga Apollos chu ipi hiya , Paul chu ipi ham ? Amani hi lhacha natong , amani jal’a natahsan’u ahin , koijoh ahilhona Pakai thilpeh nei cheh ahilhon’e .
46003006	Keiman kaphu ahin , ahin Apollos-in twi achap’a , Pathenin akhansah ahi .
46003007	Hichejeh chun aphutpa jong ima ahidehpoi ; akhansah Pathen bou thupi ahi .
46003008	Aphutpa le atwichappa akibang lhonin , atohgim dungjui cheh a tohman asancheh lhon ding ahinai .
46003009	Keini Pathento tongkhom kahi lhonin , nang ho Pathen loulai , Pathen insah nahiuve .
46003010	Eikipe Pathen lungsetna dungjuiya , insa themtah banga abul kaphu ahitan , midangin achunga asahjom ahi . Asachanin iti asah kivet them hen .
46003011	Abul kiphutsa Jesu Christa tilou koiman abul dang phutdoh theiponte .
46003012	Koi ahin hiche abul kiphut chunga chun san an ashen , dangkan ashen , dong mantamin , ashen lang , thingin ashen , hampa ham changpol hamin sajong le ,
46003013	min atoh cheh chu hung kiphongdoh cheh a , min atoh cheh chu meiya kipatep ding ahiye .
46003014	Mi khat natoh a-insah chu adin jou nah leh tohman asan ding ;
46003015	mikhattou anatoh meiyin akahvam vangle tohman asan lou ding ama tah vang huhhing chang ding , mei pi pal galkaipa tobang hiding ahi .
46003016	Pathen Houin nahiuva nasunguva Pathen Lhagao achen chu nahet louvu ham ?
46003017	Khattouvin hiche Pathen Houin chu asuhmang le Pathenin ama asuhmang ding ahi ; ijeh-inem itile Pathen Houin chu atheng ahin , nang ho a-Houin chu anahiuve .
46003018	Koima ama kilhen lha hih hen ; nalah-uva khattou tulai khanga dia chinga kigel aumle , achihna din ngoljo hen .
46003019	Ijeh-inem inem itile hiche vannoi chihna hi Pathen koma ngolna ahibouve ; ajeh chu Pathen lekhabua akisunin : “ Aman miching ho chu Ajonchih nauva amudohji , ” akitin ;
46003020	Chule avel’in : “ Pakaiyin miching ho lung gel jouse Aboncha pannabei ahi ahenai , ” akiti .
46003021	Hijeh chun koima mihemin kisonda hen ; ajeh chu ijakai aboncha nang hoa jeng ahin ,
46003022	Paul hihen Apollos hile , Cephas ahin , vannoi ahin , hinna hihen thina hijongle , tupet le khonung geiya aboncha nang hoa ahibouve .
46003023	Nang ho Christa mi nahiuvin , Christa chu Pathen’a ahi .
46004001	Keiho hi Christa lhacha , Pathen thuguh chingin min eingaitou hen .
46004002	Hichea neiching ding kihol’a chu tahsan um hiding ahi .
46004003	Keidin vang nang hon kachung thu nakhol diu hihen mihem thutan nikhoa kikhol ding hijongle , thu neochan bou kagel’e ; keiman bon kachung thu kakikholsampoi .
46004004	Keiman kiphat lamna ding kahepon , hijongle themmona beihel kahi tina ahidehpoi , hichea kahcung thu khol chil’a pang Pakai ahi .
46004005	Hiti ahijeh a chu aphet tep phat , Pakai hung kahsen nang hon koima thu tandauvin , aman muthima kisel thiljouse khovah a a phondoh a , mihem lungthim ngaoto chengse jong aphondoh ding ahinai . Chutah le amitakip’in Pathena kona achan ding lom pachatna akisan cheh ding ahi .
46004006	Sopite , hichengse hi nang ho khohsah jal’a kei le Apollos pan’a nang ho kheldoh goa , Pathen lekhabua “ Akisun kalval’in akichon ngaipoi , ” ti hi keinia kona nakihil’uva , chule mikhat sonnaa mi khat chun midang khat anahsahmo louna dinga kasei ahi .
46004007	Ajeh chu koiham nang nachom khen a ? Mia nalah lou ipi naneiyem ? Nalah ahile ibol’a alallou banga hoithoa kiletsah nahim ?
46004008	Tun nalung nau achimset’in , nahulhingsoh tauve ; keiho beiya leng chang gam nahitauvin , keiho to leng ichan khom theina diuvin leng chang tahbah hileu chun kati tave !
46004009	Ipijeh-inem itile vannoi le Vantilte chule mihemte vetchah bep dia amangthah dia umsa mihem ho banga Pathenin keiho Solchah ho hi anukhah pen’a eikoidan’uvin kagel’e .
46004010	Christa khohsah jeh a keiho a-ngol kahiuvin , Christa sunga cheng nang ho vang nachingui ; kei ho kadoiyun , nang ho nahat’uve ; nang ho gin le jabol nahiuvin , keiho mi not thap’in ka-um’ui !
46004011	Tugeiyin jong gilkel dangchah kathoh-un , nihchen ponsil bei , mi khut thah lhauna , chenna intum neilou kahiuve ;
46004012	kakhut nin chol le nangin na katong gim’un , eihousete phat thei kaboh-un , min eibol genthei tengu kathoh ham ham’un ,
46004013	min kallah a eihou tengule lungdamsel’iin kahouvun vannoi kithenhonna bang in ka-umdoh tauvin , tugeiyin mitin kilepnan ka-umdoh tauve .
46004014	Nang ho jumsona ding hilouva kasha tah kachate banga nang ho hilchahna joh ahicheng hi kahindut ahibouve .
46004015	Christa dinga nail’uva sangsom neijeng jong leu chun patampi naneipouve ; ajeh chu Kipana Thupha jeh a Christa Jesu dinga kahinsa nahitauve .
46004016	Hichejeh a chu ka-ngeh nahiuve , keima umchan jom hiuvin .
46004017	Hiche dinga hi Timothy nahenguva kahinsol ahi , ama hi Pakaiya tahsan um kasahtah kachapa ahin , aman muntin le Houbung jousea kahilleji , Christa Jesu hinkhoa kachon namlhah aboncha nageldohsah diu ahi .
46004018	Nahenguva kei hi hung lou dia gel’a nalah-uva kiletsah hoitho mi na-um’uvin ,
46004019	Pakai lungdei ahile keila nahenguva hungvah jel didng kahi ; chutengle hiche mi kiletsah ho thusei mai hilouva atha neina geiyuva kahetdoh idndg ahi ,
46004020	ajeh chu Pathen lenggam chu thuhomkeo ahipon , tha neina ahi .
46004021	I-ham naseiyu ? Mol choiya nahenguva kahung ding ha , ngailut neiya lhagaova lungnemtah a kahungjoh ding ham ?
46005001	Nalah-uva jon thanhoi um kichentah-in akijan , hitobang jon thanhoi hi chiding namdangte lah jenga jong umji lou ahi ; hichea hinmi khat’in apa ji jin aneiye .
46005002	Hitobang thilbol natongpa chu nalah-uva kona paidoh ahitheina dinga lunggimpijo talouva ibol’a kiletsah hoithojo nahiuvem ?
46005003	Tahsaa ka-um lou vangin lhagaovin nalah-uva kalhan , nalah-uva lha mong bangin hitobang thilbolpa chung thu chu katan chaiyin ,
46005004	i-Pakaiyu Jesu minin nang ho to kalungthimin ikihou khom’un , i-Pakaiyu Jesu thahat’in
46005005	Pakai nikho ni le alhagao huhhinga aumtheina din hitobang mi hi atahsa suhmangna dia Satan henga napehdoh diu ahi .
46005006	Nakiletsah-u hi aphapoi . Chol themchan changlhah lhon pumpi achansohji nahet louvu ham ?
46005007	Cholsolou nahijeh-un , changlhah lhon thah nahitheina diuvin chollui chu then ngimsel’uvin . Ijeh-inem itile i-kalchuh kut’uva din Christa kelngoi tha’n akithattai .
46005008	Hichejeh chun chollui le gitlouna le thilse bolna chol mang louvin , cholsoloi , thenna le thutah changlhah joh-in kut bol’u hite .
46005009	Kalekha thotnaa chun jon thanhoi bol ho to nakivop khom louna diuvin kahinsuntai ;
46005010	hiche vannoiya jonthanhoi bol ho le neipap kilose ho chule misumang ho le doihouho kati ahipoi , achutilou le vannoiya kona napotdoh diu ngai ding ahi .
46005011	Tua nakivoppi lou diuva kasut ho chu sopia kisimsa khattouvin jongthanhoi , neipap kiloset abol’a , doi ahouva , Pathen ataitoma , ju akham’a chule mi anambol le , hitobang mi chu kiloikhohmpi louding kati ahi .
46005012	Polam miho thutan ding ka-ilouna ham ? Asunga umho thubou natan jiu hilou ham ?
46005013	Polam mite thu Pathenin tannante . Pathen lekhabua kisei bangin , thilse bolpa vang nalah-uva konin paidoh jengun !
46006001	Nang ho koi nahiuva khat’in achom khat chunga thu aneitengle mitheng ho angsunga kiheh ding go louva mithenglou chiding namdang ho henga heh ding nangap chat jeng jiu ham ?
46006002	Mithengten vannoi thu geiya atan diu jong helou lai nahiuvem ? Chutia vannoi thubon natan diu ahile thu neocha tan dia kilommo nahiuvem ?
46006003	Leiset hinkho thu titah louva Vantilte thu geiya itan diu nahet louvu ham ?
46006004	Chutia leiset hinkho thudol’a thu tanding nei nahiule Houbung sunga pamse miho chu thutan dia natousah jengu leh iti am ?
46006005	Najachatna diuva hiche hi kaseikhum nahiuve . Nalah-uva sopicha kah a thu chai thei miching khatbeh umlou hitam ?
46006006	Chutia chu sopi khat chun sopi khat aheh a atahsanlou ho ang’a kiheh jenglhon ham ?
46006007	Hitia khat le khat nakihehtosau sauvu hin apumthon nahiu aphongtai ; dih hih jongle nathoh gimjoh-u phalou ham ? Kitoh lou hijongle nakido jenguva phalou ham ?
46006008	Hichea hi nangho adih louva kibolgim’a kitoh louva kichom gam , sopite geiya chutibol nahiuve .
46006009	Midih louvin Pathen lenggam alo lou diu ahi nahet lou laiyu ham ? Lhep chatvaiyin um hih-un ; jonthanhoi bol ho , doi houho , mito jong ho , pasal le pasal , numei le numei jongho ,
46006010	gucha ho , neipap kilose ho , jukham ho , mihanse ho , michomhat ho khat chan jong Pathen lenggam alo louhel diu ahi .
46006011	Nang ho abang bang hitobang chu nahiuvin , hijongle Pakai Jesu Christa min le i-Pathen’u lhagaova kisop ngim’a kithensoa them kichansah nahitauve .
46006012	Keidin thil ijakai bolngai ahin , ahinla abonchan thilpha asohdoh deh poi . Keidia thil ijakai bolngai ahivangin imacha noiya lut pong’e .
46006013	Khattouvin an hi oisunga lut , oisung hi ankholna ahi tinte ; ahinla Pathenin agoma asuh bei ding ahi . Mihem tahsa hi jonthanhoi bolna ding ahipon , Pakai ding joh ahi , chule Pakaiyin jong tahsaa ding agelnai .
46006014	Thinaa kona Pakai kaithou Pathen chun eiho jong athahat pan’a eikaithou diu ahi .
46006015	Natahsau chu Christa tibah khat ahi naheuve . Hichea hi Christa tibah chu kalah manga noti tibah a kasemdoh ding ham ? Hithei naisai ponte !
46006016	Notinu toh kijopmatpa chu amanu to tikhat ahilhon helou lai nahiuvem ? Ajeh chu Pathen lekhabun kichentah-in , “ Amani chu tikhat hilhon ding ahi , ” tin aseiye .
46006017	Hichea hin Pakai to kijopmatpa jong chu Amato Lhagao khat ahilhontai .
46006018	Jonthanhoiya konin jam’un ; mihemin chonsetna abol adang jouse chu atahsa polam ahin , jonthanhoi bolpa vang chu ama tahsa chunga chonse ahi .
46006019	Natahsau hi Pathena kona naneiyu nasunguva cheng Lhagao Theng Houin ahi , chule nang ho hi nang hoa nahilou lam helou nahiuvem ?
46006020	Nang ho man kipea chohsa nahitauvin , hijeh chun natahsauvin Pathen choianuvin .
46007001	Lekha nahinsut thudol’uva hin , pasal’in numei amai louhel ding thilpha ahi ;
46007002	Jonthanhoi atamtai , pasal’in numei , numeiyin jong pasal ji kinei cheh hen ,
46007003	pasal’in numei chu achan ding lom pehen lang , hitobangma chun numeiyin jong ajipa pehen lung nachim lhonhen .
46007004	Numeiyin ama tahsa chunga tha aneipon , pasal’in aneijoi ; chutobangma chun pasal’in jong ama tahsa chunga tha aneipon , numeiyin bou aneiye .
46007005	Phat chom khat taonaa nakipeh theina diuva nakidondauva nahung kivop khom kit loi diu nakinopto gel’u tilouvin khat le khat don louvin kikoi hihun , chutile kitimlel jeh a Satanin nalhep lhah lo diu ahi .
46007006	Hiche hi phatsah thua kasei ahin , thupeh dungjui ahipoi .
46007007	Mihem jouse keima tobang hicheh le kadeiyin , ahinla min Pathen Lhagao thilpeh ama chan anei cheh-ui , khat’in hitobang , achom khatman khutobang aneiye .
46007008	Jinei louho le meithaiho kasei ahi , amaho chu kei bangin umleu aphai ;
46007009	amavang akitimjou lou diu le ji aneijoh diu ahi , moh huh sangin jinei aphajoi .
46007010	Jineisa ho chu thu kapeh nahiuve , ( Keima hijo louva Pakaiahi ) numeiyin ajipa ajamsan louhel ding ahi ,
46007011	ajamsan tah bah jongle jinei louva um ding , ahiloule ajipa to kihoucham kit lhon hen , chule pasal’in numei ada louhel ding ahi .
46007012	Adang ho henga , Pakai hilouva , keisei ahi , sopi khatouvin a tahsan lou numei jia aneiya , numei chu amatoh chen khom jing ding anop le , ajipan da hih hen ;
46007013	chule numei khattouvin jong atahsan lou pasal jia aneiya , pasal chu amato chenkhom jing ding anop le , aman pasal chu da hih hen .
46007014	Atahsan lou pasal chu numeinu to ahinkhom jeh a akithenso ahitan , atahsan lou numei jong chu sopipa to ahinkhom jeh a kithenso ma ahitai , chutilou hile nachateu chu boh diu ahin , tua vang akithenso ahitai .
46007015	Ijemtia atahsan loupan adalhah vangle dalha jeng hen , hitobang thua hin sopipa hihen sopinu hijongle akikan lou ahitai , ahinla Pathenin kichamdel dia eikouvu ahi .
46007016	Hijeh a chu ipi nahet em numei , pasal nahoidohsah ding hinam ? Chule pasal’in ipinahet em , numei nahoidohsah ding hinam ?
46007017	Mitakip Pakaiyin chan ahoppeh dungjui le mitakip Pathenin akoudoh hungjui banga achonlou khoh ahi , hiti dinga chu Houbung jousea chondan kasem ahitai .
46007018	Cheptansa kikou koiham ? Selmang dahen . Cheptan louva kikou koiham ? Cheptan din gotda hen .
46007019	Cheptan jong ima ahipon , cheptan lou jong imachom ahidehpoi , Pathen thupeh nit bou thu ahi .
46007020	Mitakip akikou pet’a bang cheh-in um cheh hen .
46007021	Nakikouva chu soh nahim ? Ima gel khoh dan , amavang nachamlhatdoh thei le hichu mangcha jon .
46007022	Ijeh-inem itile soh ahipet’a Pakai dia kikou chu Pakaiya chamlhat ahin , hitobangma chun chamlhat ahipet’a kikou chu Christa soh ahi .
46007023	Man pea kichosa nahitauve , mihem soh-in pangkit hih-uvin .
46007024	Sopite , amitakip akikoupet tobang cheh-in hiti chun Pathen angsunga um cheh hen .
46007025	Nu-ngah ho thudol vang Pakaiya konin thupeh kaneipoi , hijong le Pakai hepina jal’a tahsan tah a keiman kagel khat kasei ahi .
46007026	Pha kasha chu ahile tulai hesoh gentheina jal hin mihem ama aum bang banga aum jeng ding pha kasai .
46007027	Numeito kisomlhopsa nahim ? Onthol ding gotdan ; numeiya kona ongdoh nahim , numei holdan ,
46007028	Jinei jongle chun achonsea vang nahipoi , nu-ngah jeng jong ajineiya chu chonsea ahipoi . Amavang jinei hon tahsa genthei hesoh athoh diu ahin , hichu kapeldohsah nom nahiuve .
46007029	Ahinla hiche hi kaseipeh nahiuve sopite , phat anaitai , tukal’in jineisa chengse jong jinei lou bangin ,
46007030	akapte chu kap lou bangin , akipahte kipah lou bangin , thil kichohten jong imacha nei lou bangin ,
46007031	vannoiya natong thilbol’an jong imacha bol louhel bangin um hen ; ijeh-inem itile hiche vannoi hi alim-agong akitolmang jing’e .
46007032	Lungkham louva naum diu kadeiye . Jinei loupan Pakai jeng agel’in Pakai lung lhai ding bou agel’e .
46007033	Jineisan vang vannoi thil ho agel’in , ajinu lung lhai ding agel’in ;
46007034	hijeh chun akikhenna aum’e . Numei jineilou nu-ngah chun Pakai kinbol ding jeng agel jin , tahsa le Lhagaova kithenso ding adeiye ; ahin jineisa numeiyin vang vannoi thil ho jeng angaiton ajipa along lhaina ding angaitoi .
46007035	Hicheng hi nang ho khichahna ding hilouva naphat chomna diu le khen beihel’a Pakaiya kitup keicha naum jing theina diuva kasei peh nahiuve .
46007036	Koiham khat’in kitimatpi lou dia akiloipi agolnu akivoppidol kitoh lou asah a , akitimlel behseh a , ikhat aso tei ding le , kicheng lhon hen , alungdeiyin bol jeng hen , chonsea ahipoi .
46007037	Amavang koi hile along sunga dettah a dinga , kitim lelna neilou , alunggul se thununtheiya , alunggil’a pangdet’a agolnu kitimatpi louva koijou chu thilpha bola hi ;
46007038	hiti hin agolnukichenpi pa jong thilpha bol ahinan , ahivangin akichenpi loupan thilpha cheh abol ahiye .
46007039	Ajipa ahin laisea numei chu akihen ahin , ajipa thi teng vangle a-ongthol ahitan , Pakai lungdei adei dei to kicheng thei ahitai .
46007040	Ahinla keima ngaiton vang achuti moh um jeng thei le nomsa jonte , ajeh chu keijong Pathen Lhagao change kigel kahi .
46008001	Doihouna kinei neh le chah thudol’a vang , ijakai hetna inei bukimsoh-un ihesoh keiyui . Hetna vang hin mi kiletsah hoithona apensah jin , ngailut nan vang mi akhantousah ji’e .
46008002	Mi khattou i-them khat hea akigel le ama chun ahet ding dol jeng jong akihet lou lai ahibouve .
46008003	Amavang koi tobang khat’in Pathen angailut le ama chu Pathen hetmi ahitai .
46008004	Doi houna kinei neh le chah thudol’a vang vannoiya limsemthu doi hi ima ahipon , chule Pathen khatseh tilou adang aumlou jong i-hesoh keiyui .
46008005	Ijeh-inem itile vanlaijol le leiset chunga Pathen kisah ho um’u hen lang , hiti chun pathen tampi le Pakai tamtah hijong leu ,
46008006	eiho din vang thil jouse konna le eiho geiya Amaa ihiu Pa Pathen khatseh le thil jouse amavanga um eiho jong Amavanga hing Pakai khatseh Jesu Christa bou ahi .
46008007	Ahinla mi jousen hiche hetna hi aneipon , abang khat’in doihou lai umchan tugeiya achinjeh-un aneh achah-u chu doihouna kinei mongin agel’un , alung gelnau tha alhemjeh-in hichea hin akisuhboh lo jitauve .
46008008	Ahin anneh chun Pathen kom einaisah chom diu jong ahipon , ne hih jongleu hen kemchom lou nejongleu hen phatchompi deh lou ihiuve .
46008009	Hijongle hiche natha neinau hi alhasamte dia kipal lhuhna ahilouna din ching theiyun .
46008010	Ijeh-inem itile hetna neisa nangin doihouna ankong naum chu lhahsamna neimin namudoh le , lhasam tah ahivanga alung gel’a doihouna an neh ding katilkhou lou ding ham ?
46008011	Hijeh a chu hiche sopi hetnaa lhasam , ajal’a Christa thipeh mi chu nang hetnan asuhmang ahitai .
46008012	Hitobang hin sopite dounan chonseuvin lang along gel’u hat lou chu suhnat peh leu chun Christa douna chonse nahiuve .
46008013	Hijeh chun kasopi kipal lhuh louna din , neh le chah a kasopi akipal lhuh ding le a-itih chan geiyin sa asan neh dange .
46009001	Chamlhat kahilou ham ? Solchah kahilou ham ? I-Pakaiyu Jesu mu lou kahim ? Nang ho hi Pakai dia katohga nahilouvu ham ?
46009002	Midang din solchah hi hih jong leng nang ho din kahi ; ajeh chu solchah kahina mohor chu Pakai hinkhoa nang ho hinna hi ahi .
46009003	Hiche hi einelkal ho henga kakihonna ahi .
46009004	Nehna dingle donna dia thunei mo kahiuvem ?
46009005	Solchah dang ho le Pakai sopite chule Cephas banga atahsan numei jia kipuile dia thanei lou kahiuvem ?
46009006	Ahiloule kei le Barnabas hin natong louva kivahna thei tha kanei lhon lou ham ?
46009007	Ama sum kisan’a sepai natong koiham ? Lengpilei bol’a aga nelou koiham ? Ahiloule kelngoi hon ching’a panga kelngoi noitwi nelou koiham ?
46009008	Hicheng hi mihem ngaidol’a kasei hilou ham ? Ahiloule hicheng hi Danthun jong aseihilou ham ?
46009009	Ijeh-inem itile Mose Danthua chun , “ Bongchal chang chilpet muh nakan lou ding ahi , ” tin akisun’e . Pathenin bongchal ho akhohsah mong ham ?
46009010	Hichengpi keiho khohsahna asei hilou ham ? Ajeh chu keiho jal’a kisun ahi ; ajeh pen tah chu loukaiyan kinepna neiya akaitei ding , chang chil’an jong chan akisan ding kinem’a achil ding ahi .
46009011	Keiin nang ho dia Lhagao muchi kitupeh a , nang hoa kon’a leiset thil kakisan lhon didng chu keini dia thupi tah ham ?
46009012	Midang hon nachunguva thu anei theile keihon kahanei cheh joh lou diu ham ? Ahivangin keihon hiche thuneina chu kamangpouve ; Christa thudol Kipana Thupha imachaa kasuhmo louna diuvin ijakaiya kathoh ham ham jo’uve .
46009013	Houin lhacha kinbol hon Houin’a kona neh le chah akijon’uva , chule maicham phunga lhachasen jong maicham’a kitoh thil hoa chan aneijiu khu helou nahiuvem ?
46009014	Hitobanga chu Kipana Thupha lhangsam hon jong Kipana Thuphaa kona kivah hingna anei diuva Pakaiyin thu alhuhsah ahi .
46009015	Ahinla ken hiche ho hi khat cha jong kamangchapoi . Hichengse chu hitia chu kachan theina dia jong kahinsut ahipoi ; ajeh chu kakisonna hi khattouvin ahomkeo asosah sangin thileng keidin aphajoi .
46009016	Kipana Thupha seiphongle jong leng keidia kisonna ahidehpoi , kabollou khoh eikisekhum ahibouve ; ajeh chu Kipana Thupha seiphong louva um hileng keidia iti khoh a khoh ding hitam !
46009017	Ijeh-inem itile keima lungchama bol’a kahile tohman kasan ding hitin , ahinla kachama tong kahiloujeh-in katoh ding lom kin eikisekhumjo ahi .
46009018	Ahile katohman chu ipiba ham ? Kipana Thupha chu manbeiya seiphonga aum theina ding le hiche Kipana Thuphaa keiman katha neina kachan lom chu lhingset’a kangeh louna ding ahi .
46009019	Keima mi jousea kona chamlhat kahitah vangin mi tamcheh kalah lut theina din kei le kei mitin soha kisemdoh kahin ,
46009020	Judate lah lut theina din Judate lah a Juda mi umin ka-umin , Danthu noiya um miho kalah thei nan , Danthu noiya ka-um lou vangin Danthu noiya umte bangin ka-umjie ;
46009021	Danneiloute kaloilut theina din Dan nei loute henga Dan neiloute henga Danneilou bangin ka-umjin , amavang Christa Danthua um kahin , Pathen Dan mang lou kahipoi ;
46009022	mi lhasamte kalah lut theina din alhasamte henga alhasam bangin ka-umjin ahi ; hitia hi mi phabep kahuhhing theina dia mitin henga ijakai kahiji ahi .
46009023	Aboncha hi Kipana Thupha khohsah jal’a kabol’a , hichea chu chan kaneidoh theina ding ahi .
46009024	Lhaitet golseh mun’a khu mi jouse alhai cheh vanga mi khat’in bou hatman asanji nahet louvu ham ? Hitia chu nasan theina diuvin lhaiyun .
46009025	Golseh bol jousen ijakaiya atibah chengseu atimhat jiuvin , hiche ho hin kem mangthei lallukhuh san na dia abol’u ahin , eihoa vang kem thei lou ahi .
46009026	Hitia chu lhaiya kahin , abidoi kicheh neilou kahipon , onghom lai khuttum’a sua jong kahipoi .
46009027	Midang henga thu kiseiphonglea ajo le kei ma lah louva ka-um louna dia katahasa hi kachup’a thua kanunsah ahi .
46010001	Sopite ima hetoh louva naum diu kadeipoi , ajeh chu ipuipateu chu abonchauva meilhang noiya kijot’a , Twikhanglen pal galkai ahiuvin ,
46010002	chule abonchauvin Mose nungjui ahiu hetnan meilhang lah le Twikhanglena baptize achangui ;
46010003	abonchan Lhagao an thakhat anekhom’un ,
46010004	abonchauvin lhagao twi thakhat adonkhom’ui ; ajeh chu anung jui jing Lhagao songpia kon in twi adon’un , hiche Songpi hi Christa chu ana hi .
46010005	Ahinla alah-uva mi kon khat chunga Pathen alung lhai loujeh-in gamthip laiya alhukamtauve .
46010006	Amahon alung gul banguva thilse ilung gul louna diuva thilsoh hichengse hi eiho hilchahna soh ahitai .
46010007	Pathen lekhabua , “ Mipi chu anne ding le twidon din atouvun ahinla lam din akipatdoh kittauve , ” tia kisun bang chun alah-uva kon khat bangin limsemthu doi houdauvin .
46010008	Alah-uva mi phabep’in jonthan hoi apat jeh-uva nikhat sungseh a mihem sang som ni le sang thumin athi lo jeh-in jonthanhoi bol poute .
46010009	Alah-uva mi konkhat’in Pakai apatep jeh-uva gulsen achuh lihgam jeh-in eihon patep pou hite .
46010010	Alahuva abang bang akiphin jeh-uva misumang Vantil’in asuh mangjehin kiphin hih-vin .
46010011	Achunguva thilsoh hichengse hi vetkah dinga soh ahin , chule khang nu nunga mi eiho pho tangna dinga kisundoh ahiye .
46010012	Hichejeh chun koi hile adinga kigel’an alhuh louna din ching thei hen .
46010013	Mihem doulel lhepna na chunguva achukhapoi , Pathen tahsan umtah ahin , Nathan adoujou kalval’in lhepna anchunguva chuh sah ponte , chule lhepna chuto kilhon’a nathoh jouvuva nahoidohna diu lampi nasempeh diu ahi .
46010014	Hichejeh chun ka-ngai tahte , doihou jamsan’un .
46010015	Lung khomto mi nahijeh-uva kasei ahi , nang hon kigel toh-uvin .
46010016	Phatthei channa khon’a phattheiboh i-ngeh tengu , hiche hi Christa thisan donkhomna hilou ham ? Chu le changlhah ihebaljiu khu Christa tahsa changkhomji ihilouvu ham ?
46010017	Hichea hin changlhah pheng khatseh ahin , eiho tampi jong hi tahsa khatseh ihiuve ; ijeh-inem itile ibonchauva changlhah pheng khat changkhom ihiuve .
46010018	Tahsa dol’a Israel khu veuvin ; maicham thilto neho khu maicham thil changkhom cheh hilou ham ?
46010019	Ipi kaseiyem ? Doi houna kinei neh le chah chu ikhat ahi katia ; ahiloule limsemthu doi khu ikhat ahi katim ?
46010020	Katipoi , chidang namdangten kithoina aneiyu chu thilhaho apeh-u ahin , Pathen apeh-u ahipoi , hijeh a chu thilhaho to chan naneikhom diu kadeilou ahiye .
46010021	Nang hon Pakai khon le thilhaho khon’a nadonkop thei lou diu , Pakai dokhang le thilhaho dokhanga ankong na-umkhom thei lou diu ahi .
46010022	Ahiloule Pakai chu thangset sahna dia iphin lung hang diu ham ? Ama sangin la ihatjo pouvin !
46010023	“ Ijakai bolngai ahi , ” akitin , ahinla aboncha khantouna ahidehpoi .
46010024	Koiman ama changseh phatna ding hol louvin midang phatna ding holjo hen .
46010025	Kailhang sajohna mun’a thil kijoh ipi hile hetchetna dia dongtoh le louvin nejengun .
46010026	“ Ijeh-inem itile leiset le asunga um jouse hi Pakaiya ahi , ” tin akiseiye .
46010027	Pathen tahsanlou min an nea nakouva nache nom’u le na-angsunguva aluichan chu hetchetna dongtoh le louvin nejenguvin .
46010028	Amavang , “ Hiche hi doiphunga kithoina sa ahi , ” atile , naseipeh pau jeh le lung gel’a hetchetna aumtah jeh-in neh dauvin ,
46010029	nang lung gel’a hetchetna mai kasei ahi pon , khatpa joh a chu kasei ahi . “ Iti keima chamlhatna chu mi dang lung gel maiyin atuh oh thei ding ham ?
46010030	Keiman lunglhaisel’a kisanga , thangvah puma kasan chu kon eitaitompeh ding ham ? ” tin nate .
46010031	Hichea hinneuvin don jong leu chun nabol jouseu Pathen loupina din bol’uvin .
46010032	Judate hihen Greek miho hile chule Pathen Houbungmite dia kipal lhuh nan um dauvin lang ,
46010033	keiman kachangseh a phatchomna ding hol louva , ijakaiya mitin lunglhaina kahol’a huhhinga aum theina diu kabol bangin bol’uvin .
46011001	Keiman Christa umchan ka-jop bang hin keima umchan jom-uvin .
46011002	Keima neigeldoh jinguva nang ho kapeh kihilna chengse natuh chah jing jeh-uvin nang ho kaseiphai .
46011003	Hichea hin Christa mitin luchang ahiya , pasal numei luchang chule Christa luchang Pathen ahidol hinahet diu kadeiye .
46011004	Pasal koi hile lukhuh khuh puma taova ha , ahiloule gaothuseiya ham chun aluchang Christa i-asah lou ahin ;
46011005	numei koi hile lukhuh louva taova ha , ahiloule gaothuseya ham jong chun aluchang ajipa i-asah lou ahi , ama nu chu alikiveltol nu tobangma ahibouve .
46011006	Numeiyin lukhuh akhuh lou ngal ding le asam kivotol hen , sam kivotol chu numei dinga jachatna ahile lukhuh akhuh a pha jeng ahi .
46011007	Pasal vangin Pathen lim le loupina aput jeh a lukhuh akhuh lou ding ahi ; numeiyin pasal thupi na aphondoh ahi .
46011008	Ijeh-inem itile Pasal hi numeiya kondoh ahipon , numeijoh pasal’a kondoh ahibouve .
46011009	Chule numei khohsahnaa pasal kisem ahipon , pasal khohsahna joh numei kisem ahi .
46011010	Hijeh a chu Vantilte jal’a numeiyin ajipa noiya ahichu aluchanga achin ding ahi .
46011011	Ahinla Pakaiya hinkhoa hin pasal beiya numei ima ahipon , numei beiyin jong pasal ima ahipoi .
46011012	Ajeh chu pasal’a numei akondoh banga Pasal jong numeiya peng ahi , ahinla thil ijakai Pathena kon cheh ahiye .
46011013	Nang hon geltoh-uvin , numei lukhuh khuh louva Pathen henga ataoji chu kilom nam ?
46011014	Pasal dia sam hoisao hi ama dinga nahsahmona ahi , thil umdol mongin jong nahil louvu hiya ,
46011015	numei dia samsao hi thupina ahi umchanin nahil louvu ham ? Ipijeh-inem itile samsao chu akhujol dinga kipe ahi .
46011016	Ahinla koitobang anel’a aumle , hiche thudol’a hin eihon chonna lhongpi mong ineipouvin , Pathen Houbungten jong aneipoi .
46011017	Hiche hilchahna kapeh diuva hin kaseipha pouve , ajeh chu phat jep jepna dia kikhom hilouvin setna cheh joh dia kikhom nahiuve .
46011018	Amasa penin nang ho Houbunga nahung kikhopji tengle loitum tuma nakikhenjiu thu kajan , tahjong katahsan thim thim’e .
46011019	Nalahuva lah thei tah miho ahung kiphondoh a hetdoh a aum theina diuva nasunguva lung gel ngaito chom jong um ding mong ahinai .
46011020	Ahinla mun khat’a nahung kikhop khom tengule Pakai jan anjon nehna dingdol ahipoi ,
46011021	ajeh chu amitakip’in ama jan an cheh akineh masah jin , abang khat’in kel athoh jin , adang khatma akham avan aum’e .
46011022	Nehna ding donna ding in neilou nahiuvem ? O-le Pathen Houbung chu nahsahmoa bol’a aneiloute jachatsah nahiuvem ? Ipi kaseipeh diu ham ? Kaseiphat diu ham ? Hiche thua vang pahcha pouving’e .
46011023	Pakaiya kona kalah nang ho kapehson’u thuhil chu hiche ahi , Pakai Jesu apehdoh jan chun , aman changlhah alan ,
46011024	phatthei aboh jouvin aheh bal bal’in , “ Hiche hi nang ho khel’a pang katahsan chu ahi , neihet jingna diuvin bol’un , ” ati .
46011025	Hitobangma chun jan anneh jouvin khon chu alan , “ Hiche khon hi kathisan’a kitepna thah ahi , nadon chan’uva keima neigeldoh jing na diuvin bol’un , ” ati .
46011026	Ijeh-inem itile hiche changlhah naneh-uva hiche khon’a nadon laiseuva ahung kit kahsea Pakai thina chu naphondoh jingu ahi .
46011027	Hijeh chun koi hile alam louva changlhah chu nea ha , ahiloule Pakai khon’a kona don hamchu Pakai tahsa le thisan douna chonsea kisim ding ahi .
46011028	Mihem amacheh kikhol chil hen lang akikhol dungjuiyin changlhah chu nehen , khon’a konin jong don hen .
46011029	Ijeh-inem itile Pakai tahsa chu ipi kiseina ahi helouva nea don’a chun , aneh a adon’a kona achung thu akitan ahi .
46011030	Hichejeh a chu nalah-uva mi tamtah chatmoa na-chea ahin , aihmu mil’a jong atam lheh tai .
46011031	Eiho kikhol chil masa leu hen thutanna ichuh khah lou diu ahi ;
46011032	hijongle vannoi to ithuu akitan tha louna din Pakaiyin eikholchil’uvin eigah chah tauve .
46011033	Hijeh chun kasopite , anedinga nahung kikhop tengule khat le khat ki-ngah khom’uvin .
46011034	Nahung kikhop tengule thutanna na-chuh louna diuvin , koi hile agilkel’a chun a-in’a hin kineh hen . Thudang dang ho thudol vang kahung tengle sutoh nang’e .
46012001	Sopite , Lhagao thilpehdol helouva na-um diu kanompoi .
46012002	Chidang namdang nahi laiyuva chu limsemthu doi paomo ho noiya kun’a , hiche ho chun napui mangjiu naheuve .
46012003	Hijeh a chu kahetsah nahiuve , Pathen Lhagao puihoi mi koiman , “ Jesu gaosap chang hen , ” atipon , chule Lhagao Thenga konlouvin koiman , “ Pakai Jesu , ” ati thei poi .
46012004	Lhagao thilpeh tampi aumnan , ahinla apea Lhagao khat bou ahi ;
46012005	chule lhacha natoh tampi aumvangin Pakai khatseh bou ahiye ;
46012006	chuma le natoh gotchom chom aumin , ahinla Pathen khatseh bou ahin , aman thil hichengsea chu na atohji ahibouve .
46012007	Amitakip hi japi phat touna dia Lhagao kiphondoh na hetna thilpeh khat cheh kipea ahi .
46012008	Ijeh-inem itile hiche Lhagaova kona chu mi khat chihna thu kipea , michom khat chu hiche lhagaoma maa kona chu hettheina thu kipea ,
46012009	chom khat jong hiche Lhagaova kona hi tahsan kipea , hiche Lhagaova kon kit’a hi midang khat damsah theina Lhagao thilpeh kipea ,
46012010	midangkhat chu thil kidang bol theina kipea , adang khatma gaothu seitheina kipea , mikhatma chu Lhagao le Lhagao dat khen themna kipea , khat jong paotin tang hetna kipea , khatma paotin tang ledoh jouna kipea ahin ,
46012011	ahinla hichengse bol’a chu hiche Lhagao khatseh chu ahin , aman angaito le adei dungjuiya amichan cheh a ahoppeh ahi .
46012012	Tahsa pumkhat sunga tibah tampi aumin , tahsa tibah tampi ahivangin tipum khat bou ahi , Christa jong chuti ahiye .
46012013	Ajeh chu eiho Juda mi hiu hen Greek mi hijongleu hen , soh hiu hen chamlhat hijongleu hen , Lhagao khat’a dia ibonchauva tahsa khat’a baptize changkhom , Lhagao khat’a dia ibonchauva donkhom ihiuve .
46012014	Ijeh-inem itile tahsa hi tibah khatseh ahipon , tampi ahibouve .
46012015	Kengphang hin , “ Khut kahiloujeh-in keima tipuma kahipoi , ” tile hiche vanga chu tipuma hida deh lou ding ahi .
46012016	Chule bilkol hin , “ Mit kahiloujeh-in keima tipuma kahipoi , ” tile hiche vanga chu tipuma hida deh lou ding ahi .
46012017	Tahsa pumpi hi mit hita le hoiya khojahna um ding ham ? Apumpin khojahna hita le hoiya gimnam jahna um ding ham ?
46012018	Tua vang Pathenin tibah ho hi khat khat’a tahsa puma adeina laimun cheh a aphulut ahi .
46012019	Aboncha hi tibah khat seh hita le tipum hoiya umtan tem ?
46012020	Tua vang tibah atam vangin tipum khat bou ahi .
46012021	Mit hin khut jah’a , “ Nangma ka-ngai chatna aumpoi , ” ti theilou , chukit le luchang hin kengphang te nijah a , “ Nang ni ka-ngai chapoi , “ ti thei lou ahi .
46012022	Chuti titah sanga tahsa pumpia um tibah hatmoa kigel chengse hi akhohjo a pang cheh ahiuve .
46012023	Eihon jong nahsah louva kigel tibah ho chu ikhohsah jo’uvin , itibah hoimoa um lai jouse jong ijemhoijo jiuvin ,
46012024	hiche kijepna ho chu itibahhoi ho hin angai chapoi . Ahinla Pathenin tahsa pum hi asuton , alhasam tibah ho chu akhohsah cheh joi ,
46012025	hitia chu tahsa pum sunga kikhenna aumdaa , hisanga chu tibah ho khat le khat akigel khoh to cheh na diu ahijoi .
46012026	Hijeh a chu tibah khat’in athohgim le tibah jousen athoh gimpia , tibah khat seiphat achan le tibah dang jouse jong kipah khom ihiuve .
46012027	Nang ho Christa tipum nahiuvin , khat cheh chu atibah nahiuve .
46012028	Pathenin Houbung sunga hi amasatah a Solchah ho , aninaa themgao ho , thum channaa mihil ho , chuban’a bolmo kidang bol ho , abankit’a damtheina lhagao thilpeh chang ho , thilphachom bol ho , vaipo them ho , paochom chom tho thei ho atun ahi .
46012029	Aboncha Solchah hiuvam ? Abonchauva themgao hiuvam ? Abonchauva mihil hiuvam ? Abonchauva bolmo kidang bol thei hiuvem ?
46012030	Abonchauva damsah theina Lhagao thilpeh neila hilouva ong ? Aboncha pao chom thoa hi-ngal louva ong ? Aboncha pao ledoh theila hilouva ong ?
46012031	Amavang Lhagao thilpeh lencheh ho hadel’un . Lampi phachehjo kavetsah diu ahinalaiye .
46013001	Keiman mihempao jouse le Vantilte pao tho thei jong leng , ngailut kanei loule sum-eng dah kivonging le khutbeh kibeng ging bep kahi .
46013002	Keiman gaothu sei dohna kaneiya thil imguh jouse jong seidoh a hetna jouse kanei thei , mol tolmang helna thei tahsan geiya kanei thei ahin , ngailut kanei loule imacha kahipoi .
46013003	Vaicha gentheite vahna kanei jouse kato thei , katahsa geiya meiya govam jeng dia kaphal ngam thei ahinan , ngailut ka nei loule phatchomna kaneideh poi .
46013004	Ngailut nan athoh hat jingin , hejong ahepin , athangsepon , akithang-at pon , akiletsahpoi ;
46013005	alam louvin achonpon , ama chang phat chomna aholpon , alung hang baipon , thil phalou jat amelchihpoi ;
46013006	thildih louva akipahji pon , thudih akipapijie ;
46013007	imajousea athoh hat’in , imajousea atahsanin , ima jousea akinemin , ijakaiya athoh tun tun’e .
46013008	Ngailutnan beitih neiponte . Gaothu seidoh um jongle beiding , paochom chom tho um jongle hai ding , hetna um jongle bei ding ahi .
46013009	Ijeh-inem itile ihetnau le gaothu iseidoh nau hi bukim lou ahi ;
46013010	abulhing chamkim ahung tengle akimlou chengse bei ding ahi .
46013011	Kachapan laiyin chapang thuseiyin kaseiyin , chapang lung gel’in kagel’in , chapang thil ngaiton ka-ngaitoi ; pasal lhing kahiphat’in vang chapan lai thil jouse kapaitai .
46013012	Ajeh chu eihon tugeiya phatvetsunga lim kichen louva imu’u ahin , ajo tah le kimaitoa imudiu ahi ; tu chan geiya kahet kimlou ahin , ajo tah le eihet kimsoh banga kahet kimsoh ding ahi .
46013013	Tun tahsan , kinep , ngailut hicheng thum hi um jing ahin , hicheng lah a ngailut athupipen’e .
46014001	Ngailutna del jingun , Lhagaothilpeh ho tup’un lang , ahideh-in Pathen thu seidohna ding hatup’uvin .
46014002	Paochom thoa thusei chun mihemte koma sei ahipon , Pathen henga asei ahi , ajeh chu koiman ahetpeh poi , aman Lhagaova thuguh asei ahibouve .
46014003	Pathen thu seidoh vang chun mihemte koma khantouna ding le tilkhouna chule lungmonna sei ahi .
46014004	Paochom thoa vang ama khantouna ding bou akisei ahin , Pathen thu seidohpa vang chun Houbung akhantousah-e .
46014005	Paochom thoa thu nasei cheh diu kadeiyin , ahinla Pathen thu naseidoh diu kadei cheh-e , Houbungin akisan’a khantouna anei theina dia aledoh aum loule paochom thoa thusei sangin Pathen thu seidohpa chu gamchengin aphachomjoi .
46014006	Tun sopite , nahenguva hunging paochom thon thuseiying , thu phondoh ham , hetna ham , gaothu seidohna ham ahiloule hilchetna ham mangin seipeh dau leng ipi naphatchompi diu ham ?
46014007	Hitobang chun hinna bei thil ging thei , kuli ahim , selangdah ham akimut teng agin akicheh loule ipi kitho ahi kon iti ahetdoh ding ham ?
46014008	Ijeh-inem itile sumkon mutgin akichet loule koi galkon dia kigo thei ding ham ?
46014009	Hitobanga chu paochom thoa thu nasei tengu nasei cheng akicheh loule ipi naseiyu kon iti ahetdoh ding ham ? Hui lhoh mang ding bep’a aseiyu ahibouve .
46014010	Vannoiya hin aging thei ogin atam lheh jengin , khat cha jong ajeh bei aumpoi .
46014011	Keiman hiche ogin chu ipi kiseina ham he hih leng aseipa dia keima pao helou kahitan , amachu kei dinga pao helou ahitai .
46014012	Hitobang hin nang hon jong aban’a Lhagao thilpeh hol nahiuvin , hichea chun lolhin chehna din Houbung khantouna ding ho hahol’uvin .
46014013	Paochom thoa thusei chun ipi kisei ham aledoh theina din tao hen .
46014014	Ajeh chu keima paochom thon tao leng kalhagao vang atao nan , kalung gil’a van aga aumpoi .
46014015	Ahile iti dingba ham ? Lhagaova katao tengle lung gil’a katao tei ding , Lhagaova la kasha teng lung gil’a jong kasah tei ding ahi .
46014016	Nangin phattheiboh ngeh nan Lhagaovin tao le chun kikhopna mun’a um milham chun ipi naseila helouva nang thangvahnaa chu , “ Amen , ” iti ati thei ding ham ?
46014017	Nangin phatah-in thangvahna sei jong le chun khatpa chun akhantoupi lou ahi .
46014018	Nang ho sei sanga paochom thoa thu kaseitamjoh jeh-in Pathen kathangvah-e .
46014019	Ahivangin Houbung sunga paochom thoa thu cheng asang sang kasei sangin mihil chah na dia kalunggil’a thu cheng nga seh sei kadeijoi .
46014020	Sopite , lung gel’in chapang hih-un , nunsetna lama chapangun lang , lung gel’in vang pilhinguvin .
46014021	Pathen lekhabua Danthu kisun : “ ‘ Paochomhel tho ho , Michom beh ho kamsunga Keiman hiche mite henga thu kasei ding , Hijongle amahon kasei ngaipouvinte , ’ tin Pakaiyin aseiye , ” akiti .
46014022	Hichejeh a chu paochom tho hi tahsan loulai ho dinga melchihna ahin , atahsansa ho ding ahipoi ; Pathen thuseidoh vang hi atahsansa ho ding ahin , atahsan loulai ho ding ahipoi .
46014023	Houbung pumpi kikhom hen lang amitakip’in paochom thoa thu aseipet’in milhamho ham atahsan lou lai hoham hung lut jengle , a-ngolgam dol’a namudoh lou diu ham ?
46014024	Amavang mi jousen Pathen thu aseidoh pet’in atahsan loulai ham milham khat hung lutkha ta le , ajah chengsen asosol’a aboncha chu a-oimoa pang ding ,
46014025	alungthim selguh jouse kiphongjal’a , chutah le amai tol’a asuh lut jenga Pathen chibai aboh ding , “ Tahbeh mongin nalah-uva Pathen aum’e ” tia aphonjal ding ahi .
46014026	Ipi iti dingba ham sopite ? Nakikhop khom tengu amitakip , la sah dingnei jong , thuhil ding nei jong , thuphon ding nei jong , paochom tho ding nei jong , ledoh ding neiyan jong , aboncha chun khantousahna jeng hihen .
46014027	Koiham khat paochom thoa thuseiya na-umu le , mi ni ham , atam penin thum geiyin , khat khat’in kilhau hen chule mi khat’in akisei chu ledoh hen .
46014028	Pao ledoh ding aum lou vang le Houbung kikhopna ama chu umthim hen , ama changseh le Pathen henga seijo hen .
46014029	Gaothu seidoh ho jong chu mi ni ham thum ham geiya aseiyuva , adang hon aseiyu ageltoh diu ahi .
46014030	Amavang mi atou thim khattou henga thu ahung kiphondoh le amasapa chu thip hen .
46014031	Ijeh-inem itile mi jouse akitilkhouva aboncha alung mon theina diuva nabonchauva khat khat’a gao thu naseidoh theiyu ahi .
46014032	Themgao ho gaotheina chuThemgao ho thu noiya um ding ahi ;
46014033	ajeh chu Pathen hi lungnoh phahna ding hilouva chamnajo ahibouve . Mithengte Houbung jousea chonna bangin ,
46014034	Houbung kikhopna numeiho umthim beh-u hen , ajeh chu amaho hi thuseina kipelou ahiuve ; chusangin Danthun asei bangin thua nungjo diu ahi .
46014035	I-khat khat hetnom aneiyu jongle a-in’uva ajiteu akidoh diu ahi , ajeh chu numei dia Houbung kikhopna thusei chu jachat um ahi .
46014036	O-le Pathen thu hi nang hoa kona hungjah doh pan ha , ahiloule nang ho komseh a bou hung lhung ham ?
46014037	Khattou Themgaova kigel’a Lhagao thilpeh changa kibol aumle nahenguva kalekhasut hi Pathen thupeh ahi kihet them hen .
46014038	Koitobang khat’in anahsah loule ama nahsah louva kikoi ding ahi .
46014039	Hijeh chun kasopite , gaothu seidoh ding gut’un lang , chule paochom thoa thusei ding jong khamhih-un ;
46014040	amavang ijakai hoitah le kitup keiyin kibol cheh hen .
46015001	Sopite , nahenguva kaseiphong Kipana Thupha , nakisan’uva pansatna naneiyu chu kahetsahnom nahiuve ;
46015002	nahenguva kathusei phonga chu napandet jingu le hiche vanga chu huhhinga um ding nahiuve , achutiloule mohseh a natahsan’u ahibouve .
46015003	Ajeh chu amasapen’a nang ho kapeh , kathulah chu ahile Pathen lekhabua kisei dungjuiyin eiho chonset chengse khel’in Christa athin ,
46015004	ama chu avuiyun , chuin Pathen lekhabua kiseibangin nithum nin kaithouvin aumtai ;
46015005	hichun Cephas henga akilah-in , chujouvin som le ni henga ,
46015006	hiche ban hin sopite mi ja nga valjen henga khatvei lah-in akilah-in , alah-uva atamjo tugeiyin ahing nalaiyun , phabep vang athitauve ;
46015007	abanin Jacob henga akilah-in , chule solchah jouse henga jong akilah-e ;
46015008	Akhon nan aphat louva peng tobang kei henga jong ahung kilah-in ahi .
46015009	Keima Solchah ho lah a alhumpen kahin , Pathen Houbung kabolset jeh chun Solchah tiding jong kakilompoi ;
46015010	hijongle Pathen lungset jal’a keima hiche hi hikha kahibouve , chule alungsetna hi kei dia ima pang lou ahipoi , amaho chengse sangin kaha toh gim cheh jon , keivang kahipoi , eiumpia Pathen lungsetna joh chu ahibouve .
46015011	Hijeh chun amaho hiu hen kei hileng hitia hi kaseiphonuva , nang hon chutima chun natahsantauve .
46015012	Christa thinaa kona kaithouva aumdol kiseiphong lea , itia nalahuva koi koihamin mithiho thokitna umlouva aseiyu ham ?
46015013	Mithi thokitna aum loule Christa jong kaithouva umlou hinte ;
46015014	chutia Christa kaithouva aum lou mong le kathuseiphongu jong moh ahin , natahsanu jong pannabei ,
46015015	mithiho kaithouva aum loule Pathenin Christa akaithou lou ahin , akaithouva akiseijeh a Pathen douna hettosaha pang Pathen dia jouthua hettohsah a pang mia eikimandoh diu ahi .
46015016	Ijeh-inem itile mithiho kaithouva aum loule Christa jong kaithouva umlou ahin ,
46015017	chutia Christa kaithouva aum loule natahsan’u jong phachom lou , tugeiya nachonset chengseuva um jing nalai nahiuve .
46015018	Chule Christa hinkhoa ihmu milsa chengse jong amangthah gam ahitai .
46015019	Chutia Christa to hingkhom dia ikinepnau hi tu hinkho sung mai maiya ding ahile , mi jouse lah a eiho hi voujang natna theipen ihiu diu ahi .
46015020	Tun vang Christa thina konin kaithouvin aumin , a-ihmu milsa ho thokit tei ding photchehnan apangtai .
46015021	Mihem khat jeh a thina aumdoh bangin , mihem khatjeh-in thina kona thokitna aumdoh tan ,
46015022	Adam sunga pen jeh-in mi jousen athilon , hitobanga chu Christa sunga um jeh a mi jouse kicho hing ding ahiuve .
46015023	Hiche hi amichang cheh ama phat phat’a kilhah tho ding ahi ; Christa hung teng amite hintin ,
46015024	achaina hipaiya , Christan vaihom na jouse le tha neina jouse chule thahat tin cheng asuhmangsoh teng Lenggam chu Pa Pathen apeh ding ahi .
46015025	Ijeh-inem itile Pathenin agalte jouse ajoa akengto noiya alutsah masangsea Christan lengvai apoh tei ding ahi .
46015026	Suhmang ding gal nukhah pen chu thina ahi ;
46015027	ajeh chu Pathen lekhabun , “ Aman ijakai akengto noiya akoisohtai , ” ati . Ijakai athu noiya kikoisoh lah a hi ijakai athu noiya koisohpa tah vang chu kisimtha lou ahi akichen’e .
46015028	Pathenin ijakai Christa thu noiya alutsah soh teng , Pathen chu abonchakei chunga ahitheina dinga , thil ijakai aboncha anoiya lutsahpa noiya chu Chapa jeng jong lut ding ahi .
46015029	Mithi ho dia baptize chanpeh ho , ahile ititauvintem ? Chutia mithi ho kaithouva aum loule ibol’a amaho dia baptize chang hiuvam ?
46015030	Chule keihon jong ibol’a nidan telchan’a kichat tijat kathoh jingu ham ?
46015031	Sopite , i-Pakaiyu Christa Jesu hinkhoa kanei , nang hoa um kakisonna pan’a niseh a thijing kahi .
46015032	Mihem hina maiya Ephesus khoa gamsaho to kisat kahile kei dinga ipi phachom ham ? Mithi ho kaithouva um lou mong ahile : “ Neu hitin dontah tau hene , Jingteng eiho kithita ding’an , ” kiti bang chun boltah tau hen .
46015033	Ima kipui chatvaisah hih-un : “ Kivoppi phalouva Minunphat asusei , ” akiti .
46015034	Lung dihtah pu’uvin chule chonset dauvin , ajeh chu abang bang Pathen hetna neilou na-um’ui ; najahchat diuva kasei ahi .
46015035	Mi abang khat’in , mithi ho kaithouva iti uma , chule itobang tahsavou pua kikaithou diu ham ? ” tinte .
46015036	Lungthimbei ! Nangin muchi natu chu athi loule akehdoh ngaipoi .
46015037	Nangin natu chu khonunga hung khangdoh aphung lhingset chu ahipon , suhlou chang hihen muchi dang hijongle muchi chang mai mai natulut hibouve ;
46015038	Pathenin adei banga tahsa asempeh a amuchi jat dungjui cheh a tahsa apeh ahibouve .
46015039	Tahsaphea hing jouse tahsaphe jong akibangpoi ; mihem’a achomin , gancha tahsaphe achomin , vachate tahsaphe achomin , nga hoa achom’e .
46015040	Van tahsa ho aumin , leiset tahsa ho jong aum’e ; ahinla van’a ho loupina achomin , leiset’a hoa jong achomin ahi ,
46015041	Nisa loupina achomin , lha loupina achomin , ahsite loupina jong achome . Ahsi khat loupina jong ahsi dang khat sangin achomin ahi .
46015042	Athi ho thokit jong hitobang chu hi ding ahi . Mon mang theiya kivuilut ahin , mong mang thei louva kikaithou ding ahi ;
46015043	jum le ja thoha kivuilut ahin , loupina kikaithou ding ahi ; longdamsa kivuilut ahin , thahat tah a kikai thou ding ahi ;
46015044	tahsavou pua kivuilut ahin , lhagao tahsavou pua kikaithou ding ahi .
46015045	Chule Pathen lekhabua hitobang hin , “ Mihem masa Adam chu tahsa hing khat ahidoh-in , Adam ninapa vang lhagao chohing ahi , ” akiti .
46015046	Amasa chu lhagao vou ahipon , tahsavou joh ahin , aban’a chu lhagaovou ahi .
46015047	Mihem masa chu leiset leivuiya kon ahin , Mihem ninapa vang van’a kon ahi .
46015048	Leivuiya chengse chu leivuiya konpa tobang ahiuvin , van’a chengse jong chu van’a konpa tobang ahiuve ;
46015049	leivuiya konpa lim ilo banguva van’a konpa lim jong ilo cheh diu ahi .
46015050	Hiche hi kasei ahi sopite , tahsaphe le thisanin Pathen Lenggam alo theipon , mon mang theiyin jong monmang theilou alo thei poi .
46015051	Ven , thuguh kaseipeh-ui , ibonchauva i-na ihmut milsoh lou diu , ibonchauva
46015052	sumkon gin nukhah pen’a chu mitphet kah , hai khat sunga ikikheldoh soh diu ahi ; ijeh-inem itile sumkon hung ging ding chule mithi ho mon mang thei lou dia kikai thoudiu , eiho jong ikikhelsoh kei diu ahi .
46015053	Ajeh chu mon mang thei hin mon mang lou akivon’a , thi thei hin thi thei lou chu akivon ding ahi .
46015054	Hitia chu mon mang thei hin mon mang thei lou chu akivon’a , thi thei hin thi thei lou chu akivon teng le Pathen lekhabua kisun thu cheng ; “ Jo nan thina aval lhumtai ,
46015055	Vo thina , najo na hoiba ham ? Vo thina , hoiba ham namidena ? ” kiti chu guilhung ding ahi .
46015056	Thina midena chu chonset ahin , chonset thahatna Danthu ahi .
46015057	I-Pakaiyu Jesu Christa jal’a jo na eipeuva Pathen chu thangvah-in um hen !
46015058	Hichejeh chun kasopi deitahte , dettah-in suhlong hoi hilouvin pangun , Pakai hinkhoa natoh jouseu chu pannabei ahilou nahetjehuvin , phat jousen Pakai kinbol nan thalhing jing jenguvin .
46016001	Mithengte dia sumto khom thudol vang chu Galatia gama Houbung ho kathu lhah banga nang hon jong nabol diu ahitai .
46016002	Kahung teng sumdon khom bol louna din Choldo jou nikhat ni le nang ho amichang cheh-in atojou kham dungyin sepkhen hen khol hen .
46016003	Kahung teng kilom nasahpen pen’u chu lekha sutpeh ing ting nathilto’u chutoh Jerusalem solnang’e .
46016004	Keima tah chea aphat jongle keima eikilhonpi nauvinte .
46016005	Macedonia gam kachotsoh teng nahenguva hung nang’e , ajeh chu Macedonia gam chonle dinga kigo kahi ;
46016006	kache na chan’a neithah le theina diuva ijem itile nahenguva phat chom khat ka-uma , phalbi sungsea bon kachamden thei ahi .
46016007	Ijeh-inem itile tuchunga hi palama jotpa ding kadeipon , Pakai phatsah ahile phat chom khatpi nakom’uva nichonding kakinem’e .
46016008	Ephesus khoa Pentecost geiyin nichong ing’e ;
46016009	ajeh chu keima din natoh machalna din kot lentah-in akihongin , eidouva jong atam lheh jeng’e .
46016010	Timothy nahenguva ahungle nalah-uva kiphalam louhel’a alhah theina din vephauvin ; ajeh chu keibanga ama jong Pakai natong ahi ;
46016011	hijeh chun koiman nahsah mon bolda hen . Kaheng ahung lhun theina din lung mongin hinthah leuvin , ajeh chu kei le sopiten ama ka-anga jingo ahiye .
46016012	Sopi Apollos thudol vang , sopite to lhon’a nahenguva ahungna dia katem jing ahinan , tupettah a ding vang anompoi , akimandom teng hung nante .
46016013	Kigingphan , tahsan’a pang det’un , pasal umchan thon , hat’uvin .
46016014	Nabol jouse ngailut neiya kibol hihen .
46016015	Sopite , nang ho kangeh nahiuve . Stephanas insung mite hi Achaia gamsunga Pathen tahsan ga masa ahiuva , achamtah-uva mithengte kinbolna kipeh-u naheuvin ,
46016016	nang hon jong hitobang miho le atohgimpi chengseu umchan najop theiyu ahi .
46016017	Stephanas le Fortunatus chule Achaicus te ho hilama ahungu kakipah lheh-e ; ajeh chu amahon nalhin lelna jouseu abulhit’un ,
46016018	ahungu hin kei le nang ho lhagao akidosah lheh jeng’e . Hijeh chun hitobang ho hi hethem’uvin .
46016019	Asia gama Houbung jousen nasalam’ui . Pakaiya hinkhompi Aquila le Prescilla , chule a-in lhona kikhom Houbung miten hatah-in nasalam’ui .
46016020	Sopite chengsen nasalam’uve . Kisopi chop thengin khat le khat kisalamto cheh-duvin .
46016021	Hiche salamna hi keima Paul khut tah a hung kon ahi .
46016022	Koi hile Pakai ngailu lou chu gaosap chang hen ! Maranatha .
46016023	Pakai Jesu milungset nan umpiuvin .
46016024	Christa Jesu hinkhoa ka-ngailutnan nabonchauvin umpiuvin .
47001001	Pathen lungdeiya Jesu Christa Solchah Paul le sopi Timothyn Corinth khoa Pathen Houbung le Achaia gamsung pumpia mitheng jouse henga ,
47001002	i-Pau Pathen le Pakai Jesu Christaa konin lungset le chamna hung lhung hen .
47001003	Pakai Jesu Christa Pa Pathen , hepina chengse Pa le lungmon konna Pathen chu phattheiboh chang hen .
47001004	Aman genthei hesoh kathotna chan’uva eilha mon’uvin , keihon jong Pathen’a kamu’u hiche lungmonna chun genthei hesoh toh kha jouse kalhamsah theiyui ;
47001005	Christa thoh gentheina twikhanglen tobang chun keiho jong eichup jengu leh , Christa jal’a kakisun’u lungmon nan jong eichup diu ahi .
47001006	Keiho genthei hesoh thoh a eikilhau le , hichu nang ho lhamonna ding le huhhing nachanna diu ahi ; keiho eikilhamon’u le keiho thoh hesoh tobang nathoh nauva lung nengtah a nathoh jeh-uva Pathenin nalhamonsah theina diu ahiye .
47001007	Chule hesoh gentheinaa chan naneiyu le lungmonnaa jong chan nanei diu kaheuvin nang ho dinga kakinep nau adet jinge .
47001008	Sopite , Asia gam’a kachunguva hesoh gentheina hung chu hi helouva naum diu kanompoi ; kathauvin ajo kalval’a genthei hesohna nasa tah-in eidelpha jeng phat’un hing din jong kakihol tapouve .
47001009	Keihon kachunguva hi thina dinga thu kitan ngap’a kagel leuvu ahitan , amale keiho le keiho kisong louva mithi ho kaithou Pathen’a kakisonna joh diuva chute ahibouve .
47001010	Pathen chun hitobang , thina khoh tah a kona chu eina huhdoh-u ahin , ei huhdoh kit diu ahinai , tukal’a jong eihuhdoh diuva kakinep nau hi ,
47001011	nang hon taonaa neihu diu ahin , chutia chu mi tamtah-in eitaopeh nau donbutna eikipeu phattheina chengse jal’a chu mi tampin thangvahna anei diu ahi .
47001012	Kakison nau chu hiche hi ahi : vannoiya kachon namlhah-u le nang ho kabolnau hi tahsaphe chihnaa kabol’u ahipon , lung thengsel le lung navahpel’a Pathen lungset jal’a bol kahiu kahet themnau lung gil hi hettohsah a pang ahi .
47001013	Ijeh-inem itile keihon nasim thei diu le nahet diu tilou ima kasunpouve , nahet khongsoh diuva kakinepna chu ,
47001014	keihon jeng jong neihet phol phah vangun , keihon nang ho kakisonpi banguva hi Pakai Jesu Nikho ni vang le neikisonpi dingu ahi .
47001015	Hiche ginchatna jal’a hi lungsetna avel vel’a nanei theina diuva nang ho henga hung masah ding kanatup ahin ,
47001016	Judea gam’a neihung thah theina diuva nang ho hinhopaa Macedonia gam jot ding , chule Macedonia gama kona hinhopa kit ding kagot ahi .
47001017	Hiche bol kagot’a doi beiya lung linglao beh kahim ? O-le tahsaphe lunggel’a , “ Heng’e , heng’e , ” moh tia , “ Ahipoi , ahipoi , ” moh ti ding kagot beh ham ?
47001018	Pathen tahsan umtah ahin , nahenguva kathuseiyu chu , “ Ahinai , ahipoi , ” moh ti thei ahipoi .
47001019	Ajeh chu kei le Silvanus chule Timothy , keiho seiphong jal’a nasunguva cheng Pathen Chapa Jesu “ Ahinai , ahipoi , ” moh ti ding ahi pon , ama sunga chu , “ Kanom nai , ” tina umdoh jeng ahi .
47001020	Ijeh-inem itile Pathen thutep chengse chu amasunga hi , “ Ahinai , ” kitia ; hichejeh tah a chu Ama jal le eiho jeh a choi-at ahichehna dia Pathen henga , “ Amen , ” kitiji ahi .
47001021	Christa hinkhoa dia keiho le nang ho gom’a eisudet’uva thao einu’va chu Pathen ahin ,
47001022	Aman eiho mohor einamkhum’uva , lhagaova khamgahna chu i-lungthim sunguva eipeh-u ahi .
47001023	Nang ho kakhohsah jeh a tugeiya Corinth a kahung lou hi kahinkhoa ahetoh Pathen pan’a ka kou ahi .
47001024	Natahsan thu’uva kipuchansah kahipouve , nakipana diuva natoh khonpiujoh kahiuve , ajeh chu tahsanin nadingdet nauve .
47002001	Lung phatmo sah dia nahenguva hung kit lou dinga kei le kei kiphatsah kahitai ;
47002002	ajeh chu nasulung hangu leng , hiche kalung phatmo sah ho tilou chu konba eikipasah tan tem ?
47002003	Hijeh a chu kahung teng le eikipasah dinghon eilung phat mosah louna diuva hiche hikahinsut ahi , ipijeh-inem itile kei kipana chu nang ho nabonchauva nakipa nauva kaginchat tahbeh ahiye .
47002004	Nang ho lung phatmosahna ding hilouva thalhingset’a nang ho dia ngailutna kanei hinahetdoh theina diuva , lung hesoh genthei tampi , lungkham chule mit lhi long longa hiche hi kahinsut ahibouve .
47002005	Koiham khat’in lung phatmona aboldoh le kaima eilung phatmosah ahipoi , nabonchauva nabol khoh behseh louna diuva miphabep nalung himosah-u ahibouve .
47002006	Hitobang thua hi japin ama a-oimo chu phaset ahin ,
47002007	nang hon ama chu lung gim behseh a , alhah lhop pailouna dinga na-ngaidam’uva natil khoujoh diu ahi .
47002008	Ama dia ngailutna nakicheh sah diuva ka-ngeh nahiuve .
47002009	Nangho imalam jousea thua nungte nahiu photchetnaa akipatepnau chu hetdohna dinga hiche hi kahinsut ahinai .
47002010	Nang hon mi khattou na-ngaidamu le kenjong ama chu ka-ngaidam thouve , hitia chu khattou ka-ngaidam le Christa angsunga nang ho jal’a kabol ahin ,
47002011	Satanin eijotho louna diu ahi , ajeh chu eihon ama dohna lungthim ihaiyu ahipoi .
47002012	Christa Kipana Thupha seiphong dia Troas a kahung chun Pakai dinga katohna dingkot lent ah-in akihonge ;
47002013	ahivangin kasopi Titus kamudoh loujeh-in kalungthim akicholdo theipon , hijeh chun miho kalhadoh-in Macedonia lama kahungtai .
47002014	Christa hinkhoa galjonaa eikijotkhompi jinguva , keiho mangchaa Christa hetdohna le phondohna chu muntin’a gim namtui banga either chansoh-uva Pathen chu thangvahin um jing hen .
47002015	Pathen koma kei ho hi Christa dinga huhinga umsate heng le amangthah ding ho heng geiya jong gim namtui kahiuvin ,
47002016	athi dingin thipo kanam’un , ahin gdin jong gim namtui kanamuva . Hicheng dinga chu akhomto soh thei koiham ?
47002017	Keiho vang Pathen thu kiveina mang miho tobang kahipouve , lung thengseljoa Pathena kona Pathen angsunga Christa to hingkhoma thusei kahi bouvui .
47003001	Keiho le keiho kiseipha pan kit kahiuvem ? O-le konkhat banga nahenguva ding hihen nang hoa kon hijongle seiphatna lekha thot neilou khoh mi kahibeh-um ?
47003002	Nang ho hikeiho dinga lekha thot , ka lunggil’uva kisun’a , mitinin asim’a ahet nahiuve ;
47003003	keiho lhacha kapan’uva nang ho hiChrista lekha thot kichentah nahiuvin , songpheng chunga lekha twiya kisun ahipon , mihem tahsa lung chang’a Pathen hing lhagaova kisunjo ahi .
47003004	Hiche kisonna hi Christa jal’a Pathen henga kaneiyu ahi .
47003005	Keihoa kona bulhing dinga seithei , keiho chamin ima kahipouvin , kabulhin nau hi Pathena konjo ahin ,
47003006	Aman keiho hi jih tho Danthu hilou Lhagaova kitepna Thah kinbol lhacha theiya eisem’u ahi ; ajeh chu jih tho Danthu chun thina asodoh-in , Lhagaovin vang mi ahinsoi .
47003007	Thi lo na ding bep’a akin kibol songpheng chunga kijih tho Danthu jeng bon chubanga aloupia , amaivah loupina chu amolsuh suh ahi vanga , Israel chaten Mose mai avet chang ngam louvu le ,
47003008	Lhagaova dinga lhacha kinbolna chu ijat’a loupe da ding ham ?
47003009	Themmo chan na dinga lhacha kinbolna bon aloupi le them channa dinga lhacha kinbolna loupina chun tamtah a akhokheljoh ding ahi .
47003010	Hichejeh a chu loupe tah akigel chu hiche hin aloupina adeh lhah phat’in aloupi thei tapoi .
47003011	Ijeh-inem itile aloupina molsuh suh bon athupi le tonsot’a loupe den jing jeng ding chu gamchenga thupijo ahi .
47003012	Hiche kinepna hi kanei jehuva hijat vei hi phongtah a hakatji kahiuve .
47003013	Amaivah molmang hel Israel chaten amu louna diuva ponlu kikhuhji Mose tobang kahipouve .
47003014	Ama ho chu alunggel’u atah jo cheh tai . Tuni chan geiyin Kitepna Lui asim tengulehiche ponlukhuh chu kihohdoh louvin aumden jing nalaiye ; ijeh-inem itile Christa to hinkhom tengle bou kihohdohji ahi .
47003015	Tuni geiya hiche Mose Danthu chu asim tengu le alungthimu pon lukhuh kikhujol banga kikhu khumji ahi .
47003016	“ Aman Pakai heng ajot lut teng ponlukhuh chu ahohdohji , ” akiti .
47003017	Ahin Pakai chu Lhagao ahin , Pakai Lhagao umna chan acham-lhat aum’e .
47003018	Keiho maikhu lou chengse , phatvet’a kive banga Pakai loupina kimusah ho hi Pakai kisah Lhagao chun loupina khat’a kona loupina cheh lim khat’a eikheldoh-u ahitai .
47004001	Lungset vanga hiche lhacha kinbolna kanei khah jeh-uvin keiho kalhadah hih hel’ui ;
47004002	jachatna thilguh chengse kapai lhauvin , doha lungthima chon lou , Pathen thu seilep louvin Pathen maiya mitin vetchah dingin phongtah-in thudihin kachon’uvin , keiho le keiho kiseiphatna kabol’uve .
47004003	Ijentia ka Thupha seiphongu jong hi akikhu mang akisel ahijongle amangthah dia bou kikhu mang hiding ahin ,
47004004	amaho chu hiche vannoi pathenin Pathen lim mong monga hung um Christa loupina Kipana Thupha khovah amu thei louna diuva atahsan lou nau lungmit asuhchot peh ahi .
47004005	Ijeh-inem itile keiho le keiho kiseiphongle kahipouvin , Jesu Christa chu Pakai ahije kaseijuva , chule Jesu jal’a keihojoh hi lhachaa pang kahidolu kaseiyu ahi .
47004006	Ajeh chu , “ Muthim lah a konin kho hungvah hen , ” tia Pathen ma ma chun Christa meiya Pathen loupije hetna khovah chu keiho lungthim ahinsalvah sah ahitai .
47004007	Keihon hiche leibel’a gou kachin’u hi thaneina chungnungpen chu keihoa kon hilouva Pathena hungkon ahije photchetna ahi .
47004008	Hoima lam jousea eikineh chintouvin , ahivangin eikisu ngem deh pouve ; lung dongin ka-um’uvin , ahinla kalung lhadeh pouve ;
47004009	eikinojam leuvin , ahivangin donlouvin ka-umdeh hih-ui ; eikijep lhu-vin , ahinla eikisumang deh pouve ;
47004010	Katahsauva hi Jesu hinna akiphondoh theina dingin katahsauva hin Jesu thin achu kapole jingui .
47004011	Thitheina katahsauva hi Jesu hinna akiphondoh theina din , kahin vangun Jesu jel’in athi dingin eikipedoh jinguve .
47004012	Hichejeh a chu keiho sunga thinan na atoh jinga , nang ho sunga hinna um’ah ahi .
47004013	Pathen lekhabun , “ Katahsan jeh a thu kasei ahi , ” ati bang chun , keihon jong tahsanna Lhagao chu kaneiyuva , hijeh a chu keihon katahsan’uva thu kaseiyu ahi ;
47004014	ajeh chu Pakai Jesu kaithoupa chun Keiho jong Jesu to eikaithou thauva nang ho to eihin dinkhomsah diu kaheuve .
47004015	Lungsetna ahapunbe cheh a mihon Pathen loupina athangvahbe chehna diuva ijakai aboncha nang ho jal’a ahisoh keiye .
47004016	Hichejeh chun kalung lhapouve , kamihem tahsau po nung hi akem jing vangin , kasung lam’u hi ani nin athah cheh cheh jeng’e .
47004017	Ijeh-inem itile hiche jangkhai cha phat chom khat kathoh gim nai hin hachunga chungnungjoa tonsot’a ding loupina eisemdoh peh diu ahi ;
47004018	ajeh chu mithei thil kakat pouvin muthei lou thiljoh kakatjo’uve ; ijeh-inem itile muthei thil chu phat chom khat’a ding ahin , muthei lou thil chu tonsot’a ding ahiye .
47005001	Ajeh chu hiche ponin tobang kaleiset in’u hikiphe lha jongle khut’a sah lou Pathen’a kon tonsot in van’a kaneiyu kahenauve .
47005002	Hiche ponin sunga kap le penga ka-umu hi khut’a sah lou van in’a chen kal ngah lel kahiuve ;
47005003	hichea chu kachen tengu le sagoh keova eiki-imsah lou diu ahitai .
47005004	Ijeh-inem itile hiche ponin a kachen laiyuva hi pohgih hahsa pao kap a peng kahiuvin , hichu katahsan in hi paidoh jeng ding deina ahipon , van in’a chenjoh a hin nan thina aval lhum ding deina ahijoi .
47005005	Hiche dinga chu Pathenin eigontoh-uva khamgahna Lhagao geiya eipeh-u ahiye .
47005006	Hichejeh a chu lung ngam’a um kahiuvin , chule hiche tahsaa kachen laiseuva hi Pakaiya kon’a gamla tah a kihindal kahi kaheuve .
47005007	Ajeh chu tahsan’a khosa kahiuvin , mitvet maiya kahipouvin ahi .
47005008	Kalung ngamlo nau chu hiche tahsa in’a kachenu hi dalhaa Pakai in’a chen ding gam chenga deijo kahi tauve .
47005009	Hijeh a chu hikom in’a cheng ung , chukom in’a chensa jong leuveng Ama lung lhaisah dingbou katuppi pen’u ahi .
47005010	Ijeh-inem itile mitinin tahsaa athilbol pha le se tohman akisan chehna dinguva ibonchauva Christa thutanna masanga ikilah cheh diu ahinalaiye .
47005011	Pakai ginje kahetjeh-uva miho katemu’va thunun kagot’u ahin , Pathen dia vang hetsa kahiuvin , chule nang hon nalunggil’uva neihet diu kakinem’e .
47005012	Nahenguva hung kiseipha ki tkahipouve , mihem lungthim lam velouva maivet’a ki song ho chu nadeh jouna diuva kei ho neikisonpi theina diuva phat kapehjoh-u nahiuve .
47005013	Ajeh chu kangol’ule Pathen ding ahin , kachihule nang ho ding ahi .
47005014	Christa ngailutnan eituh khom jeng jeh-uva japi khel’a khat athitah jeh a , japi thisoh dol’a ki-ngaito ahin ,
47005015	hijeh a chu ahing ho chu amahoding mai maiya hing hilouva , amaho dia thia thoudoh kitpa dinga chu ahin theina diuva amaho khel’a Ama chu thia ahitai .
47005016	Hichejeh chun tukal’a lhah koima tahsa dol’in kahetapouve ; Christa jong tahsa dol’a kanahet nau um jongle tukal’in vang chutin hetapou vinge .
47005017	Hijeh a chu koi hi le Christa to hingkhom chu thilsem thah soh ahitan , atil’a kisem masa chengse kitolmang ahitai , ven thil thah asohtai .
47005018	Hiti ijakai hi Christa jal’a keiho le ama kihouchamna boldoh a , chule hiche kihouchamna dinga lhacha kin eibolsah-uva , Pathena hungkon jeng ahi .
47005019	Ijeh-inem itile Pathenin Christa hinkho sunga chu vannoi le ama kihoutohna asem’a , asuh khelna chengseu asimpeh daa , chule hiche kihouchamna thu chu keiho sunga eikhumpeh-u ahi .
47005020	Hijeh a chu keiho Christa dinga palai kahiuvin , Pathenin eimanchah-uva a-ngeh ahin , keihon Christa jal’a kathum nahiuve , pathen to kicham’un .
47005021	Chonset helouhelpa chu , Ama hinkhoa Pathen dihna ichan theina diuvin eiho khel’in , Pathenin chonsen asemtai .
47006001	Amato tongkhom kahijeh-uva Pathen lungsetna namu’ chu mohseh nahisah louna diuva katem nahiuve ;
47006002	ajeh chu Pathen lekha bun : “ Lah phat chan nataona kasangin , Huhhing nikhon nangma kahui , ” ati . Ven tu hi lah phat mong ahin , ven tu hi huhhing nikho ati .
47006003	Lhacha kinbolna hi nolnabei ahina dinga koima masanga kipal lhuhna dingkikoi lou ahi .
47006004	Ahin Pathen lhacha kinbol kahinauva keiho le keiho ijakaiya kipah chaa , lung dehat tah a hesoh genthei jou se le thoh hahsa , tosetna tin cheng ,
47006005	eikivohna jouseu , songkul lutna ho gei , japi eikitilset pehna jouseu hi le , choldo lou , ihmu lou le nelou chalou kahiuvin ;
47006006	lung thengsel le hetna , thoh hatna , khotona , Lhagao Theng vangin ngailutna giltah-in kaneiyun ,
47006007	thudih le pethen tha hat’in kapngun , dihna galvonin kamangun , jel le vei kahongui ;
47006008	jabolna hihen jumso na hijongle , seiphatna ahiya seisetna ahiya , thudih kaseiyu jongle jouseiyin eiki bol’uve ;
47006009	suhmilsa kabah vangun kihedoh thouvui ; athisa kabah vangun , ven kahing jinguve ; eikibolgeh lheh kabangun , eikithat paipouve ;
47006010	lunghem tah eikibahsah vangun kakipah jingui ; vaicha lheh kabangun ahila mi tamtah kahaosah tauve ; imacha neilou kabanguvin ahinla ijakai kanei kimsoh nauve .
47006011	Vo Corinth mite kalungthimu lentah a kihonga , nahenguva kambem bema thu kaseiyu ahi .
47006012	Nasunguva lungnoh phahna ima kibol lou ahin , nang ho kilhaset sum’a kisunoh phah lou nahiuve .
47006013	Chate henga thusei banga kasei ahi , keiho bol lethuh nan nalungu hong len’uvin .
47006014	Atahsan lou ho to namkoljon khat pokhom hih-un , ajeh chu adih le dan dih lou ipia kikop theiya , o-le khovah-in muthim to ipi aneikhom beh am ?
47006015	Christa le thilha ipia kihou theiya , O-le atahsan le atahsan lou ipi chan kihom theibeh am ?
47006016	Pathen Houin le doilim sem thu ipia kihoutoh theiyem ? Ijeh-inem itile eiho Pathen hing Houin ihiuve . Ajeh chu Pathenin hitin aseiyin : “ Keima alah-uva kachen’a ka lhat le ding , A-Pathenu kahiya , amaho kamite hidiu ahi .
47006017	Hijeh chun miho lah a konin hung potdoh-un , Amaho chu dalhauvin , ” tin Pakaiyin aseiye . “ Thilboh chu tongkha hih-uvin , Keiman kalamto ding nahiuve .
47006018	Keima na-Pau hing ting , Nang ho kachate nahi diu ahi , ” tin Hatchungnung Pakaiyin aseiye .
47007001	Ngaitahte , thutep hicheng hi ineijeh-un tahsa le Lhagao suboh thei jousea konin kisuthengu hitin , Pathen ging’a then chamkimsoh a hin ding ngaitou hite .
47007002	Nalung neihonpeh-un , koima adih louvin kabol pouvin , koima kasuse pouvin , koima kichungtoh lapnan kabol pouve .
47007003	Nang ho mosona dinga kasei ahipoi , ithiu le thisap ding ihin’ule hingsap dia kalunga kavop jingo thu kasei ahitai .
47007004	Nahenguva ngamtah tah a kasei ahin , kisonpitah tah ajong avumval’in kakipah lheh jeng’e .
47007005	Macedonia kahungu chun tahsaa choldona neilou kahiuvin , muntin , a gentheina jeng ahin , polama mito kinahna jeng lung sunga kichatna jeng ahi .
47007006	Ahivangin lung lhadaisa ho tilkhou kit thei Pathenin titus hung lhun chu tilkhou nan eineiyui .
47007007	Ahung mai mai jeh hilouva , nang hoa kona lungmon thu ahin lhut , itobanga neimu nom’uva , neigimpi dol’u chule neihuh nom dol thuu aseijeh ahiye . Hiti chun eikihapasah cheh jeng’e .
47007008	Lekha kahin thot chun nalunghemsah jengu jongle kakisih dehpoi ; hiche lekha thot chun phat chom khat’a ding hijongle nalunghemsahu kahetdoh a chu nommo kasha ding sol ahitan ,
47007009	tun vang kakipah tai ; amavang nalunghemu kakipapi ahipon , nalunghemu chun lungheina asosah jeh ahi ; Pethen deilama lunghemna chu natoh-u ahitan , kei ho jeh a manthahna ima naneipouve .
47007010	Pathen deiya lunghem chun lungheina asojin huhhinga nasodoh jin ahi ; leiset thudol’a lung gim nan vang thina asodohji ahibouve .
47007011	Pathen deiya lunghem nan itobang tah a nachunguva na atoh ham ven , lunghanna , kichatna , nagichatna , tom ngaina , thu adih lama kitan ding deina asosah tai . Hiche thu dol’a chun themmonabei nahiu akichetsahtan ahi .
47007012	Hijeh chun lekha chu kahin thot jeng vangun , adih lou bolpa le adih bolpa jeh a kahin thot ahipoi , Pathen maiya keiho dinga itobang gunchu nahiu phondohna dingjoh kati ahibouve .
47007013	Hichejeh a chu eikitilkhou chom’uva ahi . Keiho cheng kitilkhouna chungvuma Titus lhagao nakidosah jehuva akipa jeh chun keiho jong kakipah chom lheh jenguvin ahi .
47007014	Ama koma chu nang ho kakisonpiuva ahile nang hon neijumso dauvin , ajeh chu nahenguva thutah jeng kaseiyu ahin , hiche Titus henga kakison nau chu atahje kiphonchen ahitai .
47007015	Itobangtah a thua nung dia kigosadema um nahiule kithing thinga gingkhen cha ama nalamtou ageldoh chanin nakhoto nau akhang khang jeng’e .
47007016	Nachunguva ijakaiya kakisonpi thei jeh-uvin kakipah lheh jengin ahi .
47008001	Sopite , Mecedonia Houbung ho kipe Pathen lungsetna hi nahet diu kadeiye ;
47008002	ajeh chu gim genthei nasatah thoh a patepna atokhah vangun hitobang lah a hin akipanau achung chonjo nalaiyin , avaichat lheh vangun teptena val’in hongphal tah-in thil apejengui .
47008003	Hetoh a kasei ahi athauvin ajochan , akalval geiyin jong apeuvin , achamtah-uvin
47008004	mithengte dia lungsetna lhacha kinbolnaa chu pankhah tei deinan kahenguva a-ngeh-uve .
47008005	Hiche hi kaginchat kalval’u ahitan , amasan amaho tah Pakaiya akiphaldohuvin , chuin Pathen di bangin keiho henga akipedoh jengui .
47008006	Hijeh a chu hiche lungsetna kin anabol pansa Titus chun nang ho lah ajong abol molsoh dinga katilkhou jingo ahi .
47008007	Keihon katildoh-uva ijakaiya nahaodoh-uva tahsan , thusei , hetna lengailutna tilkhouna tin chenga nabulhin banguvin , hiche lungset thilpeh a jong hin bulhingsoh-uvin .
47008008	Chondan dungjuiya kasei ahipoi , na-ngailut nau atahbeh ahidol kholdoh teina di amidnag ho mi kithopinaa athanop dol’u kasei ahibouve .
47008009	I-Pakaiyu Jesu Christa lungstna chu naheuve ; haotah ahin , avaichatna chu nang hon nahaolo nadiuvin nang hojal’in amatah vai chan ahung umdoh tai .
47008010	Hiche thua hin kagel seipehung’e : ningkum chun nang ho mi kithopi nom le akithopi masapen nahiuve .
47008011	Tua hi natoh patsau chu nachaisoh ngal diu ahi . Nang ho mi kithopi tha nom nahiuvin , hijeh chun nathauvin ajochanin bulhitsoh jenguvin .
47008012	Mihem khat’in kithopina thilpeh apeh nomten le Pathenin apeh ding jet mong teptena aneipon , apeh ding jat bep chu asanpeh ahibouve .
47008013	Midang ho pohgih ngai janga nang ho pohgih punsah dingngaito kahipoi . Chamgol’a tetph chet ding ahijoi .
47008014	Tulai nang ho neival chu amaho lhahsam hunan kimangle nang ho nalhahsam tengu amaho neival’a kidit thei ding , hitia chu chamgaol’a kisutoh dingahi .
47008015	Pathen lekhabun : “ Atam kilopan jong aval’in akilah dehpon , Lhomcha kilodoh pan jong lhasam chomin akilah dehpoi , ” ati bang chu hi ding ahi .
47008016	Titus lungthim sunga nang ho khoto theina tilkhouna chutobang khumpeh Pathen chu thangvah-in um hen !
47008017	Nahenguva hung dinga ka-ngeh-u le nom’a ahitan , hiche jong hi achamtah a nahenguva hung dia kigosademsa anahitai .
47008018	Houbung tin’a Kipana Thupha asei phong jeh a minthangtah sopi khat jong titus ti kahinsol thauve .
47008019	Chutijeng goh ahipon , Pakai ama tah loupina dinga hiche thilpeh lakhom ding le keihon jong kakithopi nom’u vetsahna ding monga kalhonpi le diuva Houbung hon alhendohdau ahiye .
47008020	Hongphal tah a kitohdoh hiche thilpeh kabol lenauva hi koiman eidem louna diuva chingthei tah a thilbol kahiuve .
47008021	Thilpha bol katup’u hi Pakai mitmu maiya hilouva mihem mitmua jong ahi .
47008022	Keihon mun tamtah a aguncheje kaphottohsau isopiu khat jong amani to kahinsol thauve , nachunguva ginchatna lentah aneijeh a tujenga jong kitlkhoujah jeng’ah ahitai .
47008023	Titus vang hi nang ho dinga kapankhompi le katoh khompi ahin , isopite niu hi Houbung ho solchah , Christa loupina ahilhon’e .
47008024	Nang hokakisonpiu adih dol Houbungho maiya phot chet ahina din amani hi na-ngailut nau kichentah-in chansah-uvin .
47009001	Mithengte kinbol thudol vang hinahenguva lekha hinsut ding valjo din bon kagel’e .
47009002	Ajeh chu mi nakithopi nomjeu kahenai ; hijeh a chu kisongtah a Macedonia mite henga jong ningkum’a apat nang ho Achaia miten thil ijakai gonsadema nakoiyu thu kasiepeh ahi . Natom nagi vauvin amaho geiya atildoh ahiye .
47009003	Nachunguva kakison nau chu thu hom keo ahilouna dinga sopi cheng hi kahinsol ahi ; kasei jing bangin nepeh diu gonsademin um’uvin .
47009004	Macedonia miho to hung lhonin lang kigo louva na-um’u hung toh kha leu , nang ho jum ding katipon , chubanga kipaopi chu kajachat lo diu ahi .
47009005	Hichejeh a chu nakitepnau thilpeh chu gonsa koi dinga hiche sopite hi nahenguva hung masa ahiuve ; thilpeh ding chu gonsan ana umle lhan lhaisel’a napeh-u kichen ding , cham louva kila hilou ding ahi .
47009006	Hiche thua hin alhom tun alhon at ding atam tuna tam at ding ahi .
47009007	Kisih pum le peh lou khoh man hilouvin mitinin along dei bang cheh a apeh ding ahi ; ijeh-inem itile lung lhaisel’a pea chu Pathenin angailui .
47009008	Imalam joousea ijakaiya bulhingsoh nahiuva , ntoh theina diuva Pathenin lungsetma lhingset , aval hel’a jong napeh theiyu ahi .
47009009	Pathen lekhabua kisun : “ Aman atheijal’in vaichate atoi . Ama dihna chu tonsot’a um jing ahi , ” ati bangin .
47009010	Muchi tupa muchi pea , anne dingpa changlhah pea Pathenin muchi napeuvin tin , akhandohsah ding , anthem chan nau ga chu apunsah ding ahinai .
47009011	Keiho jal’a nathipeh chengseu jeh a chu mi tampin Pathen athangvah theina ding le phat tin’a hongphal tah a napeh jingna diuva Pathenin hahaova nahaosah diu ahi .
47009012	Ipijeh-inem itile hiche lhacha kinbolna hin minthangte ngaichat atokeo jong ahipon , mi tamtah a kona Pathen thangvahna avum val’a umdoh lo ahitai .
47009013	Hiche lhacha kinboln ale Christa jal’a Kipana Thupha tahsan thua nanun’u to chule ipi hile nanei chasun’u ama ho le midang ho geiya nakihoppi jeng jeh-uvin Pathen achoi-an tauve .
47009014	Pathenin nachunguva lungsetna nasatah aneijeh chun amahon jong lung gilten’a nataopeh diu ahi .
47009015	Athilpeh sei thei louhel jeh hin Pathen thangvah-in um hen !
47010001	Hiche hi keima Paul , kimaitoa kimu teng moh nem nem a , naum lou nauva hakat’a kithangpan , Christa nun nem le khoto na pan’a katem nahiuve .
47010002	Tahsaphe ngaichat kihol le dol’a eiseiho’u henga hakattah a thusei ding dol’a kagel hikahung teng kamanchah louna dinga nahenguva katao tho ahi .
47010003	Tahsaphe vou pua vah le vang kahi nauvin , amavang tasaphe dinga galsat kahipouve .
47010004	Ijeh-inem itile kagal manchah ho’u hi tahsa gal manchah maimai ahipon Pathen dinga thilbol theitah kulpi suhset theina manchah ahibouve . Jouthua kinelna joouse kadeh lhauvin ,
47010005	Pathen hetdohna douna dinga insang bang kitouson son ho geiyin kaloi lhu’uvin lung gel ngaito nei jouse gal-hingin kaman’uvin Christa thun kanunsah-uve .
47010006	Nang ho thua nanun bulhinset tengule thua nung lou jouse talen pe dinga kidgosadem kahitauve .
47010007	Maikoh a thlho veuvin . Khattou Christa mia akigel le , amatah chun hiche hi gel kit hen , ama Christa mi ahibangin keiho jong kahiuve .
47010008	Nang ho suhmangna ding hilouva , nang ho sahdohna dinga Pakaiyin eipeh katha nein au hi kisonpi val jep jong leng kakisih deh poi .
47010009	Lekha thot hoa chun nang ho kichatsah go mai mai hidang’e .
47010010	Khatouvin , “ Paul lekha thot ho hi anasa theiyin ahuham theiye , ahungtengle la tahsa kamsel dol , athusei pannabei ahibouve , ” tinte .
47010011	Hitobang gelpa chun hiche hi kihet hen : lekha thot ho’a nakibol nau banga chu nalah-uva aki-um teng jongle nakibol diu ahithouve .
47010012	Amavang mi amachang kichoi sang ho to kibangin kakisei nom hih-un , tejong kakite nagp cha pouve ; amaho le amaho akitekah tengule hetna beiya ngol’a ahitauve .
47010013	Keiho vang eiteppeh nau gamgi kalval’in kisongpou ving’e , hiche gamgi chu Pathenin eitedoh peh-u ahin , gamgi chun nang ho jong nahop’u ahi .
47010014	Koima cha hung masanga nahenguva Christa jal’a Kipana Thupha hinpo lu tkeiho kahiuvin , nakithang at piu jong leng gamgi kakhokal ddeh pouvin ahi .
47010015	Hijeh chun eikitep nau gamgi kal , midang toh na chunga kithang-at kahipouvin , kagamgi kol sunguva natahsan’u akhan jinga keiho tohna jong akikeh len chehna dinga kinemjo kahibouvui
47010016	Chutile nang ho kalpeh gamdanga jong Kipana Thupha kaseiphong theiyuva , midang gamsungatohna chunga kithang-at pi louva ka-um jingdiu ahi .
47010017	Pathen lekhabun , “ Koi hile akisonga chu Pakaiya kisong hen , ” ati .
47010018	Amale ama kiseipha chu imacha ahipon , Pakai seiphat chubou thu ahi .
47011001	Ka-ngol hoi thim jeng jongle neingai them diu kadeiye ; amavang nei ngai themsau jong ahinai .
47011002	Pathen tom ngaina pan’a nang ho dia tom ngai kahi , jipa khatseh Christa tokicheng dinga nu-ngah khat banga kitepna kabolpi kaholsa nahitauve .
47011003	Hichea hin gul’in lepthol dohaa Eve lhep lhah bang chun Christa dinga nalungput dih nau lenathen nau chu asuhchat vai ding kati ajai .
47011004	Mi khattou hunga keiho seiphong khah lou Jesu chom khat hung seiphong ham , nachan khah ngai louvu lhagao chang ham , ahiloule nasan khah louvu Kipana Thupha kisan ham aum le phaten ngai them’uvin .
47011005	Hiche solchah chungnung ho sanga noinung deh-in kakigelpoi .
47011006	Thuseiyin lhachom jong leng , hetnan kalhachompoi ; hiche hi ima lam jouse ahithei lam cheh a kaseipeh sa nahiuve .
47011007	Choisanga naum theina diuva kakisuh nem’a lo beiya Pathen’a kon Kipana Thupha kaseipeh-u chu achonsea kahim ?
47011008	Nang ho kinbolna dinga Houbung dang ho kachom’a na katohpeh nahibouvui .
47011009	Nalah-uva ka-um laiyin jong kalhahsamna jousea koima din tolou khoh kahipoi ; ajeh chu Macedonia gama kona sopite ahungu chun kangaichat jose lhingkeiyin ahipouve , imalam jousea nang ho tolou khoh louva kihongdoh jing kahin , kakihondoh jing ding ahi .
47011010	Christa thutah kasunga achenjeh-in Achaia gamkol sungsea hiche kakisonna hi imachan eikhatan louhel ding ahi .
47011011	Ipijeh ham ? Nang ho ka-ngailut lou jeh ham ? Pathenin ahenai !
47011012	Keiho toh banga tonga kiseiya kisonna neiya kiseiho akison lo nau abei theina dinga ipi hile kabol banga hi kaboljom jing ding ahi .
47011013	Ijeh-inem itile amaho chu solchah lhem , lhep lhahna natong , Christa solchah banga kilep ahibouvui .
47011014	Datmo ding ahipoi , ajeh chu Satan bon Vantil vah tah limin akilep jin ahi .
47011015	Alhacha ho chu thildih kinbol lhacha bangin kilep jengu jongle datmo behseh lou ding ahi , ajeh chu atoh dungjui cheh-uva achaina amu diu ahinai .
47011016	Kaseikit ahi , koiman lungthimbeiyin eigelda hen ; eigel’a aum jongle them kha tbeh kisonna kanei theina din hiti chun neila jenguvin .
47011017	Kasei vang hi Pakaiyin eiseisah ahipoi , hiche kisonna thudol’a hi mi-ngol thusei katho ahitai .
47011018	Mitamtah bon tahsanphe dol’a akison’u le keijong kisonga kahi .
47011019	Nang ho miching nahijeh-uva mi-ngol ho nangai them’u ahi .
47011020	Ajeh chu min soh a nahen’u ham , nathin lhah-u ham , natuh chah-u ham , nakhai sangu ham , na-ngeiphe abeh-u ham geiyin nathoh ham ham’uve .
47011021	Jahchasa saa kasei ahi , keiho kadoi lheh jenguve ; mi-ngol thusei katho ahi , ahanga aumle keijong kahang’e .
47011022	Hebrew hiuvam ? Keijong kahi ! Abraham chilhah hiuvam ? Keijong kahi .
47011023	Christa lhacha hiuvam ? Mi-ngol thusei jeng inge , kei kahahi cheh-e ! Hatah-in katong gim jon , songkul kalut tam jon , teptena kal val’in eikijep tam jon , atamjon kathideh chet chet’in ,
47011024	nga vei jen Judah on som li vei jepna din khatvei lhan eijep’uvin ,
47011025	thumvei Rome mihon mol’in eijep’un , khatvei songin eikisep’in , thumvei kongke katoh khan , Twikhanglen lailunga jan khat le sun khat kachamin ,
47011026	Kakholjinna tamtah a gin’a gin ding jeng , twilet ding , gucha ho , keima mite , chiding namdang ho , khopi sung setto ding , gamthip laiya setto ding , Twikhanglen’a setto ding , sopi lhem ho gingin kamah thah-e .
47011027	Chol le nangin katongin , ihmu louvin ka-umin , gilkel dang chah kathoh-in , nelou chalouvin ka-um lhoiyin , ponsil lhasamin dap kathoh lhoiyin ,
47011028	thil dang dang kiseita hih jongle niseh-in Houbung ho kalung gimpina hin eidelpha jing’e .
47011029	Alhasam koi kahu lou um a ? Akisep lhu koi lalung natpi lou um am ?
47011030	Kithang-at mon gding hijongle kalhahsamna hoa hibou kithang-at din gkahibep’e .
47011031	Tonsot’a vahchoi jing ding Pakai Jesu Pa Pathen chun jousei kahilou ahenai .
47011032	Damascus a Aretas noiya gamvaipo pan keima matna din Damascus khopi kulpi kot a-ngah jinge .
47011033	Ahinla bangkot’a chun bom khat’in eikhai lhauvin ama khut’a konin kajamdohtai .
47012001	Phachom hih jongle kakison tei ding angaiye , amavang Pakaiya kon Themgao thilmua kimu ho thuphon ho bou seiying’e .
47012002	Keiman Christa to hingkhom mi khat kahen , kum somle li ahitai ama chu can thum channa geiyin lah touvin anaumin , tahsa puma ha , tahsa pum hilou ham kahepoi , Pathenin ahenai .
47012003	Ken hiche mihempa chu kahen , tahsaphe pum ha , tahsaphe pum hilou ham vang kahepoi , Pathenin ahenai ,
47012004	ama chu Paradise mun’a akilhoh toutan , hikoma chun tho thei louhel thucheng , mihem kama seidoh thei louhel agajai .
47012005	Hitobang mi hibou kison ping ting , kei le kei vang kalhahsamna ho tilou ima kisonpi pong’e .
47012006	Kithang-at nom leng , adih kasei idng jeh-in ngol hoi kahilou ding ahi ; hijongle min eimua kathusei ajah to kitoh lou , achungnungjoa kachunga lung gel anei lou na dingin kithang-at pong’e .
47012007	Kahenga kiphongdoh thil loupe behseh jeh a kakichoi-at val louhel na dingin katahsaa hin eidot ding satan sole lhinghem khat eikipen , kakichoi-at louna dia eichum dingin aum’e .
47012008	Hiche hi eilah mangpehna din Pakai henga thumvei kataotai .
47012009	Ahivangin aman kajah a , “ Kalungset hi nang dia lhinset ahi , ajeh chu lhahsamnaa thahat suh chamkima umjo ahi , ” ati . Hijeh a chu Christa thahat keiya achen jing theina dinga kalhahsamnaa jongkipah thou a kisong sing kahi .
47012010	Hichejeh a chu lhahsamna tin cheng , bolsetna , hesoh gentheina , bol gentheinaho , chule doubolna ho geiya christa jal’a lunglhaisel’a kasanjoh ahitai ; ajeh chu kahatmo kom le kahatjo jin ahi .
47012011	Ngol’a kanahitai ; ahinla neiseiphat jeh-uva nang honneichuti chonsah-u ahi ; ajeh chu imacha hi lou beh hijong leng chuche solchah minthanga kiseiho sanga chu noinungjo lou kahi .
47012012	Solchah khat kahina dol chu thoh hat to thoa nalah-uva melchihna ho , bolmo kidang kibol ho , chule thil kidang kibol hoa chu kichensah ahitai .
47012013	Ipipen tah a Houbung dang ho sanga kabolset chom’uvem , nahenguva kithopina ding ngeh louhel’a kakoiyu tilouva ? Hiche kitoh louva kabol jeh vang chun neingai dam’uvin .
47012014	Ven , nahenguva hung ding kakigotna hiche hi thumveina ahitai ; ahinla nangho pohgih hahsa pe dinga kigo kahipoi , ajeh chu nanei nangau hol le kahipon , nang ho bou kakhohsah ahi . Chaten nu le pa dinga sum khol ngai ahipon , nu le pan bou chate sum akholpeh ding dol ahi .
47012015	Keivang chu nang ho dinga kimang jouhel ding kahiye . Keiman kangailut behseh jeh-uva lhasamjoa neingailut diu ham ?
47012016	Nangho phgihsah lou kahidol’in kigel le , lungthim doha thuh tah a nan gho kamatdol’in nasei kit’ui .
47012017	Nahenguva kahinsol miho khattouva chu lungthim doha kabolnau umkham ?
47012018	Titus chu kahinsol tha ahi ; Titus chun nalung thim bol khattouvu ham ? Ama le kei Lhagao khat’a kilhon khom kahilon louham ? Keng kho khat lha khom kahi louvu ham ?
47012019	Hichan’a hi nahenguva keiho kithen hon beh kahiuvem ? Pathen maikoh a Christa kisonpia kaseiyu ahibouve ; ngaitah te , aboncha hi nang ho sahdohna dingahi .
47012020	Ahinla kahung tengle kadei banga nachon louvu hung tohkha get ing ting , nang hon jong nadei banguva neimu lou diu ham , ti kakiphalam lheh jeng’e . Nalah-uva kinah , kithangset , lunghan , kitumsah , kiseiset , kihoulhih , hamhoitho , kitomona um thei ahi .
47012021	Chutile kahung kit teng ka-Pathenin nang ho maiya eideh lhan tin , masanga then louna lam , jonthanhoi pan’a huh le lop pan , lung kisih louho jeh a chu kaka lo ding ham tin kati ajai .
47013001	Hiche hi nahenguva kahung thumveina ahi . Pathen lekhabun , “ Ahetoh mi ni ham thum ham jeh a bou thu tan dinga kikoi ding ahi , ” ati .
47013002	Ani veina nalah-uva kaum chun masanga chonse ho hihen koi hi le kagihsal cheh ahin , tua nang hoa kona kagamlat vangin kagih nahiuve ; ajeh chu kahung kit le kakhen louhel dingnahiuvin ahi .
47013003	Christan kei eimanchah monga thusei kahi photchetna nadei chan namudiu ahinai , nang ho dia ama chu lhasam deh ahipon , thahat tah ahibouve .
47013004	Ajeh chu lhasam tah banga thingpel’a akhetbeh vangun Pathen thahat nan ahinsah tai . Ijeh-inem itile kei Amato kahinkhom diu ainai .
47013005	Tahsan’a um mong nahi nah um nang ho kipatep’un , nang ho kikhol chil’uvin ; nasunguva Christa Jesu cheng chu nakihetdoh louvu ham ?
47013006	Keiho kathon louvu hi nahet diu kakinem’e .
47013007	Nang hon thilse nabol louna diuvin Pathen henga kataopeh jingui ; keiho lolhin phondohna ding mai hilouvin , keiho lolhing lel dol’in umu jong leng nang hon thilpha nabol theina diu ahi .
47013008	Ijeh-inem iitle keihon thutah dou nan ima kabol thei pouvin , thutah chubou kabol’u ahiye .
47013009	Nang ho naat’uva keiho kalhahsam tengule kakipah jiuve ; nang ho nachamkimsohna diuvin jong kataopeh ji nalaiyui .
47013010	Suhphatna ding hilouva sahdohna dinga Pakaiyin eipeh thaneina , hiche katha neina hi kahung tengle khoh veng vunga kamanchah louna dinga gal’a kona hiche lekha hi kahinsut ahi .
47013011	Tua lhah sopite , kipah tah nom’un , chamkimsoh keiyun , lungmongun , lung khat hiuvin , kcihamdel’un , chutile ngailut le chamna Pathenin naumpi jing diu ahi .
47013012	Thengsel’in khat le khat kibengchopto cheh-un , Mithengten nasalamui .
47013013	
47013014	Pakai Jesu Christa lungset , Pathen ngailut , chule lhagao theng kithopinan nabonchauvin umpi jing hen !
48001001	Mihema konle mihem vanga hilou , Jesu Christa jeh le athilah akona Jesu kaithouva Pa Pathen jal’a solchah keima Paul
48001002	le ka-umpi sopite chengsen Galatia gam Houbung ho henga ,
48001003	i-Pau Pathen le Pakai Jesu Christaa konin lungset le chamna hung lhung hen ,
48001004	i-Pau Pathen lungdeiya hiche khang gilouva eiho huhdoh din Jesu Christa chu eiho chonset jal’in Ama akitoh doh jengin ahi ;
48001005	i-Pau Pathen chu tonsot geiyin loupina chang jing hen : Amen .
48001006	Christa lungset jal’a nakoupauva kona tukah seha thupha chom khat’a nakihei jengu chu kadatmolheh-e ;
48001007	Thupha dang chula aum sampon ; mi phabeh vang aum’un , amaho hin nang ho suh ling laova Christa Kipana Thupha chu akaleh ahei ding agot’u ahibouve .
48001008	Hichea hin keiho hiuving lang van’a Vantil khat hijeng jongle nakiseipehsau Thupha tilou thupha chom seiphong aumle ama chu gaosap chang hen .
48001009	Kasei masah sau banga tua jong kaseikit ahi , “ Natahsansau hilouva thupha chom dang khattouvin nahung seipeh khah-u le ama chu gaosap chang jeng hen . ”
48001010	Tua hi mihemte lung lhaisah goa kahi , Pathen lung lhaisah go kahim ? O-le mihemte lungdei hol mong kahim ? Mihemte lungdei holna lai kahile Christa soh kahilou ding ahi .
48001011	Sopite , keiman kaseiphongle Kipana Thupha chu mihema kon ahilouje kahilchen nahiuve .
48001012	Mi hema kona kalah jong ahipon , koi man eihil jong ahipoi ; Jesu Christa hung kiphondoh a konjoh ahibouve .
48001013	Malai Juda hou gut kahilaiye kachon nam lhah najauvin , Pathen Houbung chu tepte na kalval’a bolsea suhmang ding go kahin ,
48001014	chu jongle kapu kapateu Houdan thua katom panjeh-in Juda hou thudol’a kakhang golpi tamtah kakho khelsoh keiye .
48001015	Ahinla ka-nu oisunga ka-um laiya pat eisepkhensa Pathen chun alungset jeh-in eikouvin ,
48001016	chidang namdangte henga Achapa kaseiphong theina din kahenga aphongdoh tan , hichea hin katoh ding dol tahsaphe le thisan pu mihem kadongpai jengpoi ,
48001017	kei sanga solchah hi masa Jerusalema umhohenga jong kachedehpoi , Arabia gama kaga chen , chuin Damascus khoa kahung kilekit bouve .
48001018	Kumthum nungin Cephas henga imahetoh din Jerusalema kaga chetouvin , amato nisom le ninga ka-um’e ;
48001019	hichepet chun Pakai sopipa Jacob tilou solchah dang kamupoi .
48001020	Nahenguva lekha kahinsut hi , ven Pathen maikoh a jou kaseipoi .
48001021	Hiche nung chun Syria le Cilicia gamkol sunga kahungtai .
48001022	Hiche geiya hi Judea gama Christa Houbungte mitmua het lou lai kahi ,
48001023	“ Masanga suhmang dia eigopau chun tun khatvei suhmang ding agot tahsan chu kipah tah-in asei phonglei , ” tibou ajah-u ahin ,
48001024	chu le keima jeh a Pathen avahchoi choi jengu ahi .
48002001	Kum som le li jouvin Titus kapui lhonin Barnabas to Jerusalema kaga chetou kitlhon’e .
48002002	Hichea chu Pathen thuphondoh jal’a chetou kahin miho jah a chun chidang namdang ho lah a Kipana Thupha kaseiphong thudol kahil chenin , lamkai dom dom ho vang chu atumbeh in kaseipeh-in , katoh masah le tulai katoh ho manlou aso lou nading ka-ngaitoi .
48002003	Chukoma ka-umpi Titus chu Greek mi ahivangin cheptansah tei ding agopouve .
48002004	Athudol hi alhema sopia kisemthu , Jesu Christa to ineikhomu jalena sumang dia mi ve-lhi dinga ilah-uva hunglut khaa , eiho sohchansah ding go ho hinpoh lut ahibouve .
48002005	Kipana Thupha tah ahidol hi nang ho chunga aum jingna din nidan khat jeng jong amaho noiya hi kikhumlut kha lou kahiuve .
48002006	Lamkai dom doma kiseihoa konin jong , ipi kihisah-u jongle ka-i aloudeh poi , Pathenin mihem maijan avepoi , ginle ja umdol’a kiseiho chun ima eibolpeh chompouve .
48002007	Chuti tah sangin cheptan ho henga Kipana Thupha seiphong dinga Peter kinganse banga chidang namdangte lah a Kipana Thupha seiphong dinga eikinganse amu’uve .
48002008	Ijeh-inem itile cheptan ho dinga Peter solchah a akisemdoh banga chidang namdang ho dinga keima solchah a eikisemdoh ahi .
48002009	Lungsetna eikipe aheuvin , Cephas le Jacob chule Johnin kapan khom’uva , kei le Branabas chidang namdang lah a chule amaho cheptan ho lah a natong dingin khut jetlamin eina sanguve .
48002010	Kageldoh jing ding adeiyu chule ken jong katoh nom jeh a hatah akagel jing vaicha gentheite ahiuve .
48002011	Antioch khoa Cephas ahung chun kichentah a themmona anei jeh-in amaichangtah a kaphoh jenge .
48002012	Ajeh chu Jacob henga kona mi phabep hung masangin chidang namdangte to an anekhomin , amaho hung phat’in cheptan ho akichat jeh-in akinung khinin akitumsah tai .
48002013	Judate mi adang hon jong ama ajop thol’un , aphat lhem nauva chun Barnabas geiyin apui manglo tauve .
48002014	Ahinla Kipana Thupha kitah dungjuiya achon louvu kamudoh phat’in japi maikoh tah a Cephas kasosal’in , “ Judate chilhah apeng nangbon Judate chondan banga um lou ibol’a chidang namdang te chu Juda te chondan thosah ham gao nahim ? ” kati .
48002015	Eiho pendol’a Juda mi ihiuvin , chidang namdang chonse hoa kon ihipouve .
48002016	Ahinla Jeu Christa tahsan tilouva Danthu dungjuiya natoh vanga mihem them achanlouje iheuve ; hijeh a chu eihon Danthu dungjuiya natoh vang hilouva Christa tahsan jal’a them ichan theina diuva Jesu Christa chu itahsanu ahi ; Ijeh-inem itile tahsa a mihing koima Danthu dungjuiya natoh vanga them chang lou ding ahi .
48002017	Themchan teina dia kihabolnaa jong Christa sunga chonse ihiu akimudoh le Christa chu chonset lhacha ham ? Ahinai saipoi .
48002018	Ajeh chu ken kaphetsa kasah phat kit le kasuh khel photchetna jo ahibouve .
48002019	Ijeh-inem itile Pathen lama kahin theina dinga Danthu jeh a Danthua thisa kahitai . Christa to kikhetbeh tha kahitan ,
48002020	Keima chu hinga ahipon , Christa joh keisunga hing ahibouve , tua tahsaphea kahin hi keima eingailua keijal’a kipedohjeng Pathen Chapa tahsan jeh a hing kahiye .
48002021	Pathen lungset hi moh kahisah poi , ajeh chu Danthu jal’a them kichang hile Christa thi chu pannabeiahi .
48003001	Vo khopolou Galatia miho Jesu Christa thingpel’a kikhetbeh dol namitmu changtah-uva kichentah a kisundoh taa , kon najol lhah-u ham ?
48003002	‘ Lhagao nakisanu chu Danthu dungjuiya natoh vang ha tahsan thu najah-uva kon ham ? ’ nanghoa konin kahet nom’e .
48003003	Iti chuti lungthimbei nahiuvem ? Lhagao thua kipan’uva tua tahsaphea chaidoh ding nagot’u ham ?
48003004	Hi chengpi hi mohjen seh a thoh gim nahiuvem ? Tah ahile mohjen seh ahi-ngut’e .
48003005	Lhagao napeuva , nalahuva thil kidang ho boljipa chun Danthu dungjuiya na natoh jeh-uva abol ha , tahsan thu najah-uva kona abol ham ?
48003006	Hichea hin , Abraham in Pathen atahsan in hichu ama din themchansah nan akisikpehtai , ” tin akiseiye .
48003007	Chuti ahijeh chun mi atahsan chengse chu Abraham chatea kisimjoh ahidol nahet diu ahi .
48003008	Pathen lekhabun tahsan jal’a chidang namdangte themchan ding ahet masah dol chu Pathenin Abraham jah a Kipana Thupha anaseiphong masan “ Nang jal’a chidang namdang jouse jong vangboh chang diu ahi , ” anati .
48003009	Hijeh a chu tahsan nei chengse chu tahsan neipa Abraham vangbohchang khom ahiuve .
48003010	“ Koi hile Danthubua kisun chengse nitjom jing lou chu gaosap chang ahi , “ tia akisut jeh-in , Danthu dungjuiya natong chengse chu gaosap chang ahiuve .
48003011	Ijeh-inem itile Danthu dungjuiya chonjeh a koima Pathen anga them chang lou hel ding ahi ; ajeh chu , “ Tahsan jal’a them changpa bou hing ding ahi , ” akiti .
48003012	Achujongle Danthu chu tahsan’a tobang ahipoi , “ Danthu ho nitpa chun Danthu ho hinna anei ding ahi , ” kiti ahibouve .
48003013	Danthua kisun chu , “ Thinga kikhai sang tapou chu gaosap chang ahi , ” kiti ahijeh-in , Christa chu eiho jal’in gaosap achangin , Danthu gaosapnaa koin eihung lhatdamtauve .
48003014	Hiche hi Abraham vang kiboh chu Jesu Christa jal’a chidang namdangte jong achan theiya tahsan vanga tepsa Lhagao chu ikisan theina diu ahi .
48003015	Sopite , mihem ngaidol’a kasei ahi , mihem ngaidol mongin jong suhdetsa kitepna chu koiman isah louvin abolpon , koijong akoibe ngaipoi .
48003016	Thutep chengse chu Abraham le achilhah kipea ahi . Mi tampi kiseina banga , “ Chule nachihlhah ho din , ” kiti louvin , khatseh seina bangin , “ Chule nachilhahpa din , ” akitin , Ama chu Christa ahi .
48003017	Hiche hi kisei ahi : Pathenin asuhdet’a aphondohsa kitepna chu kum ja li le somthum nunga umdoh Danthun thutep chu man mo asosah a ason amang thei ahipoi .
48003018	Goulo ding chu Danthu jal’a ahile thutep jal’a hilou ahin , ahinla Pathenin thutepsa jeh a Abraham apeh ahibouve .
48003019	Danthu hi ipi ding ba ham ? Suhkhel phondohna dia kikoibe , thutep kipe chilhahpa hung kah a ding ahin , Vantilte kimanga palaipa khut’a kitungdoh ahi .
48003020	Khatseh dinga thupo le ngailou ahin , Pathen chu khat ahi .
48003021	Achutile Danthu hi Pathen thutep to kikal ham ? Ahinai saipoi ; micho hing theina thaneiya Danthu kipe hile hiche Danthua chu them chan na um ding ahi .
48003022	Ahinla Jesu Christa tahsan jal’a atahsan chengse thutep chu akipeh theina diuva Pathen lekhabua thun ijakai chon set noiya akhumchah ahitai .
48003023	Tahsan thu hung lhun kah , ahung lhung ding tahsan kiphondoh kah a chu Danthu noiya ki hen kikhakhum ihiuve .
48003024	Hitia chu tahsan vanga them ichan theina diuva Danthun eina kaihoiyuva Christa henga eipui naiyu ahi .
48003025	Tahsan thu hung lhun kalvang eikaihoi nau noiya chu ihitapouve .
48003026	Ijeh-inem itile Jesu Christa tahsan jal’a Pathen chate nahiu ahitai .
48003027	Ajeh chu Christa sunggil’a baptize changsa nang hon Christa chu nakivon’u ahi .
48003028	Hiche a hin Juda mi le Greek mi kidatna , soh le chamlhat kikhena , pasal le numei kibahlouna aum tapoi , ajeh chu Christa sung gil’a nabonchauva pumkhat nahiu ahitai .
48003029	Hitia chu Christa mi nahijeh-un , Abraham chilhah nahiuvin , thutep goulo jong chu nang hon chan ding ahitai .
48004001	Goulo dingpa chu thil ijakai neipa ahivangin aneo laisen soh to imachom ahipoi kati ahi .
48004002	Apan atep phat lhin kahsen akaihoi ho le in-ngah ho thu noiya bou aume .
48004003	Hitobanga chu eiho jong ipilhin masanguva vannoi leiset lekhajembul noiya soh chang inahiuve .
48004004	Ahinla phat alhinset phat’in Pathenin a-Chapa ahinsol lhan , Danthu dungjuiyin numei sunga ahungpengin ,
48004005	Danthu noiya umho lhatdoh a eiho chalam thu ihina diuvin ahung’e .
48004006	Chate nahiu kichetna dinga Pathenin a-Chapa Lhagao chu i-lung sunguva ahinlha lut’a , “ Abba hepa , ” tia ikoujiu ahi .
48004007	Hiti ahijeh chun soh nahitapon , chapa nahitan , chapa nahijeh chun Pathen jal’a gouloa pang ding jong nahitai .
48004008	Pathen nahet masnguvin aumdol monga Pathen hilou ho lhachan napangui ;
48004009	tun vang Pathen nahetauvin , lamkhat’a Pathen het jong nahituvin , i-atile sonlel um lhasam tah Danthu lekha jembul lam’a kihei kit’a , abul lama sohna toh nom kit nahiuvem ?
48004010	Nang hon nikho phabep le lha phabep chule kum kiheichin ho pou nanit jiuve .
48004011	Nang ho dinga katoh gimna jouse moh nahisah diu kati ajai .
48004012	Sopite , keitobang hiuvin , keijong nang ho tobanga um kahi ; nang hon adih louvin neibol pouve .
48004013	Katahsa dammo jeh a Kipana Thupha kahung seipeh masah lo’u nahetsau ahi ;
48004014	katahsa veiset chu nang ho dinga patepna ahijeng vangin thei le hot’in neibol pouvin , Pathen Vantil bang tah le Jesu Christa bang tah-in neisang jo’uve .
48004015	Chubanga nakipa nau hoilamba hitam ? Hithei le namit chang te ni geiya kaldoh a neipeh nom leu jengu kichentah a kahettoh jing ahi !
48004016	Thutah kaseipeh jeh-uva nagal’u kahi ngap hitam ?
48004017	Miho chun thilpha dinga natom ngaipiu ahipoi , pamse dinga bou nadeiyu ahin , hiti ho dinga chu natompanpi bol’u ahibouve .
48004018	Keiman ka-umpi pet maiya hilouvin thil ijakaiya thilpha ding jenga tompan ding aphai .
48004019	Kachate , nasunguva Christa lim le mel akigondohsoh masangsea numei naoso nat thoh banga kathohgimpi kit nahiuve .
48004020	Tugeiya na kom’uva um’a ka-oso chombeh a hou ding kadei lheh jeng ahi , ajeh chu nachung thu’u kalung agim’e .
48004021	Vo Danthu noiya um nom ho na seipeh-un , Danthu najah khah louvu ham ?
48004022	“ Abrahamin chapa ni aneiyin , khat sohnu sunga peng ahin , khat jalen nu sunga peng ahi , ” tin akisun’e .
48004023	Sohnu sunga peng vang chu tahsaphe pen ngaidol’a peng ahin , jalen nu sunga peng vang thutep guiya peng ahi .
48004024	Hiche hi tekah a kihilna thei ahi ; Numei te ni hi kitepna ni vetsahna ahin , khat nu hi Sinai molsanga hung kon ahin , hiche nu chate chu soh natong ding ahiuve , hiche nu chu Hagar ahi .
48004025	Hagar hi Arabia gama Sinai molsang lim’a um ahin , tuali Jerusalem vetsah apang , achate to soh chang ahitauve .
48004026	Jalen nu vang chu chunga Jerusalem lim’a um ahin , ama chu inu’u ahiye .
48004027	Ijeh-inem itile “ Vo ching-a cha neilou nu kipah-in , Naoso nat thoh khalou nu kipa othongin kho samin ; Ijeh-inem itile jipa luppi sangin , Don lou dailouva kikoinu chate atamjoi , ” tin akisun’e .
48004028	Sopite , nang ho jong Isaac banga thutep chate nahiuve .
48004029	Chulaiya tahsaphe dol’a pengpan Lhagao lama pengpa asumang got banga tua jong chuti ahi .
48004030	Ahinla hichea hi Pathen lekhabun ipi aseiyem ? “ Sohnu chu achapato kaidoh than , ajeh chu sohnu chapan jalen nu chapa to gou lokhom theiponte , ” ati .
48004031	Sopite , hichea hin eiho sohnu chate ihi pouvin jalen nua joh ihibouvui .
48005001	Jalenna inei theina diuva Christan eilhatdoh-u ahitai . Hijeh chun dingdet jingun , soh namkol jona chun kihen oh kit tahih-un .
48005002	Ven , nahenguva thusei hi keima Paul kahi , nanghon chaptan thu najop’u le Christan imacha naphat chomsah lou diu ahi .
48005003	Cheptan thu jop chengse kahettohsah nahiuve , hitobang mi chun Danthua kisei chengse atohdoh ding abat nalaiye .
48005004	Danthu juiya themchan go ho chu Christaa kona kisat lhaa , lungsetnaa pul lha nahitauve .
48005005	Keiho vang Lhagao chun tahsan jal’a them chang dia kinem’a ei ngasah-u ahi .
48005006	Ijeh-inem itile Jesu Christa to hinkhomnaa hin chaptan le tan lou imachom ahipoi , ngailutnaa tong hat jing tahsan thupi ahi .
48005007	Nalhai toh lheh meu ! Thutah na-ngai nauva koiham nasu tanguvah ?
48005008	Hiche kijol lhahna hi nakoupauva kon ahipoi .
48005009	Chol themchan changlhah lhon pumpi achansohji ahi .
48005010	Pakaito hinkhomnaa imachan nasuhmo lou diuva nang ho hi kason lheh jeng nahiuvin , koi hijong le akhohpoi , nasumo pen penu chu athu kitantei ding ahi .
48005011	Sopite , keiman chaptan thu kaseiphong lai hile ibol’a eikibolse se ding ham ? Kaseiphong tahbah hile Thingpel thudol hi kipal lhuhna hilou ding ahi .
48005012	Nang ho suling lao ho chu amaho kisumangsih seh leu kadei lheh-e .
48005013	Sopite , nang ho jalen dia kikou nahiuvin , hiche jalenna hi tahsaphe lama jaothauna mai din mang hih-un , khat le khat ngailut’a kijento nan mang jo’uvin .
48005014	Ijeh-inem itile Danthu jouse jong hi thugol khat , “ Nangma naki-ngailut bangin naheng nakom ngailun , ” kitia hi bukimsoh ahibouve .
48005015	Amavang khat le khat kiketto sao sao le kibahgamto sao sao nahi khah-u jong le nakisuhmang hel louna diuvin ching theiyun .
48005016	Kenvang , “ Lhagaovin chon’un chutile tahsaphe lunggul chu namolso lou diu ahi , ” kati ahi .
48005017	Ajeh chu tahsaphe lunggul chu Lhagao lama to kidouva , Lhagao lama chu tahsa phea to kidou ahin , nang hon nabolnom nom nabol louna diuva hicheng chu kidouto ahiuve .
48005018	Hichea hi nang ho Lhagaovin napuiyu le Danthu noiya um nahipouve ,
48005019	tahsaphe lam natoh chengse chu kichentah a : jonthanhoi , thenlou , huh ,
48005020	limsemthu doi hou , doichoi , kidou , kinah , thangthip , lunghan , kiloset , loitumsem , kilangkhen ,
48005021	sumsel , jukham , eltol hitobang ho hi ahi . Kahilchah masah banguva kahilchah nahiuve , hitobanga chon ho chun Pathen lenggam alo lou dingu ahi .
48005022	Lhagao ga vang chu ngailut , kipa , cham , thothat , mi khoto , phat , kitahna ,
48005023	nunnem , kitimthem hiti ho hi ahi . Hitobang ho doudal ding Danthu aumpoi .
48005024	Christa Jesu to hinkhom chengsen tahsaphe chu alunggul le angaichat chengse pum a thingpel’a akhetbeh-u ahitai .
48005025	Eiho Lhagaova hing ihiule Lhagaovin chon’u hite .
48005026	Ikiletsah louhel diu , khat le khat kiphin lunghang ahiloule khat le khat kithang settoa ium louhel diu ahi .
48006001	Sopite , mi khattou suhkhel nei , athemmona kimandoh aum jongle Lhagao mi nang hon Lhagaova nunnema nasemphat diu dol ahi ; kivephan .
48006002	Khat le khat pohgih kipoh hun , chuti chun Christa Danthu nit chamkimsoh-un .
48006003	Khattou ikhat khat’a kigel’a , atahbeh a la imacha hilou chu ama le ama jeng jong kijoulhep ahibouve .
48006004	Min ama ama natoh cheh kikholtoh hen , anatoh chu aphatnah le midang titah louva ama le ama jeng jong kipah chaa kichoi an thei ahi .
48006005	Ajeh chu mitinin ama ama pohgih cheh akipoh ding ahibouve .
48006006	Thua kihil’a mi chun ahilpa chu thilpha chengse chankhompi hen .
48006007	Nang ho kilhem chavai hih-un , Pathen chu nelpeh dan ahipoi ; ajeh chu mihemin atu tu a-at ding ahi .
48006008	Ijeh-ienm itile tahsa dol’a tupan tahsaphea kona kemmang theiga alo ding , Lhagao dol’a tupan jong Lhagaova tonsot hina aloding ahi .
48006009	Thilpha bolna lama chimtih neipouhite , i-lhah dah louvu le aphatcha tohga ilo diu ahi .
48006010	Hijeh chun hungun aphat gomkom inei dungjuiyun mitin chunga thilpha bol’u hitin , ahideh-in eima insung mi atahsan ho chunga habol deh-u hite .
48006011	Veuvin , keima kakhut tah-in nahenguva lekha jemkhou tah-in kahin sun’e .
48006012	Tahsa vet-hoisah ding go chengsen chaptan sah ding nagot hamu chu imacha ding ahi pon , Christa thingpel jal’a thoh hesohna apeldohna diuva abol’u ahibouve .
48006013	Cheptan mong hon jong Danthu anit pouve , chep natansah nom nau chu tahsaa hiche melchihna naneisah jeh-uva chu hoithonom ahiuve .
48006014	Kenvang I-Pakaiyu Jesu Christa thingpel ti lou thildang ima song hih inge ; ajeh chu hichea chu vannoi kei dinga , keima vannoi dinga kikhetbeh kahitai .
48006015	Ajeh chu cheptan le tan louvin koima ima asochompoi , thilsem thah hiding bou chu khoh ahi
48006016	Hiche Dan mang jouse , Pathen Israelte chunga chamna le hepina um hen .
48006017	Tukal vang koiman eisulunggim ta hih hen , ajeh chu kati chunga hi Jesu melchihna polea kahitai .
48006018	I-Pakaiyu Jesu Christa lungset chun na-lhagaovu umpi hen , sopite : Amen .
49001001	Pathen lungdeiya Jesu Christa solchoh Paul’in Ephesus khoa cheng tahsan’a Jesu Christa to hingkhom mithengte henga ;
49001002	I-Pau Pathen le Pakai Jesu Christaa kon lungsetna nahenguva um hen !
49001003	I-Pakaiyu Jesu Christa Pa le Pathen jal’a van muntin’a Lhagao vangbohna tin chenga vang eibohPau chau thangvah-in um jing hen ;
49001004	Pathenin ngailutna jal’a Ama mitmua athengle nolnabei ihina diuva , Christa sunggil’a eiho hi vannoi kisemdoh masanga eina lhendohsau ahin ;
49001005	Aman adeile atup duing juiya Jesu Christa vanga a-lamthu chapate ihi theina diuva Ama dinga eina chom khendoh-u ahi .
49001006	Hiche angailut tah achapa jal’a manbeiya eipeh-u thilpeh loupi chu i-vahchoi diu adoi ahi .
49001007	Christa thisanjal’a i-chonsetnau ki-ngai-dam’a lhatdam chang i-hitauve ; alungset bulhing dungjuiya
49001008	ichunguva abuh lhah a , chihna le hetkhenna jal’a
49001009	Ama lungdeiya thil kiselguh chu eihetsah-uva , Christa sunggil’a athilgon masah dungjuiy
49001010	Leiset khang lhin’a phat ahung lhun teng Christa hong sunga chu thil i-jakai , vanmun jousea hihen leiset chunga hi jongle Ama sunga chu gopkhomsoh ding ,
49001011	Ama hong sunga chu Pathenin keiho Judate eina lhendoh-uva eina gonsau ahin , agonsa dungjuiya thil ijakai hin na atoh cheh a , Ama ngaito le dei dungjuiya um jing ahi .
49001012	Christa hongsunga dia kinem jing keihon Ama loupina chu kavah choina diuva chuti ahi .
49001013	Ama jal’a chidang namdang nang hon jong huh hing nachan nau Kipana Thupha , thudih chu najah-uva , Ama vanga na tahsan’uva , tepsa Lhagao Thenga mohor kinamsa nahitauve .
49001014	Pathen vahchoina ding le amiten jalen i-muna dinguva , Lhagao Theng chu eiho goulo ding khamgahna ahi tai
49001015	Hichejeh hin Pakai Jesu natahsanu le mithengte chengse na ngailutnau kajah a pat ,
49001016	kataochanin tang louhel’in nang ho ding kathang vah jinge .
49001017	Hichu I-Pakaiyu Jesu Christa dinga Pathen , loupina Pa chun chihna leh Ama hetna phondohna thei Lhagao napeh theiyuva ,
49001018	nakou nau kinepna hi nahet theina diuva nalungthim mit’u ahasah theiya , mithengte dinga goulo anei loupina thalhinje ,
49001019	atahsan ei ho sunga natong athahat natsatje so-phah hoi ahi lou het theina ding ahi . Hiche athahat thilbol theina kidangtah hi
49001020	amanchah a Christa-a thiho lah a akaithouva , van gamsunga ajetlama atou sah ahi .
49001021	Hikoma chu Aman vaipo thunei jouse chung , thahat le piputna jouse chunga loupipen minchang ahitai .
49001022	Pathenin thil ijakai Christa kengto noiya akoi soh a , Houbung dinga Ama chu ijakiya ima jouse luchang ahisah ahitai .
49001023	Houbung chu Christa tahsa ahin , tahsa chu aluchang to akijop teng thil ijakai subukimpa chu bulhingset ding ahi tai
49002001	Masanga chu nasuh khel nau le nachonset nauva thisa nahiuve ;
49002002	hiche laiya chu hiche vannoi leiset khang um chan dungjuiya na chonuva , vanlai jol’a thunei vaipo ho nung juiya , tulai Pathen ngaisah loute lah a natong lhagao thusah a chon’a nahiuve .
49002003	Phat khat laiya Juda mi keiho jong hitobang chu kahiuvin , katahsapheu ngaichat lamjenga chon , tahsaphe lunggul le lungtup a chon kahiuvin , midang banga keiho jong lunghanna chate kanahiuve .
49002004	Ahinla Pathen he-pina bulhingset , ami-ngailut ning lhing sel’in eingailuvin ,
49002005	suh khelna-a ithi laitah-un Christa to eicho hing khomtauve , lugnset vanga huhhingchang nahiuve .
49002006	Amato ei kaithou thauva , vangam , Jesu Christa hongsunga eitou sah-u ahi tai .
49002007	Hichu ahung lhung ding khanga Jesu Christa sunggil’a eikhoto nau lungsetna letset jeng chu eivetsah theina diu ahiye .
49002008	Ijeh-inem itile tahsan jal’a lungset man’a huh hing chang nahiuvin , hichehi nang hoa kona hilouva Pathen thilpeh ahibouve .
49002009	Natoh vanga ahilou jehhin kisonna thei jong ahi poi .
49002010	Eiho Pathen semsa ihiuvin , Pathenin ichonna diuva ana gon masah chengsea chu ichon theina diuva natoh pha chengse tong dia Jesu Christa sunggil’a kisemdoh ihiuve
49002011	Tahsa phea chidang namdang nahilaiyu , tahsa khut’a cheptan mihon cheptan lou nahi sah laiyu khang chu geldoh-uvin ;
49002012	hiche laiya chu Christa to kimat lou , Israel lhangpi kiloikhomnaa pang lou , thutep jal’a kimu kitepnaa pangkhalou , hiche leiset’a hi kinepna bei le Pathen helouva um nahiuve .
49002013	Tua vang Jesu Christa sunga na umtah jeh-un masanga na gamlat vangun Christa thisan jal’a ngai dam nahitauve
49002014	Christa chu eiho kichamna ahi . Aman kikhena bang lai chu aphe lhan , kidouna chu atahsa phen asumangin , Judate le chidang namdang te pumkhat asotai .
49002015	Aman namnia kona Amato hingkhom dinga mithah khat asemdoha chamna asemdoh na dinga Danthu chu athupeh chengse le adan jouse toh asuhmangtha ahi tai .
49002016	Thingpel’a athi chun Christan kidouna chu atahsa tah-in asumangin , jat ni chu asuchamin , Pathen henga tahsa pumkhatseh asemdoh tai .
49002017	Hiti chun ahungin Pathen to kigamlat namdang nang ho heng le Pathen to kinai Judate henga hiche chamna Kipana Thupha hi ahung seiphong tai .
49002018	Hijeh a chu Christa jal’a chidang namdang le Judaten iloi niuva Lhagao khat’a Pa henga lut theina ineiyu ahi je .
49002019	Hichejeh chun nang ho maljin le khopem nahi tapouvin , Pathen mithengte chan khompi le a-insung mite nahitauve .
49002020	Jesu Christa chu inning song khomdet ahin , sholchahho le Themgao ho songset chunga nang ho kisadoh nahiuve .
49002021	Christa chun in kisa chengse chu aloikhomsoh keiya , Pakai Houin theng hi dinga akhantousah ahi ;
49002022	Ama sunga chu nang ho jong adang chegse to kisakhom Pathenin Lhagaova chenna anei theina dia kisa doh nahiuve
49003001	Hichejeh a chu chiding namdang nang ho jal’a soh changa kihen keima Paul ,
49003002	Pathen lungset vanga nang ho dinga hiche kinbolna eikipeh hi najahsau ahi tan ,
49003003	thil kiselguh kahenga kiphongdoh a kihetsah dungjuija paltan’a kahinsutsa jong ahitai ;
49003004	simpou pou leu chun Christa selguh thil kahet themdol hetauvin nate .
49003005	Tulaiya Lhagaovin Christa solchah theng ho le Themgao ho henga aphondoh bang hin khang masa laiyin mihem chate akihetsahpoi .
49003006	Athuguh chu Jesu Christa jal’a Kipana Thupha hung lhun hin chidang namdang ten jong Judate to gou lokhomna le tahsan khat hikhomna chule thutep chankhomna aneitauve
49003007	Athilbol thei thahat le Pathen lungset manbeiya thilpeh eikipe dungjuiya hiche Kipana Thupha lhachaa eikipansah ahitai .
49003008	Mitheng te jouse lah a alhumpen kahi vangin Christa haoje akhona bei Kipana Thupha hi chidang namdangte henga seiphongna ding lungsetna hi eikipei ;
49003009	hichu thil ijakai sempa Pathenin ama sunga tonsot’a akoi thilgon kiselguh chu mitin kamusah a ,
49003010	tulaiya Houbung jeh a Pathen chihna jat chom chom ahidol hi vanlaijol’a vaihom thuneite hetsahna ding ahi .
49003011	Hiche hi i-Pakaiyu Jesu Christa chunga kimolso tonsot’a gonsa thilgon dungjuiya um ahiye .
49003012	Ama itahsan jal’u le Amato ihinkhom jeh-uva lung ngamna le hanna neiya ahenga lut ngam ihitauve .
49003013	Hichejeh chun nang ho jeh a hesoh genthei kathoh hi lung thoi hih-un , hiche hi naloupinau joh ahibouve
49003014	Hichejeh a chu dilsua Pa henga taoji ka hin ,
49003015	hiche Pa vanga hi vanmun jouse le leiset chunga phungtinin kiminvo na aneiyu ahi ;
49003016	Aman aloupi haoje akhonna beiya kona thahat le thilboltheina a-Lhagao vanga nami-sung nunguva dia napeh theiyuva ,
49003017	tahsan jal’a Christa chu na lungthim sunguva achen theiya ,
49003018	hitia chu mithengte chengse to Christa ngailutna jaoje le saoje , chule asanje le athuhje het khen jouna na nei theiyuva ,
49003019	hetna jouse khokhelsoh hel Christa ngailutna nahet theiyuva , ijakai chamkimsoh hel Pathen chamkimna nabulhin thei na dingu ahije
49003020	I-sunguva natong jing athahat dungjuija ithum sangule igel sanguva thil ijakai thahat tah a bolthei Pa ,
49003021	Ama henga chun Houbung sung le Jesu Christa hongsunga akhang khangin tonsot geiyin loupina um jing tahen : Ame
49004001	akai dia sohchang keiman na kikounau to kitoh a chon dia ka-ngeh nahiuve ;
49004002	phat jousen nunnem in , chonnem jingun , thohhat to thon , ngailutnan khat le khat kingai themun ;
49004003	Lhagaova pumkhat hina chu tuhchah jing din kihabol’un , cham nan kikan khom jingun ,
49004004	nakikounau kinepna khatseh ahibangin tipum khat , Lhagao khat ahi ;
49004005	Pakai khat , tahsankhat , baptize channa khat ,
49004006	mi jouse Pa , ijakai chunga um , ijakaiya natong , ijakai ya umsoh Pathen khatseh ahi
49004007	Christa thilpeh tepte na dan dungjuija eiho mi khat cheh hi lungsetna thilpeh khat cheh eipeh-u ahi .
49004008	Hijeh chun Pathen lekhabua : “ Ama chung sanga akaltou chun Gal-hing kiman tampi akaitouvin ; Mihemte jong thilpeh Tampi apei , ’ ati
49004009	“ Ama akaltouvin , ” kiti hi , ‘ Leiset noinung geiya akumlhai , ’ tilou adang ipi kiseina ham ?
49004010	Akum lhapa chu ijaki asuh bulhitsohna dinga vanmun jouse chungvum’a kaltoupa ma ma chu ahi .
49004011	Chule Aman miho thil apehho chu : abang sohchah hi na , abang Themgao hi na , abang evangelist hi na , abang Pastor hi na le mihil hi na ahin ,
49004012	ama ho hin mithengte chu lhacha natohna lam le Christa tahsa sahdohna ding lama agontoh-uva ,
49004013	eiho chengse hi tahsan’a pumkhat ihikahseu le Pathen Chapa ihet kahseu , mi kikhan lhit ihiuva chule Christa pilhin dung chan iphah kah seuva abol diu ahi .
49004014	Hichu ei ho chapang banga mi suhmangna dinga doha thuh a kipodoh ho le mihem lungthim gilouva kon kihilna lhem ho chu kipui chatvaisah a hui nung jousen amut ling le alhoh mang theibep tobang ihilouna diu ahi .
49004015	Chuti sanga aluchang hiya Christa chu thil ijakaiya ikhantouna diu va ngailut neiya thuttah isei jing diu ahi ;
49004016	Amaa kona tahsa pumpi hi kitoh chet’a kisuto khoma kisolmat cheh , tahsa pumpi hi tibah dang chengse hin atuhmat soh keiya , atoh ding dol cheh abol’uva ngailutnaa asahdoh a akhantousah-u ahi je
49004017	Pakai pan’a hiche hi seiya kahettohsah nahiuve : chidang namdang ten lung chatvai aput’uva achon bangun chon hih-un ;
49004018	amaho kho pholouhel le alungtah behseh jeh-uva ahetnau lung thimsoh a Pathen hin naa chu kipaidoh ahitauvin ,
49004019	jumle ja helouva um’uva acham cham’uva huh lam le thil theng lou tinchang to chule lop lam bolna dinga kipedoh ahitauve
49004020	Nang ho vang Christa chu hitobanga hi kihil nahipouve ;
49004021	Jesu laigil’a cheng thutah banga Ama chu najah-uva chule Amaa kihila nahiule
49004022	nang hon masang chonna dol’a chon , joulhep ding ngaichatna lunggul’a ha set cheh cheh milui chu napai lhah-uva ,
49004023	nalungthimu Lhagaova kisemthah a ,
49004024	chule thutah dungjuiya adih le athenga Pathen lim banga kisemdoh mithah chu nakivon diu ahi
49004025	Hijeh chun jou pailhan , nangho khat cheh chu aheng akomto thutah jengin kihou hen ; ijeh-inem itile eiho khat cheh hi tibah khat ihi bouvui .
49004026	Lung hangkha tajong leu chun chonse hih-un ; nalung han u chu nisan lhumkhum hih hel hen
49004027	Chule agilou pa chu mun ot hih hel’uvin .
49004028	Gucha chu gucha kit ta hih hen , chusangin alhasam ato theina din akhut tah-in napha tong gim hen .
49004029	Nakam’uva konin thuse khat cha potda hen , amavang ajah ho lung lhaina din khantou theina dinga akhoh dungjuija thupha potjo hen .
49004030	Lhatdoh nikhoa dinga mohor nakinam nau Pathen Lhagao Theng chu lung phatmosah hih-un .
49004031	Thukha jouse leh lungsat , lunghan , kinah , kitaitom , chule gitlounajouse nang hoa konin pai mangun .
49004032	Nang ho khat le khat kihepito cheh-un , lung nemun , Pathenin Christa sunggil’a na-ngaidam bangun ki-ngaidam’uvin
49005001	Hichejeh chun Pathen sahtah chate nahijeh-un Amato bah ding ngaitouvin .
49005002	Christan eiho eingailut’uva eiho jal’a Pathen henga maicham thilpeh gimnamtui banga Ama akipehdoh jeng bang chun ngailutnan chon’uvin .
49005003	Mithengte umdol’in jong thule then louna jouse chule papset thudol nalah-uva kiphapoh hih hel hen ;
49005004	chule jamo le thumotsei , tothanghoi hicheng jong chu umda hen lang , chusangin thangvahna thu kiseijo hen .
49005005	Ijeh-inem itile nang hon hiche hi nahetdiu ahi , koi hile jonthanhoi bol , thilthengloubol , chule papsea le doilim semthu houva chun Christa le Pathen lenggam sunga mun aneipoi
49005006	Koima thu homkeovin kilhep lhahsah dauvin , hiche ho jeh taha chu thua nung lou chate chunga Pathen lunghan hung chuji ahi .
49005007	Hiteho chutoh imacha kikop hih-un .
49005008	Nangho muthima na umsa nahiuvin , tua vang Pakai hongsunga khovah changkha nahitauvin , hijeh chun khovah chate bangin chon’un .
49005009	Ijeh-inem itileh khovah ga chu phatna jouse le adih chule thutah ahin ,
49005010	Pakai lung lhaina ding chu pho toh-uvin ;
49005011	muthima um tohga beiho chuto imacha kikop hih hel’un , amaho chu sosal’un phohsal jou’uvin .
49005012	Ijeh-inem itile amaho guthim natohho chu seidoh ding jongjachat umleo ahi .
49005013	Ajeh chu ijakai hi isosal’a iphonjal teng le khovah chun aphong doh jitai .
49005014	Ijeh-inem itile ijakai phong doh a chu khovah ahi . Hichejehchun : ‘ Vo ihmumil khangin , Athi lah a konin thoudoh-in : Chuteng Christan nasalvah ding ahi , ’ tin akiseiye
49005015	Hijeh chun iti nachon’um ching theiyun , lungthimbei ho banga um louvin , michingho bangin um’un ;
49005016	phat hi kitup keiyin mangun , ajeh chu tulai nikho hi apha tapoi .
49005017	Hijeh chun lungthimbeiyin umdauvin , Pakai lungdei ipiham het ding ngaitouvin .
49005018	Lengpituiyin kham hih-un , hichea chun manthahna aum’e ; chusangin Lhagaovin dimsetjo’uvin ;
49005019	tumging to thon Lhagao lan khat le khat kihou limun , tumging tumin kitohdel’in Pakaiya nalunggil’in la sauvin .
49005020	Imatih chanin ima lam jouse a dingin i-Pakaiyu Jesu Christa minin Pa Pathen thangvah jingun ;
49005021	Christa ja nan khat thun khat nung uvin
49005022	Numeiho Pakai thua nung bangin napasal teu thun nungun ;
49005023	ajehchu Christa chu atahsa Houbung huhhinga le aluchang ahi banga , pasal chu numei luchang ahi .
49005024	Houbung Christa thua anun banga numei ho jong ima lam jousea apasal teu thua nung diu ahi .
49005025	Pasal ho , Christan Houbung angailut’a , adinga Amatah akipeh doh jeng bangin najiteu ngailu’vin .
49005026	Christan angailut Houbung chu twiya asilngim’a thua asuh thengna dinga abol ahi ,
49005027	hichu Houbung hi Ama angsunga loupitah leh thengsel , nolnabei le avonkom beihela adinsahna ding ahi .
49005028	Hijeh a chu pasal hon ajiteu chu ama ho tahsa banga angailut diu ahi . Ajinu ngailupa chu ama kingailua ahiye .
49005029	Ajeh chu koiman imatih chanin atahsa ahokhahpoi , Christan Houbung abolna bangin , avah khangin ahebolji bouve .
49005030	Eiho hiChrista tahsa tibah ihiuve .
49005031	“ Hichejeh a hi mihemin anu apa lhakanga ajinu akolchahjoh ding chule amani tikhat hilhon dinga hi , ” akiti .
49005032	Hiche thu hi giltah ahin , keiman Christa le Houbung thudol’a bou ka sei ahiye .
49005033	Ahinla nang ho amichang cheh a ding jong ahin , hijeh chun mi ama aki-ngailut bangin ajinu ngailu chehhen , chule numeiyin jong ajipa jabolcheh hen
49006001	Chate Pakai jal’in nanu napa thun nungun , hichu adih ahi .
49006002	“ Nanu napa jabol’in , ” kiti hi thutep lah a thupeh masapen ahin ,
49006003	“ Naphat theiya leiset chunga nahinkho sotna dingin , ” jong akati .
49006004	Pate ho , nachateu sulung hang hin-un , Pakai deiya gahchah le tilkhouna lamjoh a seiletsah jo’uvin
49006005	Sohho , Christa thua nanun banguvin , kichat le kihot pumpum in lung jangkeiyin tahsa lama napakaiteu thua nungun ;
49006006	mihem vethoiding maiya hilouvin , hinkhopumpin Christa soh hiuvin , Pathen lungdei chu tonguvin ;
49006007	mihema hilouvin Pakai lama lunggel’a soh natong hiuvin ;
49006008	ajeh chu soh hihen chamlhat hile thilpha bol chanin Pakaiya kona kipaman asancheh diu naheuve .
49006009	Pakaiya pang ho , sohho chu tobangma chun bol’un , hutum gihsal bol dauvin , ajeh chu ama ho le nang ho nagom’u va Pakai chu van’a aumin , Aman koima dat le langkaina aneilou na heuve
49006010	Achaina keiyin Pakaiya pansan athahhat athilbol thei nan kitilkhouvun .
49006011	Diabol lungthim gilou chengse masanga napan jouna din Pathen galvon lhingkeiyin kivon’un ;
49006012	Ijeh-inem itile eiho thisan le tahsaphe to kibon ihipouvin , van mun tin’a lhagao gilou engse ho , hiche vannoi muthimvaipo ho , thu neiho , vaihom ho to kidou ihiubouvui .
49006013	Hijeh chun nikho phalou nia nadin jouva , akhonna geiya dingdet’a nanan jouna diuvin Pathen galvon lhingkeiyin pan’uvin .
49006014	Hijeh chun thutah chu konggah bang in kigah un , adih chu ompho bangin panin dingun ;
49006015	cham na Kipana Thupha chu kengchot kisesa bangin gotsan kikoiyun ,
49006016	hicheng chunga chun agiloupa thalpi meikong tobang chu nasuhmit jouna diuvin tahsan chu lum bangin kidal nan neiyun ;
49006017	chu le huhhingna chu thih-lukhuh bangin kikhuh-un , Lhagaova kon Pathen Thu chu chemjam bangin mangun ;
49006018	hiche na ding hin Lhagao mang chan ijakaiyin phat jousen tao jing un lang , chujongle tantih neilouvin phat jousen kiging jingun , mithengte din jong taopeh jinguvin ;
49006019	chule keima din jong Kipana Thupha thugil hi paodoh a thu ka sei teng kichentah a het theiya kaseidoh theina dingin neitaokop jingun ,
49006020	hiche dinga hi thihkhaova kihen’a leng palai kahin , hiche laitah a hi kasei dingdol lom hangtah a kaseina ding ahi
49006021	Pakai hinkhoa lhacha tahsan um sopi deitah Tychicus-in keima umchan ipi kabol nahetnom chengseu nahetsah nauvinte .
49006022	Keiho thudol nahet nom chengseu hetsah ding le nalungthim til khou ding ngaitoa ama hi nahenguva kahinsol ahi .
49006023	Pa Pathen le Pakai Jesu Christaa konin ngailut le tahsan chule chamna sopite henga um jing hen .
49006024	I-Pakaiyu Jesu Christa ngailut ho chengse chu kemthei louvin lungset nan umpi jingu hen
50001001	Jesu Christa soh te ni Paul le Timothyn Philippi khoa um Jesu Christa tahsan mithengte le Houbung lamkai chengse , lhacha chengse henga :
50001002	i-Pau Pathen le Pakai Jesu Christa konin lungset le chamna nachunguva um hen .
50001003	Nang ho kageldoh phat le imatih chanin ka-Pathen kathangvah jinge ;
50001004	Phat jousen thangvah to thon nang ho chengse dingin katao jing jengin ,
50001005	akipat nia pat tuni geiya Kipana Thupha kinbol thudol’a neikithopi jeh-un hitia chu kabol ahi .
50001006	Hichea hin nang ho sunga thilpha bolpa chun Jesu Christa nikho geiya amolso tei ding dettahin katahsan’e .
50001007	Nabonchauva thudol’a hitia lung kagel hi adih-e ; ajeh chu kalungthim’a kavop jing nahiuve . Nanghon eikipe lungsetna thudol’a kabulput kahen lhahna hihen lang Kipana Thupha lama kihonna thusei le phudetna ding dol hijongle neichankhompi cheh-u ahiye .
50001008	Nabonchauva lung gil’a ka-ngailut nau kisei hi Jesu Christa lainatpina ka-ngaiyu eihettohpia Pathen ahijenge .
50001009	Hiche kataona lopen chu : ngailut naneiyu chu agil cheh cheh a , hetna gelkhenna aletsetna ding kati ahi .
50001010	Chutile nanghon thilpha datchilje nahet-uva , Christa nikho ni le thengsel le nolnabei nahi diu ,
50001011	Jesu Christa vanga Pathen loupina le vahchoina dinga thildih ga chu nadim dingu ahi .
50001012	Sopite , keima chung chang thusoh hi Kipana Thupha machal na joh ahidan nahet diu kadeiye .
50001013	Hichejeh hin kabulput kahen lhah hi Christa seijui kahijeh ahi Pretorian sepai ho le midang jouse henga aphongdoh tai .
50001014	Chu le kabulput henlhah hi sopite atamjon amun , hanlo na cheh-in aneiyun , gin bei hel’a thusei ding angamlotauve .
50001015	Atahbeh-in mi abangin thangset sum le kinahna bep’in Christa aseiphong leuvin , phabep’in vang thilpha deina aseiphongu ahinai .
50001016	Kon khat’in jong Kipana Thupha panhuna thusei kahi ahetjeh uva ngailutna aneiyu ahi .
50001017	Kon khatsen vang kabulput henlhah na hi genthei kathoh be cheh ding dei naa lung theng louva Christa asei phongu ahibouve .
50001018	Ipijeh mong ham ? Phat lhemna hihen atahbeh hijongle , ipi lam ahiya Christa chu kiseiphong thou ahin , hijeh chun kakipah-e , chule kakipa jing ding ahi ;
50001019	Ijeh-inam itile nang ho tao kop jing jeh le Jesu Christaa kona Lhagao panpina jeh a hiche hi huhhinga kahung umna ding ahi kahei .
50001020	Kadei gilpen le kakinepna chu katoh dingdol kin pel louva kabol jing theiya , a-itih phat hihen tutah jeng hijongle hakattah a kapan ngam’a hinna hihen thina hijongle katahsa pumpia hi Christa choi-at nading hi ahipen’e .
50001021	Ijeh-inem itile keima din hin chu Christa ahin , thi chu hamphatna ahi .
50001022	Ahinla tahsaphea hin hi tohga pha sona joh ahile , hoijoh lhen kah ding kahepoi .
50001023	Ni kaha lhenjoh ding helouva moh lunggim kahi , kitel doh a Christa to umkhom ding kadei lheh jenge , hichu kei dinga gam chenga phajo ding ahi .
50001024	Ahin la tahsaphea kahin nah lai ding hi nang ho dia khoh jo nalai ahi .
50001025	Hijeh chun um nalai ing ting nabonchauva ka-umpia kipana le tahsan dol’a nakhantou be na diuva kakithopi ding hi kaginchat’a kahet ahi .
50001026	Hichu nahenguva kahung kit teng keima jeh a Jesu Christa to nahinkhom nauva kisonna nanei be chehna dingu ahi .
50001027	Keima na henguva hung ing , hung mun , muhih jong leng , Kipana Thupha tahsan lam’a lung khat tah a napan khom’uva , Lhagao khat’a na din khom jing u kajah theina din nanun nakhan , nakhosah dol’u chu Christa Kipana Thupha to kitoh pou pou hen ;
50001028	Nakidoupi-teu masanga kicha louhel’a napan’u chun amaho dinga manthahna ahi-dol aphotchetsah a , nangho dia huhingna ahije amusahding , hiche hi Pathena hungkon ahin ,
50001029	Christa jal’a Ama tahsan mai hilouva Ama ding jong nathohgimpi diuva chan kipe nahiuve ;
50001030	hijeh a chu masanga thohgim’a gal kasat chu namu’vin , tun jong najauvin ahi .
50002001	Christa to hinkhomnaa hi kitil khounaa , um dia , haldoh theina ngailut a um dia , Lhagaova kiloi khomna a um dia , dipdam le kilai natpina a um ding le ,
50002002	kakipana hi suchamkimun , lungthim kitha khat-in , ngailutna chu neicheh-in , thu khat kisauvin , lung khat hiuvin ;
50002003	Moh hamhoitho le kiletsah man’a imacha bol louvin , lung nem heo chan khat’in khat chu ama sanga phajoa gel cheh hiuvin .
50002004	Koiman ama changseh ding mai gel louvin midang ding jong gelkhoh cheh hiuvin .
50002005	Jesu Christa sunga cheng lungput chu nang ho sung gil a jong cheng ding ahi .
50002006	Aman Pathen lim le mel aput jing jeng vangin , Pumhat’a Pathen to kibah ding agel naisaipoi ;
50002007	Ama chamtah-in keohel’in akilhan , Soh lim le mel akivon jon , Mihem khat bangin mihem mel’in ahung kilah-in ,
50002008	Thina chan geiyin achamtah-in akineosah-in , Thingpel’a thina chan geiyin thun anunge .
50002009	Hijeh a chu Pathenin Ama chu munsangpen chungvuma akhansanga , Min jouse sanga minthangpen apeh ahin ;
50002010	Hijeh a chu van le leiset chule leiset noiya cheng jousen Dilsua Jesu min’a chibai aboh diu ;
50002011	Chule lei jousen Pa Pathen loupina dinga Jesu Christa chu , ’ Pakai ’ tia aphondoh cheh diu ahi .
50002012	Hiti ahijeh chun kadeitahte , sei na-ngai jing banguvin keima umpet maiya hilouvin , tu ka-umlou pet jengin jong kicha cheh-in ki thing thingin huhhing nachan nau molsona dingin na tongun .
50002013	Ijeh inem itile alungnachim ding deichat-na le toh nomna dinga nasunguva natong chu Pathen ma ma ahibouve .
50002014	Ima jouse phunchel louhle le kinel baotam louhel’in bol’un ;
50002015	chutia chu hiche khang lamvai le vah koiho lah a hi nolnabei le themmona neilou , themmona bei Pathen chate nahiuva , vannoiya nisa banga navah theina diuvin ,
50002016	Amaho chu hinna thu seipeh-un ; chutile Christa Nikho teng kison-naa kanei theiya , kagimna le kacholna chengse hi moh ahilouje kichen ding ahi .
50002017	Natahsan jal’uva Pathena thilpeh le natohnaa hin kahinna thisan hi kisung lhahel jongle kakipah-in nabonchauva chunga kakitai piuve .
50002018	Hiti chun kipah-un lang keijong neikipa piu-vin .
50002019	Nachung chang thuu kajah teng kitilkhouna kanei theina dinga nahenguva Timothy hinsol vah ding Pakai Jesu jal’in kakinem lheh jenge .
50002020	Nachung chang thuu lung thengsel’a gel khoh a ama tobang midang kaneipoi .
50002021	Ajeh chu midang hon amaho ding jeng bou akihol’uvin , Jesu Christa thudol’a imacha agelkhoh pouve .
50002022	Timothy vang aphat chomje naheuve , ajeh chu chapan apa akithopi banga Ki-pana Thupha thua hi soh na tong banga keima eitoh hu ahiye .
50002023	Hijeh chun keima umchan ding dol akihet phat phat le ama hi hinsol ding kinem jing kahi .
50002024	Keima tah jong kahung loi ding hi Pakaiya konin kagingcha lheh jenge .
50002025	Ka-ngailutna kinbol dia na-solchah-u , kaseipai chanpi le toh khompi , sopi Epaphroditus hi na-henguva hinsol loi ding khoh kasa-tai ;
50002026	ama dammo thu najah-u chu nommo asa lheh jengin , hijeh chun nabonchauvin namu nom lheh jenguve .
50002027	Ijeh-inem itile anan athideh chet jenge , ahivangin Pathenin akhoton , amaseh hilouvin keijeng jong lunggimna sangson kanei louna din eikhotoi .
50002028	Ama namu tengu nakipa kit theiyuva kalunggimna jong alhom dom theina dinga ama hi kahinsol loi jeng ahi .
50002029	Hichejeh chun Pakai jal’in Kipana tincheng to thon anasangun lang , hitobang mi hi jabol’uvin ;
50002030	ijeh-inem itile aman keima neijen nauva abang khai jouse bulhitna din ahinkho geiyin atohdoh jengin , Christa ding natohnaa athilo deh chet jenge .
50003001	Kasopite , tukalse vang Pakai chunga kipah jingun . Nang ho dia aphat chomjeh-in kasutsa velsut kit ding kachimdehpoi .
50003002	Uichate chu kivet phat’un , thilse bol ho chu kivet phat’un lang cheptan lou khohsah ho chu kivetphet’uvin .
50003003	Ijeh-inem itile Pathen Lhagaova Pathen chibai boh a Christa Jesu jal’a kisonna nei , tahsaphea kisong lou eiho hi cheptan dihtah ihiuve .
50003004	Tahsaphea cheptan kisonpi ding hijongle kiphat lamna kaneipoi . Khattouvin tahsaphea cheptan chu akisonpi dingle ken kakheljoi .
50003005	Niget nia chep kitan , Israel chilhah , Benjamin phung Hebrew chilhah Hebrew mi , Danthu dungjuiya Pharisee kahin ,
50003006	tompan jeh a Houbung bolsea pang , them channa dia Danthu lamdol’a nolnabei kahi .
50003007	Ahinla hitobang phatchomna kanei hi aboncha Christa jal’a pannabei thil’a kagel ahitai .
50003008	Ka-Pakai Jesu Christa hetna hin akhokhelsoh hel phat’in thildang jouse hi manthahna , imacha hilouva ka-ngaito ahin , Ama jal’a thil ijakai hi kapaidoh a , Christa chu kaphatchompi theina dinga adang hi eh tobanga kagela
50003009	Ama sunggil’a keima kakimudoh a , themchanna chu Danthu vanga kanei hilouva , tahsan jal’a Pathena hungkon them channa , hiche themchanna chu Christa tahsan vanga kanei theiya ,
50003010	Ama le athokit thahatna kahet’a athohgimna chu kathoh khompia , athina banga chu kathi nom ahin ,
50003011	kajo pou le thinaa kona jong katho doh ding ahi .
50003012	Keiman kalahsa ahiloule chamkimsaa jong kahipoi ; Christa Jesun keima eimat khah banga ken jong mat khah tei ding kagot joh ahibouve .
50003013	Sopite , keiman mankha taa keiya hisah mongin kagelpoi , kagel khat vang hi achesa thil jouse chu kasumil jin , masang lama thil ho kadeljoi ;
50003014	Jesu Christa jal’a chunga Pathen kouna dungjuiya hatman sanna dia abidoi mun chu hadel’a del kahi .
50003015	Hijeh chun eiho apilhingsa sen hitobang hin lung gel’u hitin , ijemtia khattouvin thilchom agel jongle hijong chu Pathenin nahenguva phongdoh nante .
50003016	Hijongle eihon iphah sau chan geihin chon’u hite .
50003017	Sopite , nabonchauvin keima umchan jom’uvin . Navetkah diuva chon keiho umchan jop ho vechen’uvin .
50003018	Ijeh-inem itile mitampi achon nau hi najah-uva tamtah vei kaseisa ahitan , tua jong kap puma kasei ahi , amaho hi Christa Thingpel douva ahiuve .
50003019	Hijeh chun akikhon nau chu manthahna ahin , a-pathenu chu agilpiu ahi ; akithang at nau chu jumna ahin , leiset thil ho jeng bou agel’uve .
50003020	Eiho vang igammi hinau chu van chunga hung kipan ahin , hichea kona chu Huhhingpa Pakai Jesu Christa hung ding kinemtah a i-ngau ahi ;
50003021	Aman athilbol thei thahatna chu thil ijakai hi anoiya akoisoh a , eiho tahsa manmo hi Ama tahsa loupi tah lim’a akhel doh ding ahi .
50004001	Hichejeh chun kasopi ngaitah le deitah te , kakipana le kalal lukhuh ho , hibang tah hin ngaitahte Pakai hinkhon dingdet jinguvin .
50004002	Euodia le Syntyche chu Pakai jal’a kihoutoh dinga deichom tah a ka-ngeh ahi lhon’e .
50004003	Ahi , kanamkoljon put khompi ginchat umtah nang jong ka-ngeh nahi , hiche numei ho hi kithopin , ajeh chu amaho ahiuvin , ment ahin , adang dang katoh khompi chengsen Kipana Thupha thudol’a hatah a eitoh khompiu ahin , hinna lekhabu sunga hicheng min hi aumtai .
50004004	Pakai chunga kipah jingun , tikit leuvinge kipah-un .
50004005	Nachon nem’u chu mihem jouse het hihen . Pakai ahung naiye .
50004006	Imacha lungkhamna nei hih hel’un , ahin ima lam jousea taona le thumna mangin thangvah to thon nathum jouseu Pathen hetsah-uvin .
50004007	Chuteng hetna jouse kho-khelsoh Pathena hungkon cham nan Christa Jesu to nahinkhom nauva nalung thim’u le nalunggel jouseu ahonbit ding ahi .
50004008	Sopite , tukalsen vang ipi hile thutah dia kilompen , ja-thei doltah , adih dia ginchat pen , thengpen dia kilom , santhei doltah , thucheng ngei pen , ipi hile phatna dia lom auma pachat na thei aumle , hiti ho hi gel them’uvin .
50004009	Chule keiya kona nakihil’uva nalahsau , najahsau chule namusau chengse chu nang hon jong bol’uvin , chuteng cham konna Pathenin naumpi jing diu ahi .
50004010	Hitih nunga kaphatna ding nahin thah bol kit leuvu hi Pakai chunga hapan kakipah lheh jenge ; nagot jingsau vang ahinan , phat kitup kom namu loujeh-u ahi .
50004011	Kalhahsam man a kasei ahipoi , ajeh chu keima hi kahi bang bep’a lung lhaiya umje kihil themsa kahintai .
50004012	Vaicha tah a umje kahen , neng jeng junga umje jong ka hei ; ima jouse le ijakaiya oivaset a umje le gilkel tah a umje , ning lhingset le vaicha tah a umje thuguh kihil them kahitai .
50004013	Eihatsahpa Christa vanga ijakai bol thei kahi .
50004014	Ahinla kagenthei pet tah a neikithopiu hi nabolpha lheh-ui .
50004015	Kipana Thupha kipat til , Macedonia kadalhah chun nang ho tilou Houbung koimacha peh le lah thudol’a eikithopi aum louje Philippi mi nang hon nahet’u ahi .
50004016	AjehchuThessalonica khoa ka-umpet jeng jong chun ka-ngaichat hunnan avel vel’in neihin thot’uve .
50004017	Thilpeh chu kadei man ahipoi , nangho dinga aga apun ding joh chu kadei joh ahibouve .
50004018	Ijakai neipeh nau lekha hiche hi ahin , kaning lhingin , nang hoa kona santhei doltah , kikilhaina tobang thilpeh gimnamtui , Pathen lungdei lamtah kamun , kanei bulhingsettai .
50004019	Nang ho jong ka-Pathenin ahao dungjuiyin loupinan Jesu Christa hinkhon na-ngaichat chan’u subulhit nante .
50004020	I-Pau Pathen chu tonsot , tonsot geiyin loupi jing jeng hen : Amen .
50004021	Christa Jesu hinkhoa hing mitheng josue salam’uvin , Kaumpi sopiten nasalam’uve .
50004022	Mitheng jouse ahideh chun Caesar insung miten nasalam’ui .
50004023	Pakai Jesu Christa lungsetnan nalhagaovu umpi jing hen .
51001001	Pathen lungdeiya Jesu Christa solchah a pang Paul le sopi Timothyn
51001002	Colossae khoa um Christa sunggil’a mithengte le tahsan um ho , i-Pau Pathena konin lungset le chamna na chunguva um jing hen .
51001003	Keiho phat jousen nang ho din kataovun , i-Pakaiyu Jesu Christa Pa Pathen kathangvah jingui .
51001004	Ajeh chu Jesu Christa hinkhoa natahsanu le mitheng jouse na-ngailut’u ka jauvin ,
51001005	nang ho dinga kinepna chu van’a kholsa ahitai , hichu Kipana Thupha thutah thudol’a chun najatauvin ,
51001006	hiche nahenguva ahung lhun a pat nalah-uva aumdol bangin vannoi pumpia aga pung lheh jengin , najah niuva pat Pathen lungsetna chu thutah-in amachal jingin ahi .
51001007	Hitia hi nang hon kangailut tah-u le sohna katoh khompiu Ephras a kona nahetdoh-u ahin , ama hi Christa dinga keiho cheng thalhenga tahsan umtah le lhachaa pang ahin ,
51001008	ama hin lhagao vin napeh-u ngailutna naneiyu chu eiseipeh-u ahi .
51001009	Hijeh a chu hiche kajah niuva pat chihna tincheng le Lhagao jal’a Ama lungdei lam hetna le datkhen dol nadimsetna diuvin nang ho din taopeh le thumpeh na tang louhel kahiuve ;
51001010	hichu imalam jousea Pakai lung lhaina to kitoh a nachon theiyuva , thilphalam natohana jouse a naga theiyuva , Pathen hetna lama jong nakhan touvuva ,
51001011	aman athahatna loupi tah a kona thil ijakai thoh hat tah a na thoh theina diuva kidang tah a nahatsah-uva kipah tah a
51001012	nang ho chengse khovah laiya leng amithengte to lengkhom dinga lomtah a gongtoh Pa chu nathangvah theina diu ahi .
51001013	Aman muthim khojin tha neinaa kona eihuhdoh-uva , a-Chapa deitah lenggam sunga eipuilut’u ahitai .
51001014	Achapa jal’a chu lhatdohna le chonset ngaidamna ineiyu ahi .
51001015	Chapa chu mu theilou Pathen limpu ahin , thilsem jouse sanga masajo ahi ;
51001016	ijeh-inem itile ama jal’a thil ijakai , van a hihen leiset chunga hijongle , muthei le mumo ho , laltouna ho le loinehna gam ho gei , vaihom thu neina ahin , thil ijakai hi Ama jalle Ama dinga kisem ahi ;
51001017	chule Ama chu thil jouse masanga anaum jing ahin , thil ijakai hi Amato akijopmat teng ding det ahiuve .
51001018	Ama chu atahsa Houbung luchang , abul ahin , ima lam jousea amasat jingna din athiho lah a jong athoudoh masapen’e .
51001019	Ijehinem itile Chapa sunga hi Patheinin chamkimkeiya chenpha adei ahi ;
51001020	ajeh chu Ama jal’a thil ijakai aboncha ahenga suhchamsoh a , Ama vangle a-Thingpel thisan jal’a leiset chunga um jouse le vanlaijol’a um jouse kah a chamna asem ahitai .
51001021	Masang laiya thilse nabol’uva lunggel’a nadou laiyun Pathena kona pamse nahiuvin ,
51001022	tua vang Ama angsunga nolna beihel le boh beh lou , athenga dinsah dinga tahsaphe pua athina tahsa jal’a chu nakicham piu ahitan ;
51001023	tahsan’a nadindet jinguva , dettah le longlouva , najahsau Kipana Thupha kinepnaa chu long louhel’a napandet jing dingu ahi . Hiche Kipana Thupha chu vannoi thilsem jouse henga kiseiphongsoh ahitan , keima Paul jong hiche lhachaa chu pang ka hi .
51001024	Tun nang ho dinga hesoh genthei kathoh jouse hi kakipapi . Ajeh chu katahsaphea thohna hin atahsaa kisim Houbung thalhenga Christa gimgentheina bangkhai jouse asuh bulhit ahi .
51001025	Hiche dinga chu Pathen gouching kahiya , na henguva Pathen thu lhingkeiya seiphong dinga eiki-ngense dungjuiya keima lhachaa pang kahi ;
51001026	hiche thuguh hi tonsot tonsot , akhang khanga ki-im ahin , tua vang amithengte henga kiphongdoh ahi tai .
51001027	Pathenin hiche thuguh thalhinje le loupije itobang lom ahi chu namtin henga hilchet ding adeitan , hiche kinepna loupipen nasunguva Christa achen hi ahi .
51001028	Amabou hi kaphonjal’uva mitin kathumop’uva , chihna top’a mijouse kahilchah-u ahi ; ajeh chu amitakip hi Christa dinga pilhingsaa kadinsah nom’u ahi .
51001029	Hiche nadinga hi Aman kasunga eikhumpeh thahat tah a natong jing ahatna chu mangchaa kiseh tah a tonggim ka hi .
51002001	Nang ho ding le Laodicea khoa um ho ding chule tahsaphea kamai mukha lou hel ho ding geiya itobang tah a kihabol kahije hi nahetdiu kadeiye .
51002002	Hichu alung thimu akilhep bi theiya , ngailtunaa akikankhom’uva , hetkhenna lhingset , neng jeng junga aneiyuva , Pathen selguh Christa chu ahetdohna diu ahi .
51002003	Ama sunga chun chihna le hetna gou jouse akisel’e .
51002004	Hiche hi koiman seithem’a nanel lhah louna diuva kasei ahi .
51002005	Tahsa hin nalahuva lha hih jong leng lhagaovin nang ho to kalhahkhomin , kigah chah tah a napan det jeu le Christa natahsanjeu kipah-in kaseijinge .
51002006	Jesu Christa chu Pakai dinga nakisan’u ahitah jeh-in , Amato hingkhom’un ;
51002007	Ama sunga jung khouvin , kisadoh-un , nakihil banguvin tahsan nan kiphutdet’un , thangvah nan bulhingset’uvin .
51002008	Koiman chihgut lekha themna le mihemte pehson doha lhep lhahna thei moh thu homkeiuva gal-hing banga nakai mang louna diuvin ching theiyun , hichu vannoi leiset chondan dungjui bou ahin , Christa-a tobang ahipoi .
51002009	Ajeh chu Christa sung , atahsa sunga chu Pathen , a-Pathen hina chamkimsoh a pansa ahin ,
51002010	vaipoh thu neina jouse luchang Christa to na hinkhom tengu le nang ho jong chamkimji nahiuve ;
51002011	Ama sunga chu nang ho khut’a kitan hilou , cheptan nahiuvin , tahsaphe pu tahsa chu ponse selhah banga napaiyuva , Christa dinga chep kitan nahiutauve .
51002012	Ijeh-inem itile baptize nachan’uva chu amato kivuitha nahitauvin , Pathenin Ama chu thinaa athodoh kit , hiche thokitna chu tahsan jal’a amato thoukhom kit nahiutauve .
51002013	Nang ho chonset’a thisa , natahsapheu jong cheptan lou nahiuvin , Pathenin Christa to nachohing khom’uva ichonsetna jouseu angaidamsoh ahitai .
51002014	Eidou dal’uva pang khut’a kisun kihilna lhongpi Danthu chu Christan anoi manga , hichu asumangsoh-in Thingpel’a akhetbeh tai .
51002015	Christan vaipoh thu neina jouse ahoh lhasoh-in , atahsa chun abonchan ajousoh-in , kichentah-in aphongjal’e .
51002016	Chuti ahijeh-in koiman anneh thu , donthei thu , kut thudol , lhathah nit dol ham le Choldo Nikho thudol hamin nachung thuu khol da hen :
51002017	hichengse chu ahung lhung ding thil ho lim’a um ahin atahsa tahbeh chu Christaa umjo ahibouve .
51002018	Themgao thilmu bang mukisaa , ale lama kichonnemsah , Vantilte ho pou chibai boh nom mi koimacha nasan diu kipaman chu lahmangsah hih hel’un , hitobang miho hi mihem lunggel lam jeng agel jeh-uvin huilhoh mang theibep ahiuve .
51002019	Amaho chu atahsa pumpi Pathen thilgon banga akhantouna dinga tuhgom’a kilmatsoh guchin thagui chengse kigopsohna aluchang chutoh kimat lou ahitauve .
51002020	Vannoi leiset bulpi lhagao hoa kona ontholna dia Christa to thikhom nahitah-u le ibol’a leiset kihilna lhongpia pansat’a hing ding goa nahiuvem ?
51002021	“ Tham hih , tep hih , tongkha hih , ” kiti ho chu .
51002022	Hicheng hin akimanchah teng mangthahji thilho aseidoh ahin , aboncha hi mihem thupeh le thuhil jeng ahibouve .
51002023	Hiche ho hin ki engbol’a hougutna le kichon nemsah chule tahsa tibah engtim’a kitimna jal’in chihna gong apun , ahinla tibah ho kitiman dinga imacha phachom louhel ahibouvui .
51003001	Nang ho Christa to kaithou tha nahitah-u le chunglam Pathen jet lama Christa kitousahna mun’a thil ho jeng bou hol’un .
51003002	Leiset chunga thil ho hilouvin chung lam thil ho jeng gel’uvin .
51003003	Ijeh-inem itile nang ho athisa nahitauvin nahinnau chu Pathen sunggil’a Christa to kiseltha ahitai .
51003004	Nahin nau Christa ahung kilah teng , nang ho jong Amato loupi tah a nakilah khom diu ahi .
51003005	Hijeh chun leiset chunga natibah chengseuva natong jonthanhoi , thenlou , huh , lungtup gilou , milim hou tobang papset hicheng hi that gam’uvin .
51003006	Hicheng jeh hin thua nung lou chate chunga Pathen lunghan achujin ahi .
51003007	Masanga nang ho jong hichenga hi ana chon’a ana hing nahiuve .
51003008	Tun vang lungsat , lunghan , mitthip , taitom , nakamsunguva kona thujahmo sei jouse hi aboncha napai mangsoh diu ahij .
51003009	Khat le khat thujouvin kihou hih-un ; ijeh inem itile mihem lui chu achonna jouse pum’a ponse lelhah banga nale lhahsau ahitai .
51003010	Ama limtobanga Sempa chu kichentah a na hetna diuva tang louhel’a semthah jing jeng limthah chu nakivon joh-u ahi .
51003011	Hichea hin Greek hihen Juda hile , cheptan le cheptan lou , koito kisamkai khah lou le khosuh khotou helou , soh , chamlhat aum thei poi Christa chu imajouse hisoh a , ijakaiya umsoh ahitai .
51003012	Hijeh chun Pathen lhentum mitheng , angailute nahijeh-un lainatna , khotona , kineosah nunmen , thohhat hicheng chu kivonjou’vin .
51003013	Khat le khat kidemdaito cheh-un , khat’in khat chunga kiphinna anei jongle kingaidamto jengun ; Christan nang ho na-ngaidam bangun nang ho ki-ngaidam’uvin .
51003014	Hicheng jouse chunga hin kikankhomna chamkimpen ngailutna neiyun .
51003015	Christaa hungkon cham nan nalung sunguva vai homhen , hiche dinga chu tipumkhat’a kikou nahiuve . Chule thangvah jinguvin ,
51003016	Christa thu nasunguva dimset’in cheng jing hen , chihna tin chengin kihilto kithumop to’uvin , tum ging to thon , houlan , thangvah to thon Lhagao lan nalung sunguva Pathen din sauvin .
51003017	Chule ijakai nabol jouse thu lam ahin natoh lam ahin abonchan Pakai Jesu minin bol’uvin , Ama jal’in Pa Pathen thangvah jingun .
51003018	Numeiho Pakai dia lomtah-in pasalte thun nunguvin .
51003019	Pasal hon numeite chu ngailuvin , nunbol dauvin .
51003020	Chate , imalam jousea nu le pa te thun nunguvin , ajeh chu hiche hi Pakai lung lhaina ahi .
51003021	Pate , nachateu alungbei lo louna diuvin sulung hang hih-un .
51003022	Sohte , mihem mitvet maiya hilouvin , Pakai gin nan lung jangkeiyin imalam jousea tahsa lamdo’a pakaite thun nunguvin .
51003023	Ipi hile nabolchan’u chu mihemte dia hilouvin Pakai dinga bol bangin lung thim pumpin bol’uvin .
51003024	Ijeh-inem itile Pakai koma kona goulo ding kipaman nasan diu naheuve . Sohna natoh nau chu Pakai Christa ahi .
51003025	Ajeh chu thildih lou bol’an a thildih lou bol man asan ding ahin , hichea hin maipha vetna aumpoi .
51004001	Pakaite , yan’a Pakai khat naneiyu heuvin lang sohte chu dih kei le jangkeiyin bol’uvin .
51004002	Tao nan phangdet jingun , hichea chun kiging jinguvin thangvah to thou’uvin .
51004003	Pathenin keiho dinga thu seiphongna ding kot ahondoh a , songkul’a eikihenlo na Christa thuguh seiphong theina dingin keiho din jong neitaokop jinguvin .
51004004	Chutile kasei ding dol chu kichentah a kasei thei ding ahi .
51004005	Polam miho koma chihna mangchan chon’un , phat chu kitup keiyin mang chauvin .
51004006	Nathuseiyu chu phat jousen onemheo le kitoh chet , thanop um jing hen , chule thu nadong jouseu kitoh chet’a donbut din kigosadem hiuvin .
51004007	Pakai dinga tahsan um lhacha le soh , sopi deitah Tychicus hin kachung chang thu nahetnom chan naseipeh nauvinte .
51004008	Ama hin kaumchan thuu nahetsah-uva nalung thimu atilkou ding deinaa nahenguva ama kahinsol ahi .
51004009	Amato lhonin tahsan umle dei umtah sopi Onesimus , naloipau hin hikoma thilsoh nahetnom chan nahil nauvinte .
51004010	Kasoh chanpi Aristarchus-in nasalam’ui , Barnabas inkopa Markin jong , ama thudol hi thupeh namusau ahitan , nahenguva ahung jeng khat le ana lamtouvin .
51004011	Justus Jesun jong nasalam’uve ; chepten holah akona Pathen lenggam thudol’a kanatoh khompi hicheng hi bou ahiuvin , amaho hi kalungmonpi lheh jengin ahi .
51004012	Nang ho lah a mi khat Epaphras Jesus Christa soh , ama jong chun nasalam’ui ; ama hi Pathen lungdei pumpia bulhingset’a nanun theina diuva nang ho dinga gunchu tah a tao jinga , nadindetna diuva thum jing ahi .
51004013	Ijeh-inem itile amahin nang ho ding le Laodicea a um ho chule Hierapolis a um ho dinga hatah a athohgima na atoh hi keima mongin kahettohsah ahiye .
51004014	Ngailuttah louthem Luke le Demas-in jong nasalam’ui .
51004015	Laodicea um sopite Nympha chule a insunga kikhom Houbung chu salam’uvin .
51004016	Hiche lekha hi nahenguva akisimjou teng Laodicea Houbung henga jong akisimdohna din ngaitouvin , chutobangman Laodicea kona lekha thot jong nang hon nasim’uvin .
51004017	Chule Archipus jah a , “ Pakai vanga nangman lhacha panmun namu chu namolso theina dingin chingtheiyin , ” tin hil’uvin .
51004018	Hiche salam thu hi keima Paul khut’a hungkon mong ahi . Kabulput hi geldoh jinguvin . Lungset nan umpi jingun .
52001001	Paul le Silvanus chule Timothyn Pa Pathen le Jesu Christa to hingkhom Thessalonica khoa Houbung mite chunga lungset le chamna hung lhung hen .
52001002	Keihon phat jousen nang ho din Pathen kathangvah jingun , katao nauva tang louhel’in nang ho kamin phah jinguve .
52001003	Itobang tah a natahsan’u natoh a napoh doh theiyuva , ngailut jal’a iti natoh hat’uva , chule i-Pakaiyu Jesu Christa jal’a nakinep nauvin itobanga nathoh hatsah-u chu i-Pau Pathen angsunga kageldoh jinguve .
52001004	Pathen ngailut sopi deitah le alhentum nahiu kaheuve .
52001005	Ijeh-inem itile nahenguva Kipana Thupha kahung lhut’a chu thuhomkeova ahipon , thahat le Lhagao Theng vanga ahin , kaseiyu chu chamkimsoh ahi ; nang hojal’a hiche hin keiho itobang kahiu ahetsah chu nang hon naheuve .
52001006	Ajeh chu thu kisei chun gim genthei tamtah nahin pohlut peh vangun Lhagao Theng jal’in kipah tah-in nasangun , keiho le Pakai umchan banga umtei ding nago ham’uve .
52001007	Hijeh chun Macedonia le Achaia gam’a tahsan mite vetkah ding doltah-in naumdoh tauvin ahi .
52001008	Ijeh-inem itile nang hoa konin Macedonia le Achia gamsunga Pakai thu akiphonjal keovin akingapon , Pathen lam’a natahsan detjeu chu gamtin’a akithangsoh tan , hijeh chun keiho sei sei angaipoi .
52001009	Nang ho kahung vil’uva , nang hon neisan jeu , doilim semthu nahou nauva kona itobang Pathen lama nakiheiyuva , Pathen hing jing dihtah hou dia hungkihei nahiu mi tamtah-in jong aseiyuve .
52001010	Chule ahung lhung tei ding lunghannaa kona eihuhdoh-uva Jesu thinaa kona kaithouva umpa , Achapa van’a kona hung dingpa na-nga jeu chu aseiyu ahi .
52002001	Sopite , nangho kahung vil’u chu mohjenseh ahilou nahenauve .
52002002	Nahetsau bang chun Philipi khoa hesoh genthei tah le jachat umleuva eikibol vangun ka-Pathen’uva kitilkhouna neiyin , Pathen a hungkon Kipana Thupha chu adouvah atam lheh jeng vangin nahenguva seidin kapangui .
52002003	Ijeh-inem itile ka-ngeh nau hi pannabei ahipon , athenglou jong ahipon , lheplhah na jong ahipoi .
52002004	Chuti malah Pathenin Kipana Thupha thua nganse lom eisah-uva eiphasah jeh-uva kaseiyu ahin , mihem lung lhaisah ding golouva , kalungthimu patep tohsa Pathen joh kalung lhaigot’u ahibouve .
52002005	Imatih chan’a pachat lhem thu mang lou kahiuvin , nahetsa bangun papset khu nan jong ima kamangji pouve . Pathen ahetoh a pang ahi .
52002006	Nang hoa hihen midanga kon hijongle mihema kona pachat kahol pouve .
52002007	Christa solchah kahi jeh-un pohgih hahsa pohsah jeng theiyu jong leng ; ahinla minu them tah-in achate akhoukhah them bangin nang ho din nun nem tah kahiuve .
52002008	Ka-ngailut nau agil behseh jeh-in Pathen Kipana Thupha kachanpi nom keova ahitanpon , kahinkho geiyuva kahop nomi ahitai ; ajeh chu nang ho ka ngai lu lheh jenguve .
52002009	Hijeh chun sopite , itobang tah a nang ho koima cha dinga pohgih kahilouna diuva chol le nang , a sun le jan’a na katoh-uva , nang ho Pathen Kipana Thupha seipeh ding kagot’u chu geldoh jingun .
52002010	Atahsan mi nang ho henga kachon nau athenje adihje chule nolnabei ahije ahetoh-a nang ho le Pathen nahiuve .
52002011	Pan achate abolna banga nang ho khat cheh kabol’u chu nang hon naheuve .
52002012	Katilkhouvun , kalhamon’un , aloupina le alenggam chan khompi dinga nakoupau Pathen lungdei dol’a nahin theina diuvin khat cheh-in kahettosah-uve .
52002013	Chujongle atahbeh monga Pathen thu ahijeh chun kathuseiyu chu mihem thu banga gel louva Pathen thua najah jeh-uvin Pathen kathangvah jing jengui ; hiche thu chun atahsan nang ho lah a na atong jinge .
52002014	Ijeh-inem itile sopite , Jesu Christa to hingkhom Judea gama Pathen Houbung mite umchan jom nahitauve , ajeh chu ama hon Juda mite khut’a athoh banguva nanghon jong nagam miteuva kona nathoh gim’u ahitai .
52002015	Judamiten Pakai Jesu le Themgao ho athat’un , keiho einodoh jengun , achunguva Pathen alung lhai nai saipon , chu le mitin doumah chang ahiuve .
52002016	Chidang namdangte huhhinga aum theina diuvva thu kaseipeh diu geiyin eisutang go’uve ; hichu achonset nau pilhin molsona ahitai . Hijeh chun akhon nan Pathen lung hanna achunguva achutan ahi .
52002017	Sopite , chomkhat ikikhen kangu hi , lungthim mit’a milmo nahivangun , ka-ngai lut’un namaiyu mukal ka-ngah lel lheh-uve .
52002018	Hijeh chun nahenguva hung din kakigouvin , ahideh chun keima Paul’in jong hung ding kagot loi ahitan , Satanin eisumo jiuve .
52002019	I-Pakaiyu Jesu ahung kit teng le a-angsunga keiho kinepna , kipana , kichoi-atna lallukhuh ding nang ho nahilouvuham ?
52002020	Ijeh-inem itile nang ho hi keiho loupina le kipana nahiuve .
52003001	Hichejeh chun kathoh jou loutah phat’un Athen khoa kachunga eidalhah diu pha kasauvin ,
52003002	Christa Kipana Thupha jal’a Pathen kinbolnaa tohkhompi isopiu Timothy chu nang ho dinkhompi ding le natahsan thudol’uva natil khou diuvin kahinsol’uve ,
52003003	chutile hiche thoh gim gentheinaa hin koiman nasuh lung ling lao lou diu ahi . Hiche hesoh genthei hi ithoh tei diu ahi nahenauve .
52003004	Ijeh-inem itile nakom’uva ka-um laiyuva hiche hesoh genthei kathoh diu hi kaseipeh masah dem nahitauvin , hitia chu hung lhung ahi naheuve .
52003005	Hijeh a chu lhepna chun lhem lha taleu chun katohna jouseu moh ahikhah ding hi kathoh jou lou phat’a natahsan’u hechen dinga nahenguva Timothy kahinsol jeng ahi .
52003006	Tun vang nakom’uva kona kahenguva Timothy ahung lhungin , natahsan’u le na-ngailut nau kipana thupha , phatjousea phatah-a neigeldoh jinguva keihon kamu nombang uva neimu nom’u thu ahin lhuttai .
52003007	Hichejeh chun sopite , hesoh genthei nan eichup jeng vangun natasan’u chun kakitilkhou lheh jengui .
52003008	Ajeh chu nang ho Pakai dia nadindet jeh-un tun keiho din jong hinlo aumtai .
52003009	Nang ho jeh le nachung chang thu’va i-Pathennu angsung kipana le thanopna hijatpi kaneiyu hitoh kitoh chet’in Pathen chu iti kathangvah tadiuvem ?
52003010	Namaiyu kamu’uva natahsan’u lhahsam kabulhit theina diuvin sunle janin giltah-in katao jing jenguve .
52003011	I-Pau Pathen le i-Pakaiyu Jesun nahenguva kalampiu hinlhungjang hen .
52003012	Nang ho khat le khat ki-ngailutna le mitin na-ngailut nau chu Pakaiyin khantousah jing hen , nang ho ka-ngailut nau to bahsah hen .
52003013	Hiti chun nalungthimu phudet hen lang , i-Pakaiyu Jesu amithengte jouse to lhon’a ahung kit tengle i-Pau Pathen angsunga nolnabeiyin nakoiyuhen .
52004001	Sopite , tukalse vang Pathen lungdeilama iti chon ding dol keihoa kona nalahsau banga nachon theijuva , hitia chu nabol be chehna diuva Pakai Jesu jal’a kathumu’va ka-ngeh nahiuve .
52004002	Ijeh-inem itile Pakai Jesu vanga itobang thupeh kapeh-u nang hon nahenauve .
52004003	Pathenin nanghoa kona adei chu then ahin , hijeh a chu jonthanhoiya kona nakitim diu ahi .
52004004	Nang ho amitakip chun atibah cheh chu itobanga kitim thema , theng le jabol’a umsah ding nahet diu dol ahi .
52004005	Pathen helou chidang namdangte banga huh napat lou diu ahi .
52004006	hiche thudol’a hin koimachan asopi dohan bolda hen , masanga kaseipeh-uva chule kahttosahsau bang chun hitobanga chonho chunga hi Pakaiyin phu alah tei ding ahi .
52004007	Ijeh-inem itile Pathenin athenglou dia eikouvu ahipon , atheng dia eikoujoh-u ahibouve .
52004008	Hijeh a chu hiche jop lou chun mihem ajop lou ahipon , a-Lhagao Theng napepau Pathenjoh ajop lou ahibouve .
52004009	Kisopi , ngailut thudol’a hin nahenguva hinsut khoh angaipoi , ajeh chu khat le khat ki-ngailutje Pathena kona kihilsate nahitauve .
52004010	Chujongle Macedonia gam pumpia sopite abonchauva hitia chu nabolsau jong ahitai . Nahabol be chehna diuva ka-ngeh-u ahi , sopite .
52004011	Kangkhen cha umje kihil’un , nakin cheh kibol’in , kahilsau bangin nakhut cheh-in na ki tohgim’uvin .
52004012	Chuti bol leu chun polam mite sei phat nachan’uva , lhahsamna nanei lou diu ahi .
52004013	Sopite , kinepna bei miho banga naum louna diuvin a-ihmumilte thudol helouva naum diu kanompouve .
52004014	Ijeh-inem itile Jesu athia athodoh kit itahsan jeh-un , Jesu tahsan’a ihmumilte chu Pathen in Amato ahinpui kit ding jong itahsan’ui .
52004015	Hiche hi Pakai thusah akona kaseipeh nahiuve , ipijeh-inem itile Pakai hungkit ni geiya eiho ahinga kidalha chengse hi itinama jong le a-ihmumilte sanga masajo lou ding ihiuve .
52004016	Ijeh-inem itile Pakai ama tah ogin to , Vantil pipu ogin to chule Pathen sumkon gin to kithoa van’a kona hung kumlha ding , chu tengle Christa jal’a thisa chengse thoudoh masa diu ahi .
52004017	Chujoutah le eiho ahing nalai amoh chengse hi amaho chutoh vanlaijol’a Pakai lamto dinga meilom’a ikitoltou dingu ahi ; hitia chu imatih chan’a Pakai to iumkhom jing diu ahitai .
52004018	Hiti ahijeh chun hiti thu ho hin nang ho khat le khat kitilkhou jingun ,
52005001	Sopite , aphat le achang thudol hi nahenguva hinsut angaipoi ,
52005002	ajeh chu janlaiya gucha ahung banga Pakai nikho chu ahung lhun ding nang hon kichentah a nahetsau ahi .
52005003	Mihon , ‘ Chamle lungmon aum’e , ” atilai tah-u le numei naoso nat banga photlot louva manthahna chu achunguva hung chuphung jeng ding , koimacha hoidoh louhel diu ahi .
52005004	Sopite , nang ho vang muthima um nahitapouvin hiche nikho chun gucha banga nahinlap den lou diu ahi .
52005005	Ajeh chu nang ho nabonchauva khovah le sunlai chate nahiuve . Eiho hi janlai muthim lah a um ihipouve ;
52005006	hijeh chun midang ho banga ihmu louvin , lung limgeh chan kihong jingu hite .
52005007	Ijeh-inem itile a-ihmua jong janin bou a-ihmun jukham ho jong janin bou akham’ui ,
52005008	eiho vang sunlaiya limgeh ihiuvin , tahsan le ngailut ompho bangin kivon’u hitin , huhhing dia kinepna chu thih lukhuh bangin kikhuh-u hite .
52005009	Ajeh chu eiho hi Pathenin lungsat khum dinga ei lhenu ahipon , i-Pakaiyu Jesu Christa jal’a huhhing chang ding joh a eikouvu ahibouve .
52005010	Eiho hah jingu hen ihmu jongleu hen Amato ihinkhom jingna diuva Ama eiho khel’a thia ahitai .
52005011	Nang hon nabol ngai banguvin khat le khat hiti hin kitilkhou to’uvin kihuto’uvin .
52005012	Sopite , ka-ngeh nahiuve , Pakai jal’a nalh-uva mi phabep kikoiya , nalamkai diu le nahilchah diuva natong ho chu ja lomtah-in ja’uvin .
52005013	Anatoh nau jal chun ngailut nan hajan jabol’uvin . Nasunguva kichamdel’un .
52005014	Sopite , thase ho phohsal’un , lung lhachom tilkhouvun , alhasam kithopiuvin , mi jouse dia thoh hat dinga ka-ngeh-u ahi .
52005015	Chingtheiyun , koiman setna chu setna thuh louvin , chusangin phat jousen khat le khat din jong chule mi jouse din jong thilpha bol ding go jinguvin .
52005016	Ki pah jingun ,
52005017	tang louvin taovin ,
52005018	imalam jousea thangvah jingun ; ijeh-inem itile hiche hi Jesu Christa jal’a nang ho dia Pathen lungdei lam ahi .
52005019	Lhagao chu pheltan dauvin ,
52005020	gao thusei jong nahsah modauvin ;
52005021	amavang ima jouse patep soh keiyun apha chu kolchah jingun ;
52005022	thilse tapou peldoh soh keiyuvin .
52005023	Chamna bulpi Pathenin nang ho nasuthengsoh keiyu hen ; i-Pakaiyu Jesu Christa hungkit teng nolnabei nahina diuvin nalhagao , nahinkhou , natahsau bitkeiyin koi hen .
52005024	Nakoupau tahsan umtah ahin , nabolpeh tei diu ahi .
52005025	Sopite , keiho din jong neitaopeh-uvin .
52005026	Kibengchop thengin sopite jouse salam’un .
52005027	Hiche lekha hi sopite jouse henga nasimna diuva Pakai thahat’a kathugah nahiuve .
52005028	I-Pakaiyu Jesu Christa milungset nan umpiuvin .
53001001	Paul le Silvanus chule Timothyn i-pau Pathen le Pakai Jesu Christa jal’in Thessalonica khoa Houbung henga :
53001002	Pa Pathen le Pakai Jesu Christa konin chamna le lungsetna nachunguva um hen .
53001003	Sopite , natahsanu seithei louhel’a akhantou jeh le nabonchauva khat le khat ki-ngailutna apunjal jeh-in keihon tang louhel’a nang ho dia Pathen thangvah vah jeng ding hi akitoh lheh-e .
53001004	Nang hon thohgim le bolsetna hichengpi douva hi natahsan jom jeh-un Pathen Hou bung dang ho henga nang ho kaki thang-at pi lheh jengui .
53001005	Hicheng nathoh jeh-uva hi nathoh lo na pen’u Pathen lenggam dinga lah thei lom nahi diu , hichun Pathen thutan dihje photchetna aphondoh ding ahi .
53001006	Pathen dihtah chun nabol gen theiteu chu kitoh chet’a thohgimna apeh ding ahi ;
53001007	hiche hi van’a kona Pakai Jesu A-Vantil thanei tah te to ahung kiphondoh teng Pathenin nang ho hi nathoh gimna jouseuva kona keiho puma eilhadoh diu ,
53001008	meikou deuje ju apat’a Pathen heloute le i-Pakaiyu Jesu Kipana Thupha jop lou jouse chunga phu alah ding ahi .
53001009	Amaho talen mat ding chu tonsot’a thoh ding man thahna , Pakai angsung le aloupina thanei tah akona tolmang hel ding ahiuve .
53001010	Hiche hi amithengtea kona loupina le atahsan jousea kona jabolna kisan dinga Pakai ahung nikho le chuti ding ahin , keiho hettohsah tahsan nahijeh-un atahsan lah a nang ho jong napangui .
53001011	Hichea hin i-Pathen’uvin akouna to kitoh a nasan’uva , thilpha ding nadei jouseu le tahsan vanga natoh chu athahat’a amolso soh keina din tang louhel’in nang ho kataopeh jingui .
53001012	Hitobanga chu i-Pathenu le Pakai Jesu Christa lungsetna dungjuiya nang ho jal’a i-Pakaiyu Jesu min choi-at’a auma , nang ho Amasunga naum diu deina ahi .
53002001	Sopite , i-Pakaiyu Jesu Christa hungkit ding thudol le amato ikikhop khom diu thudol’a hi kangeh-u nahiuve .
53002002	Lhang kisam khat tou hihen , Lhagaova kon hihen , thu kithanga kon hihen , keiho lekha thot’a kondol’a kisei hijongle , Pakai nikho chu hung lhungsa dol’in gel’un lang lung ngaito kisuh noh phahsah le lung linglaovin um hih hel’uvin .
53002003	Imacha lamin jong koima kilhep lhahsah dauvin ; ajeh chu Pathen doumah bolna hung lhung masa ding , mangthah dia peng dan bei agiloupa hung kiphongdoh ding ahina laiye ;
53002004	amahin dou apat’a , Pathen min pu jouse le houdia kibol thil jouse chunga kichoi sanga , hitia chu acham cham’a Pahen houin geiya jong touphaa aneiya , hung kipathensah ding ahi .
53002005	Hiti jouse hi kaumpi laiyuva kaseipehsau chu nageldoh louvu ham ?
53002006	Akitep phat tah a ahung kiphon dohna dinga tua ipin atuh kih ahi naheuve .
53002007	Ijeh-inem itile Danbei chun guh thimin na atong jinge ; alailunga kona akilah mang kaha dinga bou atuhkih a chu ahen-oh ahibouve .
53002008	Danbeipa ahung chu kiphon doh tah le Pakai Jesu ahungkitna dinga hung kilah paiya akamsunga kikhong doh huiya athaa , asuh mang ding ahi .
53002009	Danbeipa hung chu Satan thahatna to hung kilhon ding , thaneina tin cheng le melchihna ho chule jouva bolmo kidang tampi bol theina to hung kilhon diu ahi .
53002010	Huhhing a aum na diuva adih ngailutna akisan loujeh-uva manthahna lut dia umsa ho chu melse tah a alhep chatvai diu ahi .
53002011	Hijeh a chu Pathenin achunguva joulhepna alhunsah ahin , hichea kon hin amahon thujou atahsan’un ,
53002012	thutah tahsan louva thujouva nomsa chengse chu athuu kitan cheh ding ahi .
53002013	Pakai dia sah tah sopite , ima-tih chan’a nang ho dinga Pathen thangvah hi kabol diu lomtah kin ahi ; ijeh-inem itile thutah tahsan jeha Lhagao Theng jal’a Pathenin nang ho hi huhhing chang masa loi dia nalhendoh-u ahitai .
53002014	I-Pakaiyu Jesu Christa loupina nachan theina diuva Aman nang ho hi , keihon Kipana Thupha kaseipeh-uva kona nakouvu ahi .
53002015	Hijeh chun sopite , kathuseiyuva kon hihen lang lekha thot’a kisun hijongle , ka hilsau chengsea chun dingdet jingun .
53002016	I-Pakaiyu Jesu Christa Amatah le i-Pau Pathen , tonsot lungmonna le lungsettah a ngailut kinepna eipepau chun
53002017	imalam jousea natoh pha le thupha seinaa nalungthimu tilkou hen lang phutdet jing hen .
53003001	Sopite , tukalse vang nang ho lah a banga Pakai thu hi gangtah a seiphonga choi-at’a aum na din keiho dingin neitaokop jingun .
53003002	chujongle mihon atahsansoh loulai jeh-un mihem gilou le engse hoa kona kahoidoh theina diuvin jong neitaokop jinguvin .
53003003	Pakai chu tahsan umtah ahin , aman naphut det’un tin agiloupa konin nachingtup jing nauvinte .
53003004	Pakai jal’a nang ho kaginchat jeh-uva natoh ngai bang natoh jingna diuva thu kapeh na hiuve .
53003005	Nalungthimu chu Pathen ngailutna le Christa thohhatna lama Pakaiyin kaihoi hen .
53003006	Sopite , sopi koi hile akahleh akalouva chon , keiho hilchahna to kitoh a chon lou mi jouse chu nakiloikhompi louna diuva Pakai Jesu Christa min pan’a thu kapeh nahiuve .
53003007	Nakom’uva tong louva ka-umlouvu , keiho umchan itobanga najop’u nang hon na heuve .
53003008	Koima an manbeiyin kanepouvin , nang ho koimacha pohgih kahi khah louna diuvin gim genthei hahsa thoh-in sun le janin na katongu’ve .
53003009	Thuneina kaneilou jeh-u ahipoi , keiho umchan najom theina diuva nang ho vetsahna monga kabol’u ahibouve .
53003010	Ijeh-inem itile i-umkhom pet’uva koi hile natong nom lou chu anjong nehsah lou dia nang ho thu kapehsau ahitai .
53003011	Ahinla nalahuva kon khat akaleh akalouva chon , natong louva mi sinmo le bep thu kajauve .
53003012	Hitobang miho hin thip beh cha na akitoh-uva an akineh diuva Pakai Jesu Christa min pan’a thu kapeh-uva katilkhouvu ahi .
53003013	Sopite , nang ho vang thilpha bol nan chimtih neilou jen’un .
53003014	Hiche lekha thot’a keiho thu ngailou chu nang hon melchih-un lang , ajachatna din kivoppi dauvin .
53003015	Hijongle melma banga bol louvin sopi bangin hilchahjo’uvin .
53003016	Chamna bulpi Pakaiyin imalam jouse le ijakaiya chamna napeu hen . Pakaiyin nabonchauvin umpiu hen .
53003017	Hiche salam hi keima Paul khut’a hungkon , lekha thot jousea melchihna a hitia kasutji ahi .
53003018	I-Pakai Jesu Christa lungset nan nabonchauvin umpiuvin .
54001001	I-kinep nau Jesu Christa le Eihuhhinguva Pathen thusah a Jesu Christa Solchah Paul’in
54001002	tahsan jal’a cha dihtah Timothy henga : i-Pakaiyu Jesu Christa le Pa Pathen’a konin lungset le hepi chule chamna hunglhung hen .
54001003	Mi abang bangin thuhil dih lou ahil louna diuva phoh tang dia Macedonia lam kajot kon’a ka-ngeh bangin Ephesus umdenin ,
54001004	amahon semthu ho pou le akhonna bei khanggui aseiho’u chun miho lung lutsah hih-in , hiche ho hin tahsan vanga ki mu Pathen gou-thilho sangin kinel baotam na jeng bou asosah-e .
54001005	Ahinla hiche thupeh kipeh lo na lungthim theng tah le ngailut lunggel chule tahsan kicheh tah a hung kon ngailutna khantousah ding thu ahibouve .
54001006	Mi kimkhat hichenga kon hin akihei mangun avah koi leuvin mohkihoulim nan akimang gamtauve .
54001007	Akison nau jong kicheh lou , thusei jong kichen lou , hejong hekhen louvin Danthu hil’in apan nom’ui .
54001008	Danthu hi adoltah a mangpa dia thilpha ahi i-heuve .
54001009	Ijeh-inem itile hitin akimui , Danthu hi midih pa ding ahipon , Dan sukeh ho le hutuh lel ho , Pathen heloute le chonse ho , atheng lou ho le aboh ho , pa that ho le nu that ho , mihem that ho ,
54001010	mito jonpan ho , ki-ngai-jong ho , mihem gumang ho , joubol ho , jouva kihahsel ho chule ipi hijongle adang adih lama kihilna to kikal jouse bol ho ding ahibouve .
54001011	Kihilna dih chu keima eikivopsah kipa umtah Pathen loupina Kipana Thupha dungjuija kihilna chu ahi .
54001012	Keima tahsan theiya eigel’a lhacha eipansah , thahat eipea i-Pakai Jesu chunga kakipah lhehjenge .
54001013	Masang chun ataitom le abolse chule pumhat jengin kana pangin , ahinla hiti ho chu atahsan lou kahijeh a hetoh louva kabol ahijeh-in Patehnin eihepin ,
54001014	Jesu Christa jal’in i-Pakaiyu milungset chu tahsan le ngailut pumin keidin alet lha jengin ahi .
54001015	Chonsete huhhing dinga Jesu Christa vannoiya ahung hi tahsan dinga lhingset thu ahi ; choset ho lah a keima akhoh pen kahin ,
54001016	Ama hintahsan’a tonsot hinna nei ding ho vetkah a pang dia Jesu Christan thoh hatna chengse chu amasapen’a kei chunga photchetna abol nom jeh a hita chu eihepi lheh jeng ahi .
54001017	Tonsot Lengpa , thi-tih neilou , mutheilo Pathen khatseh chu jabolna le loupina tonsot tonsto’in chang jing hen : Amen .
54001018	Sepai phatah banga hichenga chu gal nasat theina ding , masanga nachung chang thua kisei masa ho dungjuiya napan theina dia hiche thupeh hi kapeh nahi chapa Timothy .
54001019	Tahsan le hetkhenna pha nei jingin , mi bangin hiche hi anahsah loujeh-un tahsan asuhmang lo tauve .
54001020	Ama ho lah a hin Hymnenaeus le Alexander jong apangin , ama ni hi Pathen ataitom lhon louna dia hilchah ding in Satan koma kapeh doh tai .
54002001	Amasapen’a ka-ngeh nahiuve , thumna le taona , midang taopehna chule thangvahna ho mijouse dinga ,
54002002	leng ho le thunei vaihomte din neiyun , chuti le Pathen ging le gun che na puma chamdel le lung mongtah a hinkho iman thei diu ahi .
54002003	Hichu eihuhinguva Pathen mitmua santhei thilpha ahi .
54002004	Pathen chun mihem josue huhhinga aum’a thutah het theiya ahung um diu hi adeiye .
54002005	Pathen khatseh ahin , Pathen le mihemte kah a palai jong khat bou ahi-Mihem Jesu Christa chu .
54002006	Ama chamtah-in mi jouse lhatdoh nan a hung kipen , hettohsahna chu aphat cha um doh ahi .
54002007	Hiche dinga hi aseiphong dingle solchah dia eikipansah ahi tah kasei ahin , jou kaseipoi , thutah le tahsan thua chiding namdangte hil’a pang kahi .
54002008	Hichejeh chun muntin’a pasal hon lung hang lou hel le kinel baotam louhel’a khut theng dom’a atao diu kadeiye .
54002009	Hitobangma chun numeiho jong nihchen ponsil dol’in gingkhen le chinghtei tah-in amaho tah kivon’u hen ; sampheh hoi le sana ham , twikohchang ham , ponsil hoi ham , thil mantam pen ham a kijem louvin
54002010	Pathen ginje phong doh thei numei umdol’in thilpha bol’in kijemjou’u hen .
54002011	Numei chu imalam jousea thua nungkhen chan thip beh chan kihiljou’u hen .
54002012	Mihil dingle pasal chuang tha nei din numei kangensepoi , chusangin umthim ngit nget jou’u hen .
54002013	Ijeh-inem itile Adam kisem masa chujouva Evi ahi .
54002014	Adam chu lhep lhah a um ahipon , numei nu joh lhep lhah a um’a , themmochangkha ahibouve .
54002015	Ahinla lung lim-geh leh kisuthenga , tahsan le ngailut neiya aum jom jing le numei chu acha neinaa jong kihinso jing ding ahi .
54003001	‘ Koi hile Houbung lakai nom chun natohpha adeichat ahi , ’ ti hi tahsan theidol thu ahi .
54003002	Ahinla Houbung lamkai ding chu nolnabei , numeikhatseh jia nei , kitimthei , lung limtah , kitup tah , jin dotthem , mihil them ,
54003003	ju nelou , mideng lou , nun nema doubol lou , sum ngailu lou ,
54003004	a-insung phatea kipoh tupthei , ja umtah a achate athua nunsah thei mi hiding ahi .
54003005	Ama insung bon poh tupje helouvan Pathen Houbung iti apoh tup thei ding ham ?
54003006	Ama chu tahsan thah hilou ding ahi , ajo le kiletsah jeh a Diabol themmo chan naa ama jong chuh lo ding ahi .
54003007	Seiset achan a Diabol thanga a-o khah lou na dinga polam mite sephat jong hi ding ahi .
54003008	Houbung lhacha ding jong migin ja um ma , kamtam lou , ju lop lou , alam louva sum veikan lou ,
54003009	lung ngaito thengsel’a tahsan thua thilguh hetna nei mi hi diu ahi .
54003010	Amaho kipatep masau hen , nolnabei ahiule lhachaa pang diu ahi .
54003011	Ajiteu jong hitobanga chu migin ja um , jouva mi hehse lou , kitimthei , ijakaiya tahsan um mi hi diu ahi .
54003012	Lhacha ho chu numei khatseh jia nei hi cheh-u hen , achateu le a-insunga kitup’a po-them cheh hiu hen .
54003013	Ijeh-inem itile phatah a lhacha kinbol mihon din mun pha akisemdoh-un , Christa Jesu sunga um tahsan thudol’a hangtah-in apang ngam’ui .
54003014	Hunga nangma mu loi ding kinem’a hiche lekha hi kasut ahi .
54003015	Ijemtia kahung gei khat le thutah bul le khompi-Pathen , hing jing Houbung , hiche Pathen insunga chu iti chon ding nahetna dia kahin-sut ahi .
54003016	Pathen hou thuguh kiphongdoh aletdol chu hiche ahi : “ Ama tahsaphen akiphongdoh-in , Lhagaovin them achangtan ; Vantilte mit mun aum doh-in , Chitin namtin lah a seiphongin aumin , Vannoija min atahsan tan , Loupin lah touvin aum tai . ”
54004001	Ni nu nung lam le mi abang bang tahsan naa dailhauva jousei lhagao ho le thilha ho thuhil’a ahung lung lut diu thu , lhagaovin kichentah-in aseiye .
54004002	Hitobang phat lhem na ho hi alunggel’u kisou tahsa mijou hoa hung kon ahi .
54004003	Ama ho hin jinei ding akham’un , atahsan hon thutah hetna jeh a thangvah puma akisan diuva Pathenin asemsa neh thei dolchu neh ding ajadauve .
54004004	Ijeh-inem itile Pathen thilsem chengse aphasoh keiye , thangvah pum’a ikisan le imacha pai ding aumpoi .
54004005	Ajeh chu Pathen thu le taonaa kisuthengsoh ahitai .
54004006	Nangin nahinjuipeh thuhil pha le naki khou khahna tahsan thu ho chu sopite pe le chun Jesu Christa lhacha phatah nahi ding ahi .
54004007	Amavang thilboh , numei tehse ho loulimna ho chu pai mangin ; natahsa tah-in hou ngaisahna lam’a kichuh themjon .
54004008	Ijeh-inem itile tahsa lama kichuna jong them khat thil phachom ahinan , Pathen houlam’a kichuhna hi tu hinkho ding hinhen , kho nung hinkho dinga hijongle aphat chom na thutep umsa ahi .
54004009	Hiche thu hi tahsan um , imalam jousea san dinga kilom tah ahi .
54004010	Hing jing Pathen , mitin huhhingpu , ahideh a atahsante huhhingpa chunga ikinep jeh-un itong gim’un ikiseh lheh jengui .
54004011	Thu hicheng hi pen lang , hil’in .
54004012	nachapan jeh chun koiman noise bol da hen , hisang chun thulam , chonchan lam , ngailutna le tahsa lam chule themna lam in atahsante vetsui theiyin umjon .
54004013	Kahung kahsen Pathen lekhabu simna lam le mi tilkhou lam , chule mihil lamin anaponthon .
54004014	Themgao hon thu aseiyuva upa hon nachunga thenso khut angap’uva nakipe Lhagao thilpeh nachan khahchu nahsah mon boldan .
54004015	Mijouse anga nakhantou akiphondoh theina din hichengse hi bol’in hiche hoa hin lung lut’in .
54004016	Nachung chang ahin , nathuhil ahin , kiging phan , hichenga chun pansan , ajeh chu hiti hinbol le chun nangma tah le nathuja ho nahuhdoh ding ahije .
54005001	Upa chu phohsal hih-in , napa tobangin tilkhou thon ; khangdong ho chu sopi bol’in ,
54005002	nupi ho nubol’in , nu-ngah ho nanaote bangin thengsel’in i-lam jousea kaihoiyin .
54005003	Meithai tahbeh ho chu meithai jabol dol’in jabol’in .
54005004	Meithai chun tu le cha anei le amaho hin amasan a-insunguva Pathen hou ngaisahna kichuh-u hen , ahinvah dohho lungset thuh kihil masau hen ; ijeh-inem itile hiche hi Pathen maiya santheidol tah ahi .
54005005	Meithai kicheh tah achanga um vang chu Pathena kinem’a sun le jan’a thumna le tao naa kipe jing jeng ahi .
54005006	Tahsa nop sahnaa kimang nu vang chu ahing laiya thisa ahi .
54005007	Amaho chu seiset achan louna diuvin thupeh hicheng hi pen .
54005008	Hichea hin koi hile amite ding ngaito lou , ahideh a a-insung mite ding ngaito lou chun tahsan ataitom ahitan , atahsan loupa sanga khohjo ahitai .
54005009	Kum somgup noiya mi hilou chu meithaiya sut thei ahi , pasal khatseh jia nei mi ,
54005010	thilpha bolnaa seiphat chang , khou khahje themsa , jindot them , mithengte keng silpehsa , genthei hesoh kithopia imalam jouse a thilpha bolna kipum peh mi hi ding ahi .
54005011	Khangdong meithai ho vang pansah dan , ijeh-inem itile jinei ding adeichat tengu le Christa deimo lamtah-in aum doh jiuvin ,
54005012	atahsan masah apailhah jeh-un themmo achanlo jiuve .
54005013	Chuche tilouvin jong thaset apan’un muntin’a akholai lengun , thaset keoseh hilouvin amuh them kamjauvun , sei ding lomlou thupou aseiyui .
54005014	Hijehchun khangdong nalai ho chun ji aneiyuva cha ahindiu , insung akiphouva melma chu thilse bolna phat adei banga apeh louhel diu kadeijoi .
54005015	Mikonkhat jong Satan nung juiyin akihei mang tavue .
54005016	Atahsan numei khattouvin meithai ho anei khah le hiche ho chu kithopi hen ; chutile meithai tahbeh ho chu Houbungin akithopi thei ding ahi .
54005017	Upa lamkai pha , thu seiphong le thuhil lama hapan’a pang ho chu tohman ajat ni chan amu diu lom tah ahi .
54005018	Ijeh-inem itile Pathen lekhabun , “ Bongchal chang chilpet amuh som hih-in , ” atin , chule “ Natong’an tohman asan lomtah ahi , ” ati .
54005019	Ahetoh mi ni le thum alhin loule upa khat kihehna chu la hih-in .
54005020	Midangin kichatnaa anei theina din achonse ho chu japi masanga solsal’in .
54005021	Pathen le Jesu Christa chule lhentum Vantilte angsunga giltah a kahil chah nahi , thupeh hicheng hi mangin lang phochen louvin thu tandan , chule lang neiyin jong ima bol hih-in .
54005022	Kintheng tong ding ahi tin koima chung a thenso-khut ngamloi hihin , midang ho chonsetnaa jong pandan , thenna din nangle nang kiging jingin .
54005023	Nagilpi nat jeh le nadammo veiset jing jeh chun twisih keo jeng don louvin lengpitwi them khat mangin .
54005024	Mihem phabeppi hi achonset nau kilang tah ahin , hichun thutan na mun alhut loi jengin , phabepse chonsetna vang , khonung teng akiphongjibouve .
54005025	Hitobang hin natoh pha jong kilang tah ahin , kilangdoh lou aum jongle kisel thei ahideh poi .
54006001	Pathen min le kihilna hi taitoma aum louna din namkoljon po nalai soh chengsen leiset’a a pakai teu chu gin le jabol lomtah a anei diu ahi .
54006002	Atahsansa pakaiya neikha hon jong sopi ahi tah man’a nahsah moa abol lou diu ahi ; chusangin hajen cheh jou’u hen , ijeh-inem itile atohgau akisan nau miho chu tahsan nei le ngailutna neimi ahitauve . Hicheng hi hil’in lang tikkhouvin .
54006003	Mi khattouvin thuhil chom dang ahil’a , i-Pakaiyu Jesu Christa thudih chengse le hou ngaisahna thuhil’a lung lut lou aum le ,
54006004	ama kichoisang bou , imacha la helou , kinel kalna ding thu hol le ding hivei aveiyin , hichea chun kithangset , kitaitom , phaloutah a , kiginmo asohjin ,
54006005	kinah nah jeng leh manthahna hi thutah hepha talou mihem ho lunggel’a hung kon ahin , Pathen hou thu jeng jong sumkol veina nei ding ago’uve .
54006006	Ahinla lung lhaisel’a Pathen houlam’a gunchu hi , phatchomna lentah ahi .
54006007	Ijeh-inem itile leiset chunga imacha i-hin polut pouvin , imacha i-pohdohthei lou diu ahi .
54006008	Hijeh a chu neh le chah nihchen ponsil ineiyu le eiho dia lhingset ahije .
54006009	Hao lunggul ho chu mihemte suhgamna le manthah naa lhah mangsah hel thei ngolna tin cheng le kisuh khahna thei lung guljouse a lhah lut theina lhepna thangkol’a a-oh jiuvin ahi .
54006010	Ajeh chu sum ngailuthi setna jouse bulpi ahin , sum mu ding ngaitona kiha bolna lam’a mi kimkhat tahsan’a konin akihei mangun , amaho le amaho thoh natna tampin akisuh khah lojiuve .
54006011	Vo Pathen mi , nangman hechengse hi jamsanin ; adih , Pathen houlam , tahsan , ngailut , thoh hat , nunem hicheng joh chu hol jingin .
54006012	Ahetoh mi tampi angsunga phondoh phatah naphondohna dinga nakikouna bangin kipaman tonsot hinna san nadin tahsa kilhai tetna lam’a hatah-in pangin .
54006013	Thil ijakai hinsah Pathen le Pontius Pilate angsunga phondoh phatah neiya , hettohsahna bol , Jesu Christa jal’a hiche thu hi kapeh nahi ,
54006014	nangman i-Pakaiyu Jesu Christa hung kilah kit kahsen thupeh hi boh beh louhel le seiset na beihel’in ching jingin .
54006015	Nun nom jing , thanei khatseh , leng jouse leng le pakai jouse Pakaiyin achamtah a phat ahin phon doh ding ahi ,
54006016	ama bou thi-tih nei lou , ngailut thei hoi hilou , khovah a cheng , ama chu koiman mu khah lou , mihemin mu jong mu thei lou ahin , ama jenga chun jabolna le thahatna tonsot geiyin um jing hen , Amen .
54006017	Tu hinkhoa vannoi leiset thil’a , hao ho chu ahoitho louna diuvin hilchah-in , kichetna bei gouva ki-ngai louva , imanchah diuva thil jouse eipe jinguva Pathen joh a ki-ngaiyu hen :
54006018	thilpha aboluva , napha tohna a atha lhin theiyuva , ahongphal’uva , mito chan kikop theiya aum’uva ,
54006019	khonung hinkho dinga bul phatah gou akikhol’uva , hinkho tahbeh chu atuh chah jingna diuvin til khouvin .
54006020	Vo Timothy , nangma na kichinsah chengse chu hongtup’in ; lam dih lou tah a hetna dol’a kisei , Pathen suhmilna le kinel baotamna chu peldoh jon .
54006021	Mi phabep’in hiche chihna chu aneidol’in aseiyun , tahsan lam’a abidoiyu asuh khel lo tauve . Lungsetnan umpiuvin .
55001001	Christa Jesu sunga hina thutep dungjuiya , Pathen lungdeiya , solchah Paul’in ,
55001002	Cha deitah Timothy henga : Pa Pathen le i-Pakaiyu Jesu Christaa konin lungsetna le hepina chule chamna nachunga um hen .
55001003	Lung ngaito thengsel’a pu le patea pat kahou Pathen chung nunga kipa thanop na kaneiyin , sun le jan’a thumna kanei chanin tang louhel’in nangma kageldoh jing jenge .
55001004	Namit lhi lon kageldoh jing jeh-in kakipa chamkim theina din nangma mu kal ka-ngah lel lheh-e .
55001005	Masanga napi Loisi le nanu Eunice sunga chenga tahsanna kicheh tah nasunga cheng chu kageldoh-in , hichu nasunga achen jing ding kaging chai .
55001006	Hijeh a chu nachunga thenso-khut ka-ngap jeh a Pathen thilpeh nachan chu meibanga na-konsah kitna dinga kahin geldoh-sah kit nahi .
55001007	Ijeh-inem itile meidoi-na dinga Pathenin Lhagao eipeh-u ahipon , thahatna le ngailutna chule kitim theina ding joh ahibouve .
55001008	Hichejeh chun i-Pakaiyu thudol hettohsahnaa jong meidoi hih-in , ama jal’a sohchang kei chung thua jong jahcha hih-in , chusangin Pathen songin Kipana Thupha thudol’a hahsa thoh jon .
55001009	Pathenin eiho na-tohho vang hilouva ama thilgon dungjui le alungset jal’a kouna thengsel’a eikouvuva , eihuhhingu ahibouve , hiche lungsetna chu vannoi khang kipat masanga Jesu Christa sunggil’a eina pehsau ahin ,
55001010	tua hi eihuhhinguva Christa Jesu hung kilah a kona hung kiphongdoh ahitai ; aman thina chu asubeiyin , Kipana Thupha jal’in hinna le thi-mo na chu khovah a aphongdohtai .
55001011	Hiche Kipana Thupha hi sei-phong ding le Solchah ding chule mihil dinga eikipansah ahi .
55001012	Hijeh a chu hichengpi hi kathoh gim ahin , ahivangin kajachatpi poi ; Ijeh-inem itile katahsanpa chu kahetna , hiche nikho geiya chu chin dinga eikivop-sah jong hi ahonbit ding kasong lheh-e .
55001013	Keiya kona najahsa thuhil kicheh-a nanei , vettoh a juithei chengse chu Christa Jesu sunga cheng tahsa le ngailut nan tuh jingin .
55001014	Nakivopsah thilpha chu eiho sunga cheng Lhagao Theng panin ngah phan .
55001015	Phygelus le Hermogenes pumin Asia gamsunga mi jousen ei-nung ngatsoh hel’u hi nangman nahetsa ahitai .
55001016	Pakaiyin Onesiphorus insung mite chu hepi hen ; aman kabulput hi jachat pi louhel’in kalung asuhal mat chet jengin ahi .
55001017	Rome khoa ahungin jong eihung hol hol jengin , eimudoh teiye .
55001018	Pakaiyin hiche Nikho chule Pakaiya konin hepina musah tei hen , Ephesus khoa lhacha kin abol chengse chu nangin phatah-in nahei .
55002001	Kachapa nangma vang Christa Jesu sunga um lungset nan pan-san , hat jingin , thaphan .
55002002	Ahetoh tamtah a kona kasei najahsa chengse chu tahsan um mihemho pe-sonin , chutile amahon midang ho ahil thei diu ahi .
55002003	Christa Jesu sepai phatah bangin genthei hahsa hi thoh gim-pin .
55002004	Sepai koima apansahpa lung-dei bolnom chun hinkhosunga ding lung gelnan akisumo ngaipoi .
55002005	Gol-seh bol min jong Dan dungjuiya abol loule koiman jo na lallukhuh asang theipoi .
55002006	Loubol’a pang na-tong gim mi chun agam ga-a chan anei masah pen ding ahi .
55002007	Kasei hi ipi ahi nagel toh ding ahi , ajeh chu Pakaiyin hetkhen na napeh ding ahinai .
55002008	Kipana Thupha kaseiphong dungjuiya David guiya peng , thinaa kona thoudoh Jesu Christa chu geldoh-in ;
55002009	Hiche Kipana Thupha jeh a chu akhang gilou banga thih khaova kihen kahin , ahivang in Pathen thu chu akihen tang dehpoi .
55002010	Hijeh a chu lhen chomten Christa Jesu sunga kisel sochatna le tonsot loupina aneidoh theina diuva amaho dinga hichengpi kathohgim ahi .
55002011	Hiche thu hi tahsan umtah ahi : “ Amato ithikhom’u le amato ihinkhom diu ,
55002012	Ithoh lhumkeiyu le amato lengvai ipoh khomdiu ,
55002013	Eiho tahsan bei hijongleu hen , Ama tahsan umtah ahi ; Ajeh chu ama le ama akiseilep ngaipoi . ”
55002014	Hiti ho hi miho geldohsah jingin lang , thu homkeova akinel baotam louna diuvin Pathen ang-sunga hilchah-in , hiche ho hin ima aphat chomsah pon , aja ho akhup athal’in achuh lo ji bouve .
55002015	Kipatep them changsa banga Pathen koma , din jouna din nang le nang kiha-bol’in , kijumso na beihel natong mi hinadin thutah chu jangkeiyin mangchan .
55002016	Houthu seisetna moh thuhom keova kihoulimna ho chu peldoh-in , ajeh chu hiche hoa tha-nom ho chu Houthu ngaisahmo na lam’a haltou cheh cheh jo ahiuvin ,
55002017	chule athuseiyu jong chun masemon machal banga aneh chal tel tul diu ahi ; hiche ho lah achun Hymenaeus le Philetus jong apang lhone’e .
55002018	Amaho hin thutah aho-khel’uvin , thokitna chu akichaisan aseiyun , mi phabep tahsan alehei-peh tauve .
55002019	Ahinla Pathen khom-phu chu dettah-in ading nai , “ Pakaiyin amaa chengse ahe nai , ” tin mohor akinam khumin ; chujong le , “ Pakai min minphah chan chu adihlouva konin kikhin mang hen , ” akiti .
55002020	In lentah sunga khun sana le dangka bel jeng aumpon , thingbel le leibei ho jong aum’e ; amaho chu abang sahlut dol aumin , abang sahlut lou dol aum’e .
55002021	Seisa thilse chengsea kona kithensodoh mi chu sahlut dol tah , akisuthengsa , Pakai dinga natong thei , thilpha bol dinga kigosadem ahitai .
55002022	Khangdonglai lunggul chengsea konin jamin , lung thengsel’a Pakai min pan ho chutoh adih tahsan , ngailut chule chamna holjon .
55002023	Ngolkai le lungthimbei ho kinelna chu peldoh-in , hichea chun kinahna asohdohji nahei .
55002024	Pakai soh natong chun doubol angai ahipon , chusanga mi jouse khoto them , mi-hil them , lungde-hat hiya ,
55002025	lungnemtah a adouho chu apuijang joh ding ahi . Ijem itile Pathenin amaho chu thutah ahin hetdohna dinga lungheina phat apeh theiya ,
55002026	Dia-bol’in amat’a alungdei lamtah a ahinga ahen nau thangkol’a kona hung toldoh thei diu ahi .
55003001	Ninu nung lam le phat hahsa tah ahung lhun ding hi hen .
55003002	Ijeh-inem itile mihemten ama chang cheh ki-ngailutna , sum homthona , nom ham hoitho , kichoisang , Pathen taitom , nuthu pathu ngailou lam’a lung lut’uva , phatna ngaisah lou le aboha um gam’uva ,
55003003	khotona bei , hepina neilou , jouthua hehse hat , ti kitim lou , tuhngoi mo , phatna hotbol ,
55003004	lepche , dingchanglou , kiletsah , Pathen ngaisah sanga tahsa nopsahna ngaisahho hidiu ahi .
55003005	Hou-ngaisah lim’a um’uva , hou-ngaisah-na tha neije la janom lou , hite hoa kon jong chun kihei mangin .
55003006	Ama-ho lah a kimkhat doha lungthimin mi intin’a alut jiuvin , chonset poh-gih jeh a lung ngaichatna tampin apui lon le numei ho chu gal-hing kiman bangin aman jiuvin ,
55003007	hito-bang numeiho chula akihil jing vangun thutah hetnaa chu hung lut thei louhel ahiuve .
55003008	Jannes le Jambres chun Mose adoudal ihon banga hite ho jong hin thutah chu adoudal’uva , lungput sesa , tahsan thudol’a lolhing lel mi ahitauve .
55003009	Ahinla amaho sao tah chejou deh lou diu ahi , akisei te ni chunga thilsoh banga chu angolnau mitin koma kichenset’a kilangdoh ding ahi .
55003010	Nangin najuipehsa chu keima mihil chonchan , lungtup , tahsan thoh hat , ngailut , lungde-hat ,
55003011	bolsetna chengse le gim hesoh ho chu ahin , Antioch le Iconium chule Lystra khosung dunga chu itobang tah a bolsetna kidang dang kachung-a hung lhung hitam , hichengsea kon jong chun Pakaiyin eihuhdoh soh keiye .
55003012	Chule koi koi ahin Christa Jesu sunga Hou-ngaisah-a hinnom jousen bolsetna athoh tei ding ahi .
55003013	Migilou ho le kilep them mihem ho chu phamo cheh cheh diu , midang alhep lhah banguva amaho min alhep lhah diu ahi .
55003014	Nang vang dettah a natahsan , nakihilsa chengsea chun ding det jingin , na-hil’a pang ho chu koi ahiu nahe nai .
55003015	Christa Jesu sunga tahsanna jal’a huhhingna napui-lut thei chih-na napethei Pathen lekhabu chu nachapan laiya pat nahetsa ahitai .
55003016	Pathenin hu alhakhum Pathen lekhabu chengse chu kihilna ding , kipho na ding , kipuijang na ding le adih lam’a kichuhna dinga pha-tah ahi .
55003017	Chutile Pathen mi chu kitoh chet’a um theiya natoh pha chengse tohna kigosadem’a um ding ahi .
55004001	Pathen le mitin ahing athi thutan ding Christa Jesu maiya , chule ahung kilah kit ding le Alenggam pan’a guntah a kahilchah nahi ,
55004002	thu chu seiphong len , aphat hihen aphat lou hijongle , lung nengtah-in miho chu hilto gomin athemmo nau hetsah-in , sosal’in , tilkhouvin .
55004003	Ijeh-inem itile mihon thuhilpha kicheh chu ngai thei louva , abilkol’u thahtun tun’a ama ama lung ngai-chat dungjuiya mihil akikhop khom diu phat hung lhung ding ahi .
55004004	Chule amahon thutah akona abil-kol ahei manguva , semthu lam’a hung lung lutjo diu ahi .
55004005	Nang vang imalam jousea lung limgeh chan umin , hahsa thoh gimin , Evangelist na tongin , nalhacha na-toh chu bulhit molson .
55004006	Ije-inem itile keima hi eiki-katdoh ahitan , kapotdohna ding phat ahung lhungtai .
55004007	Golseh phatah kaseh joutan , kilhai tetna ka chaiyin , tahsan kamolsotai .
55004008	Tukal se-a vang keima dinga themchan na lallukhuh chu koisa ahitai , dih tah a thutan Pakaiyin hiche Nikho chu le eipeh ding ahi , kei keo hilouva ama hungkit ding ngailu jouse jong ahiuve .
55004009	Kahenga hungvah na din hung kihabol’in ;
55004010	ajeh chu Demas chun tulai vannoi hi angailut jeh-in eidalhan , Thessalonica a achetai ; Crescens chu Galatia lama achen , Titus ma Dalmatia lama achei ;
55004011	Luke changseh-in eiumpi . Mark hinpuiyin lang hung lhonin , ajeh chu ama chu kei dinga lhacha kinbolnaa phachom tah ahi .
55004012	Tychicus vang Ephesus lama kasoltai .
55004013	Nahung teng Troas khoa Carpus khut’a kadalhah kasangkhol len le lekhabu ho , ahidehchun savun lekhabu ho chu hinpon .
55004014	Sumsan kheng Alexander chun giloutah-in eibol’in , Pakaiyin athilbol dungyuiyin lethuh nante .
55004015	Ama chunga hin nang jong hung kigingphan , ajeh chu aman ithusei hou’u hi hatah-in adoudal’e .
55004016	Kakihonna thu kasei masah pen chun koima chan eihupon , abonchan eidalhasoh hel’uve ; hichu amaho themmon kisimpeh da hen .
55004017	Ahivangin keima jal’a thu kiseiphong chu lhingset’a akiphondoh a chidang namdangten ajahsoh keina diuvin Pakaiyin eidinpin tha eipen , chule Phaisameigeo kamsunga konin eihuhdohtai .
55004018	Pakaiyin thilse bol jousea konin eihuhdoh intin , van chunga A-lenggam sunga din eihuhhing nante . Loupina chu tonsot tonsot geiyin amaa hijing hen : Amen .
55004019	Prisca le Aguila chule Onesiphorus insung mite chu salamin .
55004020	Erastus chu Corinth a aumdentai . Trophimus adammon Miletus a kadalhatai .
55004021	Phalbi masanga hung tei din hung kihabol’in . Eubulus , Pudens , Linus , Caludia le sopi jousen nahin salam’ui .
55004022	Pakaiyin na-lhagao umpin , Lungsetnan naumpi jingu hen .
56001001	Pathen soh natong , Jesu Christa Solchah a pang Paul’in Pathen lhenchomte tansan dungjui le hou ngaisahna dungjuiya thutah ahetnau to kitoh ,
56001002	tonsot hinna dia kinepna , vannoi , khang kipat masang a pat jou seithei lou Pathen thutepsa ,
56001003	ama dei phat cha athu hung kiphongdoh a , eihuhhingpau Pathen thupeh dungjuiya keima eiki-nganse chu :
56001004	kikop khom cheh tahsan dungjuiya chatah tah Titus henga : Pa Pathen le eihuhhingpau Christa Jesua konin lungsetna le chamna nachunga um hen .
56001005	Thil kibol bulhing lou chengse naboltup soh a chule khopi jousea upa ho napansah na dinga Crete a kadalhah nahi .
56001006	Pansah ding chu koi hile nolnabei , numei khatseh jia nei , achate jong tahsan neisa , seiset chang lou , vah thai lou , thua nung khen hidiu ahi .
56001007	Ijeh-inem itile Houbung lamkai chu Pathen gouching ahijeh a nolna bei , kicham sah lou , lungsabai lou , ju nelou , mideng lou , alam louva kilose lou mi hiding ,
56001008	chusanga jindot them , thilpha dei , lung limgeh , midih , hougut mi , kitim them mi hiding ahi .
56001009	Thuhil kicheh mangchaa tilkhouna abol theiya chule adouho nelkelna chu alekhup theina dinga kihilna dunguiya ginchat umtah thu chu tuhchah mi hiding ahi .
56001010	Thua nung lou atam lheh jengun thu motsei seiya milhen chavai adim’ui , amaho chu cheptan ho lah a atamdeh-ui .
56001011	Amaho hi akam’u suhbing loiding ahi , ajeh chu alam louva phatchom ding holnan hil louhel ding thu ahil’un , miphabeh insung asucheh gamtauve .
56001012	Amahon laha khat athemgao ho’u khat’in : “ Crete miho chu mijou jeng , Gamsa gilou tah , thase neh hatte ahi , ” ati .
56001013	Hiche hettohsah hi a dih monge . Hijeh chun amaho tahsan kicheh mi ahina diuvin hatah-in phohsal’in .
56001014	Thutah pai manga . Juda miho semthu le mihemte thupeh hoa chun lung lut dau hen .
56001015	Milung theng ho dia ijakai athengin , akisubohsa ho le atahsan lou ho din imacha athengpoi , alungthimu le alung ngaito nau bohsoh ahitai .
56001016	Pathen hedanin aphongdoh nauvin , atoh nauvin la ataitom’uve ; amaho hi hot umtah le thu ngailou ahiuvin , natohpha ijat hile tongdia kiloma ahitapouve .
56002001	Nangin vang thuhil kicheh to kitoh chubou nasei ding ahi .
56002002	Upa ho chu lung neng tah , ima khohsah nei , lung limgeh , tahsan neiya kitimthem , ngailut nei , thohhat hiu hen .
56002003	Nupite jong chu jathei dol’a gingkhen cha hiu hen , jousei hat hilouva , jua kitimo hel hul’a sohchang bang lou diu thilpha hil’in pangjo’u hen ,
56002004	nutil khangdong ho chi ajiteu le achateu ngailutje kisinsah-u hen lang ,
56002005	Lung khaikhi them , atheng , insung minu pha , mipha , ajipate chengu thu noiya kunjel u hen lang , Pathen thu chu taitomin umsah dau hen .
56002006	Hitobang ma chun khangdong ho jong lung khaikhi them dia natilkhou ding ahi .
56002007	Nangman tah jeng jong imalam jousea vetkah theiya thilpha nabol ding , namihilnaa nakitahje , ja naum je ,
56002008	nathusei kichehje chu kimusah-in , chutile eidouteu chu kijumsoa ichunguva thuse seiding aneilou diu ahi .
56002009	Soh ho chu ijakaiya apakaiteu thu noiya nungjel thei , nelkel louhel’a lung lhaisahjo hiuhen .
56002010	Ima guh a kiseldoh louvin ijakaiya tahsan thei mong ahi nau thilpha chu vetsahjo’u hen ; chutile imalam jousea eihuhhinguva Pathen thuhil chu ajep hoi thei diu ahi .
56002011	Ijeh-inem itile mihem jouse huhhingna dinga Pathen milungset chu hung kilang doh ahitai .
56002012	Hichun hou-ngaisah louna le vannoi leiset ngaichat jouse pai manga , lung limgeh le adih chule Hou-ngaisah tah a tulai khanga hi ihin theina diuva eihilchah-u ahi .
56002013	Chule thanop umtah kinepna , Pathen nasatah le eihuhinguva Jesu Christa loupi tah hung kilah ding kat jinga ium diu ahi .
56002014	Christa chun gitlouna chengsea kona eisuh thenguva , tom ngaitah a thilpha bol ami lhentum tea eisemdohna diuva eiho khel’a ama kipedoh jenga eilhatdoh-u ahitai .
56002015	Hicheng se hi nasei ding , thu neina lhingset’a natilkhouva nahilchah ding ahin , koima chan nahsah mon nabolda hen .
56003001	Amaho chu vaipo ho le thunei ho thu noiya um ding , sei ngaiya thilpha jouse boldinga kigosadema um ding geldohsah jingin .
56003002	Koima taitom louhel le koima kinahpi lou , chon nem’a , mijouse chunga nun nem dingin jong hilphan .
56003003	Ijeh-inem itile eiho jong masanga chu lungthimbei le seingailou , gamvasoh a lung gul le nopsahna ding tampi noiya sohbanga kihen , thilsea um , kithangset toa hing , hotna dim’a khat le khat i-nahiuve .
56003004	Ahivangin eihuhhinguva Pathen phatna le mihem ahepina ahung kilahdoh phat’in ,
56003005	eihon adih a thil inabol’uva inatoh jeh-u hilouva , amihepi jal’a eihuhhinguva Penthahna twiya asil’a , Lhagao Thenga asemthah a ,
56003006	hiche Lhagao Theng chu eihuhhingpau jesu Christa jal’a ichunguva leiset’a abuh lhah ahitai .
56003007	Hitia chu amilungset vanga them ichan theijuva , tonsot hinna kineppi dungjuiya goulo chu ichan theina diu ahi .
56003008	Hiche thu hi tahsan umtah ahin , nangman hiti thudol’a hin Pathen tahsante chu thilpha bolna lam jenga dettah a dindet theina diuva lung nagelsah ding kadeiye . Hiche ho hi mihemte dinga pha , thil phachomtah ahi .
56003009	Amavang ngol-hoi thudol le khanggui kinel baotam , Danthu dol’a kinah hichenga kon chun kihei mangin , ajeh chu hiche ho hi phatchomna bei manthahna ahibouve .
56003010	Loitum sem mi chu khat vei nahilchah kal’in donda tan ,
56003011	ajehchu hitobang mi chu lungthim sesa chonse ahin , acham chama them mo kichan ahi .
56003012	Nahenga Artemas hihen Tychicus hile kahinsol teng Nicopolis khoa kahenga hungding hung kihabol’in , ajeh chu hikoma hi phalbi sungsea cham dinga kagel lhuh ahitai .
56003013	Danthu them Zenas le Apollos chun ima lhahsamna anei lhon louna din hinsoldoh loi dingin lungthim giltah-in kithopin .
56003014	Imiteu jong chu angaichat’u kintoh din napha tohna dingin phat manchahje kichuh-u hen , tohga beiyin mohumdau hen .
56003015	Kaumpi chengsen nasalam’ui . Tahsan jal’a igolteu chu salamin . Lungset nan nabonchauvin umpihen .
57001001	Chrita Jesu Jal’a sohchang Paul le sopi Timothyn , ingailut tah-u le itoh khompiu Philemon ,
57001002	isopi nuu Apphia , i-sepai pankhom piu Archippus le na-insunga kikhomji Houbung henga ,
57001003	i-Pau Pathen le Pakai Jesu Christaa konin lungsetna le chamna nachunguva um hen .
57001004	Katao chanin phat jousen nangma kageldoh jingin ka-Pathen kathang vah jinge ;
57001005	ajeh chu Pakai Jesu lam le mithengte chunga ngai lutna le thasan nanei thu kajai ;
57001006	natahsan jeh a kikhop khomna hin Christa jal’a ei ho sunga um thilpha jouse hi hetchetna aumdoh teina dinga kataoji ahi .
57001007	Na-ngailut thu dol’a hin hapan kakipah-in kakitil khou lhehjenge , ipijeh-inem itile nangma jeh-in mithengte lunggil jeng jong akisuhal lheh jengin ahi sopi .
57001008	Christa jal’in angaidol’a nangma thupeh jeng ding ngam jongleng ,
57001009	ngailutna jeh a ka-ngeh tho joh ahi ; hiche hi palaiya pang tu jenga jong Christa Jesu jal’a sohchang Paul kahi .
57001010	Kasoh chan naa kahinsa , kachapa Onesimus dinga kangeh ahi .
57001011	Phat khat’a chu nang dinga amahi phachom lou ahin , tua vang nang le kei dinga pha chomtah ahitai .
57001012	Ama hi nahenga kahinsol’in , hichepa hi kakhotona lung laigil’a hung ahi .
57001013	Kipana Thupha jal’a kasoh chan na muna hi nangma khel’a lhacha kinbol’a eipanpeh dinga kakihen den nom lheh jeng ahin ,
57001014	ahinla nangma lung hilounaa ima nacham louvin kabolsah nompoi , chutia chu nathilpha bol chu chamlouva hilouva , nachamtah a naboljoh ding aphai .
57001015	Ama hi tonsot geiya nanei theina dinga chomkhat dia nakoidoh jong hithei ahi ;
57001016	soh maimai ahitapon , keidin soh sanga chung nung jo sopi deitah ahin , nang din vang Pakai jal le tahsa jal’a hahi deh ahiye .
57001017	Hitia chu nangin kei hi chan khopia neigel le kei khel’in ama hi analemin .
57001018	Aman na chunga suh khel anei ham , bat anei ham ahijongle , hijong chu kei chunga del din sim jengin .
57001019	Keima Paul’in kakhut tah a kasut ahi , keiman le peh kit nange ; nangma tah-in kei neibat chu nasahna dinga kasei ahipoi .
57001020	Hiti chu ahi sopi , Pakai jal’in nangin keima neilung lhaisah jon , Christa jal chun kalung laigil suhal jingin .
57001021	Nasei ngai jing jeh a kahinsut ahin , Kasei kalval’a jong nabol ding kahei .
57001022	Chule kalhunna ding indan eina gonpeh-in , ajeh chu nataonau jeh a nang hodia eikipehdoh tei ding kakinem lheh jenge .
57001023	Christa Jesu jeh a kasoh chanpi Epaphras-in nahinsalam’e ;
57001024	katoh khompi cheng Mark , Aristarchus , Demas chule Luke hite hon jong nasalam’ui .
57001025	Pakai Jesu Christa milungset nan nalhagaovu umpihen .
58001001	Masang laiyin a Pathenin phattamtah vei lamchom chomin ipu ipateu henga Themgao ho kamin thu anasei jin ,
58001002	ninunung phat hin Chapan eiho henga thu ahinseitan , Chapa hi ijakai goulo dinga atun ahin , ama jeh a vannoi jong asemdoh ahi .
58001003	chapa chun Pathen loupi vah le alim tahbeh chu apodoh-in , thanei tah athu chenga thil ijakai hi atuh chah jing ahin , chonset’a kona suh thengna abol jou phat’in lal loupi chungnung pen jet lama atouvin ,
58001004	Vantilte sanga gamchenga minphajo gou alojeh-in , amaho sangin achungnungjotai .
58001005	Pathenin Vantilte koipen jah a itih a chu : " Nangma kachapa nahin , Tunia kahin nahi , " ati khah em ? Chujongle : " Keima apa kahi ding , Ama kachapa hiding ahi , " atim ?
58001006	chukit le ijakai sanga masapeh achapa vannoi leiset’a ahinpui ding chun aseiyin : " Pathen Vantil jousen Ama chu chibei boh cheh-u hen , " ati .
58001007	Chul vantilte chung thudol’a aseiyin : " Aman a-Vantilte chu hui asosah-in , Alhachate chu meikong asosah-e , " ati .
58001008	Chapa thudol’a vang : " Vo Pathen nalaltouna chu tonsot tonsot geiya um jing ahin , Kitahna tenggol chu Nalenggam tenggol ahi .
58001009	Nangin adih na-ngailun , Dan dih lou nahot bol’e ; Hijeh a chu Pathen , na-Pathenin thao nanua , Naloite jouse sanga nachoi sanga olive thao nanu ahi , " atibouve .
58001010	Chule : Vo Pakai , nangman semtil’in Leiset bulpi naphutdoh-in , Chule van ho jong hi nakhutsem ahi .
58001011	Hiche ho hi mangthah diu ahin , Nang vang um jing ding nahi ; abonchauva ponsil banga chulsoh diu ahi .
58001012	Aboncha hi ponlhe banga najeldoh a Ponsil banga nakheldoh ding ahi . Nang vang nabang nahi jingin , Nakum jong beitih um lou ding ahi .
58001013	Hichea hi Vantilte koipen jah a : " Keiman namelmate nakengchotpha kaneisah masangsen Kajet lam’a tou jingin , " ati beh em ?
58001014	Vantilte chu abonchauva lhacha kinbol lhagao , huhhingna goulo ding ho jenle dinga hinkisol hilou hiuvem ?
58002001	Hichejeh tah a hi ithujah chengseu hi lung nachang cheh a i-ngai diu , achutiloule ikimoh tolmang diu ahi .
58002002	Ijeh-inem itile Vantilte seidoh thu bon chubanga adet’a , asu-khel ho le angailou hon kitoh chet’a talen akisan’u le ,
58002003	hitobang huhhingna nasatah hi nahsah mo leu hen iti isochat diu ham ? Athu hi akipatnaa Pakai tah-in aseidoh a , ajahon eiho henga aphotchetsah-u ahin ,
58002004	Pathenin jong melchihna tampi le thil kidang tampi , bolmo kidang tampi to thoa adei dungjuiya Lhagao Theng ahoppeh a ahettoh sahpi ahi .
58002005	Iseiyu vannoi leiset ahung um doh got jong chun Vantilte noiya akoipoi .
58002006	Chusangin mun khat’a akihettohsah bangin aseiyin : " Mihem hi ipi hiya ama ding hibanga nagelpeh a , Mihem Chapa chu koiham hibanga navil jing ?
58002007	Phat chom khat din Vantilte sangin noi nungjon nakoiyin , Leng bangin loupina le janna najemin ,
58002008	Thil ijakai akengto noiya nakoisoh tai , " ati . Hichea ijakai aboncha anoiya akoina a hin imacha ama noiya lut lou aumpoi . Ahivangin tun thil ijakai hi anoiya lutsoh hel imudoh hih laiyui .
58002009	Imuu chu phat chom khat dia Vantilte sanga noi nungjoa akoi Jesu chu ahin , Pathen lungset jal’a mi jouse dinga thina atepkhah tei ding jeh-in thina geiyin athohin , hijeh chun loupina le jabolna lallukhuh-in akijemtai .
58002010	ijeh-inem itile ama vanga thil ijakai umsah-a , ama jal’a ijakai hinsah pan chapa tamtah loupinaa apui lut ding jeh a amaho huhhingna phutdohpa chun gim genthei athoh a asuh cham ding chu kitoh ahi .
58002011	Aje chu asuthengpau le asuh theng ho chu agom’uva Pa khatseh akon ahiuve . Hijeh a chu aman jachatna beihel’a amaho chu sopite ahisah a
58002012	asei chu : " Keiman kasopite lah a namin seiphong leng ting , Houbung ja lah a namin kavahchoi ding ahi , " atin .
58002013	Chukit le : " Keiman achunga katahsan kakoi ding , " ati . Chujongle : " Ven , Pathenin eipeh chapangte le keima hi , " atikit’e .
58002014	ajeh chu chapangte hi thisan le tahsaphe kikop ahiuvin , aman jong amaho tobangin alim’u ahung louvin hitia chu thina jal’a thina chunga thunei vaipo , hiche Diabol chu suhmang ding agot ahi ;
58002015	chule thina kichat jeh a hinkhoa soh a kihen chengse chu lhadoh ding agot ahi .
58002016	ama chun vantilte ding akhohsahjo pon , Abraham chilhahte ahujotai .
58002017	Mipi chonsetna chengse akichulnam theina dinga , Pathen henga tahsan umtah le mihepi Thempu chungnunga apan theina dinga sopite lim le mel bang banga aumdoh ding hi kilomtah ahi .
58002018	Hichea hi ama tah-in gim genthei ahoth a lhep patep’a aumjehchun , lhep patep’a umho chu akithopi theitai .
58003001	Chuti ahijeh chun van kouna changkha sopi thengte , i-hou thu’uva solchah le Thempu chungnung Jesu chu gelkhoh-uvin ,
58003002	Pathen insung pumpia Mose akitah banga ama jong apansahpa dinga kitah tah ahi .
58003003	Ijeh-inem itile in sanga , in sadohpa jabolna achanjoh banga Mose sanga Jesu chu gamchenga loupijo dia kilom ahitai .
58003004	Ajeh chu in jouse hi asadoh khat um cheh ahin , ahinla thil ijakai hi Pathenin asadoh-e .
58003005	Khonung thusoh ding kisei ding ho hettohsahnaa Mose chu Pathen insung pumpia tahsan umtah lhachan anapange .
58003006	Christa vang chu Pathen insunga Chapa thunei pen ahin , eihon i-hakat nau le ikison nau chule kinepna hi ituh chah jingu le ama insung ihidiu ahibouve .
58003007	Chuti ahijeh chun Lhagao Thengin aseiyin : " Tunia a-ogin najah-u le
58003008	Doumah bol nikhoa bang chun Nalung tahsah hih-un , Gamthip laiya kipatep nikhoa bangin :
58003009	Napu napa teuvin eipatep’un eideh-uve , Kanatoh kathilbol amu’uvin
58003010	Kum som li sungin . Hijeh a chu hiche khang mite chunga lung hanga , ‘ Amaho hi lungthim chavai mong ahiuvin , Hijeh chun kalampi jouse ahepouve , ’ kati ahi .
58003011	Hia chun kalunghan jeh a kihahsel’a : ‘ Amaho kacholdoh mun’a lut louhel diu ahi , ’ kati aihye .
58003012	Sopite , Pathen hing jinga kona pul lhahna dia nalah-uva mi koi hile tahsan louva lungthim gilou pu aum louna din ching theiyun .
58003013	Nalah-uva chonset lhep lhah a lungtah cheh cheh aum louna din , " Tuni ’ kiti aum laisen nangho khat le khat kitilkhouto jingun .
58003014	Ijeh-inem itile abul’a pat’a i-hung kison nau chu akhon nigeiya ituh chah jing pouvu le eiho hi Christa to chan kikop ihitauve .
58003015	Hichea hin akiseiyin : " Tunia a-ogin najah-u le Doumah bol nikhoa bang chun nalung tahsah hih-un , " akiti .
58003016	Ja taa doumah bol’a chu koi koi ham ? Egypt’a kona Mose vanga hung potdoh chengse hilou ham ?
58003017	Kum som li sunga koi chunga lung hang ham ? Chonsea gamthip laiya along lumden ho chung hilou ham ?
58003018	Amaho acholdo mun’a lut louhel dinga ahahsel khum ho chu hiche thu ngailou ho chu hilou ham ?
58003019	Hiti hin atahsan loujeh-uva alut thei louvu imutauve .
58004001	Hijeh chun kichau hite , achutiloule acholdo mun’a lut theina ding thutep um jeng jongle nalahuva khattou athon’a um khante .
58004002	Ijeh-inem itile eiho jah banga ama hon jong Kipana Thupha ajah-u ahinan , ahivangin athu jah-u chun amaho aphat chomsah poi , ajehchu ajahon tahsan’a asanlouvu ahi .
58004003	Atahsan eiho vang hi choldo mun’a chu lut ihiuve , hitia aseibang chun : " Kalunghan jeh-in kakihahsel’in , ‘ Amaho kacholdo mun’a lut louhel diu ahi , ’ kati , " akiti . Leiset bulpi khom kiphu til’a pat natoh thilsem chu akichaisa ahitah vangin .
58004004	Chuma le mun khat’a Ni sagi ni thudol aseiyin : " Chuin Nisagi lhin nin anatoh chengsea konin Pathen akicholdoi , " ati .
58004005	Chukit le hichea hin : " Amaho kacholdo mun’a lut louhel diu ahi , " ati .
58004006	Kipana Thupha ja masahon thu angai lou jeh-uva alut lou vangun , hichea lut ding chu mi aum jing nalaiyin ,
58004007	chuin " Tuni " kiti nikho dang khat atep kit’in , athu hi khonungin David kama aseiyin , akisei masa bang chun . " Tunia a-ogin najah-u le Nalung tahsah hih-un , " ati .
58004008	Ijeh-inem itile Joshuan amaho chu acholdosah hita le , aman kho nunga nikho dang khat um kit ding thu hi aseilou ding ahitai .
58004009	Hijeh chun Pathen mite din Choldona khat aum nalaiye .
58004010	Ipijeh-inem itile Pathen jeng jong anatoh na akona acholdo banga Pathen choldo mun’a lut pa chu anatoh akona kicholdo ahitai .
58004011	Thu ngailouna jeh a lut louho umchan jop’a alut lou ium louna diuvin , chua lut’a choldo cheh din kihabol’u hite .
58004012	ijeh-inem itile Pathen thu hi hing jing le na tong hat jing , hemto chemjam sanga jong hemjo , hinna Lhagao gu kisuhtona le lhin , hicheng geiya sukhen theihel’a sun thei , lunggel le lungthim ngaito hetoh paijen jeng thei ahi .
58004013	Pathen maiya kilang lou thilsem aumpon , ichung thu i-lhutna ding pau mitmua chu thil ijakai hi asagoh keova kijam cheh ahibouve .
58004014	Van mun jouse jotpaiya Thempulen , Pathen Chapa Jesu ineijeh-un iphondoh-u tahsan chu tuhdet jing u hite .
58004015	Ijeh-inem itile ihatmo lhahsam nauva eihu theilou Thempu chungnung nei ihipouvin , eiho banga imalam jousea lhep patepna tohsa , ahivanga chonsetna bei thempu chungnung ineiyui .
58004016	Hijeh chun panpi i-ngai kom’u le alungset vanga hepina le panpina ikilah theina diuvin hangtah-in lungset laltouna chu nailut’u hite .
58005001	Thempu chungnung jouse hi chonset jal’a thilto ho le kilheina gan tha ho Pathen koma tohdoh dinga , mihem ho thalhenga mihem te lha a kiladoh a kipansah ji ahi .
58005002	Amatah jeng jong lhahsam nan aumkimvel soh jeh chun imaheloute le lamvaite lung de-hattah a abol thei ahinai ,
58005003	ajeh chu mipi dinga kilhaina abol lou akhoh banga amatah jeng dinga jong achonset nau jeh a abol lou khoh ahi .
58005004	Chule Aaron bang chun Pathenin akouna jeh tilouvin koiman hiche jabolna kintheng hi acham chamin akilah theipoi .
58005005	Hitobang chun Christa jengin jong Thempu chungnung hi-na ding hi achamtah a kichoi-at nan aneipon amavang ajah a seipeh pan : " Nangma kachapa nahin , Tunia kahin nahi , " ati .
58005006	Hitobangma hin mun khat’a jong aseiyin : " Melchizedek themput dungjuiya Nangma tonsot’a dia thempu nahi , " ati .
58005007	Tahsaphe pua aum lai nikhon thinaa kona ahuhhing theipa henga Jesu chu o-thong leu le mit-lhi pumin thumna le taona neiya , Pathena akipeh thengjeh-in ataona aki-ngaipehin ahi .
58005008	Chapatah ahijeng vangin thoh hesoh thoh-in thua nunje akihil them’e .
58005009	Ama achamkimsoh phat’in ama thua nungte jouse din tonsot sochatna bulpin apangin ,
58005010	Pathenin Melchizedek themput dungjuiyin Thempu chungnung asahtai .
58005011	Hiche thudol’a hin sei ding tampi kaneiyun , ahinla nakolseh tah jeh-un ahilchet ahahsai .
58005012	Hitih chanpi hi mihil thei nahi diu ahitan , chutitah sangin khattouvin Pathen thubul kipatna lhongpi ho hil leu chun na-ngaikit nalaiyui , anham hilou bongnoitwi ngai nalaiyin naum’uve .
58005013	Ijeh-inem itile bongnoitwiya kivah nalai chu chapang ahijeh-in adih thudol’a hetna ima aneipoi .
58005014	Anham vang chu mi kikhan lhitsa ho ding ahin , amaho chu ahet thei nau mangchaa ase apha datkhenje themsa ho chu ahiuve .
58006001	Chuti ahijeh chun Christa thu bul kipatna lam chu dalhau hitin , philhinna ding lamjoh del’u hite ; natoh thisa hoa kona lunghei ding bul phut kit louvin , Pathen tahsan thupou ,
58006002	batize thua kihilna pou , thenso-khut ngap ham , thinaa kona thokit thu ham , chule tonsot’a dia thutan thupou velsei daute .
58006003	Hiche jong chu Pathenin pha asah le ibol diu ahinai .
58006004	Ijeh-inem itile khatvei khovah changsa ho , van’a kon thilpeh chu atep khah-uva , Lhagao Theng changkhasa ,
58006005	chule Pathen thu phat dan tep khaa , khang hung lhung dinga thaneina hesa ahiuvin ,
58006006	amaho hi alhuh tah-u le , amaho tumtah a Pathen Chapa chu Thingpel’a khen beh kit’a lhang phong tah a taitoma aumsah-u ahitan , lungheina dinga semphat kit thei hoi ahitapouve .
58006007	Ajeh chu Pathen kona phattheiboh achan jeh a leiset’in achunga ju-lha jing jeng gotwi adon’a , aphatchomna diuva lou kibolpeh ho dinga anche louhing ahinsep dohji ahin ,
58006008	amavang ling phung ho le simbiling ho asepdoh le pannabei ahitan , gaosap anaiyin , achaina govam ding ahi .
58006009	Deitahte , hitia kasei vangun thilpha cheh le huhhingna nanei jeh-un nachung thu’va kagin chat nau aum nai .
58006010	Ajeh chu mithengte kin nabolsau chu nabol jingu ahin , Ama min ngailutna naphondoh-u ahitah jeh-in , hiche natoh nau asuhmil ding chu Pathen adih lou ahipoi .
58006011	Akhonna geiya kinepna chu lhingkeiya akihetdoh kahsea natompan ngai banguva nang ho khat cheh hi napan diu kadei lheh jengui .
58006012	Chutile nathaset lou diu , tahsan le thoh hat jal’a thutep gou lo chang ho umchan jom nahidiu ahiye .
58006013	Pathenin Abraham thu atep chun ama sanga len jodang aum loujeh-in ama changseh akihahsel’in
58006014	Keiman phatthei kaboh tei tei ding , punjong kapunsah ding nahi , " ati .
58006015	Abrahamin thoh hattahin thutepga akimutai .
58006016	Chujongle mihemten amaho sanga chungnung jo chu kihahselna aneijiu ahin , chule thu kichetna dinga kihahsel na chun akah-uva kibaona jouse asuh chaiji ahi .
58006017	Thutep goulo ding ho henga chu alung ngaito chu khelkit louhel ding ahidol kichentah a avetsah nom jeh a Pathenin kihahselna chu palai banga anei ahi .
58006018	Hitia chu hiche thilbol nia kona hi Pathen kikheltih neilou le itih a jou thei lou ahi hea , hite ni jeh a ama koma kisel eiho hin imasanguva kikoi kinepna chu tuh chah dinga nasa tah a kitilkhou ihiuve .
58006019	Hiche kinepna chu hinkho dia thihhat aiya ineiyu ahin , kichentah le dettah pondal sung lam geiya lut pai ahi .
58006020	Hikoma chu Melchizedek themput dungjuiya tonsot’a dia thempu chungnunga pang Jesu chu eiho thalhenga analut masa ahitai .
58007001	Hiche Melchizedek Salem leng pa hi Chungnungpen Pathen thempu ahin , Abrahamin lengho agatha ahung kilekit lam chun Melchizedek-in agalamton phatthei aboh-e .
58007002	Ama chu Abrahamin athil chomdoh jousea konin som a khat apen , amasaa Mechizedek hi ‘ Kalengpa dih ’ tina ahin , chujongle ‘ Salem lengpa ’ jong hin chamna lengpa kiti ahi .
58007003	Ama hi nubei pabei , khanggui neilou , hinnikho kipatna le kichaina bei , Pathen Chapa tobang ahin , a-itih a thempua pang jing jeng ahi .
58007004	Lung gel’in ngaitouvin , ipului bulpiu Abrahamin athilchom hopsom a hop khat apehpa chu itobanga len hitam !
58007005	Abraham chilhah ahicheh vangun Levi chilhah thempu mun chang ho chun Danthu dungjuiya asopiteu hijongle miholah akon hopsom’a khat lahna ding thu aneiyu ahi .
58007006	Ahile Levite khangguiya kimatna bon neilou Melchizedek chun Abrahama konin hopsoma hop khat alan , chule thutep kisanpa chu phatthei aboh jenge .
58007007	Chule mineojon asanga lenjoa kona phatthei boh khat akilah uvin , khatjoh a vang hin akilahpa chu hing jing ahidol hettohsahna aum’e .
58007009	Chujongle Abraham jeh chun , hopsom’a hop khat kilahpa Levi jeng jong chun hopsom’a hopkhat apei tia sethei ai .
58007010	Ajehchu Melchizedek chun Abraham agalamto pet’a hi Levi chu apu Abraham taiguiya um nalai ahi .
58007011	Mipi dia Danthu kipeh lo na Levite themput dol’a chu chamkimsohna umthei hile Aaron themput dol’a kisei louva Melchizedek thempu chom dang khat umdoh khoh ngai ding ham ?
58007012	Hiche achung chang thudol akikhel le Danthu jong kikhel teiji ahi .
58007013	Hiche achung chang thudol kiseipa hi phung chom’a kon ahin , hiche phunga kon hin koimacha maicham phunga lhachan apang kha hih laiye .
58007014	Akichen veng tai , ajeh chu i-Pakaiyu chu Judah phunga hung kon ahin , hiche phunga themput dol hi Mosen ima aseipoi .
58007015	Melchizedek tobanga chu thempu chom dangkhat akitundoh phat hin athu hi gamchengin akichen kit tai .
58007016	Ama themputna hi tahsaphe Danthu thupeh dungjui ahipon , mantih neilou hinkho khat tha neinaa konjoh ahibouve .
58007017	Ijeh-inem itile hettohsah nan : Melchizedek themput dol’a Nangma tonsot dia thempu nahi , ” akiti .
58007018	Chujongle thupeh masa chu alhah sam jeh le aphatchom loujeh-in akinoi mangtai .
58007019	Ijeh-inem itile Danthun imacha achamkimsah lou phat’in , kinepna pha cheh khat ahung kipolut tan , hiche kinepna jeh hin Pathen kom anailut’uve .
58007020	Hiche hi kihahselna beiya ahipoi , adang ho vang chu kihahselna beiya thempua pang anahiuvin ,
58007021	Ama vang hi ajah a kihahsel na to lhon’a kiseipeh-a “ Pakai akihahseltai , Lung akhel kit lou ding ahi ; ‘ Nangma tonsot’a dia thempu nahi , ’ tin , ” ati .
58007022	Hiche dungjui hin Jesu chu Kitepna phajo phutdet’in apangtai .
58007023	Chule masanga chu thi nan asuhmoa aumden jing thei loujeh-uva mi tampi thempua anapang ahiuve .
58007024	Hichepa vang hi tonsot’a um jing jeng ahijeh-in themputna chu adang khat’a kichon thei ahipoi .
58007025	Ama hi hing jing ahijeh-in ama jal’a Pathen henga hung lut jouse chu amaho thalhenga taopeh a , abonchauva ahuhhing chamkimsoh thei ahi .
58007026	Chuti ahijeh chun chutobang thempu chungnun , athen a theng lepthol bei , boh beh lou le chonsete lah a kona kikhenhel , van mun ho jouse sanga chungnung joa kitung doh chu eiho dinga kilom mong ahi .
58007027	Thempu dang ho banga aman niseh le amasaa ama chonset then sona ding chule miho chonset then sona dinga kilhaina gantha atolou akhoh poi , ajeh chu amatah kilhai na gantha dia akitodoh jeh chun khat veiyin asubulhittai .
58007028	Danthun lhahsamna nei mihemte thempun anapansah jin , amavang Danthu nunga hung umdoh kihahselna tun vang tonsot’a dia chamkimsoh Chapa chu apansah tai .
58008001	Akisei thulu chang pen chu : eihon hitobang thempu chung nung hi ineiyun , ama chu Van’a Chungnung pen Lalatouna jet lam’a atouve ,
58008002	chukoma mihem tundoh hilouva Pakai tundoh ponbuh tahbeh , muntheng chungnung sunga achamtah a kin theng bol’a pang ahi .
58008003	Thempu chungnung jouse thilto hinchoi ding le kilhaina gantha toh dinga kitung ahin , hiche Thempu chungnung jong hin todoh thil khat aneitei ding ahi .
58008004	Ama hi leiset chunga um hile Thempu jong hilou ding ahi , ajeh chu Danthu dungjuiya Thempuho lah athilto hinchoi ding aumnauve .
58008005	Mose’n ponbuh ason ding kon’a akihilchahnaa , “ Ajeh chu ven , molsang chunga nakivetsah lim dungjui banga ijakai nabol ding ahi , ” ati banga chu leiset’a thempu ho hin van chunga thil um lim le ale thoa kintheng bol’u ahibouve .
58008006	Tun vang Jesu chu kintheng bolna pha chungnung achangtai ; ajeh chu hiche hi ama palainaa kisemdoh kitepna pha cheh le thutep pha jo chunga kiphutdoh ahi .
58008007	Kitepna masa chu nolnabei hile ni lhinna pamun ding kihol khoh ponte .
58008008	Ahinla Pathenin miho chunga nolna amujeh-in aseiyin : “ Ven , keiman Israel insung chung , Judah insung chunga Kitepna thah khat kasemdohna ding Nikho ho ahung lhunge , ” tin Pakaiyin aseiye .
58008009	Hiche kitepna chu Apu apateu kakhuttah a katuh a Egypt gam’a kona kahin puidoh nikhoa Amaho to kasemdoh tobang chu hilou ding ahi . Ajeh chu amaho kakitepnaa aum jing pouvin , Kenjong amaho kadonlou ahi , tin Pakaiyin aseiye .
58008010	Nikho hijat nunga keiman Israel insung kakiteppiding Kitepna chu hiche hi ding ahi , tin Pakaiyin aseiye : Alunggil’uva Kadanthu ho peng ting , Hiche ho chu alungthim’uva kasut’a , Amaho dia a-Pathenu kahi ding , amaho kamite hidiu ahi .
58008011	Koi hile tolsung khat’a achenpi le Koi ahiya asopi jah a , ‘ Pakai hen , tia Ahil lou diu ahitai . Ajeh chu aneopen’a alenpan geiya Abonchauva eihetsoh diu ahitai .
58008012	Ijeh-inem itile asuh khel nauva jong kahepia , achonset nau jong kageldoh kit lou ding ahitai .
58008013	Hichea ‘ Athah ’ kiti hin amasa chu aluisah tan , ipi hile luiya , tehse chu abei ding kon ahitai .
58009001	Kitepna masa jong chun kintheng bolna Danthu le leiset’a muntheng ananeiye .
58009002	Ijeh-inem itile houbuh akisondoh teng indan masapen’a chu thaomei khom le do khang chule Pathen um hetna changlhah to aumin , hilai chu " Muntheng " akiti .
58009003	Hiche ban’a Houbuh pondal dan ni na chu " Muntheng chung nung " akitin ,
58009004	asunga chu gimnamtui halna sana maicham le kitepna thingkong-sana kitomkhum chu um ahin , kitepna thingkong sunga chu manna umna sana bel le Aaron tenggol pahmum chule kitepna songpheng ni chu um ahi .
58009005	Achunga chu Cherubim loupitah ni uma , alhaving hoa chonset ngaidam kinbolna mun chu ale lhon ahin , hiti ho hi achen achaiya tua seijou ahipoi .
58009006	Hitobang hin akisemin , hiche houbuh dan masa sunga chun lhacha kinbol molsoh dingin thempuho alut jing jiuve .
58009007	Asung nung dan nina avang chun kumkhat sungin thempu chungnung changseh khat vei bou , thisan choilou hilouva , amatah le mipin hettoh louva achonset na ho’u thenso dinga galutji ahi .
58009008	Lhagao Thengin kichentah a asei chu ahile , Houbuh dan masa adin laisea muntheng’a lutna lampi chu kilangdoh lou ding ahi .
58009009	Hiche hi tulai phat sunga thilsoh ding tekahna ahin , thil to kilhaina gantha kichoijia kitoh ho hin kilhaina neiho het khenna lunghtim umdol bangin asuchamsoh theipoi .
58009010	Neh le don chule twiya kisil theng thudol jatchom chom thubou ahin , kisemthah phat hung lhun kah a tahsaphe danthu jeng ahibouve .
58009011	Ahinla Chrita chun khut’a kisem jong hilou , hiche thilsem lah a pang lou , Houbuh lenjo le chamkimjo ding jal’in thilpha hung lhung ho thempu chungnungin ahung pangin ,
58009012	kelchal ho le bongnou ho thisan vanga hilouvin , amatah thisan jal’in munthenga chun khat veiseh alut’in tonsot lhatdamna aphutdohtai .
58009013	Ijeh-inem itile kelchal ho le bongchal hi thisan , chule kella ho pumgo vutvam kithekhum chun tahsaphe bohna neiho chu asuh theng le ,
58009014	tonsot Lhagao jal’a ama chamtah a nolnabeiya Pathen henga kilhaina gantha dinga kikat doh jeng Christa thisan chun Pathen hing jing lhacha kinbol dinga , athisa natoh chengsea kona , eihet khen nau lungthim ho hi gamchenga asuh thengjoh ding ahi .
58009015	Hichejeh a chu Christa chu Kitepna Thah palaiya pang ahin , Kitepna masa chung changa suh khelna neiho lhatdoh dinga athina jeh a akikouho tonsot goulo ding thutep chu akisan thei diu ahitai .
58009016	Ajeh chu Kitepna aum teng kitepna sempa thina phot chetna boltei ngai ahi .
58009017	Ijeh-inem itile Kitepna chun kitepna sempa hinlaisen ima thu aneipon , athi nungle bou kiphutdetji ahi .
58009018	Hijeh a chu kitepna masa jong thisan beiya kiphutdet lou ahi .
58009019	Hichejeh chun Mose’n jong Danthu dungjuiya thupeh chengse mipi aseipeh soh phat’in , kella ho thisan le twito , ponsandup le hyssop alan lekhabu le mipi abonchauvin athe khumin ,
58009020	" Hiche hi Pathenin nang ho nathupehsau Kitepna jal’a thisan chu ahi , " ati .
58009021	Hitobanga chun houbuh le kintheng bolnaa kimang manchah jouse chu thisan athekhumtai .
58009022	Danthu dungjuiya ijakai chu thisan’a suhthengsoh hel ahimaiyin , hijeh chun thisan solouvin ngaidamna aumdoh poi .
58009023	Hitobanga hi van mun hoa thil ho lim vetsahnaa um thil ho jong suh theng tei ding ahin , ahin van thil tah tah ho dia kilhaina gantha phajo cheh ngai ahi .
58009024	Atah beh lim tobang khut’a kisa mun theng phunga Christa lut ahipon , amatah van’a lut’a tua hi eiho tha lhenga Pathen angsunga kilah jing dia um ahi .
58009025	Thempu chungnungin ama thisan hilou choiya kumseh a muntheng phung alut banga Christa amatah kikatdoh dinga lut matchet ji ahipoi .
58009026	Chuti hile vannoi bulkiphua pat aman hesoh genthei athoh matchet ding ahin , tun vannoi khag kichai kon hin chonset suhmangna din amatah kilhaina gantha din khatvei bou ahung kilahtai .
58009027	Mihemte dia khatvei thia chujou teng thutanna lut ding hi gotsa ahi ,
58009028	hitobanga chu Christa jong mi tamtah chonset suhmangna dinga khatvei kitohdoh ahitan , chonset thua hilouva kinemtah a ama galdot jing ho huhhingna pe dia aniveina hung ding ahi .
58010001	Danthu chu thilpha hung um ding ho ale mai mai , alim tahbeh jeng jong ahiloujeh-in , kumseh a kilhaina gantha chu avel vel’a alha vangun kilhaina bol ho dingin imacha asubulhit joupoi ;
58010002	asuh bulhit hihen , khatvei seh kisuh thenga chu kilhaina bol ho het khenna lungthim sunga chonsetna ho chu chin jingna um lou hel hile ibol’a tang louva ahinchoi jing diu ham ?
58010003	Chuti tah sangin hiche ho chun kumseh-in chonsetna ageldohsah jotai ;
58010004	ajeh chu bongchal ho le kelchal ho thisana konin chonset ngaidamna aumpoi .
58010005	Hijeh chun leiset’a ahung chun Christan aseiyin ,
58010006	“ Kilhaina gantha le thilto nadeipon , Keidin tahsapum joh neigonpeh tai ; Ganpumgo thilto ho le chonset thensona thilto hoa jong Nalung lhaideh poi .
58010007	Hichun keiman kaseiyin : “ Vo Pathen ven , Lekhabu sunga kachung thu jempia kisun bangin Nangma lungdei bol dingin kahung’e kati , ” tin aseiye .
58010008	Masanga chu Danthu dung juiya kitohji hijongle , aman aseiyin " Nangma kilhaina gantha ho le thilto ho , ganpumgo thilto ho le chonset thensona thilto ho chunga nakipah pon , lung jong nalung lhaipoi , " atin ;
58010009	chujouvin aseipaiyin , " Ven , nalungdei lam bol din , hikoma ka-ume , " ati . Hiti hin ani channa chu tundohna din amasa chu asumangtai .
58010010	Hiche Pathen lungdeiya chu Jesu Christa tahsapum , a-itih a dinga khat vei akitodoh jeng jeh chun eiho eisutheng tauve .
58010011	Thempu jouse chu niseh a ding jinga kilhaina gantha thilto chu ato jing vangun hiche ho chun chonsetna ala mang thei dehpoi .
58010012	Jesu Christan vang chonset thensona din , a-itih a dinga khatvei , kilhaina thilto chu atoh-in , Pathen jel lam’a atoutai .
58010013	Chukelsen vang amelmate chu akeng chotpha akoipeh ding angah jinge .
58010014	Ijeh-inem itile Aman thilto khatseh a asuh theng ho chu tonsot’a dingin achamkimsah soh tai .
58010015	Lhagao Thengin jong eihettohsah nauve ; ijeh-inem itile hiche jou hin aseiyin .
58010016	" Ni nu nung teng le keiman amaho to Kakitepna ding chu hiche ahi , ati Pakaiyin ; ‘ Alungthim’uva Kadanthu ho kakhumpeh ding , Hiche ho chu alung gil’uva kasut ding ahin ,
58010017	chule achonset jouseu le Danthu asuh keh nau jouse Kageldoh kit louhel ding ahitai , " ati .
58010018	Chonsetna ho jal’a ngaidam umnaa chun chonset jeh a thilto ding angaitapoi .
58010019	Sopite , Jesu thisan jal’in eihon muntheng phung jot’a , sung lhah ngamna ineiyui ;
58010020	ajeh chu aman pondal banga amanchah atahsaphe eiho din lampi thah le ahing jing chu eihondoh peh tauve .
58010021	Ama Pathen insunga Thempu lenin ahung pangin ;
58010022	hijeh chun lung dih tah le tahsan bulhingset’in chule het khenna lungthima thilse jouse kisop thengsel le tahsa kisil thengin nailut’u hite .
58010023	Thutep chu tahsan umtah ahijeh-in iphondoh sau kinepna hi dettah-in tuh det jingute .
58010024	Chule ngailutna le thilpha bolna lam’a khat le khat kisuh lip jing ding phate chan gel’u hite .
58010025	Mi kon khat’in akikhop nau donda achon nau banga bol louvin , Nikho chu ahung nai dol namu ahitan , hatahin kitilkhou to chehjo’u hite .
58010026	Ajeh chu thutah hetna kisan nung hin eihon chonset henasan boljom jing leu hen , chonset suh mangna ding kilhaina gantha kikhenlou ahitan ,
58010027	doumah bol jouse bahgam hel ding le kavam hel ding tom ngaina meikong le thutanna ngah a kicha jinga um ding ahitauve .
58010028	Koi hile Mose Danthu nahsah lou chu mi ni hihen thum hile hettohsah jeh a hepina beihel’a kithat ding ahi .
58010029	Chuti ahile Pathen Chapa keng chotpha nei , akisuh thengna Kitepna thisan suhboh a chule lungsetna Lhagao daithang ho chun itobang khohjo cheh talen amat diu kilom nasah um ?
58010030	Ijeh-inem itile : " Phulah chu kei kin ahi , Keiman lethut nange , " Chukit le : " Pakaiyin amite chung thu atan ding , " tipa chu koi ahi keihon kaheuve .
58010031	Pathen hing jing khut te nia chuh khah ding chu kichat umtah ahi .
58010032	Masanga khovah nachan nung geiyuva jong hesoh genthei hahsa tah thoh a napan laiyu nikho ho geldoh-uvin .
58010033	Hichea chun genthei thoh pum puma japi vetchah din naum’un , ahinla nang hon jong hitobang thoh ho chu nathoh piu ahiye .
58010034	Ijeh-inem itile songkul lut ho geiya nathoh piuva , chule apha cheh le a-itih a um jing ding gou nanei nahet jeh-uvin naneiyu kichom jeng jong kipah tah-in nathoh jo’uve .
58010035	Hiche hin kipaman lentah nasodoh peh jeh-uvin nakison nau chu paimang hih hel’uvin .
58010036	Ipijeh–inem itile Pathen lungdei bol’a thutep kisan na din thoh hat jing ding angaiye .
58010037	Ajeh chu : " Chomcha khat jou teng Ahung ding pa chu hunga Geisang lou dig ahi ;
58010038	Tahsan jal’a kei dia midih changa chu hing ding , Anung chon vang achunga kahinkho kapeh lou ding ahi , " ati .
58010039	Eiho vang manthahna dinga nung chon ho ihipouvin , tahsan jal’a hinkho hoidoh a um ho ihibouvui .
58011001	Tahsan hi kinepna atahbeh a lah a , muthei lou thil ahisa koi ding hi ahi .
58011002	Hijeh a chu tahsan jal’a upate chu hettohsah a kipansahji ahiuve .
58011003	Tahsan na jeh a Pathen thusah a vannoi kisem le akilangdoh kha lou thil hoa kona muthei thil hung umdoh dol ihet’u ahi .
58011004	Tahsan na jeh a Abel’in Cain sanga Pathen henga kilhaina gantha thilto phajo atojeh-in , amidih hi na hettohsahna amun , Pathen jengin jong athilto ho chu ahettohsah tan , chule athi nung geiyin thu asei thei nalaiye .
58011005	Tahsan na jeh-in Enoch chu thina mulouvin atahsa akheldoh peh-in , Pathenin atasan akheldoh peh jeh-in koiman aholdoh joutapoi ; tahsa kheldoh a aum masanga Pathen koma lung lhaina kimu ahi hettohsahna aum’e .
58011006	Hijeh chun tahsan beiya Pathen lung tohoi ahipoi ; ijeh-inem itile Pathen aum je le ama holte chengse tohphat man apeh dol hi ama kom nailutten atahsan tei diu dol ahi .
58011007	Tahsan na jeh-in Noah chun kho nung thilsoh ding muphah lou thua hilchahna thu angaiyin , ama le a-insung huhhingna din kong innei khat asem’e , hichea hin vannoi themmo achanin , tahsan’a them channa jal’in goulo chu achangtei .
58011008	Tahsan na jeh-in Abraham chu potdoh a goulo dia akisan ding mun’a lut din akikou chun thun anungin , hoilam jot ding ahet lou vangin apotdoh jenge .
58011009	Tahsan na jeh-in tepna gamsunga hung kholjin bangin apem len , tepna gam alopi ding Isaac le Jacob chutoh ponbuh sunga acheng leuve .
58011010	Ajeh chu Abrahamin Pathen gontoh le asah doh bul dettah chu akat jing’e .
58011011	Tahsan na jeh-in athuteppeh pa chu tahsan umtah ahidol ahetjehin acha nei phat akilet tah vangin Sarah-in naovopna thei tha aneitai .
58011012	Hiti chun mithikonsa paa kon chun van’a ahsite jat le Twikhanglen kama neldi jat hel simsen lou chilhah apeng doh tai .
58011013	Amaho chengse hi tahsan ahitauvin , thutep chengse chu akisan man louvu ahitai ; ahinla gamla tah a konin amu’uvin alem’un , chule amaho chu leiset chunga kholjin le khopem ahiu aphongdoh tauve .
58011014	Hichea hitobang thusei ho hin pugam pagam ahol dol’u aphondoh u ahibouve .
58011015	Amaho ahung kondoh nau gam chu geldoh kit hileu kilekitna ding phat gomkom jong anei diu ahi .
58011016	Tua la amahon aphajo cheh khat , van gam chu atup’u ahijeh-in , Pathen jeng jong amaho Pathen a kikou ding jahcha lou ahi ; ijeh-inem itile aman amaho dinga khopi khat agonpeh ahitai .
58011017	Tahsan na jeh-in Abrahamin patep’a aum chun thutep changpa tahsan vangin achapa chang khatseh , Isaac chu kilhaina gantha banga todoh jeng din agoi .
58011018	Ama chule Isaac a kon ahi nachilhah kisim ding ahi , " tia kiseipeh ahin ,
58011019	Pathenin athisa jong akaithou kit thei chu agel jon , tekah a seidin Isaac chu anung chankit nai .
58011020	Tahsan na jeh-in Isaac chun kho nung teng phatthei chang din Jacob le Esau phatthei aboh-e .
58011021	Tahsan na jeh-in Jacob-in athi ding konin Joseph chapate ni phatthei aboh gol’in , atenggol chunga aki-ngamin Pathen alhaiye .
58011022	Tahsan na jeh-in Joseph chun athi ding konin Egypt gama kona Israel chate potdoh ding ageldoh-in , ama gu le chang thudol’a thu apei .
58011023	Tahsan na jeh-in anu le apan Mose apen nungin lha thum asel lhonin , ama chu naosen mel-hoi tah ahidol amu lhonin , lengpa thu peh jong kicha louvin aum lhon’e .
58011024	Tahsan na jeh a Mose’n akhan lhit phat’a Pharoah chanu chapa kiti ding da ahi .
58011025	Chonset’a chomkhat nopsah sangin Pathen mite to gim hesoh thoh khom ding akilhenjoi .
58011026	Tohman san ding avetjoh jeh chun Egypt gama gou jou se sangin Messiah kihousetna chu thupijon agel’e .
58011027	Tahsan na jeh-in lengpa lung han ding ging louvin Egypt gamadalhan , mit muthei loupa chu amu bangin abol’e .
58011028	Tahsan na jeh-in kalchuh kut aphutdoh-in , cha peng masa sumang Vantil chun amahoa asuh khah louna din thisan chu athekhumsah-in ahi .
58011029	Tahsan na jeh-in Israel chaten Twikhanglen chu tolgo jot’in ajot galkaiyun , Egypt miten chutia bol agot’u le twiyin achup lih gamtauve .
58011030	Tahsan na jeh a Israelten Jericho khopi ni sagi avel’u le , khopi pal achimtai .
58011031	Tahsan na jeh a Rahab notinun gam ve-lhi ho lung monga alhunsah jeh chun thu ngailou ho to akisuh mang tha tapoi .
58011032	Ipi kaseibe ding ham ? Gideon , Barak , Samson , Jepthah , David , Samuel chule themgao ho chengse thudol seisoh kei ding phat’in toh ponte .
58011033	Tahsan na jel’in lenggam tampi ajouvun , adih aphutdet’un , thutep akisan’un , Phaisameigeo kam asingun ,
58011034	meikou laipi aphel mit’uvin , chemjem hem’a konin ahoidoh un , lhahsam na konin ahatdoh-uvin , galmun’a hatah ahiuvin , gamdang sepaite adeljam tauve .
58011035	Numei hon amithi sa ho’u thoudoh kit akisan’uvin adang ho jong thokitna phajo cheh aneina diuvin huhdoh a aum diu anom pouvin , hesoh genthei thoh-in aumjotaove .
58011036	Abang bang jong elbol le jepna thoh , bulput le songkul lut’in aum’uve .
58011037	Amaho chu songin asep’un , thing-at’in a-attan’un , chemjamin athat’uvin , kelngoivun le kelcha vun kisil’in avah leuvin , vaichat le bolset thoh , genthei hesoh bolset’in aum’uve ;
58011038	vannoi leiset hi amaho umna hoi ahitapon , gamthip lai le mol le lhanga avah leuvin , songko dung le leiko dunga akisel’ui .
58011039	Mi hijat chu tahsan na jeha hettohsah a apan vangun thutep ga chu alopha pouve ;
58011040	eiho beiya achamkimsoh thei louna diuva Pathenin ibonchauva dinga thilphajo cheh khat amu masah ahi .
58012001	Hettohsahna hijat pin meilhang banga eiumkimvel jehuvin einoh phahsah jouseu le ichunguva kaijing chonsetna hi pailhan , thoh hat tah-in imasanguva kilhai tetna lama hin lhaiyu hite .
58012002	Tahsan bulpi le kikhomna Jesu lam kat jingute ; aman amasanga koisa um kipana jeh chun jum le jachatna nahsah louvin thingpel’a thina geiyin athoh-in Pathen laltouna jet lam’a atoutai .
58012003	Nahinkhouva nalhah dah-uva nalel louna diuvin , chonseten amadouna a thuse chujatpi aseiyu dou lhumkeipa chu geldoh jingun .
58012004	Chonset louna lam’a nang ho thisan long leuvin napang hih laiyuve .
58012005	Tilkhouna dinga nang ho chapate dol’a nakisei nau chu nasuhmil’u ahitai : " Kachapa , Pakaiyin nabolgimna chu isah louvin geldan , Aman naphosal teng jongle lung lhadeh hih-in ;
58012006	Ijeh-inem itile Pakaiyin angailut chu abolgim’a , Chapa dia akisansa chu ajepji ahibouve , " kiti chu .
58012007	Bolgimna chu thoh tun tun’un , Pathenin chapate banga nasungse nau ahibouve ; Pan chapa koipen gahchah louva akoiyem ?
58012008	Chate louvin um leu chun chapa tahbeh hilouva bolamcha nahi diu ahi .
58012009	Hiche kalval’in jong tahsaphea eigah chah diuvin pate ineiyun amaho chu ijabol lheh-ui ; achutile Lhagao ho thudol’a Pa koma chu ihinna diuva i-halut cheh joh lou diu ham ?
58012010	Amaho chun aphasah lam lam’uva ni chom khat kahseh a dinga bou eigah chah jiu ahin , Pathenin vang eiho phatna ding , ama thenna ichan theina diuva eithoh gimsah jiu ahibouve .
58012011	Gahchah na hi apet tah le lung nopna ahipoi , lhaset nan akigel bouve ; ahinla kho nung teng le hita bolgimna thoh ho ding hin them channa din cham nan ahung gadoh jin ahi .
58012012	Hijeh chun khut ngoi hon domsangun lang , khup ngoi ho jong ding janguvin ;
58012013	Kengbaiya chu chatmoa um louva , adamjohna dingin nalampiu kisem jenguvin .
58012014	Mi jouse to kichamna ding le thenna ding hadel’un , hiche tilouva chu koiman Pakai amu louhel ding ahi .
58012015	Koima Pathen lungsetna changlel aum louna ding le thingkha jung dondoh a tamtah asuhmo banga nasuhboh louna dingin ching theiyun .
58012016	An neh khat man dinga a-upat kijoh Esau banga alop’a le chonthanghoi bol naum louna diu vin ching theiyuvin .
58012017	Ijeh-inem itile kho nunga goulo tei ding adei chat vanga lunghei kitna ding mun anei tah lou jeh-in mit lhi puma ahol vangin vangbohna akipeh lou naheuve .
58012018	Ijeh-inem itile nang ho toh khah thei molvum , meisi pah lah lah lai , muthim lai , thimpi lah , chule khopihui lah a hungvah lut nahipouvin ,
58012019	sumkon gin le thu kisei gin ki thong lah jong ahipoi ; hiche japha ho chun ajah-uva thu chu akisei kit louna din ataojo tauve .
58012020	Ajeh chu , " Molvum dung chu gancha ho jeng jong atongkha chan songa selih ding ahi , " tia thu kisei chu athoh jouhel’u ahi .
58012021	Chule hiche thil hung kilah chu kichat um behseh jeng ahin , Mose’n jong aseiyin , " Keima kakichan kakihot hot jenge , " ati .
58012022	Nang ho vang Zion molvum , Pathen hing jing khopi , Van Jerusalem , Vantil asang sang lah hung lhunga , kipah thanom
58012023	le van’a kisun lutsah apeng masa chengse kikhopna , mi jouse thutan Pathen kom , them changsa ho Lhagao suh chamkimna mun ,
58012024	Jesu palainaa kisemdoh Kitepna Thah a chu hung nahitauvin , hiche thisan kitheikhum na chun Abel thisan sangin thilpha jo cheh sei ding aneiye .
58012025	Ching theiyun thuseipa chu jopda khauvin nate ; ajeh chu leiset’a thuseipa thujop louho bon ahoidoh jou lou le , van’a kona thuseipaa konin kiheimang leu hen ihoidoh louhel diu akichen jenge .
58012026	Hichea ogin chun leiset seh bou aholingsoh ahin , tun aman athu tep’in aseiye , " Keiman leiset keoseh hilouva Van geiya khatvei seh akaho ling ding ahi , " ati .
58012027	Hikoma , " Khatvei seh , " kiti hin thilsem jouse kiholingsah a kitolmang ding kichentah-in aseiyin , hitia chu suh ling theilou chengse umden ding ahi .
58012028	Hichejeh chun suh longhoi hilou Lenggam ikisan jeh-un thangvahna neiyu hitin , ginna le jabolna pumin alungdei lamtah-in Pathen lhachan pangu hite .
58012029	Ijeh-inem itile i-Pathennu chu mi kavamhel thei meikou tobang ahi .
58013001	Kisopi ngailutna um jing hen .
58013002	Maljin lhunsah ding hailou jen’un , hitobang hoa hin abangin jong Vantilte geiyin alhunsah tauve .
58013003	Sohchang kihen ho chu toh kihentha bangin kigel’in lang , tahsaphea um jing nahi heuvin lang genthei hesoh thoh te chu geldoh jinguvin .
58013004	Kichen hi mi jousen jabol cheh hen , jalkhun jong kisuhboh da hen ; jonthanhoi bol le mijito jonga chu Pathenin athu atan ding ahi .
58013005	Sum ngailut hinkhon kimang hih-un , nanei chengsen lung lhai jo’uvin ; ajeh chu aman , " Keiman kadonda louhel ding , dajong kada lhah louhel ding nahi , " ati .
58013006	Hijeh a chu eihon kisongtah a isei theiyu chu : " Eipanpia chu Pakai ahin kicha ponge , Mihemin i-eilo ding ham ? " ti hi ahi .
58013007	Nalamkaiteu nakom’uva Pathen Thu naseipeh teu chu geldoh-un lang , anun akhan’u phatah-in geldoh-uvin , atahsan’u chu tho’uvin .
58013008	Jesu Christa chu janhi tuni chule tonsot’in abang ahijinge .
58013009	Thuhil gotchom chom kilhoh mangsah loujen’un , lung hi lungsetna aphudet aphan , neh le chah a phu ding ahipoi , hiti neh le chah thua chonte chun phat chom nan aneideh pouve .
58013010	Houbuh a lhacha kintheng bol hon aneh thei lou nau maicham aneiyui .
58013011	Thempu chungnung hon chonset thensona ding gancha ho thisan chu muntheng chungnunga ahin choilut jiuvin , atahsapum ho vang chu polama agouvamji tauve .
58013012	Hijeh chun ama thisan’a mipi suh thengna dingin Jesun khopi kelkot polam’a thina athoh tai .
58013013	Chuti ahijeh-in ngahmun polam , ama henga potdoh-u hitin , ahouset nau chu gathoh hu hite .
58013014	Ijeh-inem itile hikoma hin eihon khopi det inei pouve , ahung lhung ding khopi joh chu i-hol’u ahibouve .
58013015	Hijeh chun Jesu jal’in vahchoina ho chu Pathen henga kilhaina bangin bol jingu hite , hiche hi ama min phongdoh ho kamsungsoh aga ahi .
58013016	Kikhoto them’a chule ima kikop del chu hai hih-un , hitobang hi Pathen lung lhaiselna kilhai na ahi .
58013017	Nalmakaiteu thun nungun lang athu ngaiyun , nang ho ding thua mopo ahijeh-un , nahinkhou avettup jing jengu ahi ; hiti hin bol leu chun kipah diu ahin , achuti loule lungna diu , nang ho dia phachom lou ding ahi .
58013018	Keiho neitaokop jingun , ima lam jousea hoikom hijongle adih kabol nom jeh-un hetkhanna lungthim phatah neiya kigingcha kahiuve .
58013019	Nang ho henga dia eikilhadoh vahna dinga neitaopehna diuva atumbeh a kahin ngeh nahiuve .
58013020	Chamna Pathen , tonsot kinepna thisan jal’a kelngoite ching minthang i-Pakaiyu Jesu thinaa kona hinpuidoh kit pan
58013021	alungdei lam bol dingin thilpha jousen navon kimsoh-u hen ; Jesu Christa jal’in amasanga alung lhaina bol din ichunguva bol hen , Christa chu tonsot tonsot geiyin loupi jing hen : Amen .
58013022	Sopite , kitilkhouna thu hi angaije them dia ka-ngeh nahiuve , ajehchu keiman paltan’a nahenguva kahinsut ahi .
58013023	Isopiu Timothy alhadoh-u anaheuvin , ahungvah le nang ho vea kahung teng hinpui nange .
58013024	Nalamkaite jousen le mithengte chengse salam’un ; Italy gam miten nasalam’ui .
58013025	Lungset nan nabonchauvin umpi hen .
59001001	Pathen le Pakai Jesu Christa soh Jacob-in gamtin’a kithecheh phung som le phung ni henga salam .
59001002	Kasopite , patepna tin chenga nachuh tengule kipanan geljo’uvin ;
59001003	ajeh chu natahsan’uvin amolso tengle thoh hat asosah chu naheuve .
59001004	Ima lhahsamna beihel’a apumpia nachamkimsoh theina diuvin , thoh hatna natoh chun tong molso hen .
59001005	Nalah-uva chihnaa lhasam aum le it louhel le house louva peji Pathen henga thum hen , chutile kipe ding ahi .
59001006	Amavang athum’an lung opkaina beihel’in tahsanna jal’in bou thum hen , lung opkaina nei vang chu Twikhanglen twi hui mut lonle tobang ahibouve .
59001007	Hitobang mihem chun Pakaiya kona ima mu ding kiholda hen ,
59001008	lungtho nei pasal , akiheina lam jousea lung det lou ahi .
59001009	Sopi lhachomin choi-at’a aum chu kithang-atpi hen .
59001010	Mihaovin jong suhnem’a aum kithang-atpi hen , ajeh chu hao hi hampa banga pulloi ding ahi .
59001011	Ijeh-inem itile nisa hamvevua ahung sat teng hampa agop jin , pahcha ho apul’in , apahhoi jong amoljitai ; hitobanga chu mihao chu akiheina lam jousea molmangji ahitai .
59001012	Lhepna thoh ham hampa chu anun nom’e ; ijeh-inem itile aman athot doh tengle Pathenin ama ngailute peh dinga athutepsa hinna dinga lallukhuh chu akisan ding ahi .
59001013	Lhepna toh khapan , " Pathen in eilhem pate’e , " ti da hen ; ajeh chu Pathen hi thilsen alhemjou pon , aman jong koima alhem patep poi .
59001014	Mi ama ama lunggul chun ajol lhah a akaimang jia lhep patep’a umji ahibouve .
59001015	Hiche lung gul phalou chu naovop banga avop’a , chonset ahindoh a , chonset chu apilhin tengle thina asohdohji ahi .
59001016	Kasopi deitahte , dohan lha hih-un .
59001017	Thilpeh pha chengse le thil-hoi chamkim josue chu chunga kon ahin , khovah Pa Pathena hung kumlha ahi , ama chu kikhel lou , ale jeng jong kihei mang lou ahi .
59001018	Athilsem chengse lah a aga masapen ihi theina diuva aman adei banga thutah a eihin’u ahitai .
59001019	Hiche hi heuvin sopi deitahte . Mitin thu ngaiyin jangkhai cheh hen , thuseiyin ngai kham cheh hen , lungsat’in jong ngai kham cheh hen .
59001020	Ijeh-inem itile mihem lunghan hin Pathen din adih atong doh poi .
59001021	Hijeh chun thilboh jouse le git louna ho letset thil ho pai lhauvin , nahinkhou huhhung thei lung sunga kiphut lutsa thu chu lung nemin kisanjou’vin .
59001022	Ama le ama kilhem lhaa , thu chu moh ngai mai mai hilouvin atongjoh hiuvin .
59001023	Ijeh-inem itile thu chu ngaiya abol’a hilouv mi chu phatvet’a ahinkho umdol kivet mai mai tobang ahin ,
59001024	ama le ama akiven , ache mangjin , apettah chun itobang ahi asumiljitai .
59001025	Amavang chamkimsohna Danthu chamlhatsah thei chu vechenkeiya hichu bol jinga , aja mai hilouva , sumil lou hel’a natoh a podoh jing jeng , hitobang mi chu athilbolnaa nun nom ding ahi .
59001026	Mi khattou hougut’a kigel’a , aleituh tang lou , alungthim kilhep lhah a chu ahougut jong chu moh ahi .
59001027	Chagate le meithaiho agenthei hesoh nau vil’a , vannoi leiset’a kona boh beh louhel’a ama le ama kihongdoh jing thei mi chu Pa Pathen dinga hougut theng le boh beh lou ahi .
59002001	Kasopite , loupi tah i-Pakaiyu Jesu Christa tahsan mi nahijeh un langnei , sihnei nabol lou diu ahi .
59002002	Ijeh-inem itile nakikhop nauva chun ponhoi lul tah sil’a sana khutjem kibu pasal khattou hung lut hen , chule ponse dildel kisil vaicha khutdo khat jong hung lut le ,
59002003	nang hon ponsil lul kisilpa veuvin lang ajah a , " Nangma hikoma hin phatechan touvin , " tivuin ; chule khutdo pa jah a , Nangma dingto , " ahiloule , " Hikoma kakeng khop dop a khun touvo , " tileu chun ;
59002004	nalah-uva dat neiya thu gilou lamtah a vaihom nahilou diu ham ?
59002005	Kasopi deitahte , ngaiyuvin . Vannoi leiset’a vaichate hi Pathenin tahsanna hao ding le ama ngailute dinga athutepna goulo ding lenggam chu chang dia alhendoh hilou ham ?
59002006	Ahinla nang hon vaichate chu nahsah mon naboltauve . Thu tanna phunga nakailut’uva , nabol gentheiyu chu mihao ho hilou ham ?
59002007	Nakikounau Min phatah taitoma jong amaho hilou ham ?
59002008	Amavang Pathen lekhabua leng Danthu dungjuiya , " Nangma nakingailut bangin naheng nakom ngailun , " kit banga bulhit na hiule , nabol pha jengui .
59002009	Dat naneiyu vangle chonset bol nahiuvin , Danthu sukeh dol’a themmo chang nahiutauve .
59002010	Koi hile Danthu apumpia nitsoh a kigel , ahivanga khatseh sukhel’a chu aboncha chunga themmo chang ahi .
59002011	Ijeh-inem itile , " Jonthanhoi bol hih-in , " tipa chun , " Tol that hih-in , " jong ati ahi . Jonthanhoi bolda jong le chun tol natha le Danthu sukeh nahitai .
59002012	Mihem jalensah ji Danthu a athu kitan ding miho bangin hiti chun thu seiyun , hitobang chun na tongun .
59002013	Ijeh-inem itile hepina neilou chu thutanna a hepina beihel’a kibol ding ahi , hepi nan vang thutanna ajoji mong ahi .
59002014	Kasopite , khattou tahsan neiyin kisei hen , natoh la nei hih le ipi phachom em ? Hitobanga tahsanna chun ama ahuhhing thei lou ding hilou ham ?
59002015	Sopi pasal ham sopi numei ham khat chu ponbei le nikho khat an neh ding lhasamin um hen ,
59002016	nalah-uva khat chun , " Chamdel’in kile kit’in , lumsan lang vasettan , " ti hen , tahsa ngaichat thil ima pelouvin um le hichu ipi phachom em ?
59002017	Hitobang hin natoh beiyin tahsan chu achangseh a athisa ahi .
59002018	Hichea jong hin khattouvin , " Nangman tahsan naneiyin , keiman vang natoh kaneiye , " tinte . Natoh bei natahsan chu neivetsah temin , kenjong tahsan jal’a kanatoh chu vetsah inge .
59002019	Nangman Pathen khatseh ahidol natsahsan ahi ong ? Aphai tahsanin ; ahinla thilha hon jong atansan’uva kihot hot jeng ahiuve .
59002020	Vo , pannabei mihem , natoh bei tahsan phatchom lou hi nahet nom mong em ?
59002021	Ipuluiyu Abraham in achapa Isacc maicham chunga atodoh jeng jeh a hiche natoh chu them achanlo hilou ham ?
59002022	Ajeh chu atahsan le athilbol chengsen na atoh khoma , tahsan chu natoh-in asuh chamkim joh ahi ;
59002023	chule hichea hi Pathen lekhabu thusei ; " Abraham in Pathen atahsanin , hichu ama din themchan nan akisimpeh tai , " kiti hi agui lhunge , chujongle ama chu Pathen jol kisah ahitai .
59002024	Hichea kon hin tahsan keoseh jal hilouva , toh molso jeh a mihem them kichansah dol namutauve .
59002025	Hitobang chun Rahab notinun lamthamho alhunsah a lamchom’a asolmang , hiche natoh jeh a chu them kichansah hilou ham ?
59002026	Hiti hin Lhagao bei tahsa athisa ahibangin , natoh bei tahsan jong athisa ma ahibouve .
59003001	Kasopite , nang ho tampi mihil’in pan dauvin , ajeh chu mihil ho hi ichung thuu khoh cheh a akitan ding naheuve .
59003002	Ajeh chu eihon kisuhmona tampi itoh khajiuve . Thusei naa kipal lou mi chu pasal lolhingtah , atahsa geiya apumpia tuh tang thei ahiye .
59003003	Ithu’va anun theina din sakolte khu akamsunguva kamdal ivopeh-u le atahsa pumpia igot gotna kihei ahiuve .
59003004	Ven , kong innei ho khu , lentah ahiuvin , hui hattah-in atol ahivangin , ahehna neocha khat’a aheh pan adeina lam’a aheile ahibouve .
59003005	Hitobanga chu Lei jong hi tibah neocha ahivangin thil lentah a kichoisang ji ahi . Ven , gamkang iten len jongle meisi hal khat’in iti akahvamji hitam !
59003006	Lei hi meikou , adih lou dimset , vannoi leiset ahi ; Lei hi itibah lahuva anakiphut lut ahin , tahsa pumpi hi asuhboh jia , khang lhum keiya , mei banga akah velkol’a hiche meikou hi Damun’a hung kon ahi .
59003007	Ganhing namkim , vacha namkim , tol’a kithol ho , twiya cheng ho ahiuvin vah-ngoi thei ahin , mihemin avah ngoi jiuve .
59003008	Leivang hi mihemte koiman avah ngoi joupoi , um thim thei lou thilse , thina gu dimset ahi .
59003009	Eihon hiche lei hi Pakai le Pathen thangvah nan jong imangun , chule Patheinin ama lim tobanga asem mihemte gaosap nan jong imang jiuve .
59003010	Thangvahna le gaosapna hiche kamsung khat’a hi hung kondoh khomji ahi . Kasopite , hiche ho ahitiji hi adol ahipoi .
59003011	Twisam phung khatseh kosunga kona twi lhum le twikha putkhomji mong em ?
59003012	Kasopite , theichang phunga olive ga theiya , lengpiguiya theichang ga theiyem ? Chitwiyin jong twitheng asemdoh theipoi .
59003013	Nalah-uva aching le hetna nei koi ham ? Ama chun chihnaa hungkon nunnem nan a nun akhan le anatoh phan vetsah hen .
59003014	Amavang nalungthimu’va kithangset kilungdou , kichang chuna aumle nakichoiat lou diu thutah douna jong thujo nasei lou diu ahi .
59003015	Hitobang chihna chu chunga hungkon ahipon , leiset’a kon , Lhagao thudol hilou , thilhaa kon ahibouve .
59003016	Ajeh chu kithangset le kichang chuna umna chan’a kinahna le khansetna jong um tei ahi .
59003017	Chunga kona hung chihna vang chu amasan athengin , chuin kichamdel , kitohdel , nun nemheo , thu nungjel , hepina dimset’a ngailutna gadohji , phat lhemna le lang neina beihel ahi .
59003018	Chule themchanna ga chu chambolte dinga chamnaa kitu ahi .
59004001	Nalah-uva gal kisat le kinah ho hi hoiya hungkon ham ? Natibah dunguva kona nomsahna ding ngaichatna ho kisattoa hungkon hilou ham ?
59004002	Nahagut lheh-un , neila nanei pouvin ; thangset sumin tol na that jiuvin , ahinla nanei theideh pouve ; hijeh chun nakinauvin , nakisat’uve . Nanei lounau hi Pathen henga nathum loujeh-u ahibouve .
59004003	Nathum vangun namu theipouve , ajeh chu natahsa nopsahna ding jenga nagot’uva nathum dol’u aphat loujeh ahi .
59004004	Jonthanhoi bol ho ! Vannoi to kihouthei hi Pathen to kigalna ahi nahet louvu ham ? Hijeh a chu koihile vannoi to kijol’a chu Pathen douva ama le ama kisemdoh ahi tai .
59004005	O-le Pathen lekhabua kisei , " Aman i-sunguva achensah Lhagao hi thengse ten’a ahol jing ahi , " kiti hi mohseh a nagel’u ham ?
59004006	Ahin lungsetna apeh hi alenjjo cheh-in hijeh chun : " Pathenin kiletsahte chu adoudal’in , Anun nem ho chu lungsetna apejie , " ati .
59004007	Hijeh chun Pathen koma kipe lut’un , Diabol chu kidinte piuvin , chutile ama nakom’uva konin jamtante .
59004008	Pathen kom nailut’un , chutile ama nakom’u hung nailut ding ahi . Nakhut’u suthengun , chonseho ; nalungthim suthengun , lungthoneiho !
59004009	Kisih-un , lunghem’un chule kap’un ; nanuiyu chu ka-na chule nakipau chu lungkhamna soh hen !
59004010	Pakai mitmun kisunem’un , chutile aman nachoisang diu ahi .
59004011	Kasopite , khat le khat kisei seto hih-un ; koi hile asopi seisea ham , ahiloule asopi thu tan’a ham chun Danthu aseiset’a chule Danthu chunga thu atan ahi . Nangin Danthu chung thu natan vang le anit’a hilouva athu tanjoh nahibouve .
59004012	Danthu pea le thutan khatseh bou ahin , ama hin ahuhhing theiya , suh jong asuh mang thei ahi ; naheng nakom chung thu tan’a pang nang koi nahim ?
59004013	Tun ngaitem’un , nang ho kimkhatsen , " Tuni ham jing ham le eiho khopi khatpen a cheu hitin kum khat gatham’u hitin , gakiveiyu hitin , sum veikan’u hite , " tin naseiyui .
59004014	Jing teng nahinkhou itobanga aum ding bon helou hel’uva . Ajeh chu nang ho hi twimei chomcha khat hung kilahjia mangkit loiji tobang bou nahiuve .
59004015	Hisanga chu , " Pakai lungdei ahia ihin nah-u le hiche hihen khuche hile bol’u hite , " natijoh diu ahi .
59004016	Tunla nang ho nahamhoitho na jouseu pi chu nakithang-at pi lheh-ui ; hitobang kithang-atna ho hi phalou ahi .
59004017	Hichejeh chun thilpha bolje he naa bol lou mi chu achonse ahi .
59005001	Tun mihao hon ngaiyuvin , nachunguva hesoh genthei hung lhung ding ho jeh hin kap’un lang maovun .
59005002	Nanei jouseu amon mang tan , naponsil jouseu lungin anetai .
59005003	Nasana nadangkau thih-eh souvin anehengsoh tan , hiche thih-eh chu nang ho douna hettohsah a panga , meikah machal banga natahsau jong aneh gam ding ahi . Nang hon la ni nu nunga din gou nakhol’uvin ne !
59005004	Ven , nalou laiyuva chang-at sum thalah ho doha nabol’uva tohman napeh louvu chun kho asamin , hiche chang-at ho khosap ogin chu Hatchungnung Pakai nabeng’a aluttai .
59005005	Nang ho leiset chunga nomsa le ninglhingin nachengun , kilhaina gantha nikhoa tha ding bangin nakivah thao cheh’uve .
59005006	Nang hon midihpa chu themmo nachan’un , nathat tauve . Aman la nadou thuh pouve .
59005007	Sopite , Pakai hungkit kahsen thoh hat’uvin . Ven , loubol min ga pha manlu tah asodohna dingin leiset chun twilha masa le lha nukhah chu thoh hattah-in angah ngah jeng jie .
59005008	Nangho jong thoh hat jingun ; Pakai hungkitna ding anai tah jeh hin , nalungthimu phutdet’uvin .
59005009	Sopite , nathuu kitan louna din khat le khat kiphun hih-un , ven Thutanpa chu kotphunga adingtai .
59005010	Sopite , Pakai min’a thuseiya pang Themgao ho hesoh genthei le thot hatna jouse chu vettoh a jui din kilah-uvin .
59005011	Ven , eiho athoh lhumkei ho chu nun nom ihiu ahi . Nang hon Job thohhat najauvin , achaina Pakaiyin ipi abolpeh jong naheuve ; ajeh chu Pakai hi hepina le khotona dimset ahi .
59005012	Kasopite , ima jousea akhohpen chu : kihahsel hih-un , vanpan in jong kihahsel hih-un , leiset panin jong kihahsel dauvin , ipi pi hi jongle panin kihahsel hih-un ; thutanna noiya nachuh khah louna diuvin " Henge " natiu le tijengun , " Ahipoi , " natiu jongle tijengun .
59005013	Nalah-uva hesoh genthei thoh um am ? Ama chu taohen . Kipah thanom’a um am ? Vahchoi la sahen .
59005014	Nalah-uva adammo um am ? Ama chun Houbung upate kouhen , amahon ama chu Pakai minin thao nu’hen , taopeh-u hen .
59005015	Chutile tahsan jal’a taona chun adammopa chu ahuhdoh a , Pakaiyin ama akaithou ding , chonsetna abol khah jongle hichu ngaidam chang ding ahi .
59005016	Hijeh chun nadam theina dingun khat’in khat koma nachonset phongun lang , khat le khat kitaopeh to’uvin . Midihmi tao peh na chu nasatah a natong thei ahi .
59005017	Elijah chu eiho pendol banga mihem ma ahivangin , gojuh louna dinga lung luttah a atao le , kum thum le lhagup sungin leiset chunga go ajupoi .
59005018	Chuin ataokit le Vanin gotwi ahinpen leiset’in anche louhing ahinsepdoh tai .
59005019	Kasopite , nalah-uva thutah a kona lamvai aum a , ama chu khat touvin ahinlepui kit le ,
59005020	hitobang chonse khat alamvainaa kona hinlepui kit a chu lamvaipa lhagao chu thinaa kona ahuhdoh a chule chonset tampi jong akhupeh ding ahi , hethem’uvin .
60001001	Jesu Christa Solchah Peterin Pontus , Galatia , Cappadocia , Asia chule Bithynia gama kithecheh lhenchom sohchang ho ,
60001002	Pa Pathenin ahet masah dungjuiya Lhagaova kisuthengsa , thua nung dinga Jesu Christa thisan kithekhum ho henga lungset le chamna nachunguva pung jal hen .
60001003	I-Pakaiyu Jesu Christa Pa , ahepina bulhin dungjuiya thina a kona Jesu Christa thodoh jal’a hing jing kinepnaa eihing thah kit’uva Pathen chu nun nom hen ;
60001004	kemthei lou le boh beh lou chule
60001005	nang ho jong tahsan jal’a phat chaina teng phondoh dia gotsa kikoi huhhing na chu chang dia Pathen thahatnaa nakihongbit’u ahi .
60001006	Hichea hin phat chomkhat din patepna lamchom choma lung hem tah a nathoh tei diu hi jong le , hatah-in kipah tahnom’un ;
60001007	hichun meiya patep nung jenga jong mangthei nalai sana sanga munlujo natahsan’u aphot chensah a , Jesu Christa hung kiphondoh teng vahchoina le loupina chule jabolna namupeh diu ahi ,
60001008	Ama chu mu louva ngailua , tuchan geiya jong mu louhel’a tahsan’a seithei louhel’a hapa kipah a loupina dimset nahiuve ;
60001009	ajeh chu natahsan lou na pen’u nahinkhou huhhingna nakimu’u ahitai .
60001010	Nang ho kipe ding lungsetna thudol gaothu anaseidoh Themgao hon hiche huhhingna thudol hi gunchutah a ahol’uva akholtohsau ahitai .
60001011	Koipen tah-in itobang dol’a itih phat laiya , asunguva cheng Christa Lhagaova kona , Christa thohgim ding le nunga aloupina ding ho chu ahettohsah masah a aphondoh ahidol , amahon akholtoh-u ahi .
60001012	Alhacha kinbol ho’u hi achang tum diuva hilouva , nang ho ding ahije ahenguva akiphongdohin , athudol hi tun van’a kona hinkisol Lhagao Theng jal’in Kipana Thupha nahung seipeh ho’uvin nahetsah tauve , hiche ho hi Vantilte jengin jong vetgun atup lheh jengui .
60001013	Hijeh chun kong kigah bangin nalungthim gil’in kigingun lungnemin Jesu Christa hung kiphondoh teng nakipe diu lungsetna a chun lhingset’in kinem jingun .
60001014	Sei ngai chate bangin um’un , masang na-ngol laiyu lunggul’a chonna chu jom hih-uvin ,
60001015	chusangin nakoupau athen bangin nang ho jong nun le khan thengun ,
60001016	ijeh-inem itile , “ Keima kathenjeh-in nang ho jong thengun , ” tin akisun’e .
60001017	Mi anatoh dungjui cheh a langneina beihel’a thutanpehji pa chu Pa nasah ngal’u ahile hikoma nakhopem sung seuvin ama chu ging lhumkeiyuvin .
60001018	Napu napateu hinpehson chonna homkeova kona mangthei sana le dangkaa kilhatdoh nahi louvu naheuve .
60001019	Nolna beihel le bohbeh louhel kelngoi nou Christa thisan lu tah a kilhatdoh nahibouvui .
60001020	Ama chu vannoi leiset bul kiphu masanga hetsa ahin , phat kichai kona hi nang ho khohsahna jeh a phondoh ahung um ahibouve .
60001021	Ama jal’a natahsan’u le nakinep nau chu Pathen koma aum theina dinga Christa thinaa kona kaithouva loupi sah Pathen tahsante nahiu ahitai .
60001022	Kisopi ngailut thengsel dinga thutah thua nunga nahinkhou nasuh thengu ahitah le khat le khat lungthim giltah-in ki-ngailuvin .
60001023	Nang ho hi tonsot’a um jing Pathen Thuhing jal’a athi thei hilouva thimo chilhah akona avel’a pengkit nahitauve .
60001024	Ajeh chu : “ Tahsa mihing jouse hampa tobang ahin , Aloupina jouse jong hampa tobang ahi ; Hampa agop jin , apah apuljitai ;
60001025	Pakai thu vang tonsot’in aum jingnai , ” akiti . Hiche thu hi nahenguva Kipana Thupha kiseiphong chu ahi .
60002001	Gitlouna jouse le doha lhep lhahna jouse phat lhemna ho le thangsetna ho chule kiseisetna jouse pai lhauvin ,
60002002	naosen pengthah bangin huhhingna lama khantouna nanei theina diuvin , halpi beihel Lhagao bongnoi chu ngaicha jingun .
60002003	Ajeh chu nang hon Pakai mi khotona chu natep khahsau ahitai .
60002004	Chule Pakai , hing jing , Songpi , mihemten apai vanga Pathen dia lhentum manlu tah henga chun hunguvin ,
60002005	nang ho jong song hing jing tobanga Lhagao in khat’a kisadoh a Thempu thengloi hiding , Jesu Christa jal’a Pathen santhei dol’a kilhaina Lhagao thilto toh ding nahiuve .
60002006	Ijeh-inem itile Pathen lekha bua hitin akisun’e : “ Ven , Zion a Songpi katun khu , Inning khompi lhentum manlu tah ahi ; Ama tahsan chan chu Jum kimusah louhel ding ahi , ” ati .
60002007	Hijeh chun nang ho atahsante din manlu tah ahin , athasan lou ho din vang : “ Insa hon deimoa apaiyu Songpi chu Inning khompipenin apangtai , ” akiti .
60002008	Chule : “ Kisuh khahna Song , Kipal lhuhna Songpi asohtai , ” akiti . Thu chu angai loujeh-uva kipal lhu ahitauvin , hiti dinga chu umdoh ahitauve .
60002009	Nangho vang nam lhentum , Lengpa dia thempu , namtheng , Pathen mite nahiuvin , hitia chu muthima kona ama khovah kidangtah a nakoudoh Pau phatna chengse chu naphondoh diu ahi .
60002010	“ Phat khat chun Pathen mite nahipouvin , Tunvang amite nahitauve ; Hepina chang lou nahiuvin , Tun vang hepina nachangtauve , ” akiti .
60002011	Deitahte , kholjin le sohchang bangin Lhagao to kigalto jing tahsepha lunggul jousea kona kihei mang dinga ka-ngeh nahiuve .
60002012	Chidang namdang ten nang ho thilse bol’a naseina jenguva jong nanun nakhanu chu phatsah-uvin , chutile natohphatna jouseu amu’va , athudol akikhol toh nikho le Pathen avahchoi diu ahi .
60002013	Pakai jal’in mihem phudoh thuneina jousea nungun ; lengpa chu aboncha chunga vaipo ahin ,
60002014	gamvaipo ho chu thilse bolte talen matsah ding le thilpha bol ho seipha dinga Pakai sol ahiuve .
60002015	Ijeh-inem itile thilpha kiboldoh chengsea lungthim beiho ngolna kasanmo hel’a lha ding hi Pathen lungdei lam ahi .
60002016	Jalente bang hiuvin , amavang jelenna chu gitlou khuna neilouvin , Pathen sohte bangin um’uvin .
60002017	Mi jouse jabol cheh-un , kisopitna ngailu’uvin , Pathen gingun , lengpa chu jaboluvin .
60002018	In mun lhachate ijakaiyin naPakaiteu gingun athu’uvin nunguvin , mipha ho le anun nem ho keo jong hilouvin , milungkhohho thun jong nungun .
60002019	Ijeh-inem itile mikhattouvin Pathen ahet khen them jeh a athoh ding lom lou gim genthei hesoh athoh le hichu ama dinga vangbohna hijo ahi .
60002020	Ajeh chu chonsetna jeh-in min deng hen lang thip beh-in thoh thoh jeng leu chun ipi phachom am ? Chusangin thilpha bolna chunga hesoh genthei thoh thoh leu chun hichu Pathen dia kipana ahi .
60002021	Christan nang ho dia hesoh genthei athoh a vetkah ding khat nadalhah peh-uva , nang hon ama khonung najui diu deinaa , hiche dinga chu kikou nahiuve .
60002022	“ Aman chonset abolpon , Akamsunga jong doha lhep lhahna akimudohpoi , ” akiti .
60002023	Houset achanin ahouse thuh pon , athohgim pet’in jong agihsalpoi ; dihtah a thutanpa koma akipedohjoi .
60002024	Aman eiho chonset jouse atahsaphen apon , thingpel chunggeiyin apodoh-in , chonsetna jousea i-thiuva , themchanna a ihin theina diuvin aboltan , ama kijepna mahan eidamsah tauve .
60002025	Nang ho kelngoite banga vahcheh gam nahitauvin , tua nahinkhou vettuppeh Pa le na chingpau henga hung kilekit nahitauve .
60003001	Hiche bang chun numei jouse najipateu noiya kunjel’uvin , chutile thu ngailou ho jeng jong chu numeiho khanthem jeh a thu phalouva kihinsojo ding ahi ;
60003002	nagin themjeu le nakhan themu , boh beh louhel chu vetsah-uvin .
60003003	Sampheh hoi le sana khi-o , leiset ponsil nihchen hoiya , polam thil’a kijem louvin ,
60003004	Pathen angsunga manlu tah , chul thei lou , Lhagaova nunnem le lungnem , lungthimgil’a mihem giltah joh chun kijem’un .
60003005	Ijeh-inem itile masang laiya numei theng , Pathen’a kinem jing ho jong chu hitia hi anakijem ahiuvin , ajipateu thu thun anung’ui .
60003006	Sarah jong chu Abraham thun anungin , amapa chu Pakaiti geiyin aseiye ; nang hon imacha ginglouhel’a amanu thilpha bol tobang chu nabol’u le achate nahiuve .
60003007	Hitobangma chun pasal hon jong numei ho chu alhasamjo , bel kehbai tobang ahi heuvin , jabol chansah-un lang , lungsetna hinkho naneikhomu jong ahijeh-in , chenkhompiuvin , chutile nataokhom nau suh noh phah a um lou ding ahi .
60003008	Achai nan nabonchan lungkhat hiuvin , kilainatto cheh-un , kisopi ngailut’un , kidipdap to’uvin , nun nem’un lang ,
60003009	setna chu setnan thuh dauvin , houset chu house thuh hih-un , chusangin phatthei bohjo’uvin , ajeh chu phatthei boh lo dinga kikou nahibouvui .
60003010	Ijeh-inem itile : “ Hinna ngailut ding deiya , Nikho phaho mu ding nom’an Gitlouna akonin alei tuh tang hen , Akamin jong doha lhep lhahna seida hen .
60003011	Ama chu agilouva konin kihei mang hen thilpha boljo hen . Chamna hol hen lang hichu jui jing hen .
60003012	Ajeh chu Pakaiyin midihte ave-lhi jingin , Atao nau angai lhi jing jenge ; Thilse bolte Pakaiyin avesal jinge , ” ati .
60003013	Nang ho thilpha bolna dinga tom ngaitah nahiule , kon nabolset diu ham ?
60003014	Ahinla adih jal’in hesoh genthei thoh tahbeh jong leu chun anun nom nahiuve . Amavang hite ho ginna chun kicha loujen’un , lung jong lungkham hih-un .
60003015	Amavang nalungthim’uva Christa chu Pakai ahina bangin athengin geljingun , nasunguva um kinepna thudol chu adonga aum le kitoh chet’a donbut din phat jousen kigosademin um’uvin .
60003016	Lungnem le ginggeh chan bol’un , ima datkhenna pha neiyun , chutile Christa jal’a nachonphat nau seise ho chu athuseiyuva kijumso diu ahi .
60003017	Thilse boljeh a hesoh genthei thoh sanga , Pathen lungdei lam ahile thilpha boljeh a genthei hesoh thoh chu gamchenga phajo ahi .
60003018	Ajeh chu chonset jeh a nang ho dia Chritan hesoh genthei khatvei thoh a athoh a , midih lou ho dinga midih chun athoh a , nang ho Pathen kom na lhut theina diu abol ahin , tahsaphea thia Lhagaova hing ahitai .
60003019	Lhagaova chea , Lhagaova songkul lut ho henga thu agahil lhang lea ,
60003020	Noah nikho laiya Pathenin lungde hattah a angauva , Kong innei kisui laisea Pathen thu ngailou lhagao ho chu agahil ahi ; twisanglet’a kong sunga sohchaa chu mihem themcha , get seh bou ahiuve .
60003021	Tua chuche twisanglet lim’a kibol Baptize chan hin tahsaphe nen suhthengna hilouva , lungthim gelkhen themna phaa Pathen henga kitepna kisem’a , thinaa kona Jesu Christa thodoh jal’a nahuhhingu ahitai .
60003022	Jesu Christa chu van’a akaltouvin Pathen jetlam’a atouvin , Vantil jouse le thuneina , thahatna jouse ama noiya alutsoh tai .
60004001	Christan tahsphea athohgim bang chun nang ho chutobang din kivon’uvin , ajeh chu tahsaphea thohgima chu chonset’a kona ong doh del ahi .
60004002	Chuti ahijeh-in tahsaphea nahinna dingu phat um nalai sea jong hin , mihem lunggul lama hilouvin , Pathen lungdei lamjoh-in hungun .
60004003	Ijeh-inem itile khohsa louhel’a phat sotpi hi chidang namdangten atohnom lam jonthanhoi , huh , jinuh hat , nopsahna , julop , dan neiloule semthu doilim houlam’a kimang nahiuvin , hichu pha set tante .
60004004	Hichea hi nang hon amaho chonval manthahna chu najop lou phat’uva kidang saa natai pongjiu ahibouve .
60004005	Mihing le mithi thutan dinga kigosadempa ang’a amahon achung thuu akipeh lut diu ahinai .
60004006	Hichejeh a chu mithi ho jeng jong tahsaphea ahin laiyun , mihemdol’in athuu kitanta jong le , Pathen lama Lhagaova ahinna diuva Kipana Thupha agaseipeh ahiuve .
60004007	Thil jouse kichaina ding anai tai . Hijeh chun tao dingin lunglimgeh le kitim themin um jingun .
60004008	Imajouse chungvuma nang hon khat le khat ki-ngailutna giltah neiyun , ajeh chu ngailut nan chonset tampi jong akhujol theiye .
60004009	Phunchel louhel’in khat le khat kilhunsah to’uvin .
60004010	Pathen lungsetna Jatchom chom gouching phatah bangin , amitakip Lhagao thilpeh akisan cheh chu khat le khat kijento nan mang chauvin .
60004011	Koi hile thuseiyan Pathen thubou seihen ; lhacha kinbol’an jong Pathenin apeh thahat dungjuiyin bol hen ; chutile ima jousea Jesu Christa jal’a Pathen chu vahchoiya um jing ding ahi , Jesu Christaa loupina le thahat tonsot’a um jing jeng ahi : Amen .
60004012	Deitahte , nang ho patepna dia nalah-uva meikou banga hung um chu , thil kidang nachunguva soh bangin datmo hih-uvin .
60004013	Chusangin ama loupina ahung kiphondoh teng le lhingset’a nakipana diuvin Christa thohgimna chu thoh khompijo’uvin .
60004014	Nang ho Christa min jal’a houset nachan’u le anun nom nahiuve , ajeh chu loupina le Pathen Lhagao nachunguva hung chua ahitai .
60004015	Nalah-uva koi hile toltha jeh ham , guhchat jeh ham , mi tohna chunga khut lhah jeh ham jeh-in thohgim da hen .
60004016	Amavang Christian hijeh a thohgim’a chun jachatnan neida hen , Christian min chun Pathen choi-anjo hen .
60004017	Ajeh chu thutanna ding phat hung lhunga Pathen insunga kipanding ahitan , eiho chunga akipat masah le , Pathena kon Kipana Thupha ngailoute akichaina ding chu ipi hitan tem ?
60004018	Ajeh chu : “ Midih dinga huhinga um ahahsat le Pathen ngaisah loule chonseten hoilam asuh diu hitam ? ” akiti .
60004019	Hijeh a chu Pathen lungdeiya hesoh genthei thoh ho chun hitobanga chu thilpha abol jinguva ahinkhou tahsan umtah Asempau khut’a apehdoh diu ahi .
60005001	Christa thohgimna hetoh le ahung kiphongdoh ding loupina chankhompi chule na-upat piu khat kahijeh a nalah-uva upate ka-ngeh nahiuve ;
60005002	nalah-uva Pathen kelngoi hon um chu chingphauvin , bol lou phamoa vetup hilouvin , Pathen deidol’in lung chamtah-in boljo’uvin , alam louva phatchom ding deina jong hilouvin , lung guttenin bol’un .
60005003	Nakichinsah ho chunga kipiput sah louvin , kelngoi honin avetsuiya , ajui thei din umjo’uvin .
60005004	Ajeh chu kelngoi Chingpipu ahung kilah teng le nang hon chul thei lou loupina lallukhuh chu nasan diu ahi .
60005005	Hitobang chun khangdong ho jong upate thun nunguvin . Nabonchauvin khat’in khat chunga din kineosahna chu ponsil bangin kivon’un ; ijeh-inem itile : “ Pathenin mi kiletsahte adoudal’in , Kineosate chu lungsetna apei , ” akiti .
60005006	Hijeh chun Pathen ban-gol kha tah noiya kisunemsoh keiyun , chutile aman aphat cha nachoisang thei diu ahi .
60005007	Nalungkhamna jouseu Ama chunga sep lhauvin , ajeh chu aman nakhankho diu agel nai .
60005008	Lung limgeh-un , kigingphauvin . Nakidoupi Diabol chu Phaisameigeo kitumlet lut banga , koi hijongle val lhum jeng dia vah lea ahol ahi .
60005009	Nadoupau chu tahsan nan kidinte piuvin , vannoiya nasopite jousen jong hitobang hesoh genthei thoh hahsa hi athohsoh keiyu nahetsau ahi .
60005010	Lungsetna tin cheng kimsoh Pathen , Christa jal’a aloupina dinga tonsot’a dia nakoupauvin , chom khat gim genthei nathoh jou tengu le nasem phat’uva , nasuhdet diu ahi .
60005011	Ama chu tonsot geiyin tha hatna chang jing hen : Amen .
60005012	Kageldol’a tahsan umtah sopi Silvanus kamanchah a hichelekha thot chomcha hi kahinsut’a , Pathen lungsetna atahbeh ahidol hi tilkhouva kahettohsah nahiuve ; hichea chun dingdet jingun .
60005013	Lhenchom nahipiu Babylon gama um nu le kachapa Mark-in nasalam’ui .
60005014	Ngailut nan kichopto’uvin , khat le khat kisalam’uvin . Christa to hingkhom jouse nachunguva cham leng hen .
61001001	Jesu Christa soh , solchah a pang Simon Peterin , huhhingpa Jesu Christa le i-Pathen’u dihna jal’a keiho to kibang cheh a tahsanna chang jouse henga :
61001002	Pathen le i-Pakaiyu Jesu Christa nahet nauva konin lungsetna le chamna nachunguva lhingset’in pungjal hen .
61001003	Ama loupina le aphatna chankhompi dinga eikoupau ihet jehuva , Pathen ngaisah a hintheina dia , thil ijakai aboncha a Pathen thahatna kona eipeh-u ahitai .
61001004	Vannoiya umsa tahsa lunggul manthahnaa kona jamdoh a , hichea kona chu Pathen hinna lim chu ichankhompi theina diuva , hiti thudol’a chu thutep chung nung pen manlu tah chu eipeh-u ahi .
61001005	Hichejeh tah chun najo chanin bol’un lang phatna chu natahsan’u belap sah-un , phatna chu hetna be lap sah un ,
61001006	hetna chu kitim themna belap sah-un , kitim themna chu thoh hatnan belap sah un , thohhat na chu Pathen ngaisah nan belap sah-un ;
61001007	Pathen ngaisahna chu kisopi ngailutnan belapsah un , kisopi ngailut chu ngailut nan belap sah-uvin .
61001008	Ijeh-inem itile nang hon hicheng hi bulhingset’a naneiyule , hichun i-Pakaiyu Jesu Christa nahet nauva chatmo le ga beiya nakoi louhel diu ahi .
61001009	Hicheng neilou mi chu mitcho , khomu lou ahin , masang achonsetna chengsea kona kisop thengsa ahichu asumiljitai .
61001010	Hijeh chun sopite , nakikou nau le nakilhendoh nau chu kichetsahna din kihabol cheh kit’un ; chuti bol leu chun itih chan ajong nakipal lhuh lou diu ahi .
61001011	Hiti dol’a chu i-Pakaiyu le huhhingpa Jesu Christa tonsot lenggam sunga lutna thei lhingset’a nanei diu ahiye .
61001012	Nang hon nahetsau le naneisau thutah achu dettah a pangdet hita jong leu chun hiti hohi geldohsah jing dinga kagot ahi .
61001013	Hiche pon-in tobang tahsaphea kahin laisea , hiti thudol hea nang ho geldohsah jinga , mit hah jinga umsah ding hi dih kasai .
61001014	Ajeh chu i-Pakaiyu Jesu Christan eihetsah dungjuiyin pon-in tobang hiche katahsa hi kadalhah loiding kahetai .
61001015	Kapotdoh nung teng geiya hiche ho hi nageldoh jing theina diuva kajochan’a na habola kabol ding ahi .
61001016	Keihon i-Pakaiyu Jesu Christa le ahung kit ding thu nang ho kahetsah-uva chu semthu pou mangchaa seikahipouvin , alal loupina mittah a mua kaseiyu ahibouve .
61001017	Ijeh-inem itile aman Pa Pathena kona jabolna le loupina akisan’a , lal loupi chungnungpen a kona ahenga hung ging O-chun “ Nangma kachapa deitah nahin , nachunga ka lung alhai ta-ngeiye , ” atipet tah chun
61001018	ama le keiho molvum theng chunga ka-umkhomuve , hiche ogin chu van’a kona hung ahi kajauve .
61001019	Hijeh chun Themgao thusei chu ginchatna dettah kaneiyun , nang hon jong khoh sah leu chun aphai , ajeh chu hiche hi munthim laiya khovah lhah geiya kivah tobang le nalungthim sunguva dia Jingvalpa vah tobang ahi .
61001020	Amasa hiche hi nahet diu ahi , Themgao thusei kisundoh jouse hi koiman achamtah a aledoh a ahilchet theidol ahipoi ;
61001021	ajeh chu gaothusei khat cha beh jong hi mihem lungdeiya hung um doh ahipoi , Lhagao Theng cho-thouva mihemhon Pathena kona aseidohji ahibouve .
61002001	Mipi lah a Themgao lhem ho anaum banga chu , nang ho lah a jong mihil lhem ho hung sohdoh diu ahi ; amaho hin manthahna thuhil lhem ahinpoh doh-uva , amaho chodoh Pakai jeng jong aseilep diu , man gangtah a achunguva manthahna akilhut khum diu ahi .
61002002	Tampin ahuh nau nung ajuiyuva , amaho jeh a chu thutah lampi jeng jong taitom’a hung um ding ahi .
61002003	Jou thua kiloset sumkolveina nahin nei dingu ahi ; ahinla masanga pat achung thuu kitansa chu akipel hih laiyin , asumang pau jong alulhu hih laiye .
61002004	Pathenin Vantil chonse ho jeng jong khen louhel’in Damun’a aleh lut jengin , hikoma chun Thupi tan ngah din muthim lah a thih khaovin ahen’e .
61002005	Pathen helou leiset , leiset masa , twisang alet khumsah a asuh mang chun khen aneipoi , them channa thuseiphonga pang Noah le adang mihem sagi chubou akhendoh-e .
61002006	Sodom le Gomorrah khopi te ni chung thu atan jong chun vutvam asosah jengin , Pathen ngaisah lou ding mite chunga thu soh vetkah nan asumangtai .
61002007	Huh lama kipe , chonseho jal’a hesoh gentheiya um midih Lot chu ahuhdoh-e .
61002008	Ijeh-inem itile hiche midih chu alah-uva chenga , danbeiya athilbol ho’u ani nia amua , ajah le them changa um ahinkho jeng jong hesoh genthei thoh a um ahitai .
61002009	Pakaiyin Pathen ngaisahte patep’a aum nauva kona huhdohje ahen , adih lou ho thutan nikhoa talen matsah dinga koije jong ahei ;
61002010	ahideh chun tahsaphe lunggul lam jenga kipea chon ho , Vaipopa nah sah lou ho ahiuve . Amaho hi angol han’un , alung chamin achon’uvin , loupina changsa ho jeng jong taitom ding akicha pouve .
61002011	Ahinla Vantilte chu amaho sanga thunei le thaneijo ahi vangun , Pakai ang sunga amaho houset’a taitomna ima ahinlhut pouvin ahi .
61002012	Hiche miho vang hi lungthimbei , gamsa tobang , amangthah dinga mihem ngaiya pang mai mai ahiuvin , hetna beiya taitom ahiuve ; hijeh a chu amanthahna diuva mangthah tei diu ahi .
61002013	Alam louva abol man’u adih lou akisan diu ; sun chang laiya aning anop’a chonjeng hi lung nachimna ageluva , boh beh le nolna um ahiuvin , doha nalhep’uva nopsahna dinga nang ho to ankong aumkhomjiu ahi .
61002014	Amit’u la jongthanhoi na ding adimset’in , chonset bol la atang theipouve ; hinkhoa dindetna beiho chu ajol lhauvin , sumselna lam jenga kihil themsa lungthim aneiyun , sapset chang chate ahiuve .
61002015	Amahon lam jang adalhauvin , lamhilouva akihei mang gam’un , athil dih lou bolnan sum deichaa Besor chapa Balaam lampi joh ajuitauve .
61002016	Ahinla Balaamin Dan asuh khel jeh chun pho na achangtan , Paomosa-nganin mihem paovin thu aseiyin Themgaopa ngolna chu asutang tai .
61002017	Amaho hi twi kangsa , twisamphung ho le khopi huiyin alhoh mangji meilhang ho tobang ahiuvin , amaho dinga muthim lhangkhal jing lai chu kikheh khol ahitai .
61002018	Ajeh chu amahon hamhoi tho nan , manlou pou aseiyun , vahthai ho lah a um , hung jamdoh nah nah ho jong tahsaphe ngaichat , huhna lama ajol lhajiuve .
61002019	Ajol lhah ho’u chu jalen din atepeh-un , amaho tah jongla kemmang thei soh a kihen joh ahi tauve , ajeh chu galjoupan ajosa chu soh a anei ngai mong ahinai .
61002020	Ijeh-inem itile i-Pakaiyu le huhhing pa Jesu Christa hetna jal’a vannoi leiset kisuhbohna tin chenga jamdohsa mihem chu , hichenga akihen-oh kit’a hicheng chun ajokit teng le aum chan’u chu amasaa sangin gamchengin akhoh cheh jitai .
61002021	Hi jeh chun ahet nunguva , amaho kipe , thupeh thenga kona akihei mang sangun , dihna lampi chu ahet’a ahet lou hel’u hile pha jotading ahi .
61002022	“ Uiyin aloh anehkit jin , silngimsa vohcha bonlhoh lah a akibol kitji , ” kiti paochamtuh hi amaho chung thua adih lheh jengin ahi .
61003001	Deitahte , hiche hi kalekha thot ni lhin na ahitai , lekha te nia hi , thoh hatna jeh a lung ngaito thengsel nanei theina dinguva geldohsah a kahinsuh thoujiu ahi .
61003002	Masang laiya Themgao theng ho thuseina le Pakai le huhhingpa thupeh solchahhoa kona najahsau chu geldohsah kitna ding jong ahiye .
61003003	Amasan hiche hi heuvin , ni nukhah teng mi jontai hatten jontai jeng apat’uva , ama tahsaphe lunggul lam jenga hung chon diu ,
61003004	amahon , “ Ahung kitna ding thutep chu hoi lamba hitam ? Ajeh chu ipu ipateu la athisoh tan , thilsem jouse hi la semtila’ bep bep’in aum jingin , ” atiu diu ahi .
61003005	Ijeh-inem itile amahon Pathen thusah a kona masang laiya pat van umsa ahile , twi lah a kon , twi jeh a leiset kisemdoh jong hi henasa kihetmo sah ahiuve .
61003006	Hichejeh a chu chulai vannoi leiset chu twisanglenin achup’a manghel ahitai .
61003007	Hiche Pathen thu ma maa chu tulaiya van le leiset jong hi Pathen hephalou te chung thu kitan’a kisuhmang nikhoa dinga kikhen’a , meiya halvam dinga kikheh khol ahi .
61003008	Vo deitahte , Pakai dia nikho khat hi kum sang khat tobang ahin , kum sang khat jong nikho khat tobang ahidol hi sumil loujenun .
61003009	Mi kon khat’in ngongkaiya agel vangun , thutep dol’a Pakai chu angongkaipoi ; koima manthah ding adeilou jeh a abonchauva lung aheisoh manna diuva , nang ho jeh a , kho-ngaisot ahibouve .
61003010	Ahinla Pakai nikho chu gucha banga hung ding ahin ; ahung ni le chun van ho chengse ging lul lul’a , kitolmang hel ding , thilbul chengse meikouva jol mangsoh ding , vannoi lseiset le asunga um na kitong jouse jong kavam soh hel ding ahi .
61003011	Hitobanga hi thil jouse hung kisumang ding ahitah jeh-in , itobang dol ham’a nakigot diu akhoh tai , nun le khan , thenna lam , Pathen ngaisahna ,
61003012	Pathen hungkitna ding nikho ho ngah jingle sunai jinga naum diu ahi ; ahung lhun nikho le van ho chengse meiya kouva vamhel ding , thilbul chengse jong meiyin akah a jolmangsoh ding ahi .
61003013	Eihon ama thutep , adih jenga umna , vanthah le leiset thah chu i-ngau ahi .
61003014	Hijeh chun deitahte , hicheng hi kat jinga naum nauva , ama henga nolna beihel le boh beh louva nahung mudoh theina diuvin , chamdel’a um din kihabol’un .
61003015	Chule sopi deitah-u Paul’in ama kipe chihna dungjuiya nahenguva ahinsutsa bang chun , huhhing channa dia i-Pakaiyu mi kho ngaisotje hi gel’uvin .
61003016	Alekha thot ho sunga chu hiche thudol ho asei ahin , asunga chun het hahsa tah tah jong aumin , hiche ho hi lungdet lou hon Pathen lekhabu dang abolna bangun ahilkon le jiuvin , amaho manthahna akiboldoh lo jiuve .
61003017	Hijeh chun deitahte , nang hon vang hemasauvin lang , kiging phauvin , achutilou le Danbeiho manthahna chun nalhoh mang thauva , panmundetsa chu nalhaso khah diu ahi .
61003018	Chusangin i-Pakaiyu le huhhingpa Jesu Christa lungsetna le hetnan khangtou jingun , Amaa chun loupina tu le tonsot kum khon um jing hen : Amen .
62001001	Hiche hi semtil’a umsa , kajahsau , keihon mit’a kamusau , chule khut’a kathamsau chuche hinna thudol chu ahin ,
62001002	hiche hinna chu ahung kilangdoh tan , chuche tonsot hinna , Pa koma um jingsa , keiho henga hung kilangdoh chu vechen’a hettohsah a , nahenguva kaphondoh-u ahi .
62001003	Keiho to ikiloikhom theina diuva kamusau le kajahsau chu nahenguva kaphondoh-u ahi . Keiho kiloikhomna hi Pa le Achapa Jesu Christa to kiloikhomna ahi .
62001004	Kakipa nau achamkimsohna dinga hicheng hi kahinsut ahi .
62001005	Pathen hi khovah ahiye , ama sunga muthim aum louhel hi keihon amaa kona kajah-uva , nahenguva kaphondoh-u thu kithot chu ahi .
62001006	Eiho amato kiloikhom’a kiseiya muthim sunga ivale vangule , jousei ihiuvin , thutah dungjuiya na tong lou ihiuve .
62001007	Ama khovah sunga aum banga , eiho jong khovah sunga ivale vangule , eiho khat le khat kiloikhomna nei ihiuvin , Acha pa Jesu thisanin chonsetna chengsea kona eisop thengsoh-u ahi .
62001008	Eiho chonset neilouva ikisei vangule , eiho le eiho kilhem lhaa , thutah chu isunguva um lou ahi .
62001009	Eihon ichonsetna jouseu iphondoh vangule , ichonsetna jouse ngaidam ding le then louna jousea kona eisutheng diuva , ama chu tahsan umtah le dihtah ahi .
62001010	Eiho chonse louva ikiseiyule , ama chu ijoubol’uva athu eiho sunga umlou ahi .
62002001	Kachate , nachonset louna diu vin hicheng hi nahenguva kahinsun’e . Ahin khattou chonse jeng tajongle , Pahenga eisei champeh diu , dih tah Jesu Christa ineinauve .
62002002	Aman chu eiho chonset jouse thoina ahi , eiho chang jenga jong hilouva vannoi pumpi ding jong ahi .
62002003	Athupeh chengse init’u le ama ihetsau ahidol kichen ding ahi .
62002004	Khattouvin , “ Ama kahetai , ” atia , athupeh chengse la anit loule mijou ahin , asunga thutah umlou ahibouve .
62002005	Athu nit’a vang chu , hiche anitna jeh a chu Pathen ngailutnaa kisuchamkimsoh ahitai . Hichea hi ama sunga um ihiu iheuve .
62002006	Ama sunga um jinga kiseiya chu Christa chonchan banga chontei ding ahi .
62002007	Deitahte , nahenguva thupeh thah kahinsunpoi , semtil’a pat nanei sau thupeh lui chu ahibouve ; na jahsau chu hiche thupeh lui thu hi ahi .
62002008	Muthim beisoh deh deh a , khovah tah beh hung vah pan thudol , nang ho le Christa sunga um thutah thudol thupeh thah jong nahenguva kahinsun nai .
62002009	Khovah sunga um’a kiseiya , asopi hotbol nalai chu tugeiya muthim sunga um ahibouve .
62002010	Asopi ngailua vang chu khovah sunga umah ahitan , ama sunga hin kipal lhuhna aumpoi .
62002011	Asopi hotbol nalai vang chu muthim sunga um , muthim sunga vah le ahin , muthimchun amit te ni achotsah jeh-in , hoilam ajot jong ahepoi .
62002012	Chate , Ama min jal’a nachonset jouseu ngaidam ahijeh a Nahenguva kahinsut ahi .
62002013	Pate , semtil’a pat ama chu nahetsau ahijeh a Nahenguva kahinsut ahi . Khangdong ho , agiloupa nanan jou phat’uva Nanghenguva kahinsut ahi .
62002014	Chapangte , Pa chu nahet phat’uva Nahenguva kahinsutsa ahi . Pate , Ama chu semtil’a pat nahetsau ahijeh a Nahenguva kahinsutsa ahitai . Khangdong ho , nathau aphat’a Nasunguva Pathen thu aum jinga , Agiloupa chu nanan jou phatu’va Nahenguva kahinsutsa ahitai .
62002015	Vannoi leiset le leiset sunga um thil ho ngailu hih hel’un ; koi hile vannoi leiset ngailua chu Pa-ngailutna asunga um lou ahi .
62002016	Ijeh-inem itile vannoi leiset’a um chengse tahsaphe lung ngaichat le mit te nin jon lunggul’a amu , chule hinkhoa kimoh vahchoi-hiti ho hi Paa hungkon ahipon , vannoi leiset’a konjoh ahibouve .
62002017	Vannoi leiset le athil ngaichat lunggul abeikon ahitan , Pathen lungdei lam nol’a vang chu tonsot’a um jing ding ahi .
62002018	Chapangte , nidan nukhah ahitan , Christa doupa hung ding najah banguvin , tun Christa douho tampi asohdoh tauve ; hichea kon hin nidan nukhah ahi ihetauve .
62002019	Amaho hi ilah-uva kona potdoh ahiuvin , eiho lah a vang apang pouve ; eiho lah a pang hileu iumkhom jing diu ahi ; ilah-uva apan louvu akiphondoh theina dia potdoh ahitauve .
62002020	Nang ho vang Athengpa thaonu changkha nahiuvin , hijeh chun ijakai nahesoh keiyui .
62002021	Thutah nahet loujeh-uva nahenguva kahinsut ahipon , hiche nahet’uva , thujou ho hi thutah akon ahilou nahet jeh-uva kahinsut ahibouve .
62002022	Jesu chu Christa hisah louva seileppa , jousei ahiloule koi dangba hiding ham ?
62002023	Chapa seilep jousen Pa aneilou ahin , Chapa phongdoh jousen vang Pa anei ahi .
62002024	Nang hon semtil’a pat najahsau chu nasunguva um jing hen ; semtil’a pat najahsau nasunguva aum vang le , nang ho jong Chapa le Pa sunga um jing nahiuve .
62002025	Amatah-in eitep’u athutep chu tonsot’a hinna hi ahi .
62002026	Hicheng hi nang ho lhem lhaji ho thudol’a kahinsut ahitai .
62002027	Nang hon vang ama thaonu chu nakisan’uva , nasunguva aum jeh-in , nahil diu midang koima na-ngaicha pouve ; amaa kona naneiyu thaonu chu thutah hiya , jousei ahilou jeh-in , ijakai thudol nahilsoh nauve . Hejih chun aman nahil bangun amasunga um jinguvin .
62002028	Chule tun chate , ama ahung kilah teng kisonna ineiyuva , ahungkit tengle maimohna ineilouna diuvin , ama sunga um jing jenguvin .
62002029	Ama chu adihje nahet’ulle , adih bol jouse hi amaa kona pengdoh ahidol jong nahet diu ahi .
62003001	Veuvin , Pathen chate i-kisah thei na diuva Pan eipeh-u ngailutna hi iti natsat hitam ! Chule hichu hijong ihitauve . Hijeh a hi Vannoiyin eihet louvu ahi , ajeh chu Pathen jong ahepouve .
62003002	Deitahte , tun eiho Pathen chate i-hitauvin , ahivangin ipi ihung hidiu akichen hih laiye . Ama ahung kilah teng le eiho jong ama to ibah diu vang iheuve , ajeh chu ama ahi na banga imu diu ahi .
62003003	Ama jal’a hiche kinepna nei chan chu ama atheng banga ama jong kisuhtheng ahi .
62003004	Koi hile chonset bol’an Danthu to kikal abol ahi , ijeh-inem itile Danthu to kikal chu chonset ahi .
62003005	Ama sunga chu chonset beihel ahijeh a chonset pomang dinga ama hung kilah ahi naheuve .
62003006	Koi hile ama sunga um jouse achonsepoi ; achonse jousen ama chu mujong amukhah lou , het jong ahet khah louvu ahibouve .
62003007	Chate , koima kilhep lhahsah hih-un ; koi hile thildih bol’a chu Christa adih banga ama jong midih ahi .
62003008	Chonset bol’a vang chu Diabol’a kon ahi , ajeh chu Diabol chu semtil’a pat hung chonse jing ahi . Hichejeh tah a chu Diabol natoh sumang dinga Pathen Chapa hung kilah ahi .
62003009	Pathen’a kona pengdoh jousen chonset aboljom jing poi , ajeh chu Pathen muchi chu ama sunga aum jingin ahi . Chujongle Pathen’a kona pengdoh ahi jeh in achonset jing ding chu ahitheipoi .
62003010	Hichea hin Pathen chate le Diabol chate umdol akichen’e . Thildih bol lou jouse le asopi ngailu lou jouse chu Pathen’a kon ahipoi .
62003011	Eiho khat le khat iki-ngailut diu hi najahsau semtil’a pat thu thot chu ahi .
62003012	Agiloupaa kon , asopi that’a pang Cain to ibah lou diu ahi . Ipijeh pen a aman asopi atha ham ? Ajeh chu ama natoh chengse agilou jeng ahia , asopipa a jouse adih jeng ahijeh ahi .
62003013	Vo sopite , vannoiyin nahot’u le kidang sahih hel’un .
62003014	Ijeh-inem itile eihon isopiteu ingailut jeh-uva thinaa kona hinna galkai i-hi tauve . Angailu lou vang chu thinaa um jing nalai ahi .
62003015	Koi hile asopi hotbol tol that ahin tolthat lung sunga tonsot hinna aum lou iheuve .
62003016	Aman eiho dia ahinkho apeh jeng jeh hin , hichea hin ngailutna ihetauve ; hijeh a chu eihon jong sopite dinga hinkho ito doh diu thil khoh tah ahi .
62003017	Khattou hinkhoa ning lhingin um hen lang chule asopi ngaichat neiya um amu nasan achung changa lainatpi da le , ama sunga chu Pathen ngailut na iti um thei ding ham ?
62003018	Chate , eihon thuhom keo le kamsung jengseh hilouvin , natoh le thutah in ngailu hite .
62003019	Hichea hi eiho thutah apang ihidan’u ihet’uva , ama angsunga ilungthima ikison diu ahi .
62003020	I-lung thim’un ei-oi mo tengu jongle , Pathen chu eiho lungthim sanga lenjoa ima jouse hesoh ahiye .
62003021	Deitahte , ilungthim’un ei-oi mo louvu le Pathen henga lung ngamna ineiyun ,
62003022	hijeh chun thum inei tengu jongle athupeh jouse init’uva , a-angsunga alungdei lam jeng ibol jeh-un , amaa konin akisan jiuve .
62003023	Athupeh chu achapa Jesu Christa min’a itahsan’uva , aman eipeh-u thupeh banga khat le khat ikingailut diu hi ahi .
62003024	Koi hile athupehho nit’a chu Christa sunga um ahin , Christa jong ama sunga um ahi ; hichea hin aman eipeh-u Lhagao jal’in ama isunguva aum i-heuve .
62004001	Deitahte , Lhagao tapou tahsan dauvin , lhagao ho chu Pathen’a kon hinam patep masauvin ; ajeh chu vannoi leiset chunga Themgao lhem tampi asohdoh tai .
62004002	Pathen Lhagao chu hichea hi nahet diu ahi . Jesu Christa tahsaphe pua ahungna phongdoh Lhagao tapou chu Pathen’a kon ahin ,
62004003	hitia Jesu phong doh lou lhagao jouse chu Pathena kon ahipoi , hiche tah chu Christa doupa , ahung ding najahsau chu ahin , tutah a jong hi vangnoiya um-ah ahitai .
62004004	Chate , nang ho Pathen’a kon nahiuvin , hiche ho chu nanang joutauve ; ijeh-inem itile nasunguva umpa chu vannoiya umpa sangin achungnungjoi .
62004005	Amaho hi vannoi ya kon ahiuvin , hijeh achu vannoi thudol jeng aseiyule , vannoi athua nung ahi .
62004006	Eiho vang Pathen’a kon aihiuvin , Pathen hepan ithuu angaiye , Pathen helouvan vang ithuu angaipoi . Hichea hi eihon Lhagao tah le lhagao lhem ihetdoh-u ahi .
62004007	Deitahte , eiho khat le khat ki-ngailu hite , ajeh chu ngailut hi Pathen’a kon ahi ; hijeh chun ngailut neiya chu Pathen’a kona peng ahin , Pathen ahei .
62004008	Ngailut neilouvin Pathen ahepoi , ajeh chu Pathen hi ngailut ahi .
62004009	Chapa jal’a eihon hinna inei theina diuva Pathenin Achapa chang khatseh vannoiya ahinsol , hichea hi eiho sunga Pathen ngailutnachu kiphongdoh ahitai .
62004010	Hichea hi ngailut um ahi , eihon Pathen ingailut’u ahipon , amajoh-in eingailut’uva , eiho chonset thoina dinga Achapa ahinsol ahibouve .
62004011	Deitahte , Pathenin eiho chutia eingailut’u le eiho jong khat le khat iki-ngailut diu dol ahi .
62004012	Koiman imatih-in Pathen amukhapoi , eiho khat le khat iki-ngailut’u le Pathen eiho sunga uma chule amingailut chu eiho sunga chamkimsohji ahi .
62004013	Pathenin eipeh-u ama Lhagao jal hin eiho ama sunga i-um’uva chule ama eiho sunga aum iheuve .
62004014	Pan Chapa vannoi huhhing dinga ahinsol hi keihon kamu’uva kahet tohsah-u ahi .
62004015	Koi hile Jesu chu Pathen Chapa ahi phongdoh chan asunga Pathen um ahin , ama Pathen sunga um ahi .
62004016	Chule Pathenin eiho sunga ngailutna anei hi eihon iheuvin itahsan’uve . Pathen chu ngailut ahin , ngailut sunga um michu Pathen sunga um ahin , chule ama sunga Pathen um’a ahi .
62004017	Thupi tan nikhoa lungngamna inei theina diuva hichea hi eiho chunga ngailutna kisuchamkim ahi ; ajeh chu hiche vannoiya hi eiho jong ama tobanga um ihiuve .
62004018	Ngailut sunga kichat aumpoi , ngailut chamkim chun kichat anodohji ; kichat hin talen mat ding aneijeh ahin hijeh chun kichajing mi chu ngailut sunga achamkim theipoi .
62004019	Aman eingailut masah jeh a eihon ingailut’u ahibouve .
62004020	Khattouvin , ” Pathen ka-ngailui , ” ti hen , asopi hotbol le , mijou ahi . Ijeh-inem itile amusa asopibon angailut loule , amulou Pathen chu angailut thei lou ding ahi .
62004021	Koi hijongle Pathen ngailu chun asopi angailut tei ding thupeh Christaa kona ineiyu ahi .
62005001	Koi hileh Jesu hi Christa ahidol tahsan jouse chu Pathen’a kona peng ahi ; chule koi hile ahingpa ngailua chun ahinsa acha jong angailui .
62005002	Eihon Pathen ingailutuva , athupeh chengse init’ule hichea hin Pathen chate ingailut’u iheuve .
62005003	Ijeh-inem itile athupeh chengse init’u hiche laitah chu Pathen ngailutna ahi , chule athupeh ho chu pohgih hahsa jong ahipoi .
62005004	Ajeh chu Pathena kona peng jousen vannoi hi anan jou ahitan , hiche vannoi nang joupen tah chu itahsan’u hi ahiye .
62005005	Jesu chu Pathen Chapa ahina tahsan mi chun vannoi ajo ahitai .
62005006	Twisih le thisan jal’a hungpa chu Jesu Christa ahi , twisih keoseh hilouvin , twisih le thisan jal ahi . Hiche hettosah chu Lhagao ahi , ajeh chu Lhagao hi thutah ahi .
62005007	Ijeh-inem itile hettohsah thum aumin ,
62005008	Lhagao le twisih chule thisan ahi , hicheng thum hi khat’a longkhom ahi .
62005009	Eihon mihem hettohsah bon isan’u le Pathena hettohsahna chu achungnungjoi , ajeh chu aman Achapa thudol ahettohsah ahi .
62005010	Pathen Chapa tahsan chun asunga hettohsahna anei ahin , Pathen tahsan lou vang chun Pathen ajousah ahi ; ajeh chu Pathenin Achapa thudol ahettohsah , hiche hettohsahna chu aman atahsan tapoi .
62005011	Hiche hetohsahna chu Achapa sunga um hinna , hiche tonsot hinna , Pathenin eipeh-u hi ahi .
62005012	Koihile Chapa neiyan hinna aneitan , Pathen Chapa neilou chun hinna aneipoi .
62005013	Nang ho Pathen min’a tahsan chengsen tonsot hinna naneiyu nahetna diuva hicheng hi kahinsut ahi .
62005014	Eihon ipi hijongle ama lungdei lama ithum chan’u aman eingai peh jeh-uva , hiche hi eihon ama koma lung ngamna ineiyu ahi .
62005015	Ipi hijongle ithum chan’u eingaipeh ihet jeh-uvin , ipi tobang hileh akithum chan chu amaa kona ineisan ihetauve .
62005016	Khattouvin asopi chu thi lo hel theina chonset ahilou vanga chonset bol amu le taopeh hen lang hinso hen ; thi lo hel theina hilouva chonse chubou kisei ahi . Thi lotheina hel’a chonset aumin , hitobang dia chu tao dinga kasei ahipoi .
62005017	Adih lou jouse chu chonset ahin , ahinla thi lo theina hel lou chonset jong aum’e .
62005018	Koi hile Pathena kona penga chu achonse jom jing poi , Pathena kona peng chun ama angah jingin , hijeh chun agiloupan atongkhapoi .
62005019	Eiho Pathena kona ihiuva , vannoi pumpi agiloupa noiya aum iheuve .
62005020	Pathen Chapa thutah ihet theina diuva thil hetkhen themna lungthim eihungpeh-u chu iheuve ; eiho thutah , Achapa Jesu Christa sunga chu um ihiuve . Ama chu Pathen tahbeh le tonsot hinna ahi .
62005021	Chate doilim semthu hou lah a kihong phauvin .
63001001	Upa keiman lhentum Numei lalnu chule achate changse , thutah a ka-ngailut , kei chang hilouva , thutah heho jousen jong angailut ho heng ,
63001002	eiho sunga um jing , tonsot geiya eiumpi jing diu thutah jal’in :
63001003	Pa , Pathen le Pa Chapa Jesu Christa konin thutah le ngailut jal’a lungsetna le hepina , chamnan eiumpi jing diu ahi .
63001004	Nachate konkhatse Paa kona ikisan’u thupeh dungjuiya chon kamun , kakipah lheh jengin ahi .
63001005	Chule tua hi hung tao kahi-lalnu , nahenga thupeh thah jong hinsun louva , khat le khat iki-ngailutto chehna diuva , semtil’a pat ineisau chu ahibouve .
63001006	Athupeh chengse dungjuiya ichon theiyu le hichu ngailut ahi . Semtil’a pat thu um najahsau bangin chonleu chun , hichu ngailut ahi .
63001007	Ajeh chu vannoiya hin doha mi-lhem lha tampi asohdohtai , amaho hin Jesu Christa tahsanphea ahung hi aphongdoh nompouve ; doha mi lhemlha , Christa douva chu ama hi ahi .
63001008	Natohsa chu na-ngah louva tohga lhingset’a nasan na diuvin , nang ho ching theiyun , kivephauin .
63001009	Koi hile Christa thuhil’a um louva , akalval’a chon’a chun Pathen aneipoi . Thuhil’a um jing vang chun Pa le Chapa anei kop ahitai .
63001010	Koi hile hiche thuhil keng louva nahenguva hunga chu san dauvin , na-in’uva lhunsah hih-uvin , kam phan jong hou dauvin .
63001011	Ijeh-inem itile ama kamphaa houva chun ama toh gitlou jouse jong achankhompi ahitai .
63001012	Nahenguva hinsut ding tampi kanei vangin , lekhapheng le lekhatwi maiya sut kanompoi , nakipa nau achamkimsohna dinga nahengu hungphah a kimaitoa kamchenga ikihoulim diu kakinem’e .
63001013	Lhentum nasopi nu chaten nasalam’uve .
64001001	Upa keiman thutah beh a kangailut , kadeitah Gaius henga :
64001002	Ngaitah , nahinkhoa phatthei nachan banga , ima lam jousea naphat theiya , nadam jingna din kataopeh jie .
64001003	Sopite phabep ahung uva nangma thutah a nachon hetsahjing banga , nathutah dol eihung hetsah-u iti kakipa hitam !
64001004	Kachate thutah a achon kajah a kakipa sanga chungnungjo kipana kaneipoi .
64001005	Ngaitah , hetphah lou maljin hung hijongleu , sopite nabolna , natohna chu nakitah lheh jenge :
64001006	amahon jong ngailut nanei chu Houbung angsunga ahettohsah-uvin , Pathen deidol bangin amaho hi ajin nauva anathahson le chun pha lheh inte .
64001007	Ijeh-inem itile Christa min khohsah jal’a hungpot jeng ahiuvin , chidang namdangtea konin imacha akilah pouve .
64001008	Thutah a atohnau hi ikithopi theina diuva hite ho tobang hi ilem diu thil khoh tah ahi .
64001009	Houbung henga thu them khat kahinsun’in , ahinla alamkaiyuva pang nom Diotrephes chun ei nahsah pouve .
64001010	Hijeh a chu kahung le athilbol , achonna , eiseiset nauva thu gilou asei jouseu kasosal ding ahi ; hicheng abol jong hi achim hih laiyin , sopite chu alhunsah dan lhunsah dia go ho geijin aja da nalaiyin , amaho chu Houbunga konin anodoh jenge .
64001011	Ngaitah , ase jom louvin , apha chubou jomin . Thilpha bol’a chu Pathena kon ahin , thilse bol’an vang Pathen amu loulai ahi .
64001012	Demetrius chu mi jousen aseiphan , thutah-in jong aseiphai ; chule keihon jong ama kaseiphauvin , kahettohsah nau thutah ahidol nangin nahenai .
64001013	Nahenga hinsut ding tampi kanei vangin , lekhatwi le lekhamol maiya sut ding kadeipoi .
64001014	Nangma muloi ding kakinemin , chutengle kimaiton kamchengin kihou nau hi te .
64001015	Nachunga cham leng hen . Goldei jousen nasalam’ui . Goldeite chu amin cheh-in panin salamin .
65001001	Jacob naopa , Jesu Christa soh natong Jude chun , Pa Pathen ngailu jouse le Jesu Christa dinga kikouva kikheh khol ho henga ;
65001002	Hepina le chamna chule ngailutna nachunguva hapunin pung hen .
65001003	Deitahte , nahenguva ineikhom cheh-u huhhingna thudol lekha hinsut kagot pettah-in khatvei mi thengte kipedohsa , tahsan thua napot tho diu deina tilkhouna joh a , hinsut ding khoh kasajotai .
65001004	Ijeh-inem itile eiho lah a hin hitobang thudol’a achung thu tan’a themmo chang dinga koisa Pathen helou mi phabep guh thimin ahung lut’uvin , amaho hin Pathenin eipeh-u lungsetna chu huhna lamin aheidoh-un , chule ipipu le i-Pakaiyu Jesu geiyin aseilep tauve .
65001005	Khatvei chu nahetsau hitajongle , Pakaiyin mipi chu Egypt’a kona ahuhdoh a , anichan naa atahsan lou jeh-uva asuh mang hel thudol hi nang ho kageldohsah kitnom nahiuve .
65001006	Atha neinau panmun tuh det louva , apanmun dalhaa Vantilte jeng jong aman , ni loupi chungnung ni le athuu tan dinga tonsot thihkhaova ahen’a , muthim lah a akoi ahi .
65001007	Hitobanga chu Sodom le Gomorrah chule akimvel dunga khopi ho , alam loutah a huh le jonthanhoi lam a kipeuva , japi hilchahna dinga tonsot meikouva kihalvam’a achung thuu kitan talen kimatsah chu geldohuvin .
65001008	Hitobang hin hite hon mudih lou anei jeh-un tahsa asuboh-un , Pathen thunei vaipohna asan dauvin , loupina chengse ataitom jiuve .
65001009	Vantil pipu Michael jengin bon Mose long chung thua Diabol to akinel chun taitoma houset ding , chule achung thu tan ding angam pon , “ Pakaiyin nahouse hen , ” atijoi .
65001010	Amaho hin ahettoh lou ataitom jiu ahin , gancha ho banga atichunguva hetna ho hin amaho asuhmang gamjoh ahitai .
65001011	Achung’u thu akhoh-e ! Amaho Cain lampi kijot’a tohman duchatnaa Balaam lampia cheuva , Korah-in doumah abolnaa chu mangthah gam ahitauve .
65001012	Amaho hi kidei golvah nabolnauva nolna um ahiuvin , kiphalam louhel hel’in akideitouvin , amaho le amaho akive tup’un , twi kotlou meilhang huiyin alhoh lonle , chavang laiya thingga bei , nivei thia ajung geiya kibotdoh tobang ahiuve .
65001013	Twikhanglen twi kinongsuh kinong tou tobang , achonthang nau twiphon banga hung phondoh bep ahiuvin , muthim lhangkhal kiheh leiloi kikoipeh , ahsi vah thai ho tobang ahiuve .
65001014	Adam’a pat khang sagi lhinna , Enoch chun hite ho chung chang thudol’a hi gaothu anaseiyin , “ Ven Pakai chu amitheng asang sang to hunga ,
65001015	Mitin chunga thutanna abol ding , chule Pathen helouten a-Pathen hetlou jeh-uva athilbol anatoh chengseu le Pathen hephalou chonseten ama douna thuse asei jouseu themmo ahinchan ding ahi , ” ati .
65001016	Amaho hi phunchel le seiset hat , alunggul lam cheh a kihei , akamsunguva ham , hoitho seival val sei , phatchom ding deina mi maiya kamthem le ahiuve .
65001017	Deitahte , nang hon vang tu masanga i-Pakaiyu Jesu Christa solchahten aseisau thu ho chu geldoh jing jengun ;
65001018	ajeh chu amahon naseipeh-un , “ phat nu nung lam le Pathen ngaisah lou , alunggul lam jenga chon , mi jontai hatte hung sohdoh diu ahi , ” atiuve .
65001019	Amaho hi loitum sem ho , tahsa hing mai , Lhagao nei lou ahiuve .
65001020	Deitahte , nang ho vang natahsan’u thengtah chunga chun kisadoh-un lang , Lhagao Thengin tao jingun ;
65001021	Pathen mi-ngailutnaa kihong jinguvin , i-Pakaiyu Jesu Christa hepina jal’a napeh diu tonsot hinna chu kat jinguvin .
65001022	Kihol lel lung opkaina neiho chu hepiuvin .
65001023	Abang bang jong meikouva konin loidoh loiyun , huhhinguvin , abang jong kiphalam khen’a nahepi diu ahi ; tahsaphe nen be-na ponsil nihchen geiyin theuvin .
65001024	Nakipal lhuh louna diuva nahongbit theiyu , aloupina masanga nolnabei le kipah thanom tah a napuilut theipau ,
65001025	I-Pakaiyu Jesu Christa jal’in , loupina le chungnun na thahat le thuneina jouse , phat um masang le tun , chule tonsot geiyin jong eihuhhingpau Pathen khatseh , amaa hijing jeng hen : Amen .
66001001	Thil hung sohvah ding ho , asohte hetsah dinga Pathenin Jesu Christa apeh a , a-Vantil asol’a asoh John henga ahetsah , Jesu Christa Thuphondoh chu ,
66001002	Johnin amu chengse le Jesu Christa hettohsah thudol to Pathen Thu ahettohsah-e .
66001003	Hiche Themgao thuseidoh chengse hataha simphonga le ajahho chengse , asunga kisun nit ho chu anun nom’ui ; ijeh-inem itile phat ahung naiye .
66001004	Johnin Asia gamsunga Houbung sagi henga ; Lungsetna le cham nan unpiuvin , aum jing , asumsa chule ahung um dingpaa kon , alaltouna maiya lhagao sagi hoa kon ,
66001005	hettohsah tahsan umpen , thinaa kona peng masapen , leiset leng jouse chunga vaihompaa konin . Eingailu’uva athisan jal’a ichonsetna jouseuva kona eisut lham’uva ,
66001006	lenggam khat’a eisem doh-uva a-Pa Pathen kintheng bol dia Thempua eisemdoh pau , Ama chu loupina le vaihomna tonsot tonsot geiyin chang jing hen : Amen .
66001007	Ven , meilhang lah a ahunge , Mit jousen Ama amusoh keidiu ; Ama teng’a sun ho geiyin jong amu diu , Ama jeh a leiset’a phungtin le namtinin Adip alai akidop diu ahi ; hihen Amen .
66001008	Aum jing , aumsa , ahung um ding Hatchungnung Pakai Pahtenin , “ Keima Alpha le Omega kahi , ” ati .
66001009	Keima Jesu jal’a gim hesoh thotna le lenggam jeh le bolsetna jal’a nathoh khompiu , nasopiu John kahin , Jesu hettohsahna jal le Pathen thu jal’a Patmmos kisah twikol’a hi eikikoiya ahi .
66001010	Pakai nikho nin keima Lhagavin kana umtan , chuin kanung lama konin sumkon gin tobang ogin sangtah khat kajai ;
66001011	hichun , “ Nathilmu chu lekhabua sunin lang , Houbung sagi-Ephesus le Smyrna , Perga-mum le Thyatira , Sardis le Philadelphia chule Laodicea henga thot’in ” eiti .
66001012	Keijong kahenga thusei ogin chu vedin kakiheiyin , hitia kakiheinaa chun sana thaomei khom sagi kamui ;
66001013	chule khomho lah a chun Mihem Chapa tobang khat , aponsil khophang te nia lenglhaa , a-opkonga sana khaopeh kivei ,
66001014	aluchang le asam kelngaoi mul ban’a bang buhbang tobang , amit te ni meikong tobang hiya
66001015	akengto te ni chu , meilhum sunga kisoujolsa , sum-eng kinotval tobang ahin , chule a-ogin chu twi tamtah gin tobang ahi .
66001016	Akhut jet lama ahsi sagi achoiyin , akamsunga kon in hemto chamjam hemtah ahungdoh-in , chule amaivah chu sunlai nisa sat-ham pettah tobang ahi .
66001017	Ama kamu phat hin akhophang te ni bul’a kalhun , athi tobang in ka-umtai . Hichun aman akhut jet lamin eithamin , “ Kicha hih-in , Keima akipatna le akichaina ,
66001018	ahing jingpa , kanathin , ahinla ven , Keima tonsot tonsot’a dingin ka hing jinge ; thina le thikhol khul kot-heh kaneiye .
66001019	Hijeh chun nathilmu chengse , aum ho hi le tu nung teng hung um ding ho hi sunin .
66001020	Kakhut jet lama ahsi sagi namu ho hi le sana thaomei khom sagi ho thuguh chu ; ahsi sagi chu Houbung sagi sole ho ahiuvin , sana thaomei khomsagi chu Houbung sagi chu ahi .
66002001	“ Ephesus Houbung solle henga chun hitin sunin : ‘ Akhut jet lama ahsi sagi choiya , sana thaomei khom sagi lah a vah le chun hitin aseiye ,
66002002	“ Keiman nanatohjouse le thohgim thohda nathoh jouse kahei ; solchah la hilouva solchah kihisah ho jong napatep’in , ajou nau namandoh-in , hiti hin migilou ho chu nathoh nom hih hel’e .
66002003	Nangman thoh hahsa chu Keim amin jal’in nathoh thoh jengin nalha dah deh sampoi .
66002004	Ahnla amasa na-ngailutna chu nalha tahjeh-in nachunga demna kaneiye .
66002005	Hijeh chun hoikoma kisep lhu nahim , geldoh-in , chule lung heiyin lang , natoh masah chengse chu tong kit’in ; chutia lung nahei loule nahenga hung ing ting nathaomei khom chu akitunnaa kona kachon mang ding ahi .
66002006	Hijongle Nicolai mi ho natoh keiman kathet ho chu , nangin jong nathen , phatna hiche vang hi naneiye .
66002007	Angaina ding na neiyan Houbung ho henga Lhagao thusei hi ngai hen . Galjouva chu Pathen honsunga keh hinthing ga chu neh dia kapeh ding ahi .
66002008	“ Smyrna Houbung solle henga chun hitin sunin : ‘ Akipatna le akichaina , thia hingkit chun hitin aseiye :
66002009	“ Keiman nathohgim hesoh navaichat kahenai , ahinla nahaove ; Juda midan a kiseiyuva hila hi-ngal lou , Satan kikhopna hungkon hon taitomna aneiyujong kahei .
66002010	Nahin thot gimna ding ho hi kicha hih hel’in . Ven , nang ho patepna dinga nalahuva abang bang Diabol’in songkul’a ahinkhum ding , ahivang nisom bou nathothgim diu ahi . Thina geiyin thot-in tahsanin , Keiman hinna lallukhuh kapeh ding nahi .
66002011	Angaina ding na neiyan Houbung ho henga Lhagao thusei hi ngai hen . Galjouva chu thi ni nan asuh nat louding ahi .
66002012	“ Pergamum Houbung solle henga chun thitin sunin : ‘ Hemto chemjam hemtah neipan hitin aseiye :
66002013	“ Keiman nachenna mun , Satan laltouna chu kahei ; Kei dinga tahsan um , kadinga hettohsah pha Antipas atha laiyu nikhon jong Keiya um tahsan nadalha pon , kamin natuh det jinge ; Antipas chu Satan chenna mun , nang ho lah a athau ah .
66002014	Ahivang in na chunga demna phabep kanei ye , ajeh chuIsreael chate masanga kipal lhuhna ding koiya , doilim semthu houna sa nehsah a , chule jonthanhoi patsah dinga go Balak hilchah a Balaam thuhil choiya mi phabep naneiye .
66002015	Hitobang hin nangin jong Nicolai mi ho thuhilchoiya mi phabep naneiye .
66002016	Hijeh chun lung heiyin , achutiloule nahenga kahungvah jel’a kakamsung chemjam them’a amaho chu kasat gam diu ahi .
66002017	Angaina ding na thuseina neiyan Houbung hohenga Lhagao thusei hi ngai hen . Galjouva chu selguh manna kapeh ding , chule che songval chunga chu minthan khat kijih ahi , akisanpa tilou koima ding in asimthei lou hel ding ahi .
66002018	“ Thyatira Houbung solle henga chun hitin sunin : ‘ Amit te ni meikou pah lah lah tobang , akengto te ni sum-eng kinotval tobang Pathen Chapan hitin aseiye , “ Keiman natoh josue le na ngailut je , natahsan le nalhacha natoh , chujongle nathot hatje , natohna jouse amasa natohsanga aphatjoh kahenai .
66002020	Ahinla nachunga cemna kaneiye , ajeh chu Jezebel kithemgaosah nu chu nacham lhan , aman kasohte jonthanho lam ahil’in , doilim semthu houna sa nehsahdin ajol lhai .
66002021	Ken amanu chu along heina ding phat kapen , hila aman ajon thanhoinaa konin lung aheidehpoi ,
66002022	Ven , keiman amanu hi jalkhun chng se na kanei ding , hiche jonthanghoi thilbol josue a kona lung ahie louvu le ajonpi chenrsen jong thoh gentei chungnung athoh diu ahi .
66002023	Thina kaman a achate jouse kathagam ding , chuteng le Houbung jousen lung ngaito chengse le lungthim josue hethei kahi ahet diu , chujong le anatoh dung jui cheh-uva amitakip kalethuh ding nahiuve .
66002024	Ahila Thyatira a um amoh cheng , hiche thuhil jop lou , Satan thugil kiti helou chengse nachunguva pohgih dang koibe peh pouvinge .
66002025	Ahin nanei sun’u chu kahung kahsen tuhdet jingun .
66002026	Chule galjouva , kanatoh ho achaina geiya nit jing chu namtin vaipi chunga thu neina kapeh ding ,
66002027	aman amaho chu kelngaoi chin bang thih tenggol’a achin’a , leibel kivochip banga abol ding ,
66002028	Keman ka-Paa kona kalah thu neina jal’a am chu Jingvalpa kapeh ding ahi .
66002029	Angaina ding na neiyan Houbung ho henga Lhagao thusei hi ngaihen .
66003001	“ Sardis Houbung solle henga hitin sunin : ‘ Pathen Lhagao sagi le ahsi sagi neipan hitin aseiye , “ Keiman nanatoh josue kahen , amin’a hinga nahin , athisa nahibouve .
66003002	Khangin lang hah jing jengin , amoh cheng , athikon ho dindetsah-in ; ajeh chu ka-Pathen mitmua nanatoh ho achamkimsoh kamudoh poi .
66003003	Hichejeh chun atil’a itobanga nakisan’a , iti najah-em geldoh jingin , nit phan , lung heiyin . Hijeh a chu nahajing loule gucha banga kahung ding , itih phat le naheng kahinsuh ding nahet lou ding ahi .
66003004	Amvang aponsil’u kisuh nen lou mi phabep Sardis a aum’un , amaho hi ponbang vamleh sil’a Keito kilhon le ding ahiuve , ajeh chu amaho chutidia limtah ahiuve .
66003005	Galjouva chu amaho kivonna ponbang vamleh a kivon ding , chule hinna lekhabua kona Keiman amin kathai mang louding , ka-Pa angsung le a-Vantilte angsunga ama min chu kasei doh ding ahi .
66003006	Angaina ding na neiyan Houbung ho henga Lhagao thusei hi ngai hen .
66003007	“ Philadelphia Houbung solle henga thitin sunin : ‘ Atheng le atahbeh , David kanglongheh neiya , aman ahon le koiman khah thei lou , aman akha le koiman hong thei lou , ama chun hitin aseiye .
66003008	“ Keiman nanatoh jouse kahenai , ven , koman akha thei lou na-angasunga kot honsan kakoiye ; tha them khat vang naneiyin , kathu nanit’in , kamin nasei leppoi .
66003009	Ven , Satan kikhpna pang ho phabep , acham cham’a Juda mi kihisah a , hila hilouhel , jousei ho chu kapehdoh ahin , ven keiman nang ka-ngailut hi ahetdoh theina diuva , na-anga sung , nakhophang bul’a boh khup’a chibai kahung bohsah ding ahiuve .
66003010	Nangin thoh hat dinga kasei nanit jeh a vannoi leiset pumpi chunga patepna ahung lhun’a , leiset chung cheng jouse akipatep phat teng le ken jong nang kahuhdoh ding nahi .
66003011	Kahungvah jet ding ahi , nalal lukhuh koman nalahpeh louna din nanei sun tuuhdet jingin .
66003012	Galjouva chu keiman ka-Pathen Houin khom’a kasem ding , hikoma kona chu potdoh louhel ding ahitan , achunga ka-Pathen min le ka-Pathen khopi Jerusalem thah , van’a ka-Pathen koma kona hung kitol lha , min kasut ding ahi .
66003013	Angaina ding na neiyan Houbung ho henga Lhagao thusei hi ngaihen .
66003014	“ Laodicea Houbung solle henga chun hitin sunin : ‘ Amen , Hettohsahpa , Tahsan um , Atahbeh , Pathen thilsem jouse Bulpi chun hitin thu aseiye .
66003015	“ Keiman nanatoh jouse kahen , vot la navot pon , sa la nasapoi . Navot le votngal’in lang , nasat le san gal le chun pha kasai .
66003016	Hitia hi lumheo bep nahiya , sa la san gal lou , vot la votngal lou nahijeh hin kakamsunga kona kakhondoh ding kon nahitai .
66003017	Ijeh-inem itil nangin , ‘ Kahaove , sum kaneiye , imacha ngaichat kaneipoi , ’ natin ; nang tah chu adapen le khoto umpen , vaichatah le micho chu le sagohkeio nahilam nakihet poi .
66003018	Nahaona dia kakoma , kilha thengsel sana kichoh ding le , nakisil’a najamo kimudoh lou na dia nakhu jol ding pon bangle kichoh a , kho namu theina dia mitlou kichoh dinga kathu mop nahi .
66003019	Keiman kalungset chan kaphosal’a kaoblgimji ahi , hijeh chun tompan in lang lung heiyin .
66003020	Ven , kotkha bul’a ka dingin kakiu jinge , khattouvin ka-ogin ajah a kot eiho leh , ahenga kahung sung lhah a ama chu an kaneh khompia , aman jong eineh khompi ding ahi .
66003021	Galjouva chu ken jong kajoa ka-Pa to alaltouna katoukhom banga hi keito kalaltouna toukhomna thei thu kapeh ding ahi .
66003022	Angaina ding na neiyan Houbung ho henga Lhagao thusei hi ngai hen ! ” tin aseiye ” ati .
66004001	Hicheng jou hin vetan , van’a kot khat honsa um kamun , chule kajah masat pen ogin chu sumkon gin tobang ahin , kahenga thu aseiyin , “ Hilama hung kaltouvin , hicheng nunga soh tei ding thil ho chu kavetsah ding nahi , ” eiti .
66004002	Apettah chun Lhagaovin kaumtan , hichun ven , van’a laltouna khat akidon , laltouna chunga chun koiham khat atouve ;
66004003	atoupa chu jasper song le sardis song bangin alange , chule laltouna kimvel’a chun lhagui aumin , emerald song tobangin akimui .
66004004	Laltouna kimvel’a chun laltouna som ni le li akidon , laltouna ho chunga chun ponbang jeng kisil’a alua sana lal lukhuh jeng kikhuh , upa som ni le li atouvui .
66004005	Laltouna a kon chun kolphe avah lap lap’in , o-agingin , van akithinge ; laltouna maiya chun mei kou jing jeng thaomei sagi aumin , hiche ho chu Pathen Lhagao sagi ho ahiuve .
66004006	Lalouna maiya chun Crystal song tobang , phatvet banga kimu , Twikhanglen aumin , chule laltouna lailung le akimvel’a chun , anung le amaa amit jeng amit jeng dimset ganhing li aum’ui .
66004007	Ganhing masapen chu Phaisammeigeo tobang ahin , ganhing ni na chu Bongnou tobang ahin , ganhing thumna chun mihem mai tobang aneiyhin , gang hing li lhinna chu Muvanlai lengpet tobang ahi .
66004008	Ganhing li ho chun lhaving gup cheh aneiyun , akimvel le anung lam amite jeng ahiuve ; chule sun le janin choldo louhel’in la asauvin : “ Atheng , Atheng , Atheng , Pakai Pathen Hatchungnung ahin , Aumsa le aum jing chule ahung um ding , ” atiuve .
66004009	Hiche ganhing li ho chun tonsot’a hing jing jeng , Laltouna kitousah Pa chu achoi-at’a , ajabol’uva chule athangvah tengu le ,
66004010	upa som ni le li jong chu laltouna kitousah Pa angsunga chu lhujiuva , tonsot’a hing jing jeng Pa chu chibai abohuva , laltouna maiya chu alal lukhuh-u aselhah-uva , hitia asei yuva :
66004011	“ Ka-Pakaiyu le ka-Pathenu , Nangma bou loupina le jabolna chule tha neina changa lomtah nahi ; Ajeh chu nangin thil ijakai nasemin , Nangma deiya kisem doh a um ahiuve , ” Atiuvin ahi .
66005001	Laltouna Toupa khut jetlama chun , asung lam apolam , alangtoa kisun , mohor sagi jen jinamkhum , lekhajol khat kamui .
66005002	Chuin Vantil hattah ogin sang tah a samphong lea , “ Hiche lekhajol mohorkinam ho sut lhaa lham jou dinga lom chu koipen ham ? ” ti khat kamui .
66005003	Ahinla van’a hihen leiset’a hijongle , leiset noi geiyin lekhabu chu ahongdoh theiya le avetheiya aumtapoi .
66005004	Hichun lekhabu phong doh thei le avetheiya akimudoh lou phat’in hakan kakaptai .
66005005	Hichea chun upaho lah akhat’in kajah a , “ Kap hih-in , ven , Juda phunga phaisameigeo , David Jung chu hiche lekhabu phongdoh ding le amaohor sagi chu lhamla didnga galjousa ahitai , ’ eiti .
66005006	Hichun ganhing li ho le upahon aumkimve’u laltouna lailunga chun Kelngoinou kithatsa lheh lheh khat ding kamun , ki le mit sagi gi aneiye ; chule hiche ho chu leiset chun gpumpia hung kisol lha Pathen Lhagao sagi ho ahiuve .
66005007	Ama chu ahingin laltouna Toupa khut jetlama konin lekhajol chu alai .
66005008	Alah phat’in ganhing li ho le upa som ni le li chu kelngoinou angsunga chun abohkhup cheh-uvin amaho khat cheh-in akhut’uva selangdah khat le sana sumlheng dung’ah , mithengte taona chu , gimnamtui bangin akichoi cheh-ui .
66005009	Amaho hin lathah khat asauvin : “ Lekhabu kilah ding le Mohor ho lhamlha hong din nangbou nakilom’e ; Ajeh chu nangma kithatsa nahin , Nathisan’a phungtin le paotin tanga kon Mitin mitanga kona Pathen mi hi dinga nachohdohsa ahitan ,
66005010	Nangin amaho chu i-Pathenu dia Thempu Lenggam’a nasemdoh ahitan , Hijeh a chu leiset chunga lengvai aph diu ahi , ” atiuve .
66005011	Hichun kagah vet leh laltouna le ganhing ho chule upaho kemvel’a ding , Vantil tampi ogin kajan , amaho chu ajat sangsom jet tamtah sang jat alhinguve .
66005012	Amaho hin ogin sangtah-in aseiyun : “ Akithatsa Kelngoinou chu Boltheina tha , haona , thahat , Jabolna , loupina chule Vahchoina kisan dinga lomtah ahi , ” atiuve .
66005013	Chuin van , leiset chung , leiset noiya , Twikhanglen sunga , thilsem kiti jousen aseiyu kajah chu : “ Laltouna chung Toupa le Kelngoinou , Tonsot tonsot geiyin vahchoina le choi-atna , Lopina le thunei vaipohna chang jing hen , ” kiti ahi .
66005014	Hitah chun ganhing li hon , “ Amen , ” atiuvin , upa chengsen jong abohkhup’un chibai abohtauve .
66006001	Keima Kelngoinou chun mohor sagi ho lah a khat alhap lhah a ahondoh kamun , chule ganhing li lah a khat’in ogin sangtah a asap’a , “ Hungin , ” ati kajai .
66006002	Hijeh chun vetemin , sakol kang khat kamun , achunga toupan gophel khat achoiyin , ama chu lallukhuh khat apeuvin , galjouva jousoh peh din akondohtai .
66006003	Mohor ni na alhap’a ahondoh phat’in ganhing ni nan , “ Hungin , ” ati kajan ahi .
66006004	Hichun sakol chom , asan khat ahungdoh-in , achunga toupa chun leiset chung chamna alah manga , mihem khat le khat kithatona thu aneina akipen , chemjam lentah khat jong apeuve .
66006005	Mohor thumna alhap’a ahondoh paht’in , ganhing thum lhin nan , “ Hungin , ” ati kajai . Hichun vetemin , sakolvom khat kamun , achunga toupan thil tena khat achoiye .
66006006	Hichun ganhing li ho lah a kona hung ging tobanga kajah ogin khat chun , “ Suhlou chang khai khat’in denarii khat amanin , sakolchang khai thumin denarii khat aman’e ; hijongle thao le lengpitwi chu suboh hih-in , ” ati .
66006007	Mohor li na alhap’a ahondoh phat’in ganhing li lhin nan , “ Hungin ” ati kajai .
66006008	Hichun vetemin , sakol engdang khat kamun , achunga toupa min chu “ Thina ” ahin , chule thikhol khul’in anung ahinjuipeh-e . Chemjam le gilkel , gamna hise chule leiset gamsaho mangchaa , leiset hop lia hop khat thatgam dinga thahat kipe ahiuve .
66006009	Mohor nga lhin na alhap’a ahondoh phat’in , maicham phung noiya chun Pathen thujeh le nettoh sahna jal’a kithatsa lhagao ho kamui .
66006010	Amaho chun going tah-in asamun , “ Vo pipu , Atheng le kitah , leiset chung chengte chunga keiho phulaa thutan louva itih chan um ding nahim ? ” atiuve .
66006011	Amaho khat cheh chu poncho bangle apeuvin , asohchanpi chengseu le adopiteu , upaho kitha banga kithat ding ho akimsoh kahsea chom khat kho-ngai dingin akiseipeh tauve .
66006012	Mohor gupna chu alhap’a ahondoh phat’in ling nasatah kihot kamun , nichang khaodippon vom bangin avomtan lhachang pumpi jong thisan bangin asan jenge ;
66006013	van’a ahsite chu huipi hattah-in theichang phung amut’a , apul lhah bangin tol’a apul lhatai .
66006014	Chule-van chu lekhajol kijel mang bangin amanghel tan , mol le lhang jose , twikol gam jouse pumin aumna mun cheh a koninakichon mangtauve .
66006015	Hichun leiset leng jouse le milen milalte , sepai lamkai pipu ho , mihao hole thahat ho , soh jouse le chamlhat ho geiyin songko dung le mol dunga songpiho khi kah dunga akiseltauve .
66006016	Amaho hin mol le lhang chule songpiho jah a , “ Nei opkhum ” un lang , laltouna Toupa maikoh le Kelngoinou lungsatnaa konin neisel mangun ;
66006017	ajeh chu alungham nau nikho nasatah ahung lhungtan , hichea pang jou dding koi ham ? ” atiuve .
66007001	Hiche nung hin leiset chung le Twikhanglen chunga chule thingphung khat cha chunga jong huianun louhelna dinga , leiset ning lia kon huipi tuh tang din , leiset ning lia Vantil li adin kamui .
66007002	Chuin Pathen hing jing mohor choiya , niso lama hung kaltou Vantil chom khat kamun , ama chun going tahin asamin , leiset le Twikhanglen suhsetna dinga thu kipe Vantil li ho jah a chun ,
66007003	“ Keihon i-Pathenu sohte chalpanga melchihna mohor kanamsoh kahseuvin leiset le Twikhanglen chule thingphung ho hi suse hih-un , ” ati .
66007004	Chuin mohor kinamsa mijat kajah le , Israel phungtin’a kona mohor kinamsa chengse chu sang jakhat le sangsom li le sang li alhing’e .
66007005	Judah phunga kona mohor kinamsa sangsom le sang ni , Reuben phunga kona sangsom le sangni , Gad phunga kona sangsom le sang ni ,
66007006	Asher phunga kona sangsom le sang ni , Naphtali phunga kona sangsom le sang ni , Manasseh phunga kona sangsom le sang ni ,
66007007	Simeon phunga kona sangsom le sang ni , Issachar phunga kona sangsom le sang ni ,
66007008	Zebulun phunga kona sangsom le sang ni , Joseph phunga kona sangsom le sang ni , Benjamin phunga kona sang som le sang ni .
66007009	Hicheng nung hin mipi kihon lel lul jeng , simjou lou , chitin namtin le phung tin’a kon , mitin mitang le paotin paotanga kon , abang jenga kivon’a , akhut’uva lusu na kichoiya , laltouna masanga , kelngoinou angsunga ding kamui .
66007010	Amahon ogingtah-in asam’un : “ Hunhingna chu laltouna Toupa , I-Pathenu le Kelngoinouva ahi , ” atiuve .
66007011	Laltouna le upaho chule ganhing li ho kimvel’a ding jing Vantil jouse , laltouna masanga chun amaiyu tol’a asulut’uvin Pathen alhaiyun ,
66007012	asei cheh-un : “ Amen , phattheina le loupina , Chihna , thangvahna jousea , jabolna Thuhatna thu neina jouse tonsot tonsot geiya I-Pathen’uva ahijinge , Amen , ” atiiuve .
66007013	Hichea hin upa ho lah a khat’in eihin houvin kajah a , “ Hiche ponabng jenga kivon ho hi koi hiuva , hoiya hungkon hiuvam ? ” tin eidonge .
66007014	Kenjong ajah a , “ KaPakai nangin nahenai , ” kati . Chuin aman kajah a , “ Hite ho hi bolgen thei hesoh hahsa hinthoh doh a Kelngoinou thisan’a avon jouseu kisop bang ho vhu ahiuve .
66007015	Hijeh a chu Pathen laltouna masanga um’iva , asun ajan’a a-Houin sunga lhacha kin abol’u ahi ; chule laltouna Toupa khun amaho hi ponbuh kison khum banga alekhu diu ahi .
66007016	Amahon gilkel dangchah athoh kit louhel diu , nisan jong san gtalou diu , asa jong thoh lou iddng ahiuve .
66007017	Ijeh-inem itile laltouna lailunga um Kelngoinou khu achinguva pang , hintwi nah dunga apuihoi le ding , Pathenin amit lhi jouseu atheh hulsoh ding ahi , ” ati .
66008001	Kelngoinouvin mohor sagi na alhap’a ahondoh phat’in van chunga nidan keh khat set athip chet’e .
66008002	Hichun Pathen masanga ding jing Vantil sagi chu kamun , amaho chu summon sagi apeuve .
66008003	Chuin gimnamtui halna sana lhengkong khat choiya , Vantil chom khat ahungin maicham phunga chun adinge . Ama chu , mithengte taona belap peh dinga laltouna mai , maicham phunga chu todoh dingin , gimnamtui tampi apeuve .
66008004	Hichun Vantil khut’a konin gimnamtui khu chu mithengte taona kilhonin Pathen angsunga akikhotoutai .
66008005	Chuin Vantil’in gimnamtui halna lhengkong chu alan , maicham phunga mei-al chu aham dimin , leiset chunga athe lhah le , van aginglul lul jengin , ogin akithongin , kol aphen , ling akihottai .
66008006	Sumkon sagi choi Vantil sagi ho chu sumkon mut din akigotauve .
66008007	Vantil masapenin sumkon amut le , thisan to kihal , gel le meikou ahung umdoh-in , leiset chunga alhai ; hichun leiset chung hop thum’a hop khat akavamin , thingphung ho jong hop thum’a hop khat akavamin , chule hampa louhing jouse akavamsoh tai .
66008008	Vantil ni nan sumkon amut le , meikou alleng lung , molsang lentah tobang khat Twikhanglen lailunga akileh lut jengin , Twikhanglen hop thum’a hop khat thisan asoh-in ,
66008009	Twikhanglen lailunga ganhing hop thum’a hop khat athin , kong ho jong hop thum’a hopkhat asumang tai .
66008010	Vantil thum nan sumkon amut le , kolphe meivah banga vah leng lung ahsi lentah khat van’a konin ahung lhan , luidung ho hop thum’a hop khat chung le teinah ho chunga achui .
66008011	Hiche ahsi chu amin Gamsai akisah-e . Chuin twihop thum ; a hop khat Gamsai bangin akhatan , hijeh chun mihem tamtah hiche twikhat jeh chun athitai .
66008012	Vantil li nan sumkon amut le , nisa hop thum’a hop khat , lha hop thum’a hop khat , ahsi ho hop thum’a hop khat akivosen , abonchauva hop thum’a khat athimtan , sunlai jong hop thum’a hopkhat athimtan , janlai jeng jong hop thum’a hop khat athimtai .
66008013	Hichun kavet le vanlaijol’a leng le lea Muvanlai khat kamun , hichun going tah-in asamin , “ Hiche Vantil thum sumkon mut dia kigo ho khun amut tengu le leiset chung chengte dinga , Ohe da na ahi , da na ahi , da na ahi ! ” ati .
66009001	Chuin Vantil nga na sumkon amut le , van’a kona ahsi khat leiset chunga hung lha kamun , hi che chu akhonbei thamko kot heh apeuve .
66009002	Aman akhonbei thamko chu ahondoh le , tham ko sunga konin lhumpi kideng khu bangin meikhu ahung kitungdoh leng lung jengin , nisa le vanlaijol atimtai .
66009003	Chuin meikhu lah a kon chun khaokhopi tamtah leiset chung ahung dimtan , hiche ho chu leiset chunga aipi tha neina tobang apeuve .
66009004	Hiche ho hi leiset chunga hampa louhing le anche dong chule thingphung khat cha jong asuhset lou didu , achalpanguva pathen mohor kinamkhum lou mihem ho chubou asuhset diuva kiseipeh ahiuve .
66009005	Hiche ho hi hitobang thu neina kipeuva ahi . Chule hiche ho mihem bolgentheina chu aipin mi ade teng anat tobanga na ding ahi .
66009006	Hiche nikho lai le hin hiche mihem ho hin thina ahol tho diu , ahivanga amu louhel diu ahi ; thi nom ten ten un tin , ahivanga thina chu akom’uva kona jamdoh didng ahi .
66009007	Hiche khaokhopite limso dol chu galsat dinga kigotohsa , sakolte tobang ahin , aluchunguva sana lallukhuh tobang jeng akhuh-un , amaichangu mihem mai tobang
66009008	Asam’u numei sam tobnag ahin , ahau chu Phaisameigeo ha tobang ahi .
66009009	Hiche ho hin thil a kisem ompho tobang cheh ompho aneiyun , alhaving gin’u galmun jon’a lhai sakol tamtah khotogin tobang ahi .
66009010	Aipi bangin mei aneiyun , eipi bangin jang aneiyui : ameiyuva chu lha nga geiya mihem suhsetna thei tha aneiyu ahi .
66009011	Hiche ho hin akhonbei thamkoa Vantil chu lengvaipon aneiyun , Hebrew paovin misumang tin an , apollyon ahi .
66009012	Da na masa akichaitan , ven , hicheng nunga hi da na ni hung nalai dingahiye .
66009013	Vantil gup nan sumkon amut le , Pathen angsung , sana maicham nin glia selki chengsea konin ogin khat kajan ,
66009014	Vantil gup lhinaa , sumkon choipa jah achun , “ Luipi lentah Euphrates dunga kihen Vantil li ho chu lhadoh tan , ” ati .
66009015	Hichun mihem hop thum’a hop kkhat that dinga chuche nidan le nikho , lha le kum’a dia gotsadem’a um Vantil li chu akilhadohtai ,
66009016	chule sakol galmi jat eikiseipeh chu sang ja ni jatni dol’in kajai .
66009017	Sakolte le achunga touho luchang tobang , akamsunguva konin meikou le meikhu chule kath jeng ahung kikhodoh doh jenge .
66009018	Meikou le meikhu , kath , gama hicheng thum akamsunguva hungkondoh chun mihem hop thum’a hop khat athat gamtai .
66009019	Ijeh-inem itile sakolte chu athahat nau akamsungu le ameiyuva um ahin , ameiyu chun gul bangin luchang aneiyin , hiche hoa chu mi abolgim’u ahi .
66009020	Gamna hichenga kithat lou , mihem amoh chengsen jong akhutsem athilsem’uva konin lung aheideh pouvin , kho muthei lou , kho jathei lou , vah le thei lou , sanaa kisem doilim ho le dangkaa kisem , sum-eng , thing , song pouva kisem doilim ho , chule thilha ho ahouvu jong atangdeh pouve .
66009021	tol athau , mitpheldoi achoi nau , jonthanhoi abolnau chule aguh chat nauva lung aheidoh pouve .
66010001	Vantil chom , tha neitah khat , meilom’a kivon’a van’a kona hung kumlha kamun , aluchanga lhagui akiveiyin , amaichang nichang tobang ahin , akeng te ni chu meikou lom kitungdoh tobang ahi ;
66010002	akhut’a lekhajol neocha phoh kehsa khat achoiye . Akeng jetlamin Twikhanglen achotphan , veilamin leiset chung achon’e .
66010003	Chule Phaisameigeo kitum bangin ogin tah-in kho asamin , hitia kho asap chun van-gin sagi ahung gingtai .
66010004	Vangin sagin thu asei chun keijong lekhaa sutdoh kagoi ; “ Van-gin sagi thusei chu melchih thon lang lekha sutdan , ” eiti .
66010005	Hichun Twikhanglen le leiset chung chontoa ding Vantil kamu chun akhut jetlamin van lam asangin ,
66010006	van le asunga um jouse , leiset le asunga um jouse , Twikhanglen le asunga um jouse Sempa , tonsot tonsot’a hing jing jeng Pa min panin akihahsel’in , “ Phat sotta lou ding ahi ;
66010007	Vantil sagi lhinna ogin phat , sumkon amut teng le , aman asohte Themgao ho henga aphondoh banga Pathen thilgon kiselguh chu hung guilhung ding ahi , ” ati .
66010008	Chuin van’a kona ogin kaijah chun kahenga thu ahinsei kit leuvin , “ Chen lang Twikhanglen le leiset chun chontoa ding Vantil khut’a phoh kehsa um lekhajol khu galan , ” eiti .
66010009	Hijeh chun Vantil henga chun kachen lekhajol neo chu eipeh din kaseiye . Aman kajah a , “ Kilah-in lang nen , na-oisunga thuh-in tin , nakamsunga vang khoiju lhum banga lhum ding ahi , ” eiti .
66010010	Ken jong Vantil khut’a kon chun lekha jol chu kalan kaneh jeng le , kakamsunga khoiju lhumin alhumin , ahila kaneh jou chun ka-oisunga athuh cheh chuh jenge .
66010011	Hichun kajah a , “ Nangman mitin mitang , chitin namtin , paotin paotang chule leng ho thudol’a gaothu naseikit ding ahi , ” eikiti .
66011001	Hichun tenggol lheh lheh thil ten a mol-lhon khat eikipen , : Kipatdoh-in lang Pathen Houin le maicham khu tedoh-in , khukoma Pathen houho chengse jong simtoh-in .
66011002	Amavang Houin polam leitol khu khenni lang tedoh dan , ajeh chu iche lai khu chiding namdangte kipedoh ahitan , amahon khopi theng chu lha som li le lha ni sunga kengto chotpha anei diu ahi .
66011003	Chule kathu hettohsah te ni chu thu neina kapeh a , ama nin khaodip pon kisil’a , nikho sang khat le ja ni to somgup sunga gaothu asei lhon ding ahi , ” ati .
66011004	Hiche te ni chu leiset Pakai ang’a ding jing Olive thingphung te ni le Thaomei khom te ni chu ahi lhon’e .
66011005	Hiche te ni hi khattouvin bolset ding agot jousea akamsunglhon’a meikou hung deujah jia , amelmate chu akahvam jengji ahi ; amani bolset go jouse chu hitobanga hi kithat tei ding ahijenge .
66011006	Amani hi gaothu asei lai sungse lhon’a go juh louna dinga vanlaijol geiya khah chah jeng thei tha nei ahi lhon’e . Chu jongle amani hin twiho geiya thisan sosah theina tha anei lhon’e , chule adei phat phat lhon’a leiset’a jong gamna hise alansah nom nom lansah theina tha anei lhon ahi .
66011007	Hite ni hin hettohsah abolchai lhon teng le akhonbei thamkoa hung potdoh sahem chun achung lhon’a gal abol’a , ajoa ani lhon’a atha ding ahi .
66011008	tekah a Sodom le Egypt kisah khopi lentah , a-Pakaiyu Thingpel’a kikhetbeh na khopi sung lamlen a chu along lhon kijam ding ahi .
66011009	Mitin mitang , phungtin , paotin tang le chitin namtin’a kon miten nithum le akeh geiya along lhon chu avet ve jeng diu ahi ; along lhon chu lhan a vui ding nom lou diu ahiye .
66011010	Leiset chung chengte jouse amani chunga kipah thanomuva , khat le khat deichom thil kithot to ding ahiuve ; ijeh-inem itile hiche Themgao te ni hin leiset chung chengte abolgim lheh jeng lhon’e .
66011011	Ahinla nithum le akeh nungin Pathen’a konin hinna hu ahungin asung lhon’a alut phat’in , amani mupha chan akicha lheh jenguve .
66011012	Hichun , “ Hikoma hung kaltou lhonin , ” tia ajah lhon’a thu sei van’a kon ogin nasatah khat aja lhonin , amelmateuvin avet vet pet tah-in van jonin meilom khat’in akitoltou lhontai .
66011013	Hiche pettah hin ling nasa tah akihot’in , khopi hop som’a hop khat achimtan , ling kihot chunmihem sang sagi athin , athimoh cheng atijat lot’uvin Pathen avahchoilo tauve .
66011014	Gamna ni na akicahitan , ven , gamna thumna chu hung lhung vahjet ding ahi .
66011015	Vantil sagi nan sumkon amut le van’a konin ogin nasatah tah tampin ahinjomin : “ Vannoi leiset chunga lengvaipohna chu I-Pakaiyule a-Christa chang ahitan , Aman tonsot tonsot’a lengvai apoh ding ahi , ” atiuve .
66011016	Chutah chun Pathen angsung , laltouna tou , upa som ni le li ho chu bohkhup’in tol’a mai asulut’un Pathen alhaiyun ,
66011017	aseiyuvin : “ Vo Pakai Pathen Hachungnung , Aum jingsa le aum jing jeng , Keihon nangma kathangvah-ui ; Ajeh chu nangin nathahat chungnung mangchan lengvai napotai .
66011018	Ipijeh-inem itile namtin vaipi along hangun , Hichun nangma lunghan ahung lhung paiye ; Mithi ho thutanpeh phat , Nasoh Themgao ho , naming gangkhen cha um namithengte , Alen hihen aneo hijongle kipaman peh phat , Leiset sumang ho suhmang phat ahungtai , ” atiuve .
66011019	Hichun van’a Pathen Houin akihongin , , chule a-Houin sunga um kitepna thingkong chu akimui ; chuin kolaphen , ogin akithongin , van aging lul lul’in , ling akihot’in , gel len nasatah alhai .
66012001	Van’a melchihna lentah kha ahung kilah-in , nisaa kijem , akengto te nia lhachang um , aluchunga ahsi som le ni lallukhuh a kikhuh numei khat ahi .
66012002	hiche nu hi agaiyin , naoso nat thohgimin hapenin apenge .
66012003	Van’a melchihna achom khat jong ahung kilah-in , vetan , Dragon san , lentah , ameiyin vanlaijol’a ahsite hop thum’a hop khat ajep’in , leiset chunga asep lhai .
66012004	Chule nao aso lhah lhah le val lhum jeng din Dragon chu numei nu masanga ading jinge .
66012005	Chuin amanun naosen pasal khat ahingin , naosen hin namtin vaipi chung thih tenggol choiya vai apoh ding ahi . Hichun naosen chu akisalhah peh-in Pathen heng , alaltounana maiya akilhoh toutai .
66012006	Chuphat’in numei nu chu gamthip lama ajam mangin , hikoma chu nikho sang khat le ja ni to somgup geiya akivahna ding mun Pathenin agonpehsa ahi .
66012007	Hichun Van’a gal asoh-in , Michael le a-Vantilte chu Dragon to akisat tauve . Dragon le a-Vantilten jong asat thuh-uvin ,
66012008	aivangin Dragon ahatjou tapon , akhon nan van’a amaho ding mun akiholmotai .
66012009	Chutah chun Dragon len , khangluipeh a gulpi , Diabol le Satan kiti , vannoi pumpi lhemlhapa chu leiset chunga akisonlhan , a-Vantilte jong ama pumin akisot lhah thai .
66012010	Chuin van’a konin ogin nasatah khat kajan , hichun aseiyin : “ Akhon nan i-Pathenu huhhingna le tha neina , Lenggam , chule a-Christa thu neina akiphongtai ; Ijeh-inem itile isopiteu hehsepa , I-Pathenu angsunga sun le jan’a amaho hehsepa chu akisonlhatai .
66012011	Amahon ama chu Kelngoinou thisan jal le Ahettohsah nau thu vanga ajou ahitai ; Ajeh chu amaho hinkho geiya Itcha louhel’a thi geiya pang lhumkei ahiuve .
66012012	Hichejeh hin vanmun jouse le asunga cheng jouse kipah-un , Ohe , leiset le Twikhanglen ada nahiuve , Ajeh hcu lungsat chungnung neiya phat chomcha anei hea Lunghang tah a Diabol nahenguva hung kumsuh ahitai , ” ati .
66012013	Leiset chunga akisot lhah amu phat’in Dragon chun naosen pasal khat hing’a numei chu anung adel le jenge .
66012014	Chuphat’in numei nu chu gulpi masanga akikhindal’a , kumthum le akeh geiya akivahna ding mun gamthip lama alen mang theina din Muvanlai lentah khat lhaving te ni apeuvin ahi .
66012015	Ahin gulpin akamsunga twi vadung long bangin alondoh dah-in , numei nu nung adelsah-in , lhoh mangsah din agoi .
66012016	Ahivangin leiset’in numei chuakithopin , hiti hin leiset’in kam akan , Dragonin akamsunga alondohsah twi chu achopkang hel’e .
66012017	Chutah-in Dragon chu numei nu chunga along hangtan , hijeh chun Pathen thupeh chengse nit’a , Jesu thu hettohsah nei , amanu chate amoh chengse chutoh kisat din akondohtai .
66013001	Chuin Twikhanglen neldi chunga agadingtai . Twikhanglen’a kona sahem khat hung kaldoh kamun , ki , som , luchang sagi aneiyin , aki som chunga chun lallukhuh khat cheh aumin , chule aluchang ho chunga taitom min apui .
66013002	Sahem kamu chu lutnu to abangin , akeng te ni chu savom a tobang , akam chu Phaisameigeo kam tobang ahi . Dragonin sahem chu atha neina le alaltouna chule athu neina nasatah apetai .
66013003	Aluchang ho khat chu thi thei hel’a kimavo tobang ahin , ahinla akimavona chu damdoh kit’a ahitai . Vannoi pumpin kidang san aveuvin , sahem nung hcu ajuiyui .
66013004	Athu neina sahem apeh jeh-in mihon Dragon chu ahouvun , sahem jong chu ahouvun , “ Hiche sahem ti kibang koi hiya , kon adouva akisatpi thei ding ham ? ” atiuve .
66013005	Sahem chu hamhoithona le taitom thuseina kam apeuvin , lha som li le lha ni geiya thilbolna ding thu neina apeuve .
66013006	Chuin Pathen taitom thu seinan kam akeh pantan , amin le achen mun chule van’a chedng jouse ataitomtai .
66013007	Mithengte to kisat’a abonchauva ajo na din thilbol theina apeuvin , phung tin le mitin tang , paotin tang le chitin namtin chunga thu neina jong apeutauve .
66013008	Chutah le leisetchung chedng , leiset bul kiphudoh til’a pat kithatsa Kelngoinou hinna lekhabua amin kisut lou chengsen sahem chu ahou diu ahi .
66013009	“ Angaina ding na neiyan ngai hen !
66013010	Sohchang ding chu sohchang tei ding , chemjam hema lou ding jong chu chemjam hem’a lou tei ding ahi . Hichea hi mitheng dinga thot hat le tahsan ngai ahi , ” ati .
66013011	Hichun leiset’a kona sahem chomdang khat hung kaltou kamun , hichun kelngoi ki tobang ki ni aneiyin , Dragon thusei bangin aseiye .
66013012	Hichun sahem masa thu neina lhingset’in aneiyin , sahem masa masanga thil abol’e . Hiche hin sahem kasa , thi thei hel’a kimavoa damdoh kit chu leiset le asunga chengte jouse ahousah tai .
66013013	Hichun thil bolmo kidang nasatah tah , mihemte mitmu changtah a , van’a kona leiset chunga meikou lenlhahsah geiyin abol theiye .
66013014	Sahem maiya thil bolmo kidang bol theina kipea chu leiset chung change jouse apui chatvaiya , leiset chung chengte chu chemjam’a kisat khaa , ahivanga hing nalai sahem lim sem ding aseipeh thu asei theiya ,
66013015	sahem lim hou chun thu asei theiya , sahem lim hou lou jouse akitha theina dinga , sahem lim sunga hu khumlut peh theina jong kipea ahitai .
66013016	Sahem chun mihem jouse , aneo alen , ahao avai , jalen le soh , abonchauvin acham louvin akhut jetlam ham , achalpanguva ham a melchihna abol’e .
66013017	Hijeh chun chuche sahem melchihna , amin ham ahiloule amin mohor neilou chun imacha cho thei lou , joh jong joh thei lou ahi .
66013018	Hichea hin chihna angaiye . Lungthim’a hethem’an sahem mohor chu sutoh hen , ijeh-inem itile hiche hi mihem mohor ahin , mohor number chu jagup le gup ahi .
66014001	Ven , Zion molsang chunga Kelngoinou ding kamun , ama min le a-Pa min achalpanguva kijih cheh mi sang ja khat le sang som li le sang li to adding khom’e .
66014002	Chuin van’a konin twipi tamtah gin tobang le van-gin nasatah tobang ogin khat kajan , ogin kajah chu selangdah salhon aselangdah cheh asaigin’u to abange .
66014003	hiche ho hin laltouna mai le ganhing li ho chule upate masang chun lathah khat asauvin , leiset’a kona lhatdamsa mi sang ja khat le sang som li le sang li tilou koima hiche la chu kichuh thei lou ahi .
66014004	Hiche ho hi numeito kisuboh louhel , suhset lou na-ngah tobang ahiuve . Ache na chan a kelngaoinou nungjui ahiuvin , Pathen ding le Kelngoinou dinga aga masaa pang dinga , mihemete lah a kona kilhatdo ahitauve .
66014005	Akamsunguva thujou pot lam kihekha louhel , nolnabei ahiuve .
66014006	Vanlaijol’a Vantil chom khat leng le le kamun , ama chun leiset chung cheng chitin namtin , phungtin , pao tin paotang le mitin mitang henga phonjal ding tonsot Kipana Thupha aneiye .
66014007	Aman ogingtah-in aseiyin , “ Pathen gingun lang , alou , aloupina vahchoiyun , ijeh-inem itile aman thu atanna ding phat ahung lhung tai ; van le leiset , Twikhanglen le twisamphung jouse Sempa chu chibai boh-uvin , ” ati .
66014008	anina Vantil chom khat man anung juiyin aseiyin , “ Ajonthanhoi lunghanna lengpitwi ji chitin namtin jouse donsah nu , Babylon khopi chungnung chu achimtai , achimtai ! ” ati .
66014009	Thum lhin na Vantil chonkhat man anung juiyin ogingtah-in aseiyin , “ koi hi le sahem alim hijonle houva , achalpang ham , akhut ham a mohor kinam’a chun
66014010	Pathen lunghanna lengpitwi ju , imacha to hal louhel , gotsa kikoi chu adon khat tei ding , Vantil theng ho mang sang le Kelngoinou angsunga mei kou le kath a hesoh gentheiya kibol ding ahi .
66014011	Hitobang ho kibolgimna chun tonsot tonsot’a kitung cheng chung jeng ahin , chuche sahem le alim chibai boh ham , ahiloule amin mohor kinam khum ham chu sun le jan’a oltih nei lou ahitauve , ” ati .
66014012	Hichea hin Jesu tahsan’a Pathen thupeh chengse nit , mintheng te din thot hat angaiye .
66014013	Hichun van’a hungkon ogin khat kajan , “ pakai dinga thiho chengse chu tua lhah a anunnom ahitauve , tin sunin ; ahiye , Lhaggaovin aseiyin , ‘ Amaho chu atohgim nauva kona choldo ahitauvin , atoh phat jouseuvin anungu ajuiye , ’ tin , ” ati .
66014014	Vetan , meibang lhang khat kamun , meilhang chunga chun Mihem Chapa tobang khat atouvin , alua lallulkhuh akhuh-in , akhut’in koite hemtah khat achoiye .
66014015	Chuin Houin’a kon chun Vantil chom khat ahungdoh-in , meilhang chunga tou pa henga ogingtah-in asamin , “ Nakoite panin chang at tan , a-at phat ahung lhungin , leiaet chang akoijoutai , ” ati .
66014016	Hijeh chun meilhang chunga Toupan akoite leiset chunga alamtan , leiset chung-at’in aki-at tai .
66014017	Van’a Houin sunga kon chun Vantil chomdang khat ahung potdoh-in , aman jong koite hemtah khat aneiye .
66014018	Chuin meikou chunga thu nei Vantil chom khatma Maicham phunga konin ahung potdoh-in , koite hemtah kichoipa henga chun ogingtah-in asamin , “ Nakoite hemtah chu lamin lang leiset’a lengpiga ho khu aminsohtai at khomtan , ” ati .
66014019	Hijeh chun Vantil’in akoite alamin leiset chung lengpiga boh ho chu a-at khom khomin , Pathen lunghan lengpiga hehna lentah khuh sunga chun asep luttai .
66014020	Khopi polam , lengpiga chilna mun’a chil’u len , lengpiga chilna mun’a konin thisan ahung putdoh-in , sakol kamdalgeiyin achuptan , kilometer jathum geiyin anal’e .
66015001	Van’a datmo umtah le lentah melchihna khat kamun , gamna kichaina sagi neiya Vantil sagi ahiuvin , hiche hoa hi Pathen lungsat kichai ahitai .
66015002	Hichun meikou tokihal , phatvet tobang Twikhanglen , sahem le alim , amin mohor kinam nang jou chengse akhut’uva Pathen selangdah choiya , phatvet tobang Twikhanglen panga ding kamui .
66015003	Amaho hin Pathen lhacha Mose le Kelngoinou la asauvin : “ Vo Hatchungnung Pakai Pathen , Nathilbol ho hi anasan akidange ; Chitin namtin dinga Lengpa , Nalampi jouse adih-in akitah-e !
66015004	Vo Pakai , koiham nagging louva Namin vahchoi lou idng chu ? Ajeh chu athenga nang bou nahi . Hijeh a chu chitin namtin hunguva Na-angsunga bohkhup’uva chibai naboh diu ahi ; Ajeh chu nathilbol dihho akiphongdohtai , ” atiuve .
66015005	Hicheng nung hin van’a hettohsahna Houbuh muntheng kihondoh kamun ,
66015006	muntheng phunga konin gamna sagi neiya Vantil sagi ahungdoh tauve . Amaho chu tupat ponnem , abangleh-in akivon’un , sana pheh-in a-opkongu akiveiyui .
66015007	Hichun ganhing li ho lah a khat’in Vantil sagi ho chu tonsot tonsot’a hing jing jeng Pathen lungsetna demset cheh , sana lhengkong sagi apei .
66015008	Chuin Pathen loupina le athu neina jeh-in muntheng chu meikhu adimset jengin , Vantil sagin gamna sagi abulhitsoh masangsen koimacha muntheng phunga chun alut thei tapoi .
66016001	Houin’a kona Vantil sagi ho henga ogingtah a thu kisei kajan , “ Cheuvin lang Pathen lungsetna dimset lhengkong sagi chu leiset chung gabung lhauvin , ” ati .
66016002	Hichun Vantil masapen achen leiset chunga alhengkong chu agasun lhan le , sahem melchihna neiya alim hou , mihem ho chunga netna hoisetah , uilut nat alangtai .
66016003	Vantil ni nan alhengkong chu Twikhanglen chunga asun lhan le , tolthi thisan bangin thisan asoh tan , Twikhanglen sunga um ganhing jouse athisoh tai .
66016004	Vantil thum nan alhengkong chu luididng jouse le twinah phung jousea asun lhah le , thisan asoh gamtai .
66016005	Hichun twipi jouse thu nei Vantil chun asei kajan , “ Hicheng thu natan naa hin nadih-in nathenge , Aum jing le aumsa Nangma ;
66016006	Mithengte le Themgao ho thisan asouvin , Adoh diuva thisan napeh hi achan diu lom tah ahi , ” ati .
66016007	Chuin maicham phunga kona thu kisi kajan , “ Ahinai , Vo hatchungnung Pakai Pathen , Nathutan ho hi akitah-in , adih cheh-e , ” ati .
66016008	Vantil li nan alhengkong chu nichang asun khum le , mihemte chumeisaa ahugot dingin thu akipetai .
66016009	Mihem ho chu nisa save vun ahulgot gam phat’in , gamna ho chung geiya thu neipa , Pathen min geiyin ataitom’un , Pathen vahchoi din jong lung aheidoh pouve .
66016010	Vantil nga nan alhengkong chu sahem laltouna chunga asun lhah le , sahem lenggam sung athimsoh-in , anat thoh lel jeh-un , mihon aleiyu apet den’un ,
66016011	anat thohgim jeh-u le ti-na ho jeh chun Van Pathen geiyin ataitom’uvin , anatoh athilbol’uva konin lung aheipouve .
66016012	Vantil gup nan alhengkong chu luipi len Euphrates a asun lama hung kon leng ho din lampi akihong doh tai .
66016013	Hichun Dragon kamsung , sahem kamsunga kona hungdoh , ephoh ho tobang lhagaoboh thum kamui .
66016014	Hiche ho hi thilha lhagao ahiuvin , melchihna aboljiu ahi ; hiche ho hi cheuva , Hatchungnung Pathen nikho ni le galsat dinga leiset pumpia leng jouse gapuikhom agot’u ahi .
66016015	“ Ven , gucha bangin kahunge , ponbeiya vah lea , asagohkeo akimudoh louna dinga hah jinga aponsil kivet phat jing mi chu anun nom’e ” ati .
66016016	Chuin amaho chu Hebrew paova , “ Armageddon ” kiti laiya chun apuikhomsoh tauve .
66016017	Vantil sagi nan alhengkong chu vanlaijol’a asun lhah jeng le , Houin laltouna phunga konin nasa-tah-in o ahung gingdoh-in , “ Aki-chaitai , ” ati .
66016018	Chutah chun kol aphen , ogin akithongin , van aging lul lul jengin , leiset chunga mihem kilahdoh a pat jingpi jouse lah a jong um kha lou lai , lingpi nasatah khat ahung kihottai .
66016019	hichun khopi jouse achomsoh tai . Khopi lentah Babylon chu Pathen angsunga akigeldoh tan , alunghan na lengpiga ju-khon donsah dinga peh din aumtai .
66016020	Hichun twikol gam jouse jong akihomosoh tai .
66016021	Chutah-in gel len , khatseh agih dol jong talent khat to kibang hel , van’a konin mihemte chunga ahung lhan , hiche gamna hi anatsat behseh jeh-in mihemten gel lhah gamna jal hin Pathen ataitom tauve .
66017001	Lhengkong sagi choiya Vantil sagi holah a khat ahungin kajah a thu aseiyin , “ Hungin , twitampi chunga tou , noti len nu chunga thu kitan vetsah inge ;
66017002	leiset leng hon noti nu toh jonthanhoi na leng piga ju chu leiset’a chengte jouse khamsoh ahitauve , ” ati .
66017003	Hichun aman lhagaovin gamthip eipuitai . Hichea hin achunga taitomna min jeng kikun , alu sagi , akisom nei , sahem danthip khat chunga numei khat touva kamui .
66017004	Numei nu chun pon sandup le pon santhip asil’in , sana , khisong mantam jeng le twikoh changing akijemin akhut’a chun thet umtah tah thil ho le ajonthanhoi na nen demset sana khon khat achoiye .
66017005	Achalpanga chun selguh min akisunin , “ Babylon len , noti jouse le leiset’a thil thet um jouse konna nu , ” akiti .
66017006	Chule numeinu chun mithengte thisan le Jesu thu hettohsahte thisan adonkhamset kamui . Hiche nu kamu chu kidang kasa behseh jenge .
66017007	Ahin Vantil chun kajah a , “ Ibol’a kidang nasah ham ? Khuche numei le apolea , aluchang sagi , aki som nei , sahem thuguh khu keiman seipeh inge .
66017008	Namu sahem , anu umsa hiya , umtalou khu , akhonbei thamkoa kona hung kaltouva , manthahna vah lut ding ahin , chu teng leiset chung chengte , vannoi bul kiphudoh a pat hinna lekhabua min kisun lou hon , aumsa hiya , umta lou , hung kit ding , sahem chu amu tengu adatmo lheh jeng diu ahi .
66017009	Hichea hin lungthim le chihna angaiye . Aluchang sagi chu molsang dsagi ahin , hiche ho chunga hi numei ni kitousah ahi . Hiche ho hi leng sagi jong ahiuve .
66017010	Nga alhutan , khat aumnalaiyin , khat ahung hih laiyin , ahung tang le phat chom khat beh umtei ding ahi .
66017011	Aumsa hiya , umtalou sahem , sagi lah a khat chu get lhin na ahin , manthahna vah lut ding ahi .
66017012	Aki som namu ho chu leng som ahiuvin , lengvaipohna anei lou laiyu ahi , nisan kah khat sunga sahem chutoh thakhat tah a , lengte banga , thu neina aneikhom diu ahi .
66017013	Amaho hi doi kitha khat ahiuvin , athahat athu nei nau sahem chu apetauve .
66017014	Amaho Kelngoinou to kisat diu , ahivanga Kelngoinouvin amaho ajo ding ahi ; ijeh-inem itile am apakaiho Pakai le leng ho Leng ahi ; aumpi chengse jong koudodhsa le lhenchom , chule tahsan nei ho ahiuve , ” ati .
66017015	Hichun kajah a , “ Noti nu kitousahna twipi namu ho chu mitin mitang , lhangpi kikhom khom , chitin namtin le paotin paotanga mi ahiuve .
66017016	aki som namu le sahem chun noti nu chu ahot diu , achom keohel’uva , asagoh keova akoiyuva , atahsa geiya aneh chaiyuva , meiya ahalvam diu ahi .
66017017	Ijeh-inem itile Pathen thusei chengse guilhunsoh masangsea dinga , amaho chu lungdoi kitoh tah a alengvai neinau sahem apehdoh-uva , Pathen lungdoi atohdohna diuva , hi tobang lunggel chu Pathenin alungthim’uva akhumpeh ahi .
66017018	Chule nangin namu numei nu chu leiset leng ho jouse chunga lengvaipoa pang khopi len chu ahi , ” ati .
66018001	Hicheng nung hin Vantil thu nei tah khat van’a kona hung kumlha kamun , leiset hi aloupi nan asalvahsohjenge .
66018002	Ama chun going leng lung tah-in asamin aseiye : “ Achimtai , achimtai Babylon len , Thilha ten chen nan aneitauve ; Lhagaoboh jouse kikholna , Vacha bohjouse le thet um jouse kikholna asohtai .
66018003	Ajeh chu aman ajonhuhna lengpiga ju chu Chitin namtin jouse adonsah tai ; Leiset leng jouse amanu to ajonguvin , Amanu nopsahna val’a konin leiset’a kiveihon ahaolotauve , ” ati .
66018004	Hichun van’a kona thu kisei ogin khat kajan : “ Hiche nua kon chun potdoh-un kamite , Ajo le amanu chonsetna ho changkhauvin natin , Ajo le athoh ding gamna ho thoh khauvin nate .
66018005	Ajeh chu amanu chonsetna ho Van geiyin akikhangdoh tan , Athemmona jouse Pathenin ageldohtai .
66018006	Amanun napeh bangin pethuh-un , Athilbol achonna dungjuiyin ajat nin lethuh-uvin . Chih tah a ahhalkhomna khon’a chun Ajat nin chih cheh-in halkhompeh-uvin .
66018007	akiloupisah a kinopsah val bangin Sugentheiyun lang sulung hem’uvin ; Aman alungthim sunga ‘ Lengnu banga toukahin , Meithai kahipoi , itih chan hijongle Lunghemna muponge , ’ atijeh chun
66018008	Gamna jousen nikhat’in lhunden hen , Thi lunghemna chule kelle chah nan , Amanu meikouvin leolih jeng hen . Ajeh chu achung thu tan Pakai Pathen chu thanei tah ahi , ” ati .
66018009	Amanu to jonga nom sakhom , leiset leng hon agovamna meikhu amudoh tengu le dip le lai akidop’a , amanu akacham diu ahi .
66018010	Amanu thoh genthei akichat jeh-un , gamla tah a dingun tin : “ Ohe , ohe , khopi len , Bebylon khopi dettah , Nidan kha khat sungin nachung thu akitan chaitai ! ” atidiu ahi .
66018011	Leiset’a kiveimihon jong koiman athil’u achohpeh lou phat’in amanu chu lhase tah-in akauve .
66018012	Sana , dangka , song mantam , twikohchang ho , tupat ponnem , ponsandup , lungpon , ponsanthip , thing namtui mantam jouse , saiha le thing mantam a kisem thil ho , sum-eng , thih le songval’a kisem ho ,
66018013	thingthal , eisanga , gimnamtui , thaonamtui , bego , lengpitwi le thao , changbongnal , suhlou chang bong le kelngoi , sakolte le kangtalai jouse , soh ho le mihem dang hinkho geiya chohpeh louva um gam ahitai .
66018014	“ Nalhan angaichat , aga chu Nanga konin apotdoh tai ; Na-ning lhin na le nahaona jouse kitolmang ahitan , Kimudoh kit louhel ding ahitai , ” atiuve .
66018015	Amaa kona gaodoh kivei mihon , akhopi thoh genthei hesoh akichat jeh-un , gamla tah a dingin akacham’un , alhaset piuvin
66018016	aseiyun : “ Ohe , ohe khopi len minthang , Tupat ponnem le ponsandup , ponsanthip’a kivon’a ,
66018017	Nidan kah khatseh-in nei chujatpi amangheltai , ” atiuve . Chuin kong lamkai jouse le konga kitol miho , kong tol ho le Twikhanglen a kivei miho abonchauvin gamlatah a adingun ,
66018018	amanu kigovamna meikhu aveuvin , going tah-in asam’un , “ Hiche khopi lem tobang ipi khopi um didng ham ? ” atiuve .
66018019	Chuin aluchunguva leivui akithe khum’un , kap le maovin kho asam’un : “ Ohe , ohe khopi len minthang , Twikhanglen’a kitolle kong jouse Ama ninglhing jal’a haodohna Nidan kah khatseh sungin abeitai , ” atiuve .
66018020	Vo van le mithengte , Solchah ho le Themgaoho , amanu cunga hin kipah thanom’un , ajeh chu nang ho din Pathenin amanu chunga thu atantai !
66018021	Hichun Vantil tha nei tahkhat hin sumhri song tejen songkhat alan , Twikhanglen’a aleh lut’in : “ Hitobanga hi khopi len Babylon chu Tolse na kineiya kimudoh ki tlouhel ding ahi .
66018022	Nasung hi selangdah saiho sangin , Lathem ho lasah gin , theile mut themho mutgin , Nasunga kijakit louhel ding ; Khut themna jatchom chom’a them Khut them ho jong kimudoh louhel ding ahi ; Sumhei gin jong nasunga kija louhel ding ahitai .
66018023	Nasunga thaomei vah jong kimukit lou ding , Nasunga jineipa le jinei nu ogin kija louhel ding ahi ; Kivei mi nanei ho chu leiset’a lamkai jeng ahiuvin , Mitpheldoi nachoi chun chitin namtin apui chavaitai .
66018024	Ijeh-inem itile nasunga hin Themgaoho le mithengte , Leiset chunga kithat ho jouse thisan akimudoh tai , ” ati .
66019001	Hicheng nung hin van’a kona hung kisei , mipi tamtah ogin tobang khat kajan : “ Hallelujah ! Huhhingna , loupina , tha neina i-Pathenu achangtai ;
66019002	Ajeh chu Ama thutan jouse akitah-in adih cheh-e ; Aman noti len nu chunga thu atanin , Ajonthanhoi jeh a leiset suchavai nu , Akhut’a thi asohte thisan phu Amanu chunga hin alatai , ” atiuve .
66019003	Ani veinan asei kit’un : “ Hallelujah ! amanu kigovamna meikhu chu tonsot tonsot’a din akitungdoh tai , ” atiuve .
66019004	Chutah-in upa som ni le li ho , ganhing li ho chun , laltouna kitou-sah Pathen chu boh khup’in chibai aboh-un : “ Amen , Hallelujah ! ” atiuve .
66019005	Laltounaa konin ogin khat ahung kithongin : “ Pathen soh , ama gingkhen , alen aneo nabonchauvin I-Pathenu vahchoi cheh-uvin , ” ati .
66019006	Chuin mihonpi tamtah ogin tobang le twipi tamtah lon gin tobang , van ginthong tobang kajan : “ Hallelujah ! Hatchungnung Pakai i-Pathenun Lengvai apotai ;
66019007	Kipah thanomin aloupina vahchoiyute ; Ajeh chu Kelngoinou jinei golvah phat ahung lhungtan , Ajinu ding jong kigosadem ahitai ;
66019008	Ajinu ding chu tupat ponnem thengsel , vamleuva Kivon dingin apetauve ; Hiche tupat ponnem chu minthengte tohphatna ahi , ” atiuve .
66019009	Chuin ogin chun kajah a , “ Kelngoinou ji kipui golvah a kikou ho chu anun nom’ui , tin sunin , ” eiti . Kajah a aseiyin , “ Hicheng hi Pathen thu tahbeh ahi , ” ati .
66019010	Hijeh chun keijong ama chibai boh din akengbul’a kaboh khuptai . Ahinla aman kajah a , “ Bol hih-in ; keima Jesu thudol hettohsah sopite lah a khat , nasoh natoh khompi khat kahibouve ; Pathen bou chibai bohin . Ijeh-inem itile Jesu thudol het tohsah hi gaothu seidohna Lhagao ahi , ” ati .
66019011	Hichun van akihondoh kamun , ven , sakol kang khat aumin , achunga Toupa chu tahsan le kitah akitin , tah-inthu atanin , gal abol’e .
66019012	Amitchang te ni chu meikou pah lah lah ahin , aluchanga lallukhuh tampi akhuh-in , min khat akisunin , Ama tilou koima danginahepoi .
66019013	Aponsil chu thisan kithekhum ahin , amin chu Pathen Thu akiti .
66019014	Tupat ponnem thengsel le vamleh kisil’a sakol kangte chunga tou , van’a sepaiten anung ajuiyui .
66019015	Akamsunga konin chemjam hemtah khat ahung potdoh-in , hichea chu chitin namtin asatgam sing , achunguva thih tenggol’a vai ahom ding , Hatchungnung Pathen lunghanna lengpiga chilna tobanga chu aman jong achil ding ahi .
66019016	Aponsil chunga akhelbuh laiya , ‘ Leng ho Leng le Pakai ho Pakai , tin min khat akisun’e .
66019017	Hichun nichang chunga ding Vantil kha tkamun , vanlaijol’a leng lea vachate jouse jah a ogingtah-in aseiyin , “ Pathen golvah lentah a hung kikhom’uvin ;
66019018	leng ho tahsaphe le sepai lamkai ho tahsanphe , sepaiho tahsaphe , mihem jouse , jalen hihen doh hile , aneo hihen alen hile , atahsaphe hung neuvin , ” ati .
66019019	Chuin sahem le leiset leng ho , asepaiteu hung kikhom’a , sakol chung Toupa le asepaite douna galbol goa kamui .
66019020	Sahem le sahem masanga datmo kidang melchihna tampi boljia , hotobang melchihna hoa hi sahem mohor kinam khum , alim houho chu pui chavaiji Themgao lhem chu aman’un , anigel lhon in ahing laiyin kath meikou deuje ju lah a a leh lut tauve .
66019021	Chule amoh chengse chu sakol chunga Toupa kamsunga kona hung potdoh chemjam chun athat gamin , vachate jousen atahsapheu chu achim avan aneuve .
66020001	Akhonbei thamko hehna le thih khao akhut’a choiya Vantil khat van’a kona hung kum lha kamui .
66020002	Vantil chun khangluiya gulpi , Diabol , Satan Dragon chu aman in kum sang khat din ahentai .
66020003	Hiti chun akhonbi thamko sunga aleh lut’in , akandenin , kum sang khat kichai kahsea namtin apui chatvai louna din mohor anamkhumtai . Hiche nung hile phat chom khat dinga kilhadoh tei ding ahi .
66020004	Hichun laltouna phabep le achunga touva , thutan ding kipedoh ho le Jesu thudol hettohsah jeh le Pathen thu jeh a alu kitanho , sahem le alim chibai boh louhel , achalpangu le akhut’uva melchihna moho kinam lou ho lhagao kamun , amaho hi hingdoh a Christa to kum sang khat lengvai apoh khomu ahi .
66020005	Kum sang khat kichai kahsea vang chu mithi amoh cheng thoudoh lou ding ahiuve .
66020006	Hiche thodoh masaa pang kha chu anun nomin athenge ; thi ni nan achunguva thu anei lou ding , Pathen le Christa Thempua panguva , Ama to kum sang khat lengvai apoh khom diu ahi .
66020007	Kum sang khat alhin teng Satan akihenna a kona kilhadoh a ,
66020008	leiset ning lia cheng chitin namtin Gog le Magog , Twikhanglen neldi jat pi chu gal bolsah dial hem chavaiya puikhom dinga kondoh ding ahi .
66020009	Amaho chu leiset kho khongin ahung kon’un , mithengte Ngahmun le Pathenin a-it tah khopi chu aumkimvel tauve . Ahinla van’a konin meikou ahung leng lhan amaho chu akavamtai .
66020010	Chutah chun sahem le themgao lhempa kiselutna kath le meidil sunga chun miho lehm chavai Diabol chu asep lut tauve , hikom a chu amahon sun le jan , tonsot tonsot geiya gim hesoh chungnung athoh diu ahitai .
66020011	Hichun laltouna lentah , akang khat le achunga Toupa kamun , amasanga konin van le leiset ajam mangin , van le leiset din mun akihol motai .
66020012	Chuin laltouna masanga mithi ho alen aneo adinu kamun , chule lekhabu ho akiphongtai ; hichea hin lekhabu achom khat , ahinna lekhabu kit chu akiphong doh-e ; hiche lekhabu hoa kisun dungjuiyin mitho ho chu anatoh dungjui cheh-in athuu atan tauve .
66020013	Twikhanglenin asunga um mithi ho ahinleh doh-in , thina le thina gamin jong asung lhona um mithi ho ahinleh doh lhonin , amichang cheh anatohdungjui cheh-uvin athuu atanpeh tauve .
66020014	Chuin hina le thina gamchu meidil sunga aleh lut tauve , meidil hi thini na ahi .
66020015	Hinna lekhabu sunga amin kiholdoh louse chu meidil sunga aleh lut lut jenguve .
66021001	Chujouvin Vanthah le leiset thah kamui ; ajeh-inem itile van masa le leiset masa chu kitolmang ahitan , Twikhanglen jong aumtapoi .
66021002	Chuin aji ding pa henga dia kigosadem , jinei din gnu banga jijem , Pathen kom , van’a hung kitol lha khopi theng Jerusalem thah chu kamui .
66021003	Laltouna a kona ogingtah a thu kisei khat kajan , “ Vrn , Pathen chenna in chu mihemte lah ahitai , Pathenin amaho achenpia , amaho amite hidiu , Pathenin amaho achen pia a-Pathenu hiding ahi .
66021004	Amit’uva kona amit lhi jouseu atheh hul peh ding , thina umta lou ding , lung hem na le ka-na , thohgimna jong umta louhel ding ahi ; ajeh chu thil masa chengse kitolmangsoh ahitai , ” ati .
66021005	Laltouna Toupan aseiyin , “ Ven ijakai kasemthahsoh ahitai , ” ati . Chujongle aseiyin , “ Hicheng thu hi tahsan umtah , thutah cheh ahi , sunin , ” eti .
66021006	Chuin kajah a , “ Akichaitai , Keima Alpha le Omega , akipatna le akichaina kahi , Adang chah a chu hinna twinah a twi don ding manbeiyin penge .
66021007	koi hile gal jouva chuthil hichengse hi chang ding , keima a-Pathen kahiya , ama kachapa hi ding ahi .
66021008	Ahin meidoi ho , tahsan bei ho , thet um ho , tolthat ho , jonthanhoi bol ho , doichoi ho , doilim houho , chule jousei ho jouse kath le meikou dil deuje ju sunga chu um siu ahi ; hiche hi thi ni na ahiye , ” ati .
66021009	Gamna nukhah sagi dimset , lhengkong sagi choi , Vantil sagi lah a khat chu ahungin kajah a thu aseiyin , “ Hungin , Kelngoinou jinu ding mouthah chu setsah inge , ” eiti .
66021010	Hichun Aman Lhagaovin molsang lentah khat chungvuma eilhoh touvin , Pathen kom van’a kona hung kumlha Jerusalema eilhoh touvin , Pathen kom van’a kona hung kumlha Jerusalem khopi theng chu eivetsah-in ,
66021011	Pathen loupi nan akijemin ahi ; avahje dan chu song mantam , jasper song le crystal val vah abange .
66021012	Apal chu lentah le sangtah ahin , kelkot som le ni ahin , kelkot ho chunga hcun Vantil som le ni aumin , chule kelkot ho chungma chun Israel phung som le ni min akisun’e .
66021013	Nisdo lama kelkot thum , sah lama kelkot thum , lhanglama kelkot thum , nilhum lama kelkot thum aum’e .
66021014	Khopi pal chu akhombul som le ni ahin , achunga chun Kelngoinou solchah som le ni min akiun’e .
66021015	Kahenga thuseiya chun khopi le kelkot ho chule apal te-na didng sana tenglhon khat achoiye .
66021016	khopi chu aning li kitoh a , adung avai kibang , Aman thil te-na tenglhon’a khopi chu ate le , kilometer sang ni le ja ni to som nga asaovin , adung avai , asandol kibangsoh kei ahi .
66021017	Chuin apal ate le tong ja khat le tong som li le li alhinge ; mihem thil te-na chu Vantil’in jong aman ahi .
66021018	Pal chu jasper song jenga kigen ahin , khopi jeng jong chu phatvet then’a theng , sana thengseh a kisa ahi .
66021019	Khopi pal khombul song chu khisong mantam jatchom chom’a kijem ahi ; khombul masapen chu jasper , ani na sapphire , athumna chalcedony , li lhina emerald ,
66021020	nga lhinna sardonix , gupna sardis , sagi lhinna chrysolite , getna beryl , ko lhina topaz , som na chrysoprase , som le khatna jacinth , som le ni na amethyst song jeng ahi .
66021021	kelkot som le ni chu twikoh chang jenga kisem ahi , kelkot khat khat chu twikohchang khat cheh akisem ahi ; kho pi sung lamlen chu phatvet banga lim kimudoh thei sana thengsel ahi .
66021022	Pakai Pathen Hatchungnung le Kelngoinou Houin a apantah jeh in kho pi sunga chun Houin kamupoi .
66021023	Pathen loupe nan asalvah jinga , Kelngoinou chu thaomei vah a apanjeh-in khopi chun asalvah ding nisa le lha jong angai chapoi .
66021024	Chitin namtin khopi vah a chu vah leuva , leiset leng jousen jong aloupi nau asunga ahinpoh lut diu ahi ;
66021025	jan jong aumchom tah loujeh chunkelkot ho chu sun laiya jong kikhah chom lou ding ahitai .
66021026	Mihon chitin namtin loupina le jabolna asunga ahinpoh lut diu ahi .
66021027	Itina ma jong le aboh jouse le thet umtah thilbol’a , jousei ho , khopi sunga chu lut louhel diu , kelngoinou hinna lekhabu sunga amin kisunsa ho chubou lut diu ahi .
66022001	Vantil chun Pathen le Kelngoinou laltouna a kona hungput , crystal song val’a val , hintwilui dung chu eivetsah-e .
66022002	Luidung chu khopi lamlen lai lunga alongin apang langto gel’a hinthing akeh-in , lhaseh le aga jin jat chom chom ga somle ni aneiye ; chujongle athingna ho chu ahitinnamtin boldamna ahi .
66022003	Gaosap changsa jouse beisoh ding ahi . Khopi sunga chu Pathen le Kelngoinou laltoina bouuma , asoh ten ama ajenle diu ,
66022004	amahon amai amu’va , achalpanguva ama min um ding ahi .
66022005	Jan jong umta lou didng , thaomei vah le nisa vah jong angaichat louhel diu ahitai ; ijeh-inem itile Pakai Pathenin amaho asalvah jing ding , tonsot tonsot geiya lengvai apoh diu ahitai .
66022006	Vantil chun kajah a aseiyin , “ Hicheng thu hi tahsan um le thutah jeng ahi , Themgao ho Lhagao Pakai Pathen chun ahungso loi ding thil asohte vetsah dinga a-Vantil ahinsol ahi .
66022007	“ Ven , kahung loi ding ahi . Hiche lekhabua gao thusei ho nit’a chu anunnom ahi , ” ati .
66022008	Thil hicheng jaa mua chu keima John kahi . Kajah a kamu phat’in thil hicheng eivetsah a Vantil chu chibai boh din akengphang bul’a kaboh khuptai .
66022009	Ahinla aman kajah a aseiyin , “ Bol hih-in , keijong nang le nasopite Themgaoho , chule hiche lekhabua thu ho nit ho lah a nasoh natoh khompi khat kahibouve . Pathen bou chibai boh-in , ” eiti .
66022010	Vantil chun kajah a , “ Hiche lekhabua gaothu seidoh hi imchah hih hel’in , ajeh chu phat anaitai .
66022011	Adih lou chun adih lou bol jing hen , aboh a chun thilboh bol jing hen , midih chun thildih bol jing hen , mintheng chu theng jing hen .
66022012	“ Ven , kahungloi ding ahi , mitin atoh dungjui cheh a peh ding keiya tohman chu kahinpoi .
66022013	Keima Alpha le Omega , amasa le anukhah , akipatna le akichaina kahi , ” ati Jesun .
66022014	Hinna thingga neh theina le khopi kelkot dunga lut le theina dinga avon’u kisop theng ho chu anun nom’ui .
66022015	Uicha ho le doichoi ho , jonthanhoi bol ho , tol that ho , doilim semthu hou ho , chule jouva thilbol nom jouse polama um diu ahiye .
66022016	“ Keima Jesun hicheng thu hi Houbunga um nang ho hettohsah dinga ka-Vantil kahinsol ahi ; Keima David Jungpi , achilhah , jingvalpa vahtah chu kahi , ” ati .
66022017	Lhagao le Mouvin , “ Hungin , ” ati . Ajapha chanin , “ Hungin , ” ti hen . Adangchah chan hungun ; angaicha chanin hinna twi chu manbeiyin kilah hen .
66022018	Hiche lekhabua gao thuseidoh ho japha jouse henga kahettohsah ahi : koi hile hicheng belap a aum le , hiche lekhabua kisei gamna ho chu Pathenin achunga abelap peh ding ,
66022019	hiche gao thusei hoa kona alamanga aum jongle , hiche lekhabua kisei Khopi Theng le hinna thingphunga kona Pathenin achan alahmang ding ahi .
66022020	Hiche thu hettohsah pan , “ Henge , kahungvah ding ahi , ” ati . Amen Vo Pakai Jesu hungin !
66022021	Pakai Jesu milungset’in mitin umpi jing hen !
