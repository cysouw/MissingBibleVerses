# language_name:        Banggai
# closest ISO 639-3:    bgz
# ISO_15924:            Latn
# year_short:           2002
# year_long:            
# vernacular_title:     
# english_title:        The New Testament in Banggai
# URL:                  http://gospelgo.com/p/banggai_nt.htm
# copyright_short:      Â© GospelGo.com
# copyright_long:       Bible portions throughout GospelGo may be freely copied and printed
# notes:                
#40023040	Yesus basilinganggene bulaa kokaliangano ko Temeneno
40001001	Naiyamo Yesus Klistus nambumbu natinulisan , Daud natulunan , Abalaham natulunan . Doi Abalaham polong doi Daud , Yesus natulunan kopai sambuno naiyamo :
40001002	Abalaham , Ishak , Yakub , Yehuda tukon utus-utuso bailong , Peles tukon Zelah ( kotinanoila kosambuno Tamal ) , Hezlon , Lam , Aminadab , Nahason , Salmon , Boas ( kotinano Lahab ) , Obed ( kotinano Lut ) , Isai , tukon Tomundo Daud .
40001003	
40001004	
40001005	
40001006	Doi Daud polong doi tembono bangsa Islael nainaisonan doi Babel totulis kopai sambuno naiya : Salomo ( kotinano Ulia baluno ) , Lehabeam , Abia , Asa , Yosafat , Yolam , Uzia , Yotam , Ahas , Hizkia , Manasye , Amon , Yosia , Yekhonya tukon utus-utuso .
40001007	
40001008	
40001009	
40001010	
40001011	
40001012	Doi tembo bangsa Islael nainaisonan doi Babel polong doi Yesus natosuungan totulis kopai sambu sambuno naiyamo : Yekhonya , Sealtiel , Zelubabel , Abihud , Elyakim , Azol , Zadok , Akhim , Elihud , Eleasal , Matan , Yakub , Yusuf Malia nalangkai . Tukon doi Malia doiyamo komo suunge Yesus mo binantil Klistus .
40001013	
40001014	
40001015	
40001016	
40001017	Jadi lengget doi Abalaham polong doi Daud , sasaibino daano songulo sangkap koinggat kona luwean kobanggapi . Luwedoi Daud polong doi tembo kobangsa Islael nainaisonan doi Babel daano kosongulo sangkap koinggat . Doi tembono bangsa Islael nainaisonan doi Babel polong doi Klistus natosuungan daano koikoidan songulo sangkap koinggat kona luwean kobanggapi .
40001018	Buno naiya kosalitano Yesus Klistus natosuungan . Kotinano doiyamo Malia pobibianggon tukon Yusuf . Bai yanila akiyoon napobaba , tokita Malia tianano . Yusuf aki natoiyo Malia natia-nanan moteali tukon Mian Bisa Na Loh nakuasa .
40001019	Yusuf dona bibianoo , daano meeng komian mo sidutu loingiyo koagama atulano . Tobikon doiya yana yase ebetele kona pobibianggonan , bai aki nabantil-bantile sulano Malia aki namalaat maa doi mian madaang .
40001020	Sodo Yusuf pikipikikene doiya langgedoo , yana olumon doi namooloan . Doi naolumonoo , yana kitayo komeeng do Temenenodoo namalaekat mo bantil doi yana , " Yusuf natulunan Daud , inai momatakut mopobabakene Malia , sabab do paudoo natiniananggon doiya teali tukon Mian Bisa Na Loh nakuasa .
40001021	Malia yana suunge meeng kopau malaneno . Do paudoo sio musombuikene Yesus , sabab yanamo komo salamatene kobanggapi doi nalalim . "
40001022	Sasaibino doiya teali sulano nateali indee ko Temeneno nabinantil mopinolonggon doi nanabi , doiyamo ,
40001023	" Meeng kopau boine yana tianan tukon mosuung meeng kopau malaneno . Do paudoo sinombuikon Imanuel . " ( Imanuel silingan Iblani koalatino , " Mian Bisa daano polaing kita " . )
40001024	Sammino Yusuf sosumbu doi namooloan , yana kubaiyo indee do Temenenodoo namalaekat nabinantil doi yana . Yana pobabakene Malia ,
40001025	bai kalu Malia akiyoon nasuunge do napaudoo , Yusuf aki namoola pokoloi tukon Malia , tukon kalu do paudoo sosuungo , Yusuf sio nasombuikene Yesus .
40002001	Yesus nasinuungan doi kota Betlehem doi lipu Yudea doiya kosinggatoo Helodes nabapamalentaan . Doiya kosinggatoo daano komoimoiya komian mopandoiy kitayo komandala doi tolopot motokita doi Yelusalem .
40002002	Yanila mansadai doi inde-indee komiano , " Inaando kai do paudoo , mo sosuung teali Yahudi miano natomundo ? Kami kitayo komandalano sumbut doi tolopot taalikon , tukon kami lubat mososubaiyo yana . "
40002003	Sambuno Tomundo Helodes lengele langgedoo , yana masaingding tuuno , bunomo lakon sasaibino ko Yelusalem miano .
40002004	Maka yana sumboliiyo koimam kapalano tukon gulu-gulu agama Yahudi miano nalubat pototongi . Maka sadaiyo doi yanila , " Doi naando kona tosuungan do Tomundodoo Mian Bisa mo paladandikene ? "
40002005	Yanila timbiliyo , " Doi kota Betlehem doi lipu Yudea . Baikon sabab buno naiya daano komeeng konabi motulise ,
40002006	' Komuyu Betlehem miano , doi lipu Yehuda , komuyu tutuuno bolikon mian mo poi-poisik doi mian bailong doi kota-kota moutama doi Yehuda . Sabab luwedoi koomo naikon kona lubatan komeeng kokatua naikon mo katuayo daku umat Islael . ' "
40002007	Sambuno lapa malaat do katalanganoo , Helodes uange domianoo mopandoiy mokita mandala doi tolopot tukon laasiakanggene . Maka yana sadaiyo doi yanila indee kosinggatoo do mandaladoo natambunan tokita .
40002008	Sambuno lapa doiya yana sumboliiyo yanila ampakon doi Betlehem tukon bateteba , " Poampakono , poumbale do paudoo tukon monomonondok tukon kalu komuyu posuunggenemo yana , pobontiikanaku , sulano mau yaku kutaus sosuba doi yana . "
40002009	Maka yanila ampakono , yanila kitayo koidan domandala-doo napai kinita loolukonoo doi tolopot taalikon . Buka maen konapoo laba-labaan padungga yanila mokitayo do mandaladoo ! Do mandaladoo loolukoniyo yanila , maka natade potimbang doi paudoo nadungolan bunggono .
40002010	
40002011	Yanila usok doi bonuadoo lalomo yanila kitayo do paudoo tukon tinano Malia . Yanila tootukuiyo tukon sosubaiyo do paudoo , maka yanila bukayo konapo mangabosan buat , tukon mososubakon doi Yesus , mosoni , kemenyaan , tukon pobilat .
40002012	Mian Bisa ingotiikene yanila doi napoo monii lalomo inai napo abali doi Helodes . Jadi yanila mule loloiyo kololoon bailong .
40002013	Sambuno do mianoo mopandoiy mokita mandala paloosano tauso , do Temenenodoo namalaekat batokitakon doi Yusuf doi namonii lalomo . Malaekatoo bantile , " Helodes kona tetel umboliiyo do paudoo sulano naakateyo . Tobikon doiya banguno , babayo do paudoo tukon tinano podampas doi Mesil . Podungolo imbali tukon mototiili nadaano daku bantilan koidan doi komuyu . "
40002014	Yusuf polaing bangun , tukon do popookoo yana taus babayo do paudoo tukon tinano yanila dampas doi Mesil .
40002015	Yanila dungol doi Mesil sampe Helodes mate . Bunomo doiya kona tealian indee komo lapamo Temeneno bantile lolo doi nanabi mopelenggene , buno naiya , " Yaku uange daku Pau doi Mesil . "
40002016	Sambuno Helodes toiyo baikon do mianoo mopandoiy mokita mandala paloosano doi tolopot taalikon yanila mokalakalaiyo yana , yana nggimal tuuno . Maka yana bintekene sulano nainakate sasaibino kopau-pau malaneno mo umul lua kotaum doi bilit doi Betlehem tukon kampung-kampung bailong mopokolanikon . Doiya pokokonoi do mianoo mopandoi mokita mandala paloosano nabantilano yana molaate tembono do mandaladoo natokitaan .
40002017	Bunomo doiya kona tealian indee komo sidutu Nabi Yelemia bantile doiyamo ,
40002018	" Doi Lama tololongol komandaungan alalo , kobebean tukon kokiilan . Lahel mandaunggene kona labuk-labuk ; yana aki nayase inoluuliy sabab dona labuk-labuk kiyono . "
40002019	Sambuno Helodes mate , Yusuf daano doi Mesil meeng do Temenenodoo namalaekat batokita doi Yusuf doi namonii lalomo .
40002020	Malaekatoo bantile , " Domianoo mo yase akateyo do paudoo yana matemo . Tobikon doiya banguno , babayo do paudoo koidan tukon tinano poabalimo doi Islael . "
40002021	Yusuf bangun maka kanggiyo do paudoo tukon tinano yanila abali doi Islael .
40002022	Boobus doibundu Yusuf lengele Alkelaus , Helodes namalane soboliyomo kotamano moteali tomundo doi Yudea . Jadi Yusuf matakut komo ampakon indaa . Sambuno yana malaat pongotunggul molobian doi Temeneno doi namonii , yana ampakon doi meeng kolipu doiyamo Galilea .
40002023	Idoo yanila dungol doi meeng kolipu mo sinombuikon Nasalet . Tobikon bunomo doiya maka teali indee komo lapamo nabi-nabi bantile kokaliangano do paudoo : " Yana binantil Nasalet miano . "
40003001	Doiyamo kosinggatoo Yohanes Pasau Mian lubat doi padang lalomo doi Yudea tukon yana bangotunggul .
40003002	" Po badodoloon doi polalim-lalim , " kona bantilano , " sabab ko Mian Bisa loolanimo kona mapalentaan pokakana ko Tomundo ! "
40003003	Yohanes naiyamo komiano Nabi Yesaya naminakisuuti doi nabasilinganan , " Daano komian mobantil-bantil doi padang lalomo , ' Sadiayo kololoon motuuk doi Temeneno , keseayo kololoon motuuk doi yana . ' "
40003004	Yohanes mapake unta buluno mokinubai pakean , kona pokoot oako unta kulito , tukon kona kinaan betek tukon ani dokoto .
40003005	Badaang komian doi Yelusalem , doi sasaibino komian doi kota Yudea tukon mian badaang doi lipu napokolanikonan ko Paisu Yoldan lubat doi Yohanes .
40003006	Yanila anggayo Yohanes nahantilan tukon yanila akuiyo konapoo lalim-lalim , maka Yohanes sauwo yanila doi Paisu Yoldan .
40003007	Badaang koidan ko Falisi tukon Saduki miano molubat doi Yohanes sulano yanila nasinau . Bai donapo lubatanoo yana kitayo yanila tolongo kakaadukon , yana hantile doi yanila : " Komuyu mian lokis ! Indee komo hantile baikon komuyu tongosodii doi Mian Bisa naukuman naikon mo lubat ?
40003008	Okitakanggene tukon pokokuhai koidan komuyu molapamo badodoloon doi polalim-lalimoo .
40003009	Inai poaanggene komuyu momalaat tongosodiiyan doi Temeneno naukuman tukon komuyu hantile baikon Ahalaham daano mbai katulunan . Neneeke , mau nabatu-batu nia Mian Bisa moola kubaiyo nateali Ahalaham nakatulunan !
40003010	Oloang lapamo tasadia sulano natinape kokayung polong doi alo-alono . Meeng kokayung mo akiyo kosaono mo monondok sio natinape tukon sinakukon doi aung .
40003011	Yaku sauwo komuyu tukon paisu teali meeng kotandano baikon komuyu lapamo badodoloon doi polalim-lalimoo ; bai naikon komo lubat nalapa yaku , yana sauwo komuyu tukon Mian Bisa Na Loh tukon aung . Yana lobian babasal kona kuasa tukon yaku . Mau natolongo yaku babayo kona sapatu bai yaku aki namomoola .
40003012	Doi limano daano kokiapan sulano nalilike sasaibino kogandum polong nabilisii . Kogandum pinototongikon doi longgo bai kokalupaso sasaibino sinua doi aung lalomo mo akiyo kona posoan . "
40003013	Doiya kosinggatoo Yesus ampakon doi Galilea doi Paisu Yoldan . Indaa yana lubat doi Yohanes tukon kabiyo nasinau .
40003014	Bai Yohanes akiyenggene dona kakabidoo . Yohanes hantile , " Yaku komo moola Tama nasauwo . Bai doiya budodoo Tama komo lubat doi yaku . "
40003015	Bai Yesus timbiliyo , " Tealikenemo naiya , baikon kalu buno naiya konda kubaiyomo sasaibino ko Mian Bisa nainiyas . " Sambuno buno doiya Yohanes sauwomo Yesus .
40003016	Sambuno lapa sinau , Yesus kosobiton sumbot doi paisudoo lalomo . Baino sosinggot kotimbu tobuka maka Yesus kitayo Mian Bisa Na Loh obulus pokakana kotomisi lapatiing potimbang doi yana .
40003017	Boobus doiya yana lengele ko Mian Bisa alalo mobantil , " Naiyamo daku Pau Yaku mo seange , yana sanaanggene konoanggu . "
40004001	Doibundu Mian Bisa Na Loh lolainge Yesus doi padang lalomo sulano nasinobai Ibiliis .
40004002	Sangkap kolono kooloyo sangkap kolono kopopook Yesus aki nakaan . Maka yana lasayo malaalo .
40004003	Ibiliis lubat tukon bantile , " Ikoo Mian Bisa Napau , bolikon ? Ah , sumboliiyo nabatu-batu nia nateali loti . "
40004004	Yesus timbiliyo , " Doi Kitab Moliyous lalomo daano mototulis : Kobanggapi tubo aki natolongo loti , bai samba-samba ko Mian Bisa nabantilan momoola tubo . "
40004005	Lapamo doiya Ibiliisoo babayo Yesus doi Yelusalem , kota momoliyous tukon abese yana doi Temeneno Nabonua loungo .
40004006	Maka Ibiliisoo bantile doi yana , " Ikoo Mian Bisa Napau , bolikon ? Tobikon doiya okotuwong doi tano ; sabab doi Kitab Moliyous lalomo daano mototulis buno naiya , ' Mian Bisa sumboliiyo kona malaekat-malaekat molabete ikoo , yanila labete ikoo tukon limanoila , sulano koaimu naaki natodumbakon doi batu . ' "
40004007	Yesus timbiliyo , " Bai doi Kitab Moliyous lalomo daano mototulis koidan , ' lnai mosobaiyo komu Temeneno Mian Bisa . ' "
40004008	Boobus koidan Ibiliis babayo Yesus doi bunggul mo tatandak tuuno tukon otudoikene doi yana sasaibino batomundoan doi dunia tukon sasaibino kona kaasaan .
40004009	Maka Ibiliisoo bantil doi Yesus , " Sasaibino naiya yaku beekonggon , kalu ikoo tootuku tukon sosubaiyo yaku . "
40004010	Yesus timbiliyo , " Dampas ikoo , he Penggoda ! Doi Kitab Moliyous lalomo totulis : Sosuba doi Temeneno , komu Mian Bisa , tukon leleaniyo yana ! "
40004011	Doibundu Ibiliisoo tinggalemo Yesus , tukon malaekat-malaekat lubat moleleaniyo yana .
40004012	Sambuno Yesus ndongoliiyo baikon Yohanes inusokono doi talunggu , Yesus dampas doi Galilea .
40004013	Yana tinggale ko Nasalet , maka aungol doi Kapelnaum doi Paisu Galilea bibilo doi Zebulon tukon Naftali nalipu kinuasai .
40004014	Tobikon Yesus nakubaiyo do langgedoo , sulano nateali indee kolobono mo lapamo Nabi Yesaya hantile :
40004015	" Zebulon nabuta tukon Naftali nabuta , loloon doi danau , doi Paisu Yoldan semheleng , Galilea bolikono Yahudi miano nabuta !
40004016	Bangsa mo tubo doi kalipookan lalomo monggita madialan mo motoontilang ! Mo dungol doi matean lalomo lapamo sumbut kopanah momadialan ! "
40004017	Doiya kosinggatoo Yesus atamhuunemo kona hantilano , " Po badodoloon doi polalim-lalim , baikon ko Mian Bisa mosohito mapalenta buno Tomundo ! "
40004018	Yesus daano moampakon doi Paisu Galilea bibilo , yana kitayo lua komian mosabang , doiyamo Simon ( mo sinombuikon Petulus ) tukon utuso piyoto Andelias . Yanila daano momalako ikan doi paisudoo tukon buani .
40004019	Yesus hantile doi yanila , " Mai polaingaku . Yaku otunggule komuyu pohuani hanggapi . "
40004020	Polaing yanila otinggale konapo buani maka yanila mololo Yesus .
40004021	Yesus ampakon momeenggon , maka yana kitayo koidan kolua komian motolutus bailong doiyamo Yakobus tukon Yohanes , Zebedeus nalabuk-labuk . Yanila tukon tamano daano mopoototongi doi duangan lalomo mokindendeke konapo buani . Yesus uange yanila koidan ,
40004022	tukon yanila polaing tinggale kotamano tukon napo duangan , maka yanila malaing Yesus .
40004023	Doi Galilea , Yesus boilingiyo kokampung-kampung sasaibino tukon bangotunggul doi samba-samba kohonua kaleda . Yana hasalitakene ko Bilita Monondok baikon ko Mian Bisa naikon mapalentamo tukon yana koidan aline ko mian-mian mo masakit tukon moseselon .
40004024	Eilita tentang Yesusdoo tololongol doi sasaibino kokampung-kampung doi Silia , tobikon doiya badaang komian molubat doi yana . Yanila babayo badaang komian mo seselon doi bula-bulaa kosesel kaliangano tukon susaan . Badaang ko mian-mian mo inusoki ihiliis , mo seselon kotonotoko , tukon mo lapit , sasaibino Yesus aline .
40004025	Badaang tuuno komian mo malaing Yesus doiya kosinggatoo . Daano komo lubat doi Galilea , daano komo doi Songulodoo Kokota , doi Yelusalem , doi Yudea , tukon daano koidan komo luwedoi tano Yoldan semheleng .
40005001	Sambuno Yesus kitayo do mianoo momadaang , yana liba doi hunggul hungkukono . Samhuno yana osulang , kona pololaing-pololaing lubat doi yana ,
40005002	maka yana atamhuune kona otunggul doi yanila : Monondokan mo bisa
40005003	" Kinatauwan doi mian mo toupiyo kotalalaisan bai tolongo bataani doi Temeneno tolong ; yanila daano anggota Mian Bisa naumat .
40005004	Kinatauwan doi mian mo poloon konoano ; Mian Bisa hibule yanila !
40005005	Kinatauwan doi mian mo kependeyo konoano ; Mian Bisa daanokene kona paladandian doi yanila !
40005006	Kinatauwan komian mo polonggene molakukene ko Mian Bisa namongiasan ; Mian Bisa naikon akambule yanila !
40005007	Kinatauwan komian mo seange komian bailong ; Mian Bisa naikon seseange yanila koidan !
40005008	Kinatauwan komian mo molios konoano ; yanila naikon komo tingoniiyo ko Mian Bisa !
40005009	Kinatauwan komian mo babayo kopaladamean doi antala banggapi ; Mian Bisa naikon akuiyo yanila salaku nalabuk-labuk !
40005010	Kinatauwan komian mo mandalita sakisaawan sabab molakukene ko Mian Bisa namongiasan ; yanila daano anggota Mian Bisa naumat !
40005011	Kinatauwan kai kalu komuyu sinosiboli , sinakisaa , tukon binaloobukon sabab yaku .
40005012	Nabi-nabi mo tubo loolukon akiyoon nadaano komuyu yanila lapamo sinakisaa buno doiya . Potedes-tedes tukon polaba-laba , sabab babasal kopo tambo Temeneno mo sadiayo tuuk doi komuyu . "
40005013	" Komuyumo kotumuson dunia . Kalu kotumuson tealimo matabal , minolakon kai nakinotamo koidan ? Akiyono kai kona totuuk , baino kai inaison tukon mian tudo-tudongiyo .
40005014	Komuyu komadialan dunia . Kota mo tangabos doi bunggul bungkukono aki namoola tosookon .
40005015	Akiyo komian mo suayo kona posi , maka nakukupe posidoo tukon dulang . Bai yana naikon abese dona posidoo doi posi ahosano , sulano kolaango natokita momeeng komian doi bonuadoo lalomo .
40005016	Bunomo lakon doiya komu madialan sio natokita doi mian salaano , sulano yanila kitayo komu kokubaidoo mo monondok , maka nggaale ko Tamamu doi sulugaa . "
40005017	" Inai poaanggene baikon yaku lubat sulano kuakiyenggene Musa naukum tukon nabi-nabi naotunggul . Yaku lubat bolikon moakiyenggene , bai sulano kuotudoikene koalatino natutuuwan .
40005018	Poneneeke ! Makalumhit kotimhu tukon buta daanoon , meeng kohuluf kai titik mo poipoisik doi atulanoo lalomo , aki naikon nainakiyonggon , kalu sasaibino akiyoon nateali !
40005019	Tobikon doiyamo indee komiano komo lupaiyo komeeng do tetebadoo , mau nahaino mo poipoisik , tukon otunggukene kotulano hailong kubaiyo buno doiya koidan , maka yana teali komo poipoisik doi Mian Bisa naumat . Bai koikoidan , indee komo ampakonggene do tetebadoo tukon otunggule komian hailong sulano nakubaiyo buno doiya koidan , naikon teali babasal doi antala Mian Bisa naumat .
40005020	Tobikon , poneneeke : Komuyu aki nateali Mian Bisa naumat , kalu komuyu akipo liisiyo kogulu-gulu agama tukon Falisi-falisi miano doi kubaiyano ko Mian Bisa namongiasan ! "
40005021	" Komuyu toiyo baikon doi nda mbumbu talaat kootunggul buno naiya : Inai momangakate ; indee komo mangakate , sio nainadili .
40005022	Bai doiya budodoo yaku bantile doi komuyu , indee komo nggimoliiyo kotulano bailong , sio nainadili ; tukon indee komo sangele kotulano bailong , yana inadili doi Pangadilan Agama . Tukon indee komo bantile kotulano bailong , ' Bongakon ' pantas nasinakukon doi aung nalaka lalomo .
40005023	Tobikon doiya , kalu daano komeeng komian motaus sosubakene kona sosubakon doi Mian Bisa , maka neneeke baikon daano komian mo abos noa doi yana ,
40005024	siokai yana naotinggale looluk dona sosubakonoo doi balabaan salaano , maka nataus loolukon podame tukon do mianoo . Lapa doiya moolamo nasula maka nasosubakene kona babeean doi Mian Bisa .
40005025	Ande-ande kalu daano komian mokalaakene komuyu doi pangadilan agama , popodame tukon yana modaano kotembono mo akiyoon napolong doi pangadilan agama . Kalu aki , do mianoo beekene komuyu doi pamalenta , koidan beekene doi polisi , maka do polisidoo usekene komuyu doi talunggu lalomo .
40005026	Tukon poneneeke : Bisa komuyu aki ponggoola tobuat doi talunggudoo lalomo , kalu akiyoon nakabus komu nggimalan . "
40005027	" Komuyu toiyo daano kootunggul buno naiya : lnai mobasinduwa .
40005028	Bai budodoiya yaku bantile doi komuyu : indee komiano komo mbalenge komeeng koboine tukon kuetene , doiya mianoo basinduwa doi noano lalomo .
40005029	Kalu komatamu bakalingano lubatene kolalim , suwete tukon sakukenemo ! Tadukai nalapus komeeng koanggota doi butomu kalu baino sasaibino kobutomu sinakukon doi nalaka lalomo . MKalu limamu bakalingano lubatene kolalim , tadukai mupatele tukon musakukene do limamudoo ! Tadu naakiyo kolimamu semheleng kalu baino sasaibino kobutomu inusokon doi nalaka lalomo . "
40005030	
40005031	" Daano koidan kootunggul buno naiya : doi mian mo bauntale kona boloki , sio nabeena sulat pobauntalan doi yana .
40005032	Bai doiya budodoo yaku bantile doi komuyu : indee komiano komo bauntale kona boloki bai dona boloki aki namasala , mokubaiyo dona boloki basinduwa , kalu dona boloki osowaan koidan . Bai indee komiano komo kilayo do boinedoo mo binauntal pokakana yana basinduwa koidan . "
40005033	" Komuyu toiyo doi nda tulunan talaat kootunggul buno naiya : inai motinggale koteteba . Indee komo lapa ikoo tetebakene tukon basumba doi Mian Bisa salaano , sio mukubaiyo .
40005034	ai doiya budodoo yaku bantile doi komuyu : inai pobasumba , mau doi timbu , sabab kotimbu Mian Bisa nakulusii batomundoan ,
40005035	mau buta sakean , sabab kobuta sakean Temeneno napoombosii aino ; kai tukon Yelusalem , sabab doiya Tomundo kota mobabasal .
40005036	Inai koidan mobasumba tukon bantile koolumu , sabab ikoo aki munggoola kubaiyo komu buuk nateali mbombol kai mopook mau natongo soisik .
40005037	Tongo ikoo bantile , ' Oode ' kai ' Aki ' - kalu lobiano doiya kona lubatan doi Ibiliis . "
40005038	" Komuyu toiyo daano kootunggul buno naiya : mata sinoboli mata , ngolingo sinoboli ngolingo .
40005039	Bai budodoiya yaku bantile doi komuyu : inai posoboliyo kokiitan doi mian mo kubaiyo komuyu kulokis . Kalu komian tapiyo kopapaimu bakalingano , tadikenemo natapiyo kopapaimu bobono koidan .
40005040	Tukon kalu daano komian mokalaakene komuyu doi pamalenta , tukon yanila kabiyo komu bokukum , beekene koidan komu jubah .
40005041	Kalu meeng kopamalenta pakisaayo komuyu tanggunge kona langge meeng kokilo kona kodoon tanggungemo napolong lua kokilo .
40005042	Kalu daano komian momangkabi komu langge-langge , beena yana , tukon inai moakiyenggene komian mo yase masabol mulangge . "
40005043	" Komuyu toiyo daano koidan kootunggul buno naiya : seseange kotula-tulamu tukon pomosikitene kopoo musu-musu .
40005044	Bai doiya budodoo yaku bontiikene komuyu : poseseange kopoo musu-musu , tukon posambeanggene komian mo sakisaayo komuyu ,
40005045	sulano komuyu teali Tamamu napau-pau doi sulugaa . Sabab ko Mian Bisa osumbete kona oloyo tuuk doi mian mo monondok kona kokubai tukon tuuk doi mian mo kulokis kona kokubai . Mian Bisa lubatene kona udan tuuk doi mian mo kubaiyo kolangge motalakan tukon tuuk koidan doi mian mo kubaiyo kolangge molokis .
40005046	Sahah kalu komuyu tolongo seseange komian mo seseange komuyu , indee kona tealian , ko Mian Bisa mosio nasabaliyo domu kokubaidoo ? Bolikon kai mau pakabi lulu yanila kubaiyo buno doiya ?
40005047	Tukon kalu komuyu tolongo mebee poanggaan doi tula-tulamuyu moanggayo komuyu , indee kai kona monondokan ? Mau mian mo aki natingoniiyo ko Mian Bisa yanila toiyo kubaiyo buno doiya !
40005048	Tamamu doi sulugaa mamasikene sasaibino komian tukon monondok . Komuyu sio pobuno doiya . "
40006001	" Poneneeke , inai pokubaiyo kosipatanano koagama doi mian badaang sulano mian nakitayo . Kalu komuyu kubaiyo buno doiya , komuyu aki pomalaat tambo doi Tamamu modaano doi sulugaa .
40006002	Jadi kalu komuyu mebee sadakaa doi mian motalalais , inai pobantil-bantile doiya posadakaadoo pokakana komian momunafik nakokubai , yanila yase kubaiyo doiya doi kaledaan lalomo tukon doi loloon mobabasal sulano komian nggaale . Poneneeke , yanila lapamo talimayo konapoo tambo .
40006003	Bai komuyu , kalu komuyu mebee sadakaa po beekene tukon inai pobantil-bantile , sulano naakiyo komian mo toiyo .
40006004	Tinggalemo do pokokubaidoo naakiyo komeeng komian motoiyo , tolongo Tamamu doi sulugaa . Yana kitayo domu kokubaidoo mo tosookon tukon beena tambo doikoo . "
40006005	" Kalu komuyu sambeang , inai pomoloingikon buno mian mo kakaadukon . Yanila yase sambeang tukon kokondong doi bonua kaledaan tukon doi loloon bibilo sulano mian nakitayo . Poneneeke , doiya konapoo tambo lapamo yanila talimayo .
40006006	Bai kalu komuyu sambeang , pousok doi kombiang tukon pobatataapikon , maka posambeang doi Tamamuyu Temeneno mo aki natokitadoo . Maka Tamamu mo kitayo komu kokubaidoo motosookon yana beena tambo doikoo .
40006007	Kalu komuyu sambeang , inai poulang-ulange buno mian mo aki natingoniiyo ko Temeneno . Yanila aanggene donapoo kakabidoo linongol sabab donapoo sambeanganoo mo bulusan .
40006008	Inai pomoloingikon yanila . Tamamu lapamo toiyo indee komo lapamo komuyu kabiyo , mau naakiyoon pokabiyo .
40006009	Jadi posambeang buno naiya : Tamanggami doi sulugaa : Ikoomo ko Mian Bisa mo Meeng . Eoliisi ikoo musinosubai tukon muinodotii .
40006010	Ikoomo kombai Tomundo . Boliisi ikoo mumapalenta doi dunia tukon komu mongiasan linoingikon buno doi sulugaa .
40006011	Beena mo doi kami kinaan oloyo nia kami mo palaluuwe .
40006012	Ompuniyomo kami luwedoi mai salaan , pokakana kami molapamo ompuniyo komian mo daano kona sala doi kami .
40006013	Inai mobatadikene nalapus kombai maanggaan doi tembo nasinobaiyan kami , bai osodiiyo kami doi Ibiliisoo nakuasa . Ikoomo ko Tomundo mo balakuasa tukon monondok polong sidutu-posidutukon . Amin . '
40006014	Kalu komuyu ompuniyo komian mo salakene komuyu , Tamamu doi sulugaa ompuniyo kopoo sala .
40006015	Bai kalu komuyu aki poompuniyo komian hailong nasala Tamamu doi sulugaa koidan aki naompuniyo kopo salaan . "
40006016	" Kalu komuyu hangapatai inai poboli-boliiyo kodudusomuyu buno mian mo kakaadukon . Yanila boli-boliiyo kopai duduso sulano sasaibino komian toiyo yanila bangapatai . Poneneeke , doiyamo konapoo tambo lapamo yanila talimayo .
40006017	Bai kalu komuyu bangapatai , kumesio kodudusomuyu tukon posiduwo kopo buuk ,
40006018	sulano akiyo komian mo tingoniiyo baikon komuyu modaano mobangapatai , tolongo Tamamu mo aki natokitadoo komo toiyo . Yana kitayo domu kokubaidoo tukon beena tambo doikoo . "
40006019	" Inai poatambune kobuat motuuk doi butomuyu doi dunia nia , koeaka tukon atak momoola manase tukon pondikuk lubat moola ndikuke .
40006020	Tadukai poatambune kobuat doi sulugaa , koeaka tukon atak moaki namoola manase , tukon pondikuk aki nalubat mondikuke .
40006021	Sabab inaando domu buatoo idoomo konoamu . "
40006022	" Matanggita daano komeeng kodial doi butonggita . Kalu komatamu bilisii , sasaibino kobutomu madialan .
40006023	Bai kalu komatamu songgoliiyon , sasaibino kobutomu kalipookan . Jadi do lampudoo doi butomu lalomo kalipookan , bulaando kona kulokisan do kalipookanoo ! "
40006024	" Akiyo komeeng komian momoola balimang doi lua komian nabalimangan . Sabab yana lobian seseange komeeng tukon domeengoo . Kai yana lobian kona loingiyano doi naoalimanganoo meeng tukon domeengoo . Bunomo lakon doiya komuyu . Komuyu aki pomoola oalimang motuuk doi Mian Bisa tukon motuuk doi buat koidan .
40006025	Tobikon doiya poneneeke ; inai posasaaki doi potuboan , doiyamo indee kopoo kinaan tukon ininum , kai indee komo komuyu pakeyo . Bolikon kai kotuboan lobian doi ndemel , tukon butonggita lobian doi pakean ?
40006026	Pokitayo kotomisi doi dapang yanila aki napoo basakakon , aki napoo balonggokon tukon aki namangabos kinaan doi longgo . Mau nabuno doiya Tamamu doi sulugaa pialayo yanila ! Bolikon kai komuyu lobian odoon koanggano tukon dotomisidoo ?
40006027	Indee kai doi komuyu mo tukon nasasaakian momoola okobulusane kona umul mau nabaino soisik ?
40006028	Bulaando komuyu momboinggene kobapakean ? Pokitayo kobunga-bunga mo tubo doi padang . Bunga-bungadoo aki nabalimang tukon aki nabatonun ;
40006029	mau Tomundo Salomo mo buno doiya kona kaasaan , aki namapake pakean mo tambongan moouno do bunga-bungadoo !
40006030	Bulung doi padang tubo oloyo nia bai namodoa sinua kabus . Bai ko Mian Bisa pialayo do bulungoo buno doiya kona monondokan . Baino kai komuyu ! Bai komuyu akinduung pomaangga !
40006031	Inaikai pomboing tukon pobantile , ' Indee naikon konda kinaan ' , kai ' indee naikon konda ininum ' , kai ' indee naikon konda pinake ' ?
40006032	Langgedoo doiya sidutu binuluk doi mian-mian mo akiyoon natingoniiyo ko Mian Bisa . Bai ko Tamamu doi sulugaa toiyo doiya sasaibino komuyu mopalaluuwo .
40006033	Tobikon umbale loolukon sulano ko Mian Bisa nakuasaiyo komu tuboan tukon kubaiyo kona mongiasan . Maka sasaibino kolangge-langge bailong Mian Bisa beekene doi komuyu .
40006034	Tobikon doiya , inai pomboing doi modoa koona . Sabab komodoa koona daano koidan kona mboingan susuungo . oloyo nia lapamo kona susaan , mau naakimo nasinuungi koidan . "
40007001	" Inai mosalakene kotulamu bailong , sulano komuyu koidan aki Mian Bisa naasalakene .
40007002	Sabab bunomo lakon komuyu asalakene komian bailong , bunomo doiya lakon ko Mian Bisa asalakene komuyu . Tukon hantilan mosala komuyu mohantile doi tulamuyu hailong , doiya Mian Bisa ahalinggene tuuk doi komuyu .
40007003	Bulaando komuyu kitayo kokayung puputo mokiyoto doi utusomu matano , bai kokayung mopopong doi matamuyu akipo palatikanggene .
40007004	Bulaando komuyu momoola bantile doi utusomuyu , ' Mai kuliate kokayung puputodoo mopoipoisik doi matamu , ' bai doi matamu lalomo daano kokayung motopopong .
40007005	Eh mian mokakaadukon ! Liate looluk kokayung motopopong doi matamu , maka musodo kitayo tukon tingoniiyo , tukon moolamo muliate kokayung puputo mokiyot doi utusomu matano .
40007006	Inai mobeekene kolobo mo moliyous koasu , sulano do asudoo naaki naabali tukon buluke ikoo . Tukon inai mobeekene komu mutiala doi babung , sulano do babungoo naaki nabaino tudongiiyo do mutialadoo . "
40007007	" Mangkabimo , sulano komuyu binee . Umboliiyo sulano komuyu malaat . Ketuuke sulano kotataapon binukakon tuuk doi komuyu .
40007008	Sabab komian mo mangkabi yana binee ; komian mo moumhal yana malaat ; tukon mian mo mokotuuk , hinukakon kotataapon .
40007009	Doi komuyu nia kai daano komeeng kotamamuyu mo beena batu kona pau , kalu yana mangkahi loti ?
40007010	Kai beena binda , kalu mangkabi ikan ?
40007011	Mau komuyu polokis , komuyu toiyo heekene komo monondok doipo labuk-labuk . Baino kai ko Tamamuyu doi sulugaa ! Yana lobian monondok doi mian mo mangkahi langge doi yana .
40007012	Pokubaiyomo kolangge monondok doi mian hailong buno-mo lakon komuyu yase yanila kubaiyo kolangge momonondok doi komuyu . Doiyamo koantoko Musa naatulan tukon nabi-nabi naotunggul . "
40007013	" Usoko mololoi tataapon mo madipot , sabab tataapon tukon loloon mo loloiyo konalaka babasal tukon bebelan , tukon badaang komian mo loloiyo .
40007014	Bai madipot tukon maaling kotataapon tukon loloon mo babayo komian doi tuboan . Tukon tolongo soisik komian mo malaat . "
40007015	" Pobaingotii doi nabi-nabi moaki natalakana . Yanila lubat doi komuyu konoano pokakana kodomba bai yanila kona bisaan pokakana koseligala mo balani .
40007016	Komuyu moola tingoniiyo yanila nakokuhai . Mosolot mosoniton aki nasaokene koanggul saono , tukon laing mosoniton aki nasaokene koala saono .
40007017	Kayung batango mo mandaba ilaat kosaono monondok , tukon doi kayung batango mo aki namandaba kosaono kulokis .
40007018	Kayung hatango mo mandaba aki nasaokene komo kulokis . Tukon kayung batango mo aki namandaba aki nasaokene komo monondok .
40007019	Kokayung batango mo aki nasaokene komo monondok tinape tukon sinua .
40007020	Bunomo koidan tukon nabi-nabi moaki natalakana . Komuyu tingoniiyo doi yanila nakokuhai . "
40007021	" Aki nasasaibino komian mo uange yaku , ' Temeneno , Temeneno , ' komo teali Mian Bisa namian , bai tolongo mian mo loloiyo ko Tamanggu doi sulugaa namongiasan .
40007022	Doi Oloyo Nakiamatan badaang komian mohantil doi yaku , ' Temeneno , Temeneno , bolikon kai doi samhumu kami lapamo pelenggene Mian Bisa nateteba ? Tukon bolikon kai doi sambumudoo kami lapamo siikayo koihiliis tukon mongkubai badaang kolobo mominasaingdinggon ? '
40007023	Bai yaku timbiliyo , ' Yaku aki kutingoniiyo komuyu ! Potauso naimbaa , komuyu mo kubaiyo kulokis . ' "
40007024	" Eh , mian mo lengele daku hinantil nia , tukon loingiyo , pokakana komian mopandoi mo kubaiyo kona bonua doi batu hunggono .
40007025	Sambuno lubat koudan , tukon kopaisu lomba , mbombuul makansang lupayo do bonuadoo , bai do bonuadoo aki natolubang sabab lapamo tokuhai doi batu hunggono .
40007026	Tukon mian mo longol daku bantilan nia , bai aki naloingiyo yana pokakana komian mohonggu mo kubaiyo kona bonua doi bone bunggono .
40007027	Sambuno lubat koudan , tukon kopaisu lomba , mbombuul makansang lupayo do bonuadoo , bonuadoo tolubang , tukon manas tuuno ! "
40007028	Sambuno Yesus lapa mongotunggul tukon mian badaang mo daano idoo masaingding tuuno momolongol kona otunggul .
40007029	Sabab Yana hangotunggul tukon daano koanggano , aki napokakana konapo gulu-gulu agama .
40008001	Yesus tokolu doi bunggul , tukon badaang komian molainge yana .
40008002	Doiya kosinggatoo lubat komeeng komian mo takatolon mo minosikiton . Yana ladanggene kotuulo tukon sosuba doi Yesus salaano , maka bantile , " Tama , kalu Tama yase , Tama moola aline daku sesel . "
40008003	Yesus taape do mianoo maka bantil , " Yaku yase . Tangalino ! " Doiya kosinggatoo kona sesel tangalino .
40008004	Maka Yesus hantile doi yana , " Neneeke ! Inai mosalitayo mau doi indee komiano . Bai taus doi imam , tukon kabiyo doi yana natantukanggene ikoo lapamo tangalin . Lapa doiya sosuhakene komu sosuhakon mo lapamo Musa bontiikonggon , teali meeng kobukutii doi mian badaang baikon ikoo bisa-bisa molapamo tangalin . "
40008005	Sambuno Yesus usok doi Kapelnaum , meeng kosuludadu Loma kapalano yana lubat pososuung tukon Yesus maka mangkabi tulung doi Yesus .
40008006	Suludadu kapalanodoo bantile , " Tama , daku peleleani daano momasakit , yana hanggonggoling buno mian lemat doi mooloan tukon masakit tuuno . "
40008007	Yesus bantile , " Yaku taus moaline yana . "
40008008	" Tama mau naaki . " Suludadudoo kapalano napotimbili , " Yaku aki nateali motalimayo Tama doi kuhonua . Tama mau nabaino ikoo bantil , daku peleleani tangalin .
40008009	Sabab mau yakudoo sio kutulutiyo daku atasan napalenta . Tukon yaku daano daku suludadu-suludadu mo sio natulutiyo daku palenta . Kalu yaku sumboliiyo meeng daku suludadu , Taus ! ' yana taus . Kalu yaku bantile doi bailong , ' Maimo dimbaa ! ' yana lubat ; tukon kalu yaku bintekene daku ata , Kubaiyo naiya ! ' yana koidan kubaiyo . "
40008010	Sambuno Yesus lengele oila do suludadudoo kapalano nabinantil , yana masaingding tuuno . Maka yana hasilingan doi mian-mianoo mo lolainge yana , " Tadudulo namian nia , doi lslael miano akiyoon kumoposuunggon maanggaan mobuno naiya !
40008011	Tutuu ! Badaang komian molubat doi tolopot tukon doi talise mopotedesi singgat-singgat tukon Abalaham , Ishak , tukon Yakub doi Mian Bisa na Dunia Boolu lalomo .
40008012	Kabudoon komian mo teali Mian Bisa namian sinakukon doi kalipookan tonggulungo . Idoo yanila kokiil tukon sakisaa . "
40008013	Maka Yesus hontiikene doi suludadudoo kapalano , " Mulemo , oila komu inanggadoo tealimo . " Doiya kosinggatoo peleleanidoo tangalino .
40008014	Yesus taus doi Petulus nabonua idoo yana kitayo Petulus namonianan moluko daano moseselon maligot tukon moolo doi namooloan .
40008015	Yesus taape kolimano maka dona maligot tangalin , yana polaing bangun tukon leleaniyo Yesus .
40008016	Sodo tambuun kinobian badaang komian mo inusoki kuasa ibiliis mobinabakon doi Yesus . Tukon tongo meeng kosilingan patolo , Yesus siikayo ihiliisoo tukon aline koidan sasaibino komian mo masakit .
40008017	Yesus lakukanggene sasaibino doiya , tukon doiyadoo tealimo oila Nabi Yesaya nabinantil , naiyamo , " Yana tanggunge konda sakisaa tukon aline konda sesel . "
40008018	Badaang tuuno komian motikume Yesus . Salataa Yesus kitayo yanila sasaibino , yana sumboliiyo kona pololaing-pololaing pintosiiyo kopaisu .
40008019	Maka meeng kogulu agama lubat doi yana tukon hantile , " Tama Gulu , yaku yase lainge Tama doi yayaando . "
40008020	Yesus timbiliyo , " Seligala daano kona buang , tukon kotomisi daano kona telea , bai Manusia Napau akiyo kona mooloan . "
40008021	Maka kona pololaing meeng koidan bantile , " Tama , pataikanaku kumule looluk mokibule kotamanggu . "
40008022	Bai Yesus timbiliyo , " Laingemo yaku , tukon tinggalemo komian mate natadine komian momate . "
40008023	Yesus lakit doi duangan tukon napololaing-pololaing lainge yana singgat-singgat .
40008024	Sosinggot makansang kombombuul babokolan doi paisudoo tukon pakapapung kohokol doi duanganoo . Doiya kosinggatoo Yesus daano momoolo .
40008025	Maka napololaing-pololaing taus doi yana maka bangune yana . " Tama ! Tulung ! Kita silakamo ! " yanila hantile .
40008026	" Bulaando komuyu momatakut ? " Yesus bantile , " Komuyu akinduung poanggayo yaku ! " Lapa doimbaa Yesus kokondong maka atadeyo do mbombuuloo tukon do paisudoo . Maka paisudoo teali molino tuuno .
40008027	Yesus napololaing-pololaing masaingding . Yanila bantile , " Oila komiano yana nia , kombombuul tukon bokol loingiyo kona palenta ! "
40008028	Yesus polong doi paisu sembeleng doi lipu Gadala . Idoo lua komian mo inusoki ibiliis lubat doi yana . Do mianoo molua balani tuuno , tobikon doiya akiyo komeeng komian mololo idoo .
40008029	Yanila tobuat doi kibul-kibul lalomo tukon wowookon , " Mian Bisa Napau , bulaa komu kubaiyano kami ? Kabudoon ikoo yase sakisaayo kami mau naakiyoon nalaate kooloyono ? "
40008030	Aki nadodoon idoo , daano badaang tuuno kobabung-babung momounggolii kaan .
40008031	Ibiliisoo kabiyo doi Yesus , " Kalu ikoo siikayo kami , sumboliiyo mbai usok doi babung-babungoo lalomo . "
40008032	" Tauso ! " Yesus bantile . Ibiliisoo dampas doi mianoo molua , maka usok doi babung-babungoo lalomo . Tukon do babung-babungoo ohuleng basakukon doi motomhing bibilo doi paisudoo maka molomos .
40008033	Do pototoolidoo babung obuleng doi kota tukon salitayo sasaibino komo tealidoo , koidan komo teali doi mian molua mo inusoki kuasa lokis .
40008034	Komian doi kotadoo taus pososuung tukon Yesus . Salataa yanila kitayo Yesus , yanila kabiyo tukon tutuu sulano yana natinggale yanila nalipu .
40009001	Yesus lakit doi meeng koduangan maka pintosiiyo do paisudoo , abali doi nalipu sinuungan .
40009002	Idoo mian babakene doi yana komeeng komian molemat mo moolo doi nabalayon . Salataa Yesus kitayo domianoo badaang babasal konapoo maanggaan , Yesus bantil doi mianoo molemat , " He daku pau anggayomo ! Komu lalim-lalim inompunimo . "
40009003	Momondukon kogulu-gulu agama mo daano idoo bantil doi noano , " Namian nia totulaiyo ko Mian Bisa ! "
40009004	Yesus toiyo konapo pikilan , tobikon yana bantile , " Bulaa komu pikilan molokisoo !
40009005	Inaando komo moola binantil , ' Komu lalim lapamo inompuni ' , kai binantil , ' Banguno tukon ampakon ' ?
40009006	Bai doiya budodoo yaku okitakene doikoo kai doi dunia nia bungkukono tongo Manusia Napau komo balakuasa motelese kolalim . " Maka Yesus bantil doi mianoo molemat , " Banguno bingkate komu balayon tukon mulemo ! "
40009007	Do mianoo molemat banguno tukon mulemo doi nabonua .
40009008	Sambuno do mianoo mobadaang kitayo domo tealidoo , yanila matakut tukon nggaale ko Mian Bisa , sabab ko Mian Bisa lapamo beena kuasa mo babasal doi banggapi .
40009009	Lapa doiya Yesus tinggalemo do lipudoo . Doi naampakonan , yana kitayo komeeng kopakabi lulu , kosambuno Matius , daano moosulang doi kantol baluluan . Yesus bantile doi yana , " Mai lainge yaku ! " Maka Matius kokondong tukon laingemo Yesus .
40009010	Daano Yesus mokaan doi Matius nabonua , badaang kopakabi lulu molubat tukon mian mo tinoi aki namonondok doi mian badaang , posinggat-singgat kaan tukon Yesus tukon napololaing-pololaing .
40009011	Daano ko Falisi-falisi miano mo kitayo yanila kaan singgat-singgat , maka mansadai doi Yesus napololaing , " Bulaando kopoo gulu mokaan posinggat-singgat tukon pakabi lulu tukon domianoo moaki namonondok ? "
40009012	Yesus lengele doi yaniladoo napasadai maka timbiliyo , " Mian mo makalikodong aki napalaluukene kodoktel . Tongo mian mo seselon .
40009013	Unggoliiyo oila koalatino ayat Kitab Moliyous nia : ' Yaku keeteiyo koseang , tukon bolikon sosubakon iyayon ' . Yaku lubat bolikon yaku uange komian mo monondoko kobutongo bai tongo mian mo lokis . "
40009014	Lapa doiya Yohanes Pasau Mian napololaing lubat doi Yesus . Maka yanila mansadai , " Bulaando kami tukon Falisi-falisi miano apata ; bai Tama napololaing-pololaing aki ? "
40009015	Yesus timbiliyo , " Bulaandomo kai kopo palaat ? Moola kai komian molubat doi lamean osowaanan poloon konoano kalu kobabaabu malaneno daano polaing yanila ? Tantu aki ! Bai daano kotempono malanedoo baasowaan inala doi yanila . Doiya kosinggatoo maka yanila nasodo naapata .
40009016	Akiyo komian mo siabaiyo kona kalambi mo motuwamo tukon meeng kotoik patolo mo boolu . Sabab do koikoo posiabai mangaanikene mosiak kona kalambidoo , tobikon kona mosiakan teali babasal tuuno .
40009017	Bunomo lakon akiyo komeeng komian mo batune kona suka moboolu doi koitan mo tuwamo . Sabab do koitanoo kulokis tukon mapasah , maka dosukadoo tokundang . Suka moboolu sio nabinatun doi koitan mo boolu sulano domo lua-luadoo daano pomonondokon . "
40009018	Daano Yesus basilingoniiyo doi Yohanes Pasau Mian napololaing , lubat komeeng kopototooli bonua kaleda . Yana ladanggene kotuulo doi Yesus salaano tukon bantile , " Daku pau moluko sodo mate . Bai , kalu momoola lubat mutaape sulano yana natubo koidan . "
40009019	Yesus tubo tukon napololaing-pololaing polainggon taus tukon do mianoo .
40009020	Doi loloon tangano meeng kohoine songulomo lua kotaum kona kalumbit kosauno nandendekan posuungimo tukon naholokonan , lubat koolaniyo Yesus doi tonggulung .
40009021	Yana hapikil , " Mau natongo yaku singgile kona jubah , pasti yaku tangalin . " Maka yana singgile Yesus najubah bunduno .
40009022	Doiya kosinggatoo Yesus mbaleng tukon kitayo do boinedoo maka bantile doi yana , " Ikoo daku pau tanaang ! Sabab ikoo anggayomo yaku , ikoo tangalino ! " Singgat doiya do boinedoo tangalino .
40009023	Lapa doimbaa Yesus polongo doi pototoolidoo nabonua . Samhuno yana kitayo domianoo hamusik tukon badaang komian mo pelek ,
40009024	yana bantil doi yanila , " Pokalual komuyu sasaibino ! Paunia aki namate ; yana tongo moolo . " Yanila sasaibino kokumhite Yesus .
40009025	Sambuno lapa do mianoo badaang kalual , Yesus usok doi paudoo nakomhiang lalomo maka taaniyo kolimano . Polaing bangun tubo do paudoo boine .
40009026	Naiya bilita nia sasabukono posaapon do lipudoo .
40009027	Yesus taus lengget idoo tukon doi loloon tangano lua komian mopiit komatano tunduwo . Yesus . Yanila wookon , " Daud Napau , seseange kami ! "
40009028	Sambuno Yesus usok doi bonua lalomo , do mianoo mopiit luaila lubat doi yana . Yesus sadaiyo yanila , " Kai komuyu anggayo yaku moola aline komatamuyu mopiit ? " " Tama kami anggayo ! " yanila timbiliyo .
40009029	Maka Yesus taape komatanoila tukon bantil , " Sabab komuyu maangga , tealimo oila kopo minoinikon . "
40009030	Maka yanila moolamo mongkita . Yesus ingotiikene tuuno yanila , sulano inai napopitoikene langgedoo doi inde-indee .
40009031	Bai yanila taus tukon pelenggene doi sasaibino kolipu bilita tentang Yesus .
40009032	Salataa do mianoo molua taus , meeng komian moponga mo kinuasai ibiliis binabakon doi Yesus .
40009033	Yesus siikayo do ihiliisoo tukon doiya kosinggatoo do mianoo moolamo hasilingan koidan . Komian badaangoo masaingding tukon bantil , " Akiyoon mbai mokita nakadadian nia mobuno niia doi Islael ! "
40009034	Bai ko Falisi-falisi miano bantile , " Ibiliis lokis kapalano komo beena yana kuasa mosiikayo kuasa-kuasa lokisoo . "
40009035	Bunomo doiya Yesus taus boilingiyo doi meeng kokota doi kota bailong tukon meeng kokampung doi kampung bailong . Yana mongotunggul doi bonua-bonua kaleda , tukon popitoikene ko Bilita Monondok doi bulaando kokaliangano ko Mian Bisa namapalentaan buno Tomundo . Yana aline komian mo sakisaa doi bula-bulaa kokaliangano kosesel tukon komo seselon kohutongo .
40009036	Salataa Yesus kitayo komian mobadaangoo , Yana seseange doi yanila , sabab yanila pusing tukon akimo napohukuan , pokakana kodomba mo akiyo kopototoolino .
40009037	Maka Yesus hantile doi napololaing-pololaing , " Komo pinupui badaang , bai komo bapupui tongo soisik .
40009038	Tobikon doiya kabiyo doi asidoo tumhuno sulano namosumholii komian mohalimang sulano napupuiyo domo pinupuidoo . "
40010001	Daano kooloyo meeng Yesus uange domo songulodoo lua kona pololaing napototongi . Maka yana beena kuasa yanila sulano mosiikayo koihiliis tukon aline sasaibino kokaliangano kopanakit tukon sasaioino kokaliangano kosesel doi mian butongo .
40010002	Kosambuno do lasuloo mosongulo lua doiyamo : kotumbeno Simon ( mo sinomhuikon Petulus ) tukon utuso Andelias , Yakobus tukon utuso Yohanes , doiyamo Zebedeus napau .
40010003	Tuundu Filipus tukon Baltolomeus , Tomas tukon Matius pakabi lulu , tukon Yakobus Alfeus napau , tukon Tadeus ;
40010004	tukon doibundu Simon , si Patliot tukon Yudas Iskaliot mo loilokise Yesus .
40010005	Domo songulodoo lua kolasul Yesus bontiikene tukon tetebayo , " Inai potaus doi mian hailong nalipu mo bolikon Yahudi miano nalipu . Inai koidan potaus doi Samalia miano nakota-kota .
40010006	Bai potaus doi Islael miano , doi yanila mo tapamo .
40010007	Pelenggene doi yanila baikon ko Mian Bisa mosobito kona mapalentaan pokakana ko Tomundo .
40010008	Poaline komian mo seselon ; otuboiyo komian mo mate ; aline komian mo takatolon mo minosikiton , tukon siikayo koibiliis . Komuyu lapamo talimayo sasaibinodoo tukon akiyo kopehealo . Jadi , beena koidan tukon aki nainoli .
40010009	Inai momakanggi doy mosoni , doy pelak kai doy tombaga .
40010010	Inai koidan pomababa mandu doi po ampakonan , inai pomakanggi lua kokalambi , toik kai tongkat , sabab komian mo balimang lapamo sinadiakon kona palaluu .
40010011	Kalu komuyu polong doi kota kai kampung , poumboliiyo komeeng komian mo yase talimayo komuyu . Podungolo doi yana polong komuyu luwe koidan .
40010012	Kalu komuyu usok doi mian nabonua , pobantile , " Kinatauwan ko Temeneno nabalakaatiyo komuyu . "
40010013	Kalu do bonuadoo tumbuno talimayo komuyu , sodiiyomo dopo salam nadungol doi yanila . Bai kalu yanila aki natalimayo komuyu , po abalinggene dopoo salamoo .
40010014	Kalu daano kobonua tumbuno kai kokota miano mo aki natalimayo komuyu kai mo aki nayase molongol komuyu potinggalemo do lipudoo tukon potipasene koamhata doi aimuyu salaano .
40010015	Poneneeke ! Doi Oloyo Nakiamatan , kokota Sodom miano tukon Gomola naikon lobian kona mumundaan ko Mian Bisa naompuniyo kalu baino do kotadoo miano . "
40010016	" Pokitayo naiya : Yaku hintekene komuyu pokakana kodomba mo akimo nabukuan doi asu lobo mohalani salaano . Komuyu sio pobadagai pokakana kobinda tukon moloyos konoamuyu pokakana kotomisi lapatiing .
40010017	Pobada-badagai , sabab komuyu linako tukon sinalakanggon doi pangadilan agama . Komuyu sinakisaa doi bonua kaledaan .
40010018	Komuyu binaba doi ponguasa-ponguasa salaano tukon doi tomundo-tomundo sabab komuyu daano kupololaing . Tukon idoomo kopoo todanan mebee kasaksian motuuk doi yaku doi yaniladoo tukon doi mian badaang mo aki natingoniiyo ko Mian Bisa .
40010019	Bai kalu komuyu binaba moinadili , inai pomatakut oila kopo binantil kai bulaando kopo basilinganan . Sabab oila kopo binantiloo , doiya binontiikon doi komuyu nalaate kotempono .
40010020	Sabab komo basilingan doiya kosinggatoo bolikon komuyu , bai Tama Na Loh doi sulugaa komo lolainge komuyu .
40010021	Naikon teali baikon komian beekene koutuso sulano nainakate . Tukon doiyadoo naikon komo teali doi tama tukon napau . Kolabuk-labuk musuwo kotinano tamano tukon beekene kotinano tamano nainakate .
40010022	Sasaibino komian mosikitene komuyu sabab komuyu kupololaing . Bai komian mo bataanggon maangga polong doi oloyo napupusan yana malaat kasalamatan .
40010023	Kalu komuyu sinakisaa doi meeng kokota , poobuleng doi kota bailong . Yaku bontiikene doikodoo : Kalu akiyoon nalapa komuyu boilingiyo sasaibino kokota Islael , Manusia Napau lubato .
40010024	Komulit aki nalobian kona babasalan doi nagulu , tukon peleleani aki nalobian kopa babasalan doi natuan .
40010025	Moolamo kalu komeeng komulit teali buno nagulu , tukon kalu komeeng kopeleleani tealimo buno natuan . Kalu meeng kobonua tumbuno lakaino lapamo binee sambu Beelzebul , baino kai doi nabonuadoo lalomo . Yanila binee sambu mo lobian kona kulokisan koidan ! "
40010026	" Inai momatakutene kobanggapi . Akiyo komo tosookon , mo aki nakinita , tukon akiyo komo linaasiakon mo aki natotoiy .
40010027	Oila daku binantil doikoo doi kalipookan sio komuyu poulange doi oloyo namadialanan lalomo . Tukon indee komo pinolisaukon doi tolingaimuyu , posilingane nailongol sasaibino !
40010028	Inai pomatakutene doi yanila mo akateyo kobutomu , bai akiyo kona kuasa moakateyo konda jiwa . Pomatakutene ko Mian Bisa mo balakuasa mosilakaiyo kobutonggita mau kai nda jiwa doi nalaka lalomo .
40010029	Lua kotomisi pepeleet moola nainoli tukon meeng kodoy mo poipoisik tuuno koanggano . Mau nabuno doiya akiyo komeeng dotomisidoo mootuwong doi buta kalu bolikon Tamamu namongiasan .
40010030	Sasaibino kobuuk doi olumu lapamo inait .
40010031	Tobikon doiya inai momatakut ! Komuyu lobian koanggano doi tomisi pepeleetoo ! "
40010032	" Indee komo mangaku doi mian badaang salaano yana daano kupololaing , yaku koidan akuiyo yana doi Tamanggu salaano doi sulugaa .
40010033	Bai indee komo akiyenggene yaku doi mian badaang salaano , yaku koidan akiyenggene yana doi Tamanggu salaano doi sulugaa . "
40010034	" Inai poaanggene yaku lubat babayo kopodamean doi dunia nia . Yaku lubat aki kubabayo kopodamean bai pomusuan .
40010035	Yaku lubat sulano pau mala-malaneno musuwo kotamano , pau boineno musuwo kotinano , tukon monianan boine musuwo kona monianan moluko .
40010036	Yah , komo teali musu mobabasal doiyamo bonuadoo tumbuno !
40010037	Komian mo seseange kotamano kai tinano lobian doi yaku aki nateali kupololaing . Bunomo lakon komian mo seseange kona pau malaneno kai moluko lobian doi yaku .
40010038	Tukon komian mo aki natanggunge kona kayung sempang tukon lainge yaku aki namoola teali kupololaing .
40010039	Mian mo seseange kona tuboan , lapus kona tuboan , bai komian mo lapus kona tuboan sabab yana moonggol doi yaku , yana laate kona tuboan . "
40010040	" Mian mo talimayo komuyu , talimayo yaku . Tukon mian mo talimayo yaku , talimayo komian mo bintekene yaku .
40010041	Mian mo talimayo konabi sabab yana nabi , mantalima tambo buno meeng konabi . Tukon indee komo talimayo komeeng komian mo monondok sabab yana monondok , naikon mantalima tambo meeng komian monondok .
40010042	Indee komiano komo beena monginum , mau tongo paisu momemel doi meeng komian doi yaniladoo moakiyo koanggano nia , sabab yana kupololaing , poanggayomo yana tutuu talimayo kona tambo ! "
40011001	Salataa lapa Yesus beena teteba dona pololaingoo mosongulo lua , yana tinggalemo do lipudoo . Yana taus mongotunggul , tukon sabukene ko Mian Bisa nateteba doi kota-kota mo loolani idoo .
40011002	Yohanes Pasau Mian mo daano doi talunggu yana ndongoliiyo bulaa kokaliangano Klistus nalimang . Maka yana sumboliiyo komoimoiya kona pololaing taus doi Yesus mansadaikene ,
40011003	" Tama kai ikoomo domianoo mo lubat Mian Bisa motetebakene , kai daano kami mototiili mian bailong ? "
40011004	Yesus timbiliyo , " Poabali doi Yohanes tukon pobontiikene oila kopo linongol tukon kopoo kinita :
40011005	Mian mopiit teali mokita , mian molemat teali ampakon , kai mian mo takatolon tangalin ; mian mobongol teali molongol , mian momate tubo koidan , tukon Bilita Monondok moluwedoi Mian Bisa pinolonggon doi mian motalalais .
40011006	Kinatauwan doi mian mo akiyo kona bantilan sulano naakiyenggene yaku ! "
40011007	Sambuno lapa Yohanes nasosumboliidoo taus , Yesus atambuunemo kona silingan doi mian badaangoo tuuk doi Yohanes , kona bantilano , " Komuyu taus doi padang lalomo oila kopo kinita ? Meeng kobulung mbombuul kai mo puule ?
40011008	Komuyu taus oilakai kopoo kinita ? Meeng komian mo bapake monondok ? Komian mo bapake monondok buno doiya dungol doi kamali !
40011009	Jadi bulaa komuyu motaus doi padang lalomo ? Sulano kai pomongkita meeng konabi ? Bisa , bai lobian meeng konabi .
40011010	Sabab Yohanes doiyamo komo minakisuuti doi ayat Kitab Moliyous lalomo nia , ' Naiyamo daku bito-bito , Mian Bisa bantile , yaku bintekene yana komo loolukon tumbeno doikoo sulano yana nabukayo kololoon tuuk doikoo . '
40011011	Neneeke ! Doi dunia nia akiyoon nadaano komian mo lobian kona babasalan doi Yohanes Pasaudoo Mian . Mau nabuno doiya komian mo poipoisik doi antala Mian Bisa naumat lobian kona babasalan doi Yohanes .
40011012	Salataamo Yohanes napolongganano kona bilita polong diabudodoo nia , ko Mian Bisa namian inakiyonggon doi mian mobadaang mo kakaate nakuasaiyo tukon kakatikasan .
40011013	Polong doi Yohanes nalubatan , sasaibino Musa naatulan tukon otunggul nabi-nabi doiya tinantukanggon bulaa kokaliangano kolobo mo teali .
40011014	Tukon kalu komuyu yase maangga , Yohanes doiyamo Elia , kona lubatan lapamo tinantukanggon .
40011015	Kalu daano kotolingaimuyu polengele !
40011016	Tukon oila komo sio kupokakanakene komian nia budodoo ? Yanila pokakana kolabuk-labuk mo osulang doi labotan . Komeeng kotambuno mansadai doi bailong ,
40011017	' Kami maenggene kolagu momonondok tuuk doi komuyu , bai komuyu aki poyase moosuleng ! Kami mananikene konanian matean , bai komuyu aki poyase mokokiil ! '
40011018	Yohanes lubat - yana apata tukon aki namonginum anggul ; tukon komian badaang bantile , ' Yana inusoki setan ! '
40011019	Budodoiya Manusia Napau , lubat - yana kaan tukon monginum ; maka komian bantile , ' Kitayo ndaiya mianoo ! Modoko , nggolonguon , pakabi lulu tulano tukon mian modaano kona lalim tulano . ' Bai mau nabuno doiya , ko Mian Bisa napandoiyan tokita doi nabalimangan . "
40011020	Maka Yesus sosiboliiyo kokota-kota , doiyaya yana badaang tuuno konakinubai mominasaingdinggon . Sabab do mianoo badaang doi kotadoo aki nayase babolii doi yanila nalalim-lalim .
40011021	" Komuyu Kolazim silakamo ! Tukon silakamo komuyu koidan , Betsaida ! Sabab doi Tilus tukon Sidon lapamo kinubai kopaloosan mominasaingdinggon pokakana doi komuyu , yanila malumbito konapai badodoloonan doi napai lalim-lalim tukon mapakemo pakean matean maka abese koabu doi yanila oluno .
40011022	Poneneeke , doi Oloyo Nakiamatan , Tilus tukon Sidon miano , mumundah tuuno Mian Bisa ompuniyo moluwedoi komuyu nokon !
40011023	Tukon ikoo , Kapelnaum ! Kai naikon komuyu kinatandak polong doi sulugaa ? Aki ! Bai komuyu sinakukon doi nalaka ! Sabab kalu kai dolangge-langgedoo mominasaingdinggon lapamo kinubai doi komuyudoo lapamo koidan kinubai doi Sodom , do Sodomoo daano polong doi oloyo nia !
40011024	Poneneeke , doi Oloyo Nakiamatan , do Sodomoo miano naikon lobian mumunda tuuno ko Mian Bisa ompuniyo moluwedoi komuyu ! "
40011025	Doiya kosinggatoo Yesus sambeang , " Tama , Temeneno mo kuasaiyo kotimbu tukon buta ! Yaku bakinatauwan doikoo sabab sasaibinodoo ikoo seekene doi mian-mian mo pandoi tukon modaano kona ilimuu , bai ikoo tudoikene doi mian-mian mo aki nasikolah .
40011026	Doiyamo komo sanaanggene Tama noano . "
40011027	Maka Yesus bantile , " Sasaibino kolangge lapamo Tama beekene doi yaku . Akiyo komeeng komian motoiyo do Paudoo tolongo Tama . Akiyo koidan komo tingoniiyo Tama tolongo do Paudoo , tukon mian-mian doi indee do Paudoo nainotingoniikon ko Tamano .
40011028	Komuyu sasaibino mo pakadak polubato doi yaku , tukon molasayo babalat kona tanggungan ; yaku beena komuyu leleapan .
40011029	Loingiyo daku palenta tukon pomonggiyotunggukon doi yaku . Sabab yaku nia aki kubalani tolongo monondok konoanggu , maka komuyu lasayo monondok .
40011030	Sabab daku palenta monondok tukon kotanggungan yaku mobeekene doi komuyu leleap . "
40012001	Daano kooloyo meeng , oloyo Tadean , Yesus alon doi meeng kogandum asino , kona pololaing-pololaing tambuno bapupui gandum , maka yanila makaan sabab yanila malaalo .
40012002	Sambuno Falisi-falisi miano kitayo , yanila bantil doi Yesus ; " Kitayo ! komu pololaing-pololaing lawane konda atulan-atulan agama tukon kubaiyo komo pinantanggon doi oloyo Tadean . "
40012003	Yesus timbiliyo , " Kai akiyoon pobasayo oila Daud nakinubai singgatoo yana tukon na mian-mian momalaal ?
40012004	Yana usok doi Mian Bisa Nabonua lalomo ; maka makaan loti mo lapamo sinosubakon doi Mian Bisa . Kalu kai doi nda agama atulanoo yana tukon na mian-mian aki namoola kaane do lotidoo - tolongo imam-imam komo moola .
40012005	Kai akiyoon pobasayo doi Musa naatulan lalomo doi oloyo Tadean imam-imam mo balimang doi Temeneno Nabonua , lupaiyo koatulan oloyo Tadean , bai aki nainasalakon ?
40012006	Neneeke , daku binantil nia : naimbaa daano komo lobian babasal doi Temeneno Nabonua .
40012007	Doi Kitab Moliyous lalomo totulis : Poseseangan daku iniyas , bolikon iyayon mosinosubakon . Kalu andeno komuyu mangalatikene do bantilanoo , tantu komuyu aki poasalakene komian mo akiyo kona sala .
40012008	Sabab Manusia Napau kuasaiyo dooloyodoo Tadean . "
40012009	Yesus tinggalemo do lipudoo maka taus doi meeng kobonua kaleda .
40012010	Idoo daano komeeng komian mo lemat kolimano sembeleng . Daano komoimoiya komian mo yase unggoliiyo Yesus nakasalaan , yanila sadaiyo doi yana , " Kabudoon inalin komian nasesel doi oloyo Tadean ? "
40012011	Yesus timbiliyo , " Kalu baikon daano komeeng komian doi komuyu modaano komeeng kona domba , doi oloyo Tadeanoo yana otuwong doi buang lalomo mo atean ; kai do dombadoo tumbuno aki nakakaatekene mobuate dona dombadoo doi buangoo lalomo ?
40012012	Yah , kobanggapi lobian koanggano doi dombadoo ! Jadi kalu buno doiya , moola natulungiyo komian doi oloyo Tadean . "
40012013	Lapa doiya Yesus bantile doi mianoo mo lemat kolimano sembeleng , " Ululemo kolimamu . " Do mianoo ulule kolimano , tukon do limanodoo tangalino pokakana dolimano sembeleng .
40012014	Bai do Falisi mianodoo tinggalemo do bonuadoo kaleda , maka yanila pomeenggon moakateyo Yesus .
40012015	Yesus toiyo baikon ko Falisi-falisi miano niate kulokis kobutongo . Maka yana taus doi tampatoo tukon badaang komian motunduwo . Maka yana aline sasaibino komian mo seselon .
40012016	Bai yana pantane yanila mopopitoikene yana doi mian badaang bailong .
40012017	Kalu buno doiya tealimo oila ko Mian Bisa nabinantil doi Nabi Yesaya ,
40012018	" Naiyamo daku bobitokon yaku mo lilike , mian kusineang tukon mo kana doi noanggu . Daku Loh naikon yaku beekene doi yana , tukon daku adilan pinolonggon doi bangsa-bangsa .
40012019	Yana aki naikon napodangani kai wookon , kai bapidato doi loloon-loloon babasal .
40012020	Aok mo tobonuk aki naikon nalinotoi , posi mo kait aki naikon natoposoy . Yana naikon kakaatekene polong laate kokaadilan ;
40012021	sasaibino kobangsa abese kona moinian doi yana . "
40012022	Lapa doiya binabakon doi Yesus komeeng komian mo piit tukon ponga sabab kinuasaimo tukon kuasa ibiliis . Yesus aline do mianoo sampe yana moolamo basilingan tukon monggita .
40012023	Sasaibino komian masaingding tukon bantile , " Kai yanamo nia doi Daud Napau mo lapamo tinetebakonoo ? "
40012024	Salataa Falisi mianodoo lengele doiya , yanila timbiliyo , " Namian nia tolongo moola siikayo koibiliis , sabab Beelzebul , ibiliisoo kapalano , lapamo beena kuasadoo doi yana . "
40012025	Yesus toiyo do Falisi mianodoo napikilan . Maka yana bantile doi yanila , " Kalu meeng konegala pomusu , negaladoo aki namoonggol . Tukon meeng kokota kai meeng kobonua tumbuno po alaaso tukon pomusu meeng tukon bailong lusako .
40012026	Bunomo lakon doi batomundoan Ibiliis , kalu meeng kotambuno siikayo kotambuno bailong , maka do Ibiliisoo nabatomundoan sasabulo-sasabulo tukon naikon lusako .
40012027	Komuyu bantile yaku siikayo koibiliis sabab kuasa Beelzebul . Kalu buno doiya indee kokuasano komu pololaing-pololaing siikayo koibiliis ? Mupololaing-pololaingoo komo okitakene baikon kopo sala !
40012028	Bai yaku siikayo koibiliis tukon Mian Bisa Na Loh nakuasa . Doiya koalatino Mian Bisa lapamo tambuune kona mapalentaan doi komuyu nokon .
40012029	Bulaando komian moola usok doi meeng komian mo bukuan nabonua lalomo maka napo lambase kona buat , kalu yana aki nakinoot looluk ? Lapa doiya maka namoola yana lambase kona buat .
40012030	Mian mo aki natotuwos doi yaku doiyamo komo lawane yaku . Tukon mian mo aki natomboniiyaku doiyamo komo lusayo daku limang !
40012031	Tobikon doiya , potoiyo , kalu komian kubaiyo kolalim tukon bantile kopototulaiyan , yana moola nainompuni ! Bai kalu yana totulaiyo ko Mian Bisa Na Loh , yana aki namoola inompuni !
40012032	Kalu komian mabantil meeng kolangge motumbokiiyo Manusia Napau , yana moola inompuni , bai kalu yana totulaiyo ko Mian Bisa Na Loh , yana aki namoola inompuni , mau naiya budoo mau kai doi lounu napupusan ! "
40012033	" Sulano namalaat saono mo monondok , kobatango sio namolumbang . Kalu kobatango aki namolumbang , kosaono aki namonondok . Molumbang kai aki dokayungoo batango tinoi doi saono .
40012034	Komuyu mian molokis , bulaando kona tealian komuyu moola bantile kolobo monondok kalu komuyu kulokis ? Oila kosuumuyu nabinantil doiyamo komo ano doi noamuyu .
40012035	Mian monondok bantile kolobo monondok sabab yana daano doi monondokan tuuno . Kobalino ; komian mo lokis mabantil langge-langge mo lokis sabab yana takainomo lokis .
40012036	Poneneeke , doi Oloyo Nakiamatan meeng-meeng komian sio natanggung jawape doi meeng-meeng kona bantilan mo akiyo kona kanaan .
40012037	Sabab doi mubantilanoo susuumu kona inalaan koputusan kai ikoo sala kai aki . "
40012038	Doibundu bubulaa kogulu-gulu agama tukon Falisi-falisi miano bantile , " Tama Gulu , kami yase kitayo Tama namokubai langge mominasaingdinggon . "
40012039	" Todudulo kai kona kulokisan tukon napalalentelan komian nia budodoo ! " Yesus timbiliyo , " Komuyu kabiyo yaku kukubaiyo kolangge mominasaingdinggon ? Akimo komuyu pobinee mau nabaino meeng dolanggedoo mominasaingdinggon , tongo komo minasaingdinggon doi Nabi Yunus .
40012040	Yunus dungol tolu kooloyo , tolu kopopook doi ikan babasal tiano lalomo . Bunomo lakon doiya Manusia Napau dungol tolu kooloyo tolu kopopook doi buta lolomo .
40012041	Doi Oloyo Nakiamatan , Niniwe miano naikon pomeenggon tukon mian-mian nia budodoo tuduwe yanila . Sabab Niniwe miano baboliimo doi yaniladoo nalalim , sambuno Yunus bangotunggul doi yanila . Bai naimbaa diabudodoo daano komo lobian babasal doi Yunus !
40012042	Doi Oloyo Nakiamatan kotomundo moluko moluwedoi lipu Lalom naikon pomeenggon ko mian-mian nia budodoo tukon tuduwe yanila . Sabab konda molongolan Salomo mo pandoi , tomundo molukodoo kona ampakonan mo dodoon tuuno doi dunia bunduno . Bai naimbaa diabudodoo daano komo lobian babasal doi Salomo . "
40012043	" Kalu ibiliis otinggalemo doi meeng komian , ibiliisoo boilingiyomo kolipu-lipu mo motuul sulano nabalasanaang , bai yana aki namalaat tampat .
40012044	Tobikon doiya yana bantile : ' Yaku abali doi bonuadoo mo lapamo yaku tinggale . ' Sambuno yana polong idoo , do bonuadoo kosong , bilisii tukon monondok .
40012045	Maka yana taus tukon babayo kopitu koibiliis bailong mo lobian kona kulokisan doi yana . Doibundu yanila usok doi mianoo , tukon dungol idoo . Boobus doibundu do mianoo ndondoongo lobiano kona kulokisan doi tumbenodoo . Doiyamodoo koidan komo teali naikon tukon doi mian-mian molokis nia budodoo . "
40012046	Yesus daano mobasilingan doi mianoo mobadaangoo lubato kotinano tukon utus-utuso . Yanila kokondong doi tonggulung unggoliiyo namoola pososuung tukon yana .
40012047	Daano komeeng komian doi mian mobadaangoo bantile doi Yesus , " Tama , tinamu tukon utus-utusomu daano doi tonggulung . Yanila yase posilingonii tukon Tama . "
40012048	Maka Yesus timbiliyo , " Indee kai kotinanggu ? Indee kai koutus-utusonggu ? "
40012049	Maka yana tudeo kona pololaing-pololaingoo tukon yana bantile , " Naiyamo kotinanggu tukon utus-utusonggu .
40012050	Komian mo loingiyo ko Tamanggu doi sulugaa namongiasan , doiyamo koutusonggu malaneno tukon utusonggu boine tukon yanamo kotinanggu . "
40013001	Doi oloyodoo Yesus tinggalemo do bonuadoo tukon taus doi paisudoo bibilo maka osulang idoo .
40013002	Badaang tuuno komian mo pototongi potikunggon Yesus , tobikon doiya Yesus taus osulang doi duangan lalomo , bai domian-mianoo mobadaang kokondong doi paisudoo bibilo .
40013003	Maka Yesus mongotunggul badaang kolangge doi yanila tukon mangala andean . " Daano kopetani meeng taus tipase kona kalibuang , " bunomo doiya Yesus atambuune kona salita .
40013004	" Sodo doi natipasano , daano kokalibuang mo otuwong doi loloon . Maka lubat kotomisi mokaane kabus do kalibuangoo .
40013005	Daano koidan komo otuwong doi lipu mobatuon , kobutano tongo soisik , kali-kalibuangoo sosinggot tubo , sabab kobutano tolongo soisik .
40013006	Bai kalu tatandako kooloyo , kosopisopiino moloyuumo , lapa doiya motuul tukon mate sabab koanggolo aki naatean doi buta lalomo .
40013007	Daano komo otuwong doi laing mo soniton . Do sonitoo tubo polipi-lipitimo dokalibuangoo mosodo tubo teali mate .
40013008	Bai daano koidan dokalibuangoo mo otuwong doi buta monondok , maka nasao ; daano komo sakat , daano komo noom kolono , tukon daano komo tolu kolono luunggon natolu-tolu kolono . "
40013009	Sambuno lapa yana basalitakene do andeanoo Yesus bantile , " Kalu daano kotolingaimuyu pondongoliiyo ! "
40013010	Doibundu Yesus napololaing-pololaing lubat tukon mansadai doi yana , " Bulaando Tama kalu basilingan doi mian badaang mangala andean ? "
40013011	Yesus timbiliyo , " Sabab komuyu lapamo bineekon kona monondokan sulano potoiyo bulaa kolaasia kaliangano doi bulaando ko Mian Bisa namapalentaan , bai yanila aki .
40013012	Tobikon komian koona mo daanomo , naikon binee lobian badaang koidan , tukon komo daanomo doi yana inala koikoidan . Bai komian mo akiyo kona oioila , maka kosoisik mo daano doi yana naikon inala koidan .
40013013	Doiyamo kosababpo yaku mangala andean kalu yaku basilingan tukon doi mian mobadaang , sabab yanila kitayo , bai pokakana komian mo aki namongkita , yanila molongol bai pokakana komian mo aki namolongol tukon aki namangalati .
40013014	Kalu buno doiya tealimo Nabi Yesaya nabinantil , ' Mian Bisa bantile : Yanila tuluus mondongolii bai aki namangalati ; yanila tuluus nunuiyo bai aki natoiyo oila komo teali .
40013015	Sabab pikilan mian-mian nia akimo namamangan , yanila tolingaino tealimo bongol tukon yanila matano lapamo piite . Naiya teali sulano yanila matano naaki nakitayo , tukon tolingainoila naaki namolongol , yanila napikilan naaki namangalati tukon yanila naaki naabali doi yaku , maka yaku aline yanila . ' "
40013016	" Bai tobikon doiya komuyu laba-laba , " Yesus bantile doi napololaing-pololaingoo , " sabab komuyu bisa mongkita tukon molongol .
40013017	Poneneeke , badaang konabi tukon mian maangga doi Mian Bisa yase mongkita kopoo kinita diabudodoo nia , bai yanila aki nakitayo , yanila yase momolongol oila kopoo linongol diabudodoo , bai yanila aki namolongol . "
40013018	" Ndongoliiyo oila koalatino andean pasabukonoo .
40013019	Kalibuang mo otuwong doi loloon bibilo doiyamo mian-mian mo molongol bilita bulaando ko Mian Bisa namapalentaan bai aki namangalatikene . Ibiliis lubat tukon alayo oila komo lapamo ano doi noano lalomo .
40013020	Kalibuang mo otuwong doi lipu mo batuon , doiyamo mian-mian mo molongol bilitadoo tulus talimayo , tukon noano monondok .
40013021	Bai bilita nia aki namoonggol doi noanoila , tobikon aki natataan malumbit , Sambuno yanila malaat susa kabai sinakisaa sabab bilitadoo , tuluus yanila akimo namaangga ,
40013022	Kalibuang mo otuwong doi laing mosoniton doiyamo mian-mian mo molongol bilitadoo , bai molilikene kona tuboan , tukon yase monondok . Sabab bilita doi Mian Bisa aki namoonggol doi noanoila tobikon aki natotingonii .
40013023	Kalibuang mo otuwong doi buta monondok , doiyamo mian-mian mo molongol bilitadoo tukon mangalatikene , yanila mangalatikene badaang daano komo sakat , daano komo noom kolono , daano komo tolu kolono . "
40013024	Yesus salitayo koidan meeng koandean doi mian badaang yana bantile , " Kalu Mian Bisa mapalenta kona bunoan pokakana andean nia : Meeng komian balimang asi sabukene kona kalibuang mo monondok doi naasi .
40013025	Daano kopopook meeng , singgatoo komian sasaibino daano mo moolo , do asidoo tumbuno namusu lubat mosabukene kopadang kalibuango antalano doi gandumoo maka yana taus .
40013026	Sambuno domo sinookonoo tubo tukon bunga-bungano tambuuno sumbot totiingoniimo do padang-padangoo .
40013027	Maka asidoo tumbuno namian sinasai lubat doi asidoo tumbuno tukon bantile , ' Tuan , bolikon kai Tuan motipas kalibuang mo monondok doi Tuan naasi ? Bulaando kona tealian modaanomo kopadang-padang imbali ? '
40013028	Asidoo tumbuno timbiliyo , ' Koiya musu nakokubai . ' Maka mian-mian mosinasaidoo mansadai koidan doi asidoo tumbuno , ' Tuan yase kami taus kibute do padang-padangoo ? '
40013029	' Inai , ' napotimbili , ' Sabab kalu do padang-padangoo binubut , maka gandumoo tokibut .
40013030	Tinggalemo padang-padangoo natubo singgat-singgat polong doi tembo bapupuiyan . Doiya singgat maka kubantil doi mian-mian mo bapupui : Pototongikene looluk padang-padangoo , boboiyo , maka suayo . Lapa doiya pototongikene dogandumoo , maka usekene doi longgo lalomo . ' "
40013031	Yesus basalitakene koidan doi mian momadaangoo meeng koandean , yana bantile , " Kalu Mian Bisa mapalenta kona bunoan pokakana naiya andean nia : Meeng komostol batuno moinala , maka sinabukon doi asi .
40013032	Mostol batuno doiyamo kokalibuang mo poipoisik tuuno . Bai kalu yana tubomo teali babasal doi antala mosinakakonoo . Yana teali kayung , tukon tomisi-tomisi lubat mokubai telea doi panga-pangano . "
40013033	Daano komeeng koandean bailong Yesus mo salitaikene doi mian badaang . " Kalu kai ko Mian Bisa mapalentamo , kona konandodoong pokakana buno lagi meeng koboine moalayo maka inojo tukon sangkap kolono kolitel taligu polong posaapon tuboi ! "
40013034	Sasaibino Yesus otunggulikene komian badaang tukon mangala andean .
40013035	Tobikon doiya tealimo konabi nabinantil , " Yaku mangala andean kalu basilingan tukon yanila ; yaku beekene kolobo mo tosookon salataa kodunia nia natinealikonan . "
40013036	Sambuno lapa doiya Yesus tinggalemo do mianoo mobadaang , maka usok doi bonua . Kona pololaing-pololaing lubat maka bantile , " Tama soba talakanggene doi kami koalatino koandean kaliangano kopadang mopotuboiy kogandum . "
40013037	Yesus timbiliyo , " Mian mo sabukene kona kalibuang mo monondokoo doiyamo Manusia Napau .
40013038	Asidoo doiyamo dunia nia . Kalibuang mo monondokoo doiyamo mian-mian mo lapamo teali Mian Bisa naumat . Padang-padang doiyamo mian-mian mo daano doi Ibiliis .
40013039	Musu mo sakakene do padangoo doiyamo Ibiliis . Oloyo bapupuiyan doiyamo Oloyo Nakiamatan , tukon mian-mian mo bapupuidoo doiyamo malaekat-malaekat .
40013040	Bunomo kai padang-padang pinototongikon tukon sinua doi aung lalomo , bunomo lakon doiya doi Oloyo Nakiamatan .
40013041	Manusia Napau sumboliiyo kona malaekat-malaekat mopo-totongikene sasaibino kona mian mo kubaiyo kolalim , tukon sasaibino komian bailong mo kubaiyo kulokisan .
40013042	Yanila sasaibino sinakukon doi aung babasal lalomo ; idoo yanila kokiil tukon sakisaa .
40013043	Tukon mian-mian mo loingiyo ko Mian Bisa namongiasan naikon kopanano pokakana kooloyo doi Mian Bisa na Dunia Boolu , yanila Tamano . Jadi kalu daano kotolingaimuyu , polengele ! "
40013044	" Kalu Mian Bisa mapalentamo , kona bunoan pokakana naandean nia : daano kobuat mo tatanom doi buta lalomo maka meeng komian posuunggene tukon usekene koidan doi butadoo lalomo . Doibundu sabab nasanaangan , do mianoo taus balukene sasaibino kona lobo masalo , maka yana abali tukon olio do butadoo . "
40013045	" Kalu Mian Bisa mapalentamo , kondondoongo pokakana naandean nia : Meeng komian badagang mounggolii mutiala mo maaling koolino .
40013046	Sambuno yana posuunggene komeeng komutiala batuno mo monondok tuuno , mosobit yana taus balukene sasaibino kona lobo masalo , maka yana oliyo mutialadoo meeng . "
40013047	" Kalu Mian Bisa mapalentamo , kondondoongo buno buani mo sinakukon doi paisu , maka matapu moisalomo koikan kaliangano .
40013048	Sambuno do buanidoo moono ikan , do buanidoo yanila bingkatemo doi buta tina . Lapa doiya yanila osulang maka alaase do ikan-ikanoo : Komonondok inabos doi loyang tukon komo aki namonondok sinakukon .
40013049	Bunomo lakon doiya doi Oloyo Nakiamatan ; malaekat-malaekat taus alaase ko mian-mian lokis doi mian-mian mo loingiyo ko Mian Bisa namongiasan .
40013050	Lapa doiya komian molokis sinakukon doi aung babasal . Idoo yanila kokiil tukon sakisaa . "
40013051	" Kai komuyu mangalatikene sasaibinodoo ? " Yesus sadaiyo . " Mangalati Tama ! " yanila timbiliyo .
40013052	Maka Yesus bantile , " Doiyamo kosababpo doi meeng kogulu agama mo lapamo teali Mian Bisa namian , pokakana meeng kobonua tumbuno mo buate kona buat doi naabosan lobo-lobo moboolu tukon momotuwamo . "
40013053	Sambuno lapa Yesus basalitakene do ande-andeanoo , yana tinggalemo do lipudoo ,
40013054	maka yana abali doi nalipu sinuungan . Indaa yana taus mongotunggul doi bonua kaleda tukon badaang komian mo mondongolii yana idoo , masaingding tuuno . Yanila bantile , " Naando namian nia namalaatan pandoiyan mobuno doiya ? Tukon doiyaa kona malaatan kuasa mokubaiyo kotanda mominasaingdinggon ?
40013055	Bolikon kai yana tukang kayung napau ? Bolikon kai yanadoo kotinano Malia ; tukon koutus-utuso doiyamo Yakobus , Yusuf , Simon , tukon Yudas ?
40013056	Tukon bolikon kai koutus-utuso boine daano modungol dimbaa koidan ? Doiyaa kona laatano sasaibinodoo ? "
40013057	Maka yanila tolayo Yesus . Maka Yesus bantile doi yanila , " Meeng konabi inodotii doi yayaa , alaasene doi nakampung susuungo tukon doi nabonua susuungo . "
40013058	Tobikon doiya Yesus aki namokubai badaang kolangge mominasaingdinggon idoo sabab yanila aki naanggayo .
40014001	A Doiya kotembono Helodes , tomundo doi Galilea , lengele bulaa kokaliangano Yesus .
40014002	Helodes bantile doi napagawe-pagawedoo , " Bisamo naiyamo Yohanes do Pasaudoo Mian mo tubomo koidan ! Doiyamo kosababpo yana daano kona kuasa mokubaiyo komo minasaingdinggon . "
40014003	Sabab akiyoon doiya Helodes sumboliiyo Yohanes nalinako tukon nabinoboi tukon nainusokon doi talunggu lalomo . Helodes kubaiyo buno doiya sabab Helodias kokaliangano , utuso Filipus naboloki .
40014004	Sabab Yohanes biasamo bontiikene Helodes , " Aki namoola ikoo kilayo Helodias ! "
40014005	Kona tutuuwan Helodes yase moakateyo Yohanes , bai yana matakutene komian , sabab yanila anggayo Yohanes daano meeng konabi .
40014006	Singgat doiya Helodes kubaiyo kona taum sinuungan , Helodias napau boine yana osuleng doi mianoo pollubotii salaano . Kona osulenganoo kubaiyo sanaang tuuno Helodes noano .
40014007	Tobikon Helodes paladandi tukon totopi baikon oila kona kinabi , yana beekene doi yana .
40014008	Sabab kotinano beena galal , do boinedoo bantile , " Yaku kabiyo Yohanes Pasau Mian oluno kubineekon diabudodoo doi meeng kodulang ! "
40014009	Helodes lengele do kakabidoo susa tuuno konoano . Bai yana molapamo batotopi doi namian inuang salaano , yana mapalentakene sulano do boinedoo nakakabi nabineekon .
40014010	Yana mosumbolii mian motaus doi talunggu sulano napatele Yohanes oluno . " Doibundu doi Yohanes olunodoo binaba inusokon doi dulang bungkukono tukon bineekon do boinedoo . Maka do boinedoo babakene doi tinano koidan .
40014011	
40014012	Lapa doiya Yohanes napololaing lubat moalayo Yohanes badano tukon kibule . Maka yanila taus tukon popitoikene do halloo doi Yesus .
40014013	Sambuno Yesus lengele do bilitadoo , yana lakit duangan susuungo tukon tinggalemo do lipudoo , taus doi meeng kolipu mo kiis . Bai sambuno komian toiyo doiya langgedoo , yanila tinggalemo konapoo lipu tukon taus tunduwo Yesus mololoi loloon buta tina .
40014014	Singgatoo Yesus loboson doi duanganoo yana kitayo do mianoo mobadaang , yana seseange mo yanila . Maka yana aline komian mo masakit doi yaniladoo .
40014015	oloyo kinobiano pololaing-pololaing Yesus lubat tukon bantile doi yana , " Oloyo kinobiano tukon nalipu nia tambasiil . Tadukai Tama nasumboliiyo yanila nataus , sulano yanila namalaat mongoli kaan doi kampung-kampung . "
40014016	" Inaimo napai taus , " Yesus bantile , " Komuyu komo beena kaan . "
40014017	" Komo daano doi kami tolongo lima koloti tukon lua koikan ! " Yesus pololaingo napotimbili .
40014018	" Babayomo doiya doisumai , " Yesus bantile .
40014019	Lapa doiya yana sumboliiyo do mianoo mobadaang osulang doi bulung bungkono . Maka yana alayo do lotidoo molima tukon do ikanoo molua , maka lelengea doi timbu tukon libakene kona syukuul doi Mian Bisa . Lapa doiya yana bisi-bisiliyo do lotidoo tukon limano maka beekene doi napololaing-pololaing sulano naebese-ebese doi mian-mianoo mobadaang .
40014020	Yanila sasaibino kaan polong bobosul . Sambuno lapa doiya , Yesus napololaing-pololaing pototongikene do lotidoo labino ; daano kosongulo lua kobois komo momoono .
40014021	Komo kaan doiya singgat uga-ugaate lima koloon komian , akiyoon natangait koboine tukon labuk-labuk .
40014022	Lapa doiya Yesus sumboliiyo kona pololaing-pololaing lakit doi duangan tukon mantailuk pintas doi paisudoo ; badungga daano yana mosumboliiyo do mianoo mobadaang namule . " Sambuno lapa do mianoo momadaang taus , Yesus liba doi meeng kobungkuko susuungo sulano nabaladoa . Oloyo popooko Yesus daano idoo susuungo .
40014023	
40014024	Napololaing-pololaingoo naduangan lakitan mododoono tuuno doi paisu tangano . Bokol tukon mbombuul pakapapuungo doi duanganoo sabab kombombuul posusul tukon duangan naampakonan .
40014025	Doi antalano batong tolu tukon batong noom dodowasoono , Yesus lubat doi yanila tukon ampakon doi paisu bungkukono .
40014026	Sambuno napololaing-pololaing kitayo yana moampakon doi paisudoo bungkukono yanila matakut tuuno . " Setan ! " yanila wookon doi napoo matakutan .
40014027	Bai Yesus timbiliyo , " Inai pobiyok , yaku nia Yesus , inai matakut ! "
40014028	Maka Petulus bantile , " Kalu ikoo doiyamo Yesus , sumboliiyo yaku kulubat ampakon doi paisu bungkukono . "
40014029	" Lubato , " Yesus timbiliyo . Jadi Petulus obulus doi duangan , maka ampakon doi paisu bungkukono tukon lubat doi Yesus .
40014030	Bai sambuno Petulus kitayo kobokol mobabasal tuuno doi paisudoo , yana polaing matakut tukon yana otuwong doi paisudoo . " Temeneno tomboniiyaku ! " Petulus wookon .
40014031	Yesus ulule kolimano tukon lakeyo yana maka bantile , " Petulus , Petulus , ikoo nia kinduung mumaangga . Bulaando ikoo mobalasaaki doi yaku ? "
40014032	Maka yanila luaila lakit doi duanganoo tukon dombombuu-loo polaing tade .
40014033	Maka Yesus napololaing-pololaing sosuba doi yana . Yanila bantile , " Bisamo ko Temeneno doiyamo Mian Bisa Napau ! "
40014034	Sambuno yanila polong doi paisudoo sembeleng , yanila ampakon doi Genesalet .
40014035	Tukon salataa komian idoo kitayo domo lubatoo Yesus , yanila sabukene do bilitadoo doi sasaibino kolipu mopokoolani do kotadoo . Maka sasaibino komian moseselon binaba doi Yesus .
40014036	Tukon yanila kabiyo doi Yesus sulano namoola singgile kona juba , mau natolongo bunduno . Maka sasaibino komo singgile teali tangalin .
40015001	Meeng ko Falisi miano tambuno tukon bubulaa kogulu agama doi Yelusalem lubat doi Yesus . Yanila mansadai doi yana ,
40015002	" Bulaando komu pololaing-pololaing molanggalemo kotumbunggita naadat ? Salataa naikon nakaan , yanila aki nakumesiyo kolimano looluk manulut palatulan ! "
40015003	Yesus timbiliyo , " Tukon bulaando komuyu molupaiyo ko Mian Bisa napalenta , tolongo sabab yase loingiyo koadat istiadat tumbunggita ?
40015004	Sabab ko Mian Bisa bantile , ' Odotiiyo kotamamu tukon tinamu , ' tukon ' Indee komo banti-bantile kulokis kotamano-tinano , sio nainukum mate . '
40015005	Bai komuyu otunggukene : kalu komian bantile doi olong tua , ' Oila komo moola kubeekene doi tamanggu-tinanggu , lapamo yaku sosubakene doi Mian Bisa , '
40015006	maka do mianoo akimo sinumbolii koidan moodotiiyo koolang tua . Jadi , tobikon tumbumu looluk naadat , komuyu lailainggene ko Mian Bisa nabantilan .
40015007	Komuyu mian bakala-kala ! Bisamo tuuno oila Nabi Yesaya nabinantikon doi komuyu , doiyamo ,
40015008	' Buno naiya ko Mian Bisa nabantilano : Do mianoo tolongo sosubaiyo yaku tukon bantil-bantilan , bai yanila noano odoon doi yaku .
40015009	Palasuma yanila sosuba doi yaku , sabab banggapi napalatulan yanila nainotunggukon buno baikon kupalatulan . ' "
40015010	Doibundu Yesus uange komian madaang tukon bantile doi yanila , " Polengele sulano pomangalati !
40015011	Mo usok doi babano aki nakubaiyo komian mosikit ; tolongo mo tobuat doi babano doiyamo komo tealikene yana mosikit . "
40015012	Maka Yesus napololaing-pololaing lubat tukon bantile doi yana , " Tama toiyo , ko Falisi-falisi miano manasalo konoanoila salataa molongol Tama nabantilan mobuno doiya ? "
40015013	Yesus timbiliyo , " Meeng kolangge mo bolikon Tamanggu doi sulugaa komo sakakene naapa kinubut .
40015014	Inai pomopusinggon do Falisidoo miano . Yaniladoo padagai-padagai mopiit ; tukon kalu komian piit tandane komian piit , lualuadoo otuwong doi bitu . "
40015015	Petulus bantile , " Tama tunggulikene doi kami koalatino do andeanoo ! "
40015016	Yesus timbiliyo yanila , " Kai komuyu akiyoon pomangalati ?
40015017	Akiyoon kai komuyu potoiyo , baikon komo usok doi babanggita obulus doi tianggita lalomo lapa doiya tobuat koidan ?
40015018	Bai komo tobuat doi babanggita , luwedoi noanggita ; doiyamo komo kubaiyo komian mominosikiton .
40015019	Sabab doi noanggita lubat kopikilan-pikilan mokulokis ; mo tealikene komian mangakate , poselekon , balolowa , pondikuk , bakala-kala , tukon batotosii .
40015020	Doiyamo kolobono komo tealikene komian minosikiton , tukon bolikon kai kaanan mo aki nda bakumosi . "
40015021	Doibundu Yesus tinggalemo do lipudoo tukon taus doi lipu moloolani kokota Tilus tukon Sidon .
40015022	Meeng koboine Kanaan doi lipudoo , lubat doi Yesus tukon wowookon , " Daud Napau , seaseangaku ! Daku pau boineno inusoki ibiliis . Kondondoongo payahmo tuuno . "
40015023	Yesus aki timbiliyo do boinedoo . Maka Yesus napololaing-napololaing lubat doi yana tukon kabiyo , " Tama , sumboliiyo boinedoo nataus . Yana tolongo wookon doi tonggulunggita ! "
40015024	Yesus timbiliyo , " Yaku binontokon tolongo doi bangsa Islael , tolongo tuuk doi yanila mo tapa . "
40015025	Do boinedoo lubat mososuba doi Yesus salaano tukon bantile , " Tulungiaku , Tuan . "
40015026	Yesus timbiliyo , " Aki namonondok mangala labuk-labuk nandemel tukon sinakukon doi asu . "
40015027	" Bisa , Tuan , " boinedoo timbiliyo , " bai koasu kaane kondemel labino mo otuwong doi tumbuno nameda . "
40015028	Maka Yesus bantile doi yana , " Tina , komu maanggaan babasalo ! Tealimo oila komu mongiasan ! " Doiya kosinggatoo do paudoo boineno tangalino .
40015029	Yesus tinggalemo do lipudoo , maka ampakon meseele doi Paisu Galilea bibilo . Lapa doiya yana libamo doi meeng kobunggul maka osulang idoo .
40015030	Badaang komian molubat doi yana mababa mian-mian mo pelong , mo piit , mo lemat , mo ponga , tukon badaang komian bailong mo seselon . Yanila abese do mian-mianoo doi Yesus salaano tukon yana aline do mianoo moseselon .
40015031	Mian badaang mo daano idoo masaingding tuuno , sodo yanila kitayo komian ponga moola basilingan , mian pelong moola tangalin , mian lemat ampakon , tukon mian mopiit teali mongkita . Maka yanila nggaa-nggaale kobangsa Islael na Mian Bisa .
40015032	Doibundu Yesus uange kona pololaing-pololaing maka bantile , " Yaku seaseange namian nia mobadaang . Tolumo kooloyo molapa yanila polaing yaku , tukon diabudodoo yanila akiyo kona ndemel . Yaku aki kuyase sobiiyo yanila mule tukon tiano momalaal , naaki yanila napadut doi loloon . "
40015033	Maka Yesus napololaing-pololaing mansadai doi yana , " Inaando konda malaatan ndemel nai lipu nia mokiis tuuk doi mian nia momadaang ? "
40015034	" Daano komoiya koloti doi komuyu ? " Yesus sadaiyo doi yanila . " Pitu , " yanila timbiliyo , " tukon bubulaa koikan . "
40015035	Maka Yesus sumboliiyo do mianoo mobadaang naosulang doi buta .
40015036	Maka Yesus alayo do lotidoo mopitu tukon do ikanoo , lapa doimbaa yana baladoa doi Mian Bisa . Lapa doiya yana bisi-bisiliyo do lotidoo tukon do ikanoo maka beekene doi napololaing-pololaing , tukon yanila ebes-ebese doi mianoo badaang .
40015037	Sasaibino do mianoo badaang kaan bobosul . Lapa doiya pololaing-pololaing Yesus pototongikene dondemeloo labino . Sasaibino pitu kobois momoonoh .
40015038	Kona kadaang komo kaan doiya singgat mamalane sangkap koloon komian , akiyoon natangait koboi-boine tukon labuk-labuk .
40015039	Lapa doiya Yesus sumboliiyo do mianoo namule . Yana susuungo lakit doi meeng koduangan tukon taus doi lipu Magadan .
40016001	Daano kobubulaa ko Falisi miano tukon Saduki miano lubat doi Yesus modesaake yana . Yanila kabiyo yana nakubaiyo kolangge mominasaingdinggon sulano natokita baikon yana modoi Mian Bisa kona lubatan .
40016002	Yesus timbiliyo , " Kalu kooloyo sodo nasopok , komuyu bantile , ' Monondok kodapang , sabab kotimbu memela . '
40016003	Tukon dodowasoono komuyu bantile , ' Oloyo nia naikon udan , sabab kotimbu memela tukon antonggon . ' Nah komuyu moola tantukene kodapang tukon kitayo kotimbu ndondoongo , bai koloonu palo-palosano aki namoola komuyu tantukene ! "
40016004	" Bukan maen kona kulokisan tukon napalalentelan komian doi loonu nia ? Komuyu kabiyo yaku kukubaiyo kolangge mominasaingdinggon . Komuyu aki pobinee meeng kolobo mominasaingdinggon kasuali langge mominasaingdinggon doi Nabi Yunus . " Sambuno lapa bantile buno doiya Yesus tinggalemo yanila tukon taus .
40016005	Sambuno Yesus napololaing-pololaing polong doi paisu sembeleng , maka nasodo yanila toiyo moaki napai makanggi loti .
40016006	Yesus bantil doi yanila , " Pobaingotii doi Falisi tukon Saduki miano napangaani . "
40016007	Molongol Yesus nabantilan mobuno doiya , napololaing-pololaing pobantikon meeng tukon bailong , " Yana bantile buno doiya sabab kita aki nda makanggi loti . "
40016008	Yesus toiyo oila yanila nasalita . Jadi yana bantile , " Bulaando komuyu mopusinggene moakiyo kopo loti ? Akiyoon namoonggol kopoo maanggaan !
40016009	Komuyu akiyoon po mangalatikene ? Kabudoon komuyu akimo poneneeke yaku mo bata-bataiyo lima koloti tuuk doi lima koloon komian ? Bulaa kobois nakadaang lotidoo labino komuyu pototongikene ?
40016010	Tukon bulaa koidan pitu koloti tuuk doi sangkap koloon komianoo ? Bulaa kobois kolabino komuyu pototongikene ?
40016011	Bulaando komuyu moaki pomangalatikene baikon yaku bolikono basilingan doi komuyu kokaliangano doi lotidoo ? Pobaingotii doi Falisi tukon Saduki miano napangaani ! "
40016012	Doibundu Yesus napololaing-pololaing mangalatikenemo baikon Yesus sumboliiyo yanila nabaingotii bolikon kai lagi mo pinake doi mokubaiyan loti , bai Falisi tukon Saduki miano naotunggul .
40016013	Yesus taus doi meeng kolipu moloolani kokota Kaisalea Filipi . Idoo yana sadaiyo kona pololaing-pololaing , " Manulut mian nabantilano , Manusia Napaudoo indee ? "
40016014	Pololaing-pololaing timbiliyo , " Daano komo bantile Yohanes Pasau Mian . Daano komo bantile Elia . Kobailong koidan bantile Yelemia , kai meeng konabi . "
40016015	" Bai kalu komuyu susuumuyu , yaku nia indee ? "
40016016	Simon Petulus timbiliyo , " Tama doiyamo Tomundo Pasalamat , Mian Bisa Napau Mo Tubo . "
40016017	" Ikoo laba tuuno , Simon Yona napau ! " Yesus bantile , " Sabab bolikon banggapi komo bontiikene doikoo bai Tamanggu doi sulugaa .
40016018	Tobikon doiya mutoiyo , ikoo doiyamo Petulus , batu mo moonggol . Tukon nia batu nia bungkukono naimbaamo daku kokondongano daku kaleda , mo aki namoola nalinunggui ; mau kai matean !
40016019	Yaku beekene doikoo kopogiling doi Dunia Boolu Mian Bisa . Oila komu pinantanggon doi dunia bungkukono , koidan pinantanggon doi sulugaa . Tukon oila komu binisakon doi dunia bungkukono , mau doi sulugaa tobisakon . "
40016020	Lapa doiya Yesus ingotiikene kona pololaing-pololaing sulano yanila naaki babotilanggene doi inde-indee baikon moi yanamo ko Tomundo Pasalamat .
40016021	Tambuun doi oloyodoo Yesus bontiikene doi napololaing-pololaing , baikon yana sio nataus doi Yelusalem tukon motoupi badaang kosakisaa doi katua-katua , imam-imam kapalano tukon gulu-gulu agama . Yana naikon inakate , bai oloyo kotoluno yana tubo koikoidan .
40016022	Maka Petulus kedele Yesus doi bibilo tukon anuukene , yana bantile , " Kalu momoola Mian Bisa nadedeenggene doiya langgedoo , Temeneno ! Inai doiya langgedoo nateali doi Temeneno ! "
40016023	Yesus mbaleng maka bantile doi Petulus , " Taus luwe naimbaa , Ibiliis ! Ikoo sembange yaku . Mupikilanoo , pikilan banggapi ; bolikon pikilan Mian Bisa ! "
40016024	Lapa doiya Yesus bantile doi napololaing-pololaing , " Mian mo yase laingaku sio natoliminggene kona kapalaluuwan doi yana susuungo , tanggunge kona kayung sempang , tukon lainge yaku .
40016025	Sabab mian mo yase bataanggene kona tuboan , lapus kona tuboan . Bai komian mo yase sosubakene kona tuboan motuuk doi yaku , yana malaat tuboan .
40016026	Oila kona labaan doi meeng komian , kalu sasaibino nadunia nia ano doi yana bai yana lapus kona tuboan ? Moola kai do tuboanoo nasinoboli tukon lobo bailong ?
40016027	Akimo namalumbit koidan Manusia Napau , posinggat-singgat tukon namalaekat-malaekat naikon molubat tukon Tamano nakuasa . Doiya kosinggatoo yana balese meeng-meeng komian pololoikon tukon nakokubai .
40016028	Potoiyo ! Doi komuyu nokon daano komo aki namate , kalu akiyoon nakitayo Manusia Napau molubat pokakana ko Tomundo . "
40017001	Noom kooloyo molapa Yesus babayo Petulus , tukon Yakobus maka utuso Yohanes , basusuunganggon doi meeng kobunggul mo tatandak .
40017002	Doi yanila salaano , Yesus tobolii koduduso ; Koduduso teali madialan pokakana kooloyo tukon napakean moute didilengan .
40017003	Doibundu dona pololaingoo motolu kitayo Musa tukon Elia pobasilingonii tukon Yesus .
40017004	Maka Petulus bantile doi Yesus , " Temeneno monondok tuuno kita naimbaa . Kalu Temeneno yase , yaku mokubai tolu kosandung dimbaa : meeng tuuk doi Temeneno , meeng tuuk doi Musa , tukon meeng tuuk doi Elia . "
40017005	Daano Petulus mobasilingan , bunong mo madialan tuuno tonggupiyo yanila tukon doi bunongoo lalomo tololongol koalalo mo bantile , " Naiyamo daku Pau sineang . Yana komo sanaanggene konoanggu . Lengele yana ! "
40017006	Doiya singgat sambuno dopololaing-pololaingoo lengele do mianoo alalo , yanila matakut tobikon yanila tootuku doi buta .
40017007	Bai Yesus lubat maka singgile yanila . " Pobanguno , " kona bantilano , " inai momatakut ! "
40017008	Salataa yanila mbalenge , yanila akimo namokita mau inde-indee komiano , tongo Yesus .
40017009	Salataa yanila tokolu doi bungguloo , Yesus ingotiikene yanila , " Inai mopopitoikene doi inde-indee komiano dopo kinitadoo budodoo , kalu akiyoon Manusia Napau nainotuboi doi namatean . "
40017010	Pololaing-pololaing Yesus mansadai doi yana , " Bulaando kogulu-gulu agama mobantile baikon Elia sio nalubat matailuk ? "
40017011	Yesus timbiliyo , " Takainomo Elia lubat tukon alapayo sasaibino kolangge .
40017012	Bai yaku bantile doikoo , Elia lapamo lubat , mau komian naaki natingoniiyo yana ; tukon yanila lailainggene yana manulut napai mongiasan . Tukon bunomo lakon doiya yanila naikon sakisaayo Manusia Napau . "
40017013	Maka dona pololaing mangalatikenemo komo Yesus nasinalita doiyamo Yohanes Pasau Mian .
40017014	Salataa Yesus tukon tolu kona pololaing-pololaing abali doi mian momadaangoo , meeng komalane lubat , sosuba doi Yesus salaano ,
40017015	tukon bantile , " Tama , seseange daku pau . Yana seselon kobutongo sintok . Doseseloo nakokubai idan-idan yana otuwong doi aung tukon idan-idan yana otuwong doi paisu lalomo .
40017016	Yaku babayomo yana doi Tama napololaing-pololaing , bai yanila aki namoola aline yana . "
40017017	Yesus timbiliyo , " Todudulo komuyu nia ! Komuyu tutuu mian mo aki namoloingi tukon aki namaangga . Polong indee kotembono yaku sio kudungol pototongi komuyu tukon sabal doi komuyu ? Babayo do paudoo doi suma . "
40017018	Maka Yesus palentayo do ibiliisoo natobuat doi paudoo . Tukon do ibiliis tobuato , maka do paudoo tangalin doiya singgatoo koidan .
40017019	Lapa doiya pololaing-pololaing Yesus lubat doi yana susuungo maka mansadai doi yana , " Tama , oila kosababpo kami moaki namoola siikayo do ibiliisoo ? "
40017020	Yesus timbiliyo , " Sabab komuyu akinduung pomaangga . Poneneeke ! Kalu komuyu kopoo maanggaan pokakana komostol batuno , komuyu moola pobantil doi bunggul nia , ' Biol imbali ! ' do bungguloo biol . Bai akiyo komeeng mo aki namoola komuyu kubaiyo !
40017021	Bai koibiliis mo pokakana naiya , tongo moola siniika tukon sambeang tukon bangapataiyan . "
40017022	Salataa Yesus napololaing-pololaing pototongi doi Galilea , Yesus bantile doi yanila ,
40017023	Akimo namalumbit koidan , Manusia Napau sinalakanggono doi banggapi nakuasa . " Yana naikon inakate , bai doi oloyo kotoluno yana tubo koidan . " Maka kona pololaing-pololaing teali poloon konoano tuuno .
40017024	Singgatoo Yesus tukon napololaing-pololaing polong doi Kapelnaum , pakabi-pakabi lulu Temeneno Nabonua lubat doi Petulus tukon mansadai , " Kopo gulu mebeal lulu doi Temeneno Nabonua kai aki ? "
40017025	Petulus timbiliyo , " Mebeal ! " Salataa Petulus mule , Yesus nggalakene tumbe yana , " Simon , bulaa komu palaat ? Indee komiano komo sio namebeal lulu kai lulu doi tomundo-tomundo dunia nia ? Mian madaang kai mian molubat ? "
40017026	" Mian molubat , " Petulus timbiliyo .
40017027	Kalu buno doiya , " Yesus bantile , " mian madaang aki napalaluu babeal . " Bai inaikai nda singgunge komian napalasaanoo . Jadi , potauso doi paisu po bapekai . Poalayo kopoo ikan tinapu tumbeno . Doi babano lalomodoo ikoo naikon malaat doy sukup pobeal nda lulu lua kita . Alayomo do doydoo tukon beale doi yanila konda lulu tuuk Temeneno Nabonua . "
40018001	Doiya kosinggatoo Yesus napololaing-pololaing lubat doi yana tukon mansadai , " Indee komo inaanggon babasal doi sasaibino ko Mian Bisa namian ? "
40018002	Yesus uange meeng kopau pau-pauno maka yana kekendenge doi salaanoila .
40018003	Maka yana bantile , " Poanggayomo ! Tongo kalu komuyu tobolii pokakana kopau-pau , komuyu teali Mian Bisa namian .
40018004	Komian mo pependeyo kobutongo tukon teali pokakana napau nia , doiyamo komo babasal doi Mian Bisa namian .
40018005	Tukon mian mo talimayo kopau pokakana naiya tobikon yaku , koalatino talimayo yaku . "
40018006	" Indee komo tealikene sala komeeng doi pau-pau pauno nia akimo namaangga doi yaku , tadukai batu gilingan nakinooton doi bulungo maka yana nakinolomos doi tobun mo atean .
40018007	Silakamo nadunia nia sabab mo tealikene kolobo mo kubaiyo kobanggapi baladosa . Takainomo langge-langge mobuno doiya naikon sidutu daano , bai silakamo komiano mo lubatene doiya !
40018008	Kalu limamu kai aimu kubaiyo ikoo baladosa , patele maka sakukene . Lobian komonondok ikoo tubo tukon Mian Bisa mau naakiyo kolimamu kai aimu sembeleng , maka mobaino ikoo sinakukon doi aung nalaka lalomo tukon lua-lua kolimamu maka aimu .
40018009	Tukon kalu matamu komo kubaiyo kolalim , tadukai musuwete maka musakukene . Lobian komonondok ikoo tubo tukon Mian Bisa mau naakiyo komatamu sembeleng , maka mobaino ikoo sinakukon doi nalaka lalomo tukon lua komatamu . "
40018010	" Awas inai mototulaiyo doi meeng komian mo poipoisik nia . Sabab poneneeke , yanila namalaekat-malaekat daano sidutu doi Tama salaano doi sulugaa .
40018011	Sabab Yesus lubat sulano nasalamatene komian mo tapa !
40018012	Bulaa komu palaat ? Andeno kalu daano komeeng komian mo mototooli sakat kodomba , maka nalapus komeeng kona domba , oila do mianoo nakinubai ? Tantu yana tinggale dona domba mo sio kolono sio doi bunggul maka nataus umboliiyo domo lapusoo .
40018013	Tukon kalu yana posuunggenemo koidan dona dombadoo - poanggayomo yaku - yana lobian kona sanaangan doi nadombadoo mo meeng tukon domo sio kolono siodoo mo aki nalapus .
40018014	Bunomo lakon doiya ko Tamamu doi sulugaa aki nayase doi meeng komian mo sosodoan kona maanggaan doi yaku nia yana tapa . "
40018015	" Kalu doutusomu kubaiyo kolalim doikoo , taus doi yana tukon tudoikene doi yana kona sinalakon . Kubaiyomo doiya lua komuyu inai pobiyok-biyok . Kalu yana loloiyo komu bantilan maka ikoo laatemo yana koidan .
40018016	Bai kalu aki babayo komeeng kabai lua komian koidan . Sabab doi Kitab Moliyous lalomo totulis , ' Kona kidikan lua kai tolu kosakisii moinuang kalu daano komeeng kotuduhan . '
40018017	Kalu yana aki natalimayo do mianoo naotunggul , popitoikene doiya langgedoo doi jemaat . Tukon doibundu , kalu yana aki natalimayo kojemaat naotunggul , poaanggenemo yana buno kopakabi lulu tukon meeng komian mo aki natingoniiyo ko Mian Bisa . "
40018018	" Potoiyo : Oila kopo pinantanggon doi dunia , mau doi sulugaa pinantanggon . Tukon oila kopo minoolakon doi dunia , mau doi sulugaa minoolakon .
40018019	Tukon potoiyo koidan : Kalu komuyu doi dunia nia lua komian pomeenggon motuuk doi oioilamo tolong tukon sambeanggene , do sambeangoo Tamanggu doi sulugaa talimayo .
40018020	Sabab doi naando lua kai tolu komian pototongi sabab yaku , yaku daano doi tangatanga yanila . "
40018021	Lapa doiya Petulus lubat doi Yesus maka mansadai , " Temeneno , kalu koutusonggu daano kona lalim doi yaku polong bulaa luunggon yaku sio kuompuniyo yana ? Polong pitu luunggon kai ? "
40018022	Yesus timbiliyo , " Aki , bolikon tongo polong pitu luunggon , bai pitu kolono luunggon napitu .
40018023	Sabab kalu ko Mian Bisa mapalenta , kondondoongo pokakana naandean nia : Meeng ko tomundo yase moolunase kona ata-ata nasamea .
40018024	Salataa yana tambuun kubaiyo kona bapalesaan , sinasalaanikon doi yana komeeng koata mo basamea doi imbu-imbuno ,
40018025	tukon akimo namoola tebeal . Jadi , do tomundodoo mapalentakene sulano do atadoo nabinalukon singgat-singgat tukon napau tukon naboloki , maka sasaibino kona buat sulano nabeale kona samea .
40018026	Atadoo sosuba doi tomundodoo salaano , tukon kabiyo , ' Tuan , sabal looluk doi muata . Ata naikon olunase ata nasamea . '
40018027	Tomundodoo seseangemo doi yana , tobikon yana apusanggenemo sasaibino kona samea .
40018028	Sambuno do atadoo tobuat , yana posuung tukon tulano , meeng koata koidan , mo basamea doi yana moimoiya koloon . Yana lakoyo do tulanodoo , maka peeke tukon bantile , ' Beale sasaibino komu samea ! '
40018029	Maka do tulanodoo sosuba doi salaano tukon kabiyo , ' Tulanggu sabal looluk , sasaibino yaku beale ! '
40018030	Bai do tulanodoo tolake . Koikoidan , yana usekene do tulanodoo doi talunggu lalomo polong yana beale kona samea .
40018031	Sambuno doata-atadoo bailong kitayo oila komo lapamo teali , yanila susa tukon yanila popitoikene doiya langgedoo doi tomundo .
40018032	Maka do tomundodoo uange do atadoo mo lokis tukon bantile doi yana , ' Ata mo lokis ! Sasaibino komu samea lapamo yaku apusanggene badungga ikoo mokabiyo doi yaku .
40018033	Bolikon kai ikoo sio mumangabos seang doi tulamu pokakana yaku molapamo seseange ikoo ? '
40018034	Tomundodoo nggimal tuuno . Do atadoo mo lokis inusokon doi talunggu lalomo polong yana olunase sasaibino kona samea . "
40018035	Yesus akabuse kona salita tukon nabantil-bantilan nia , " Bunomo lakon ko Tamanggu doi sulugaa naikon kubaiyano komuyu meeng-meeng , kalu komuyu aki poompuniyo koutuso-muyu tukon nasanaangan . "
40019001	Sambuno lapa Yesus bantile sasaibinodoo , yana tinggalemo ko Galilea maka taus doi lipu Yudea doi Paisu Yoldan sembeleng .
40019002	Badaang komian motunduwo yana , tukon yana tangalinggene yanila idoo .
40019003	Maka ko Falisi-falisi miano lubat mosobaiyo yana . Yanila mansadai , " Kalu nda ukum agama , kabudoon moola kai komian bauntale kona boloki tukon moisalomo kona alasan . "
40019004	Yesus timbiliyo , " Kabudoon komuyu akiyoon pobasayo doi Kitab Moliyous lalomo baikon Papasitaka komo kubaiyo kobanggapi , doi tumbeno lapamo tealikene yanila mamalane tukon boine ?
40019005	Tukon sambuno lapa doiya yana bantile , ' Doiyamo kosababpo mala-malane otinggale kotamano-tinano tukon pomeenggon kona boloki , maka luailadoo teali meeng . '
40019006	Jadi yaniladoo bolikono koidan lua komian bai meeng . Doiyamo kosababpo oila komo lapamo Mian Bisa pomeengggene akimo namoola kobanggapi pobauntakene . "
40019007	Maka ko Falisi-falisi miano mansadaikene doi yana , " Kalu buno doiya bulaando Musa moloasene komian mebee sulat potinggalan doi boloki mo binauntal ? "
40019008	Yesus timbiliyo , " Musa beena izin komuyu pobauntale kopoo boloki sabab komuyu susa poinotunggul . Bai kona tutuuwan aki nabuno doiya doi tumbeno .
40019009	Jadi , polengele nia : Indee komo bauntale kona boloki - bai do boinedoo aki nabalolowa - lapa doiya maka naosowaan koidan tukon boine bailong , do mianoo balolowa . "
40019010	Maka pololaing-pololaing Yesus bantile doi yana , " Kalu kopoo babaan langkai boloki buno doiya , tadukai naaki nda osowaan . "
40019011	Yesus timbiliyo , " Aki nasasaibino komian moola talimayo doiya bantil-bantilanoo , tongo mian-mian mo lapamo Mian Bisa tantukanggene .
40019012	Sabab daano komian mo aki nateali osowaan , sabab yanila takainomo sinuung bunomo doiya . Daano koidan komo aki namoola osowaan sabab yana mian bailong komo kubaiyo buno doiya . Tukon daano koidan komo piliyo susuungo moaki nakilayo osowaan , sulano namoola leleaniyo ko Mian Bisa . Mian mo moola talimayo naotunggul nia , tadumokai natalimayo . "
40019013	Daano komian mobabayo kona labuk-labuk doi Yesus sulano yana nabingkakene kolimano doi olunoila bungkukono tukon nasambeanggene yanila . Bai Yesus napololaing-pololaing nggimoliiyo do mian-mianoila .
40019014	Maka Yesus bantile doi napololaing-pololaing , " Sodiikenemo koiya labuk-labukokon nalubat doi yaku ! Inai popantane yanila , sabab komian mobuno naiya komo teali Mian Bisa namian . "
40019015	Maka Yesus bingkakene kolimano doi labuk-labukoo oluno bunggono tukon balakaatiyo yanila . Lapa doiya yana tauso .
40019016	Daano kooloyo meeng , meeng komalane lubat doi Yesus , " Tama Gulu , " nabantilan , " kokubai monondok oila komo sio kulakukanggene sulano namoola mantalima tuboan mobisa tukon posidutukon ? "
40019017	Yesus timbiliyo , " Bulaando ikoo mansadai doi yaku oila komo monondok ? Tongo daano komeeng komonondok . Kalu ikoo yase tubo , ikoo sio muloingiyo ko Mian Bisa napalenta . "
40019018	" Palenta mo bulaandodoo ? " mianoo mansadai . Yesus timbiliyo , " Inai momangakate , inai mobalolowa , inai mopondikuk , inai mobakala-kala ,
40019019	odotiiyo kotamamu tukon kotinamu ; tukon seseange kotulamu banggapi pokakana ikoo moseseange kobutomu susuumu . "
40019020	" Sasaibino do palentadoo lapamo kuloingiyo , " do mianoo motabokon timbiliyo . " Oilamo koidan komo palaluu ? "
40019021	Yesus bantile doi yana , " Kalu ikoo yase motalakana , ampakono mubalukene sasaibino kolobo . Kodoyno beekene doi mian motalalais , tukon ikoo malaat buat doi sulugaa . Lapa doiya , lubato mololo yaku ! "
40019022	Molongoi bantil-bantilanoo , mianoo motabokon taus tukon susa konoano sabab yana kaasa tuuno .
40019023	Maka Yesus bantile doi napololaing-pololaing , " Yaku bantile doi komuyu , maaling tuuno komian mokaasa nateali Mian Bisa namian .
40019024	Tukon nia koidan yaku yase bantile doi komuyu ; mumunda tuuno meeng kounta usok doi pakaut buango , kalu mobaino meeng komian mokaasa usok doi Mian Bisa na Dunia Boolu . "
40019025	Salataa kona pololaing-pololaing lengele doi Yesus nabanti-lanoo , yanila masaingding . " Kalu buno doiya , " yanila bantile , " indee komo mo moola salamat ? "
40019026	Yesus mbalenge yanila maka bantile , " Doi banggapi , doiya aki nateali ! Bai doi Mian Bisa , sasaibino teali . "
40019027	Maka Petulus bantile , " Kitayo kami nia lapamo tinggale sasaibino kolangge-langge sulano kami lainge Tama . Tukon indee naikon kombai linaat ? "
40019028	Yesus bantile doi yanila , " Poanggayomo : Doi Dunia mo Boolu , Manusia Napau osulang doi nakulusii nabatomundoan mo monondok . Doiya kosinggatoo komuyu daku pololaing-pololaing naikon osulang doi songulo lua kobatomundoan tukon moadiliyo kosongulo lua kobenseno bangsa Islael !
40019029	Tukon memeeng komian mo lapamo tinggale kona bonua , kai utuso mala-malane kai boine , kai tama-tina , kai pau-pau , kai naasi sabab yaku , doiya mianoo naikon mantalima sakat luunggon komo sakat . Tukon yana mantalima koidan tuboan mobisa tukon posidutukon .
40019030	Bai badaang komian diabudodoo kotumbeno teali mo doibundu tukon komo budodoiya nia doibundu naikon tealimo tumbeno . "
40020001	Kalu ko Mian Bisa mapalenta , kondondoongo pokakana naandean nia : Meeng koasi anggul tumbuno dodowasoono yana taus moumbolii mian mobalimang doi naasi anggul .
40020002	Sambuno lapa yana yase mobeale doi yanila meeng kodoy pelak meeng kooloyo , yana sumboliiyo yanila mobalimang doi naanggul asino .
40020003	Batong sio dodoa , do asidoo tumbuno taus koidan , tukon kitayo bubulaa komian modaano moosulang doi labotan .
40020004	Maka yana bantile doi yanila , ' Potauso komuyu pobalimang doi kuanggul asino . Yaku naikon beale kopo tambo mo sukup . '
40020005	Yanila polaing taus . Batong songulo lua suun kooloyo tukon koidan batong tolu kinobian asidoo tumbuno taus koidan tukon kubaiyo koidan kolangge mo pokakana .
40020006	Tukon uga-ugaate batong lima kinobiano , yana taus koidan tukon yana kitayo daano komian mo bapiada . Maka yana mansadai doi yanila , ' Bulaando komuyu motongo kokondong meeng kooloyo dimbaa tukon moakiyo kopo limang ? '
40020007	Do mianoo timbiliyo , ' Akiyo komo sasaiyo kami . ' ' Kalu buno doiya , ' do asidoo tumbuno bantile , ' potauso komuyu pobalimang doi kuanggul asino . '
40020008	Sambuno kinobian , asidoo tumbuno bantil doi namandol , ' Uangemo do polimang-polimangoo tukon beale kona pai tambo meeng-meeng , mulai doi mo sodo usok polong doi mo usok tumbeno . '
40020009	Maka domulaidoo balimang batong lima kinobian lubat . Yanila meeng-meeng mantalima meeng kodoy pelak .
40020010	Lapa doimbaa lubat koidan domo tinambodoo balimang salataa dodowasoono . Yanila pikikene yanila mantalima lobian . Banggokai yanila tolongo binee meeng kodoy pelak koidan .
40020011	Salataa talimayo do doydoo , yanila mondomukiyo doasidoo tumbuno :
40020012	' Polimang mo lubat doibundu doiya tolongo balimang meeng kojam . Kami mobalimang meeng kooloyo kopintal moonas , bai Tuan bayale yanila natambo pokakana tukon kami ! '
40020013	Asidoo tumbuno timbiliyo doi meeng komian doi yaniladoo , ' Tulando , yaku akiyo daku sala doikoo . Bolikon kai ikoo yase mantalima tambo meeng kodoy pelak komu balimangan meeng kooloyo ?
40020014	Tobikon doiya , alayomo komu tambo , tukon ampakono . Yaku yase beena tambo doi mian mo usok binduno pokakana tukon daku bineekon doi komuyu .
40020015	Kai aki namoola kukubaiyo daku iniyas tukon daku lobo ? Kai ikoo mosikit , sabab yaku monondok konoanggu ? ' "
40020016	Maka Yesus bantil koidan , " Bunomo lakon koidan komian doibundu teali mo mantailukon tukon mian mo mantailukon teali doibundu . "
40020017	Salataa Yesus badombaakon Yelusalem , doi loloon tangano yana uange kosongulo lua kona pololaing pototongi bangalaas . Maka yana bantile doi yanila ,
40020018	" Pondongoliiyo ! Kita budodoiya taus doi Yelusalem . Idoo Manusia Napau sinalakanggono doi imam-imam kapalano tukon gulu-gulu agama . Maka yana naikon inukum mate ,
40020019	doibundu sinalakanggon doi mian mobolikon Yahudi . Yanila totulaiyo yana , sakisaayo yana , tukon sempanggene yana . Bai doi oloyo kotoluno yana inotuboi koidan . "
40020020	Lapa doimbaa Zebedeus naboloki lubat tukon nalabuk-labuk doi Yesus . Doi Yesus salaano yana sosuba sulano namangkabi meeng kolangge .
40020021	" Tina oila komu kinabi ? " Yesus sadaiyo . Do bolokidoo timbiliyo , " Yaku yase daku pau luaila nia naosulang doi Tama bakalingano tukon bobono kalu Tama tealimo Tomundo . "
40020022	" Komuyu aki potoiyo oila kopo kinabi , " Yesus bantile doi yanila . " Moola kai komuyu po inume doi galaas sakisaawan nia mo sio kuinume ? " " Moola , " yanila timbiliyo .
40020023	Yesus bantile , " Takainomo komuyu naikon monginum koidan doi kugalaas . Bai kokaliangano indee naikon komo osulang doi bobo tukon bakalinganggu , doiya bolikon yaku komo tantukanggene . Do osulanganoo doiya tuuk doi mian mo lapamo Tamanggu tantukanggene . "
40020024	Singgatoo domo songulodoo kopololaing bailong lengele doiya langgedoo , yanila nggimoliiyo doi mianoo moluaila montolutus .
40020025	Tobikon doiya Yesus uange yanila sasaibino maka bantile , " Komuyu toiyo baikon katua-katua bangsa mo aki natingoniiyo ko Mian Bisa lailainggenemo kona mian . Tukon babasakene yanila dedekene yanila .
40020026	Bai komuyu aki namoola buno doiya . Bai komian mo yase teali babasal doi komuyu , sio nateali po peleleani .
40020027	Tukon mian mo yase tanggaal doi komuyu , sio nateali poata .
40020028	Pokakana buno Manusia Napau koidan ; yana lubat bolikon sulano nalineleani , bai sulano nameleleani , tukon nasalakanggene kobutongo teali potolos mian badaang . "
40020029	Singgatoo yanila tinggale ko Yelikho , badaang komian motunduwo Yesus .
40020030	Lua komian mopiit daano moosulang doi loloon bibilo . Sambuno yanila lengele Yesus moalomo , yanila wookon , " Daud Napau , seseange kami ! "
40020031	Mian badaang modaano idoo nggimoliiyo yanila tukon sumboliiyo yanila inai napelek . Bai yanila pololokon kakabukuan wookon , " Tuan , Daud Napau , seseange kami ! "
40020032	Maka Yesus tade tukon uange yanila . " Oila komo komuyu yase kukubaiyo doi komuyu ? " Yesus sadaiyo .
40020033	Yanila timbiliyo , " Tuan , kami yase mokitayo kolipu ! "
40020034	Yesus seseange yanila , maka taape yanila matano . Doiya singgat yanila moolamo kitayo kolipu . Maka yanila malaingo Yesus .
40021001	" I Sambuno loolanimo ko Yelusalem , yanila polong doi Betfage doi Zaitun Bunggulo . Idoo Yesus sumboliiyo lua kona pololaing ampakon loolukon .
40021002	" Potauso doi kampungoo mo sinasalaan , " Yesus tetebayo doi yanila . " Komuyu naikon mosobit kitayo daano komeeng kokaladai mokinooton tukon napau . Posodiiyo lua-lua tukon pobabayo doi sumai .
40021003	Kalu daano komian momansadai oioila , bontiikene doi tumbuno , Temeneno palaluuwo ' , maka do mianoo tukon mosobit sodiikenemo do kaladaidoo nabinaba . "
40021004	Langgedoo buno doiya sulano nateali oila konabi nabinantil buno naiya ,
40021005	" Bontiikene doi Sion , komu Tomundo lubat doikoo . Yana monondok konoano tukon molokiti meeng kokaladai , meeng kokaladai napau mo tatabokon . "
40021006	Lapa doimbaa doi napololaingoo molua tauso tukon loingikene doi Yesus natinetebakonoo doi yanila .
40021007	Yanila babayomo do kaladaidoo tukon napau . Maka yanila ombosiiyo do kaladai-kaladaidoo bungguto tukon napai jubah . Maka Yesus lokitiyo .
40021008	Badaang komian indaa moambasene kona pai jubah doi loloon , bai komian bailong mopotoli kayung langano tukon adadale doi loloon tangano .
40021009	Mian badaang mo ampakon mantailuk tukon motunduwo Yesus keikeison , " Tubo Daud Napau ! Binalakaatimo yana mo lubat tukon Temeneno sambuno ! Nggaale ko Mian Bisa mo Tatandak Tuuno ! "
40021010	Maka sambuno Yesus usok doi Yelusalem , sasaibino komian doi kotadoo teali nggabut . " Naiya indee miano ? " mian-mian doi kotadoo mansadai .
40021011	" Yana Nabi Yesus , lengget doi Nasalet doi Galilea , " mian badaang mo lainge Yesus napotimbili .
40021012	Lapa doiya Yesus usok doi Temeneno Nabonua , tukon siikayo sasaibino komian mo poboluki idoo . Yesus buanggeyo komeda-meda posobolian doy , tukon banggo-banggo babalu-kanan tomisi lapatiing .
40021013	Maka yana bantile doi mian-mianoo , " Doi Kitab Moliyous lalomo totulis baikon ko Mian Bisa bantile , ' Daku bonua binantil bonua sambeangan . ' Bai komuyu tealikene mian molokis nadungolan ! "
40021014	Mian-mian mopiit tukon molemat lubat doi Yesus doi Temeneno Nabonua , tukon yana aline yanila .
40021015	Bai imam-imam kapalano tukon gulu-gulu agama nggimal mokitayo komo minasaingdinggon Yesus mo kubaiyo . Tukon yanila nggimal molengele kolabuk-labuk mokokuweis doi Temeneno Nabonua , " Tubo Daud Napau ! "
40021016	Yanila bantile doi Yesus , " Ikoo lengele oila kona pai binantil ? " " Oode , yaku lengele , " Yesus timbiliyo . " Kai akiyoon komuyu pobasayo ayat doi Kitab Moliyous nia : ' Labuk-labuk tukon pau lumboon lapamo ikoo otunggule sulano namabantil manggaalan mo kana ' ? "
40021017	Lapa doiya Yesus tinggalemo yanila , maka tobuat doi kotadoo taus doi Betania tukon moolo idoo .
40021018	Modoakon dodowasoono , doi naampakonan abali doi kota , Yesus malaalo .
40021019	Yana kitayo komeeng koala batango doi loloon bibilo . Yana ampakon doi aladoo batango , bai aki namalaat mau nabaino meeng kosaono tolongo loono . Maka Yesus bantile doi kayungoo , " Ikoo akimo musao koidan ! " Aladoo batango polaing molooyu .
40021020	Sambuno Yesus napololaing-pololaing kitayo do kadadia-noo , yanila masaingding tuuno . " Bulaa kai do aladoo batango polaing mate banggadudul ? " yanila mansadai .
40021021	" Bisa , " Yesus timbiliyo , " Kalu komuyu maangga tukon aki po balasaak , komuyu moola pokubaiyo oila komo lapamo yaku lakukanggene doi ala batango nia . Tukon aki natongo doiya , bai komuyu moola pobantile kobunggul nia , Tobingkat tukon tasakukon doi tobun lalomo ' : maka doiya langgedoo naikon teali .
40021022	Oila mo komuyu po kinabi doi posambeangan , komuyu naikon talimayo , asal komuyu maangga . "
40021023	Doibundu Yesus abali doi Temeneno Nabonua , maka usok tukon mongotunggul idoo . Yana daano momongotunggul , imam-imam kapalano tukon sambu-sambu Yahudi lubat doi yana tukon mansadai , " Oila komu toiyano sasaibino nia ikoo moola kubaiyo ? Indee komo beenggon haak ? "
40021024	Yesus timbiliyo , " Yaku koidan mansadai doi komuyu , tukon kalu komuyu timbiliyo , yaku bontiikene doi komuyu tukon indee nahaak yaku mokubaiyo nalangge-langge nia .
40021025	Yohanes momansau mian tukon indee nahaak ? Mian Bisa kai banggapi ? " Maka imam-imam kapalano tukon sambu-sambu Yahudidoo tambuun posadaikene doi yaniladoo . " Kalu kita bantile , ' Tukon Mian Bisa nahaak , ' yana bantile , ' Kalu buno doiya bulaando komuyu akipo maanga doi yana ? '
40021026	Bai kalu kita bantile , ' Tukon banggapi nahaak , ' kita matakut doi mian badaang , sabab yanila sasaibino toiyo Yohanes daano meeng konabi . "
40021027	Jadi yanila timbiliyo , " Kami aki mai toiyo . " Maka Yesus bantile doi yanila , " Kalu buno doiya mau yaku aki kubantile doikoo tukon indee nahaak yaku mokubaiyo sasaibino nia . "
40021028	" Budodoiya bulaando komu palaat doi langge nia ? " Maka Yesus bantile koikoidan . " Daano komeeng kotama mo totooli lua kopau malaneno . Mianoo ampakon doi napau langgongo tukon bantile , ' Pau , ampakono balimang oloyo nia doi anggul asino . '
40021029	' Yaku aki kuyase , ' do paudoo timbiliyo . Bai lapa doimbaa boliimo kona pikilan tukon ampakono doi anggul asinodoo .
40021030	Lapa doimbaa tamanodoo ampakon doi napau koluano , tukon mabantil langge mo pokakana . ' Monondok , Tama , ' paudoo koluano timbiliyo . Bai yana aki naampakon .
40021031	Kalu doi paudoo luaila inaando komo loingiyo kotamano namongiasan ? " " Langgongo , " imam-imam kapalano tukon sambu-sambu Yahudi napotimbili . Maka Yesus bantile doi yanila , " Poanggayomo : Pakabi-pakabi lulu tukon boi-boine balolowa naikon mantailukon teali Mian Bisa naumat kalu baino komuyu .
40021032	Sabab Yohanes Pasau Mian lubat , tukon tudoikene doi komuyu bulaando kotuboan Temeneno mo yase , bai komuyu aki poyase maangga doi otungguloo ; bai kopakabi-pakabi lulu tukon boi-boine balolowa maanggamo doi yana . Bai mau kai nalapamo komuyu kitayo sasaibino doiya , komuyu akipo boliiyo kopo pikilan tukon akipo maangga doi Temeneno . "
40021033	" Ndongoliiyo naandean nia meeng koidan , " Yesus bantile . " Meeng komian buta tumbuno sakaiyo meeng kona anggul asino . Yana pagale potikunggon , tukon makali buang bapipisan anggul , lapa doiya maka kekendenge kosabua meeng batotoolian motatandak . Lapa doiya maka yana monggisabokene dona asidoo anggul doi molimangedoo , maka taus doi lipu bailong .
40021034	Sambuno laate kobapupuiyan anggul saono , buta tumbunodoo sumboliiyo kona peleleani-peleleani doi molimangedoo sulano natalimayo kona obos .
40021035	Bai domo limange do asidoo lakoyo do butadoo tumbuno napeleleani ; komeeng binobokii , kobailong inakate , tukon kobailong sinokuli batu .
40021036	Butadoo tumbuno sumboliiyo koidan kona peleleani bailong , lobian kona kadaang doi tumbenodoo . Bai yanila binunokon dotumbenodoo .
40021037	Doibundu butadoo tumbuno sumboliiyo doi yanila kona pau susuungo , ' Tantu daku pau inodotii , ' doi napopikikon .
40021038	Bai sambuno do polimangoo mo kitayo do butadoo tumbuno napau , yanila pobantikono meeng tukon bailong , ' Ah naiyamo yana , kotumbuno mohaakiyo . Mai nda akateyo yana , sulano kita malaat naobos ! '
40021039	Maka do paudoo linako , sinakukon doi tonggulung , maka inakate . "
40021040	Yesus mansadai , " Nah kalu do asidoo anggul tumbuno abali , yana naikon oila kona kubaiyano do polimang-polimangoo ? "
40021041	Yanila timbiliyo , " Tantu yana naikon akateyo do mianoo molokis , maka namonggisabokene do asidoo anggul doi mian bailong mo yase beena obos do butadoo hasilo doi tempono . "
40021042	Maka Yesus bantile doi yanila , " Kai akiyoon komuyu pobasayo komo totulis doi Kitab Moliyous lalomo ? ' Batu mo aki tukang bangunan napakeyo tealimo batu mo pinalaluu . Naiyamo ko Temeneno nakokubai ; monondok tuuno ! ' "
40021043	" Jadi poneneeke , " Yesus bantile , " sasaibino kohaak buno Mian Bisa naumat inala doikoo tukon bineekon doi bangsa bailong mo ampakonggene ko Mian Bisa napalenta-palenta .
40021044	Komian mo otuwong doi batudoo , naikon manas ; tukon do mianoo mo pinisaidoo batu , manas teali ambata . "
40021045	Doiya kosinggatoo imam-imam kapalano tukon Falisi-falisi miano lengele Yesus naande-andean , yanila toiyomo baikon Yesus basilinganggene yanila .
40021046	Jadi yanila pomeenggon molakoyo Yesus . Bai yanila matakutene komian badaang , sabab mian badaang aanggene Yesus meeng konabi .
40022001	Yesus basilingan koidan doi mian madaang tukon mangala andean ,
40022002	nabantilano , " Kalu Mian Bisa mapalenta , kona bunoan pokakana naandean nia : Meeng kotomundo kubaiyo kolamean basowaanan tuuk doi namalane .
40022003	Tomundodoo sumboliiyo kona peleleani-peleleani taus uange komian mo inuang doi lameanoo . Bai do mianoo moinuang aki nayase lubat .
40022004	Lapa doiya do tomundodoo sumboliiyo koidan kona peleleani-peleleani bailong . Yana bantile doi yanila : ' Bontiikene doi mian moinuangoo : Kolobo masalo lapamo tasadia . Saapi , tukon daku saapi napau mo monondok tuuno lapamo kinolot . Sasaibino sadiamo . Polubato doi lameanoo basowaanan !
40022005	Bai do mianoo mo inuang aki napopusinggon . Yanila ampakon doi nalimang memeeng - komeeng doi naasi , kobailong doi namangambalan ;
40022006	tukon kobailong lakoyo do peleleanidoo tomundo , maka bobokiiyo tukon akateyo yanila .
40022007	Sambuno do tomundodoo lengele do langgedoo , yana nggimal tuuno . Yana sumboliiyo kona suludadu moakateyo do pangakate-pangakatedoo , tukon suayo yanila nakota .
40022008	Lapa doiya yana uange kona peleleani-peleleani , maka bantile , ' Lamean basowaanan lapamo sadia , bai saibino komo inuang aki namoola .
40022009	Poampakono budodoiya doi loloon mobabasal , tukon pouange mau nabadaang komian molubat doi lamean basowaanan nia . '
40022010	Peleleani-peleleanidoo ampakono . Yanila ampakon doi loloon mobabasal maka pototongikene sasaibino komian napinosuunggon , mo monondok mau mo kulokis . Maka moono komian doi lamean basowaananoo tukon mian molubat .
40022011	Lapa doiya do tomundodoo usok mokita-kitayo domianoo molubat ; yana kitayo daano komeeng komian doi lameanoo mo aki namapake pakean lamean .
40022012	Maka yana sadaiyo do mianoo , Tulando , bulaando ikoo mousok dimbaa moaki mumapake pakean lamean ? ' Mianoo aki namoola mabantil oioila .
40022013	Maka do tomundodoo bantile doi peleleani-peleleani , ' Boboiyo koaino tukon limano namian nia , tukon sakukene yana doi tonggulung doi lipu nakalipookanan . Imbalimo kona daanowan kokiilan tukon sakisaawan . ' "
40022014	Maka Yesus akabuse kona andeanoo buno nia , " Badaang komo inuang , bai soisik komo tolilik . "
40022015	Lapa doiya Falisi-falisi miano ampakon bisalakene singgat-singgat bulaa kona moolaan yanila moosinggete Yesus tukon pasadai-pasadai .
40022016	Maka yanila sumboliiyo kona pai pololaing-pololaing ampakon doi Yesus polaing tukon bubulaa koanggota Helodes namian . Mian-mianoo bantile doi Yesus , " Tama Gulu , kami toiyo Tama monondok . Tama mongotunggul talaang tuuno ko Mian Bisa namongiasan motuuk doi banggapi , aki mupopusinggon komian bailong napalaat . Sabab Tama aki mulilike komian .
40022017	Tobikon doiya , Tama bontiikene doi kami : Kalu nda agama atulano , kai moola nda babeal lulu doi Tomundo kai aki ? "
40022018	Yesus toiyo konoanoila mo kulokisoo , jadi yana bantile , " He , komuyu mian-mian mokakaadukon ! Bulaando komuyu yase osinggete yaku ?
40022019	Soba tudoikene doi yaku dodoydoo komuyu mo pakeyo pebeal lulu ! " Maka yanila beekene doi yana meeng kodoydoo pelak .
40022020	Yesus mansadai doi yanila , " Gambal tukon indee miano sambuno naiya ? "
40022021	" Tomundo , " yanila timbiliyo . Maka Yesus bantile doi yanila , " Kalu buno doiya , beekene doi Tomundo oila komo Tomundo koona , tukon doi Mian Bisa oila komo Mian Bisa koona . "
40022022	Salataa yanila molongol do bantilanoo , yanila teali masaingding . Maka yanila ampakono tinggale Yesus .
40022023	Doiya kooloyonodoo koidan ko Saduki miano lubat doi Yesus . Yanila daano meeng komian tambuno mo pikikene baikon komian mate akimo natubo koidan .
40022024	" Tama Gulu , " yanila bantile , " Musa buno naiya kona otunggul ; Kalu meeng komalane mate , tukon yana akiyo kona pau , sio utuso nakilayo dobalunodoo sulano nadaano kona tulunan doi mianoo mo mate .
40022025	Daano pitu komian motolutus mo dungol dimbaa . Kolanggongo osowaan maka mate akiyo kona pau . Maka dobaluno tininggoliikon tuuk doi utuso .
40022026	Utusodoo aki namalumbit mate tukon akiyo kona pau . Bubuudoomo lakon tukon utuso kotoluno tuluus polong doi kopituno .
40022027	Doibundu boinedoo susuungo mate koidan .
40022028	Jadi , nalaate kotembono komian mate nainotuboiyan koidan , do boinedoo indee naboloki ? Sabab domo pituiladoo lapamo poala yana . "
40022029	Yesus timbiliyo , " Komuyu sala tuuno , sabab komuyu aki poalatiyo ko Kitab Moliyous , mau Mian Bisa nakuasa .
40022030	Sabab kalu komian momate abalimo tubo , yanila akimo naosowaanan koidan , bai yanila tubo pokakana komalaekat doi sulugaa .
40022031	Akiyoon baanggon komuyu pobasayo oila ko Mian Bisa nabinantil buno kokaliangano komian momate moinotuboi koidan ? Mian Bisa bantile ,
40022032	Yakumo Abalaham na Mian Bisa , Ishak tukon Yakub na Mian Bisa . ' Mian Bisadoo bolikon Mian Bisa mian momate . Yana Mian Bisa mian motubo ! "
40022033	Salataa do mianoo mobadaang lengele Yesus napobontiikon , yanila masaingdinggene tuuno kona otunggul .
40022034	Singgatoo Falisi-falisi miano lengele baikon Yesus molapamo kubaiyo ko Saduki miano akimo namoola basilingan oioila koidan , yanila pototongi .
40022035	Meeng komian doi yanila , doiyamo meeng kogulu agama , osinggete Yesus tukon meeng kopasadai .
40022036	" Tama Gulu , " nabantilano , " palenta oilakai komo tutuu doi agama atulano ? "
40022037	Yesus timbiliyo , " Seseange ko Temeneno Mian Bisa tukon sasaibino konoamu , tukon sasaibino kobutomu , tukon sasaibino komu pikilan .
40022038	Doiyamo kopalenta mo tutuu tukon moponting !
40022039	Palenta koluano pokakana tukon do tumbenodoo : Seseange kotulamu pokakana kobutomu susuumu .
40022040	Sasaibino koagama atulano Musa mo beekene tukon otunggul doi nabi kona luwean doi palentadoo molua . "
40022041	Daano ko Falisi-falisi miano pototongi idoo , maka Yesus mansadai doi yanila ,
40022042	" Oila komuyu kopo palaat doi Tomundo Pasalamat ? Indee nakatulunan yana ? " " Daud natulunan , " yanila timbiliyo .
40022043	" Kalu buno doiya , " Yesus sadaiyo , " oila kosababpo ko Mian Bisa Na Loh mobontiliyo Daud sulano nabantile Tomundo Pasalamat ' Temeneno ' ? Sabab Daud bantile ,
40022044	' Temeneno bantile doi ku Temeneno : osulang doi bakalinganggu taikon , polong yaku kubaiyo komu musu-musu loingiyo ikoo . '
40022045	Jadi kalu Daud sombuikene Tomundo Pasalamatoo , ' Temeneno ' , bulaando kona tealian yana katulunan Daud ? "
40022046	Akiyo komeeng komian momoola timbiliyo Yesus . Tukon mulai doi oloyodoo , akimo nadaano komo balani mansadai oioila koidan doi yana .
40023001	Maka Yesus bantile doi mian badaang tukon doi napololaing-pololaing ,
40023002	" Gulu-gulu agama tukon Falisi-falisi miano malaat kuasa sulano naunggoliiyo kona makisuut Musa naukum .
40023003	Tobikon doiya loingiyo tukon tulutiyo sasaibino yanila napinalentakon . Bai inai mokubaiyo oila kona pai kinubai , sabab yanila aki naampakonggene oila kona pai inotunggukon .
40023004	Yanila tuntute kolangge-langge mo maaling tukon beena palatulan-palatulan mo babalat , bai mau nabaino kai soisik yanila aki natulungiyo komian moampakonggene .
40023005	Sasaibino komo yanila lakukene tolongo kai sulano komian nakitayo . Yanila sangadaiyo mapake alos sambeangan mo bebelan tukon kobulusane kona jubah ale-aleno !
40023006	Yanila yase kotampat mo monondok tuuno doi lamean , tukon osulangan mosanaang doi bonua kaleda .
40023007	Yanila sanaang kalu mian odotiiyo doi labotan-labotan , tukon inuanggon ' Tama Gulu ' .
40023008	Bai komuyu inai poyase inuanggon ' Tama Gulu ' , sabab komu Gulu tongo meeng tukon komuyu sasaibino montolutus .
40023009	Tukon inai komuyu monguang meeng komian doi dunia nia ' Tama ' , sabab ko Tamamu tongo meeng , doiyamo Tama doi sulugaa .
40023010	Tukon inai komuyu poyase inuanggon ' Pongotunggul ' , sabab kopo pongotunggul tongo meeng , doiyamo Tomundo Pasalamat mo lapamo Mian Bisa dondiikene .
40023011	Komian mo babasal doi komuyudoo siokai nateali mupeleleani .
40023012	Komian mo katandake kobutongo naikon inepende , tukon mian mo pependeyo kobutongo naikon kinatandak . "
40023013	" Silakamo kai komuyu gulu-gulu agama tukon Falisi-falisi miano ! Komuyu tongo kakaadukon . Komuyu semba-sembange komian moteali Mian Bisa naumat . Bai komuyu susuumuyu aki poyase teali Mian Bisa naumat , tukon mian bailong mo yase , komuyu semba-sembange .
40023014	Silakamo kai komuyu gulu-gulu agama tukon Falisi-falisi miano : Komuyu tongo kakaadukon . Komuyu tongo tipuwe kobalu-balu tukon lambase kona bonua tukon sulano kopoo kulokisan naaki natotoi komuyu sambeang bulu-bulusan . Doiyamo kosababpo komuyu kopo ukuman naikon babalat !
40023015	Silakamo kai komuyu gulu-gulu agama tukon Falisi-falisi miano ! Komuyu tongo kakaadukon ! Komuyu ampakon dodoon pintosiiyo kotobun , tukon loloiyo kobuta tina tongo sulano po kubaiyo meeng komian nausok doi muagama . Tukon kalu lapamo do mianoo usok doi muagama , komuyu kubaiyo yana nalaka miano , mo lobian lua luunggon kona kulokisan doi komuyu susuumuyu !
40023016	Silakamo kai komuyu pongotunggul-pongotunggul mo piit ! Komuyu mootunggukene naiya , ' Kalu komian batotopi domii Temeneno Nabonua , do mianoo aki natokooton doi natotopidoo ; bai kalu yana batotopi domii mosoni doi Temeneno Nabonua , yana tokooton doi natotopidoo . '
40023017	Komuyu mian-mian bodoh mo piit ! Naando komo lobian monondok tuuno : namas , kai do Temenenodoo Nabonua mo tealikene do mosonidoo moliyous ?
40023018	Komuyu otunggukene naiya koidan , ' Kalu meeng komian batotopi domii balabaan , do mianoo aki natokooton doi natotopidoo ; bai kalu yana batotopi domii sosubakon doi balabaanoo bungkukono , yana tokooton doi natotopidoo . '
40023019	Todudulo kopo piitan ! Inaando komo lobian monondok tuuno ? Nasosubakon kai balabaan mo tealikene do sosubakonoo moliyous ?
40023020	Tobikon doiya , kalu meeng komian batotopi domii balabaan , doiya koalatino yana batotopi domii balabaan , tukon domii sasaibino kososubakon mo daano doi bungkukono .
40023021	Tukon kalu komeeng komian batotopi domii Temeneno Nabonua , doiya koalatino yana batotopi domii do Temenenodoo Nabonua , tukon domii do Mian Bisadoo mo dungol idoo .
40023022	Tukon kalu komeeng komian batotopi domii sulugaa , doiya koalatino yana batotopi domii doi Temeneno nakulusii , tukon tuuk doi Mian Bisa mo osulang doi nakulusiidoo .
40023023	Silakamo kai komuyu gulu-gulu agama tukon Falisi-falisi miano ! Komuyu kakaadukon . Lamba-lamba buno salasi , adas momaamis , tukon jintan , komuyu mebee soobos doi Temeneno kalu songulo koobos . Banggokai kolangge-langge mo ponding doi palatulan-palatulan agama , buno : Kaadilan , poseseangan , tukon taatan , komuyu akipo popusinggon . Banggokai doiyamo komo sio pokubaiyo , tukon inai polapusene kobailong koidan .
40023024	Komuyu katua-katua mo piit ! Pos doi po paisu ininum lalomo komuyu tilise , banggokai kounta komuyu lemese !
40023025	Silakamo kai komuyu gulu-gulu agama tukon Falisi-falisi miano ! Komuyu kakaadukon ! Manggo-manggo tukon mupinggan-pinggan komuyu kumosiyo doi tonggulungo nabili-bilisii bai doi lalomo manggilit tuuno tukon langge-langge komuyu molaate tukon doi ponggimalan tukon pomodokoan .
40023026	Falisi miano mopiit ! Kumosiyo looluk nabili-bilisii domanggo-manggodoo lalomo tukon domu pinggan , sulano doi tonggu-lungodoo koidan nateali bilisii !
40023027	Silakamo kai komuyu gulu-gulu agama tukon Falisi-falisi miano ! Komuyu tongo kakaadukon ! Komuyu pokakana kokibul-kibul mo sineet moute ; doi tonggulungo tokita monondok , bai doi lalomo moono tukon buku tukon sasaibino boowan .
40023028	Bunomo koidan komuyu . Doi tonggulung komuyu tokita monondok doi mian ; bai doi lalom komuyu moono tukon bakala-kalaan maka kulokisan . "
40023029	" Silakamo kai komuyu gulu-gulu agama tukon Falisi-falisi miano ! Komuyu kakaadukon ! Komuyu bangune kokibul-kibul mo monondok tuuk doi nabi-nabi , tukon komuyu bubungaiyo kopaliasano doi mian mo monondok kona tuboan .
40023030	Tukon bantile , ' Kalu andeno kami tubo doi loonudoo tumbunggami loolukonoo , aki mai moloingi yanila moakateyo konabi-nabi . '
40023031	Jadi komuyu mangakukenemo mau komuyu daano tulunan domianoo mo akateyo konabi-nabi !
40023032	Kalu buno doiya , pobanggadudulkenemo tukon poalapayomo kolalim-lalim mo lapamo tumbunggitadoo tambuune !
40023033	Komuyu kulokis tukon tulunan mian kulokis ! Bulaando kopoo tealian salamatene kobutomuyu doi nalaka ukumano ?
40023034	Ndongoliiyo momonondok : Yaku naikon makapatu doikoo nabi-nabi , mopandoi , tukon gulu-gulu ; kosoobos doi yaniladoo naikon komuyu akateyo , tukon kosoobos naikon komuyu sembange doi kayung sembang . Daano komo naikon komuyu sakisaayo doi bonua-bonua kaleda , tukon komuyu lelenggene doi meeng kokota tukon doi kota bailong .
40023035	Tobikon doiya , komuyu inukum sabab pomangakatean mian mo akiyo kona sala - tambuun doi Habel nainakatean mo akiyo kona sala polong doi Zakalia Belekia napau nainakatean komuyu akateyo doi Temeneno Nabonua napo kalatanan tukon balabaan .
40023036	Poanggayomo : sasaibino doiya tinonggungikon doi mian doi loonu nia ! "
40023037	" Yelusalem , Yelusalem ! Ikoo akateyo konabi-nabi , Mian Bisa nabobintokon ikoo sakule batu polong pomatekon . Madaango luunggon yaku yase dagaiyo sasaibino komu mian pokakana komanuk tinano mosoloupiyo kona pau-pau doi kapilo adeno , bai aki poyase !
40023038	Tobikon doiya , ko Mian Bisa akimo nalolainge ikoo .
40023039	Potoiyo : Tambuun diabudodoo ikoo akimo mukitayo yaku koidan polong ikoo bantile , ' Binalakaati yana mo lubat tukon Temeneno sambuno . '
40024001	A Salataa Yesus tinggale ko Temeneno Nabonua , kona pololaing-pololaing lubat doi yana tukon tudeyo kobangunan-bangunan Temeneno Nabonuadoo .
40024002	Yesus bantile doi yanila , " Kai komuyu kitayo sasaibinodoo ? Potoiyomo , akiyo komeeng kobatu doi bangunan-bangunanoo naikon mototinggal tosusun doi natangabosan . Sasaibino naikon linamas . "
40024003	Doibundu Yesus ampakon doi Zaitun Bunggulo , tukon daano moosulang , kona pololaing-pololaing lubat mopobasalitai tukon yana . " Bontiikene doi kami sasaibinodoo indee kotembono kona tealian , " yanila bantile doi yana , " Indee kopaloosano mookitakene Tama nalubatan tukon dunia nakiamatan ? "
40024004	Yesus timbiliyo , " Pobadagai , inai napolong komuyu totipu .
40024005	Sabab badaang komian molubat tukon moalayo kosambunggu tukon bantile , ' Yakumo kai do Tomundodoo Pasalamat ! ' Yanila naikon badaang komian natinipu .
40024006	Komuyu molongol salita poakatean tukon papalangan bulitano , bai inai pomatakut . Sabab doiya langge-langgedoo sio nateali , bai doiya akiyoon nalaate kotembono kona kiamatan .
40024007	Kobangsa meeng poakate tukon bangsa bailong , konegala meeng naikon lobosio konegala bailong . Doi yayaa naikon teali komalaalan tukon leali .
40024008	Sasaibino doiya sodo namangatambuunan tolong , pokakana komeeng koboine mo meneemiyonggon malalas doi namosuungan .
40024009	Doibundu komuyu linako tukon bineekon sulano po sinakisaa tukon inakate . Sasaibino komian doi dunia mosikitene komuyu sabab komuyu kupololaing .
40024010	Doiya singgatoo badaang komian momulutat , tukon molokis-lokise tukon pomosikiton meeng tukon bailong .
40024011	Badaang konabi-nabi mokala naikon molubat , tukon okoliiyo komian badaang .
40024012	Kokulokisan naikon landa buno doiya kona hebatan polong badaang komian moakimo namoola koidan poseang .
40024013	Bai mian mo bataanggon polong doibundu naikon sinalamaton .
40024014	Tukon Bilita Monondok kaliangano bulaando ko Mian Bisa namapalentaan naikon pinolonggon doi posaapon kodunia , sulano sasaibino komian moola molongol . Lapa doiya maka nasodo lubat kokiamat . "
40024015	" Komuyu naikon kitayo ' Kulokisan mo bamanas ' , pokakana komo buno Nabi Daniel nabinantil , kokondong doi tampat mo moliyous . ( Sasatan doi mobasayo : Popalatikanggene oila koalatino ! )
40024016	Doiya kosinggatoo , mian mo daano doi Yudea sio naobuleng doi bunggul .
40024017	Mian mo daano doi bonua atono bunggono inai naobulus momangala oila komo daano doi nabonua lalomo .
40024018	Mian mo daano doi naasi inai naabali moalayo kona jubah .
40024019	Buka maen , kona kulokisan oloyo-oloyodoo tuuk boi-boine mo tianan , tukon boboloki mo daano mosusuwo kona pau !
40024020	Posambeang sulano inai komuyu po obuleng doi tembo udan kai oloyo Tadean !
40024021	Doi oloyo-oloyo mo kulokisoo daano naikon kosusaan mobabasal mo akiyoon nateali salataa doi dunia natinealikonan looluk polong naiya nia , tukon akimo naikon nateali koidan .
40024022	Kalu kai ko Mian Bisa aki nakependeyo kotembono ; maka akiyono komeeng komian mo salamat . Bai tobikon naumat , ko Mian Bisa pependeyomo kotembono .
40024023	Doiya singgatoo kalu daano komeeng komian mobantile doi komuyu , ' Kitayo , do Tomundo Pasalamatoo daano naimbaa ! ' kai ' Yana daano idoo ! ' - inai poanggayo do mianoo .
40024024	Sabab naikon sumbut kopasalamat-pasalamat mokala tukon nabi-nabi mokala . Yanila kubaiyo kokokubai-kokubai mo akiyo kona bunoan , tukon mominasaingdinggon sulano nabatipu , kalu moola , mau Mian Bisa naumat koidan .
40024025	Jadi poneneeke ! Yaku lapamo popitoikene doi komuyu loolukonoo moakiyoon do langgedoo nateali .
40024026	Kalu komian bantile doikoo , ' Kitayo , yana daano indaa doi padang lalomo ! ' - inai komuyu po badombalaakon . Kai kalu yanila bantile , ' Kitayo , yana basookon doi kombiang nia lalomo ! ' - inai pomaangga .
40024027	Sabab Manusia Napau nalubatan pokakana kodidip laango motebeas doi tolopot tukon kopanano polong doi talise .
40024028	Inaando kona anoan kobunut , idoo daano kotomisi mokaane kobunut . "
40024029	" Aki namalumbit kona lapaan do susaanoo tumbeno , oloyo teali kalipookan , tukon bituwon akiyono kolaango . Bituon-bituon pauno tuwong luwedoi timbu , tukon mototooliyo kodapang teali nggabut .
40024030	Sambuno lapa doiya Manusia Napau paloosano tokita doi timbu . Doiya kosinggatoo sasaibino kobanggapi doi dunia kokiil . Yanila kitayo Manusia Napau molubat doi bunong bungkukono maka nakuasa tukon kinabasalan mo babasal .
40024031	Popuukon tolompet babasal pinuuko , tukon Manusia Napau sumboliiyo kona malaekat-malaekat mopototongikene kona mian doi sangkap kopasuno kolipu nai dunia nia doi timbu bunduno meeng polong doi timbu bunduno bailong . "
40024032	" Poalayo kootunggul doi ala batango . Kalu langa-langaano manampal tukon muyuk , tukon mangatambuuno sopii , komuyu toiyo baikon kotembo pintal loolanimo .
40024033	Bunomo lakon kalu komuyu kitayo do langge-langgedoo moteali , komuyu toiyo baikon kotembono loolanimo tuuno .
40024034	Potoiyo ! Do langge-langgedoo naikon teali akiyoon ko mian-mian mo tubo nia budodoo namate sasaibino .
40024035	Timbu tukon buta naikon lapus , bai daku bantilan sidutu-posidutukon . "
40024036	" Akiyo komo toiyo kooloyono tukon kojamo , malaekat-malaekat doi sulugaa aki , mau Mian Bisa Napaudoo aki , tolongo Tama tolong komo toiyo .
40024037	Kalu Manusia Napau lubat naikon kondondoongo pokakana doi loonu Nuh natuboan looluk .
40024038	Doi oloyo-oloyo moakiyoon do lombadoo babasal nalubat , komian badaang kaan inum , tukon basowaan . Bunomo lakon doiya momeenggon polong doi oloyo Nuh nausokan doi nakapal lalomo .
40024039	Sambuno do lombadoo lupayo yanila sasaibino , maka nasodo yanila toiyo oila komo teali . Bunomo lakon doiya kondondoongo naikon kalu Manusia Napau lubat .
40024040	Doiya kosinggatoo , lua komian daano mobalimang doi asi ; komeeng binaba , tukon komeeng tininggal .
40024041	Lua koboine modaano gilinge kona gandum ; komeeng binaba , tukon komeeng tininggal .
40024042	Jadi , pobadagai , sabab komuyu aki potoiyo komu Temeneno nalubatan .
40024043	Neneeke naiya ! Kalu andeno dobonuadoo tumbuno toiyo kojamo bulaa doi popookoo kopondikuk naikon lubat , yana aki namoolo , sulano kopondikuk aki nausok doi nabonua .
40024044	Tobikon doiya , komuyu sio pobasa-basadia . Sabab Manusia Napau lubat doi tembo mo aki posangka-sangkayo . "
40024045	Yesus bantile koidan , " Kalu buno doiya , peleleani mo inaando komo satia tukon mopandoi ? Yanamo komo tinealikon kapalano doi peleleani-peleleani bailong , sulano yana nabeena yanila kaan kana kotembono .
40024046	Monondok tuuno do peleleanidoo kalu kona tuan abali , tukon laate yana daano mokubaiyo kona limang .
40024047	Poanggayomo , do tuanoo monggidagaikenemo sasaibino kona buat doi peleleanidoo !
40024048	Bai kalu do peleleanidoo kulokis , yana naikon bantile doi noano lalomo ,
40024049	' Daku tuan daano malumbit maka naabali , ' maka yana tambuuno bobokiiyo kopeleleani-peleleani bailong , tukon kaan monginum tukon mian-mian momalangu .
40024050	Doibundu dona tuan abali doi oloyo tukon jam mo aki natinoi .
40024051	Maka do peleleanidoo naikon binobokii tutuuno doi natuan , tukon sinakukon doi tampat mian mokakaadukon . Yanila kokiil tukon sakisaa idoo . "
40025001	Kalu baikon Manusia Napau lubat buno Temeneno , kondondoongo pokakana doi andean nia lalomo : Songulo koboine mokotulaiyo bandolonoo suwe-suwele mangala posi , maka ampakon ndobotiyo dobadolonoo malane .
40025002	Lima komian doi yaniladoo longas , tukon lima kobailongoo pandoi .
40025003	Lima koboine mo longas babayo kona posi , bai aki namababa lisison pasadiakon .
40025004	Boine limailadoo mo pandoi babayo kona posi tukon nalisison sinadia .
40025005	Bandolon malanedoo malumbit nalubat , jadi do boinedoo pipiito maka yanila moolo .
40025006	Pintanga kopopook , maka sodo nalinongol koalalo moko-kuweis , ' Bandolonoo malaneno lubato ! Maimo nda ndobotiyo yana ! '
40025007	Boinedoo mosongulo bangun , maka suayo kona pai posi .
40025008	Boi-boinedoo mo longas bantile doi mo pandoidoo , ' Beenggami polisison soisik sabab komai posi kabimo poso . '
40025009	' Aki namoola ! ' boi-boinedoo mo pandoi napotimbili , ' sabab inaikene kita sasaibino aki nasukup konda lisison . Poampakono mongoli doi teko . '
40025010	Do boi-boinedoo mo longas ampakon mongoli lisison . Sodo yanila ampakon , lubato dobandolonoo malaneno . Boinedoo molimaila mo pandoi mo daano kona lisison usok polaing tukon dobandolonoo malane doi tampat balameanan , tukon kotataapon tinataapikono !
40025011	Doibundu boi-boinedoo bailong lubat . Yanila wookon , ' Tuan , Tuan , bukayo natataapon nia sulano mai usok . '
40025012	Bai do bandolon malanenodoo timbiliyo , ' Yaku aki kutingoniiyo komuyu ! ' "
40025013	Maka Yesus opupusiyo kona andeanoo buno naiya , " Tobikon doiya pobada-badagai , sabab komuyu aki potoiyo kooloyono kai kojamo . "
40025014	" Kalu kai Manusia Napau lubat buno Temeneno kondondoongo pokakana nai andean nia lalomo . Meeng komalane lengget ampakon doi lipu mododoon . Yana uange kona peleleani-peleleani , maka monggitotoolikene kona buat doi yanila .
40025015	Doi memeeng kopeleleanidoo yana beekene manulut nangginoolakon pau meeng tukon pau meeng . Doi meeng komian yana beena lima koloon kodoy mosoni . Doi bailong yana beena lua koloon kodoy mosoni . Tukon doi meeng koidan yana beena sololoon kodoy mosoni . Maka yana ampakono .
40025016	Peleleani mo mantalima lima koloon kodoy mosoni polaing ampakon badagang , maka malaat utung lima koloon kodoy mosoni koidan .
40025017	Bunomo koidan do peleleani mo mantalima lua koloon kodoy mosoni malaat utung koidan lua koloon .
40025018	Bai dopeleleanidoo mo mantalima sololoon kodoy mosoni ampakon makali buang doi buta , maka seekene dona tuan nadoy idoo .
40025019	Lapa doiya malumbit tuuno , maka do peleleanidoo natuan mule , maka tambuun kubaiyo kona polekengian tukon yanila .
40025020	Peleleani mo mantalima lima koloon kodoy mosoni lubat , tukon salakanggene songulo koloon . ' Tuan , ' yana bantile , ' Tuan beekene doi yaku lima koloon kodoy mosoni . Kitayo niiya , yaku daano malaat utung lima koloon koidan . '
40025021	' Monondok , ' tuanoo nabantilano , ' ikoo peleleani mo monondok tukon satia . Sabab ikoo moola muinangga tukon mo soisik , yaku maanggakene komo badaang doikoo . Usoko tukon malaingo mobalabalasanaang polong yaku ! '
40025022	Maka peleleani mo mantalima lua koloon kodoy mosonidoo lubat , tukon bantile , ' Tuan , Tuan lapamo beekene yaku lua koloon kodoy mosoni doi yaku . Kitayo , yaku malaat utung lua koloon koidan . '
40025023	' Monondok , ' tuanoo bantile , ' ikoo peleleani mo monondok tukon satia . Sabab ikoo moola muinangga tukon mo soisik , yaku maanggakene doikoo komo badaang doikoo tukon malaingo mobala-balasanaang tukon yaku ! '
40025024	Doibundu dopeleleanidoo mo mantalima soloon kodoy mosoni lubat , tukon bantil , ' Tuan , yaku toiyo Tuan meeng komian mo balani . Tuan pupuiyo kosaono doi lipu Tuan moaki namasakakon , tukon mangala hasilo doi lipu Tuan moaki namotipas kalibuang .
40025025	Yaku matakut , jadi yaku taus moseekene Tuan nadoy doi buta lalomo . Naiyamo Tuan nadoy . '
40025026	' Ikoo peleleani mo lokis tukon malas ! ' tuanoo nabantilano . ' Bolikon kai ikoo lapamo toiyo baikon yaku mobapupui doi lipu moaki kubasakakon , tukon mangala hasilo doi lipu moaki kumotipas kalibuang ?
40025027	Kalu buno doiya , siokai ikoo abese daku doydoo doi bank , sulano kalu yaku mulemo yaku moola talimayo daku doydoo tukon bungano .
40025028	Tobikon doiya , alayomo doydoo doi yana , tukon beekene doi mianoo mo daanomo kosongulo koloon kodoy mosonidoo .
40025029	Sabab komian mo daanomo koona , binee koidan lobian badaang , tukon yana ano kona lobianan . Bai komian mo akiyo koona , soisik komo daano doi yana inala koidan .
40025030	Tukon do peleleanidoo mo akiyo kotakoso , sakukenemo doi tonggulung doi kalipookan lalomo . Imbali yana kokiil tukon sakisaa ! ' "
40025031	" Kalu kai Manusia Napau lubat buno tomundo sasaibino kona malaekat lainge yana , yana osulang doi nakulusii monondok .
40025032	Sasaibino kobangsa nai dunia nia pinototongikon doi salaano . Maka yana alaase yanila teali lua kotambuno pokakana kopototooli iyayon moalaase kona domba doi domba .
40025033	Mian-mian mo loingiyo ko Mian Bisa namongiasan pinototongikon doi bakalingano , tukon kobailong doi bobono .
40025034	Doibundu do tomundodoo bantile doi mianoo modoi bakalingano taikon , ' Maimo , komuyu Tamanggu mo balakaatiyo . Usoko doi ku Batomundoan lalomo mo lapamo sinadiakon doikoo salataa dunia natinealikonan .
40025035	Sabab doi tembo yaku malaal , komuyu beenggu kaan , tukon yaku molou , komuyu beenggu monginum . Yaku meeng komian molulubaton , komuyu talimayo yaku doi mubonua .
40025036	Yaku aki kubapake , komuyu beena yaku pakean . Yaku seselon , komuyu pakuliyaku . Yaku tinalunggu komuyu tulungiyaku . '
40025037	Maka do mianoo bantile , ' Temeneno , oila kotembono kami kitayo Temeneno malaal maka kami beena kaan Temeneno , kai molou maka kami beena Temeneno monginum ?
40025038	Oila kotembono kami kitayo Temeneno pokakana komian molulubaton maka kami motalimayo Temeneno doi mai bonua lalomo ? Oila kotembono Temeneno aki nabapake , maka kami beena Temeneno pakean ?
40025039	Oila kotembono kami mokitayo Temeneno seselon kai tinalunggu , maka kami tulunge Temeneno ? '
40025040	Tomundodoo naikon timbiliyo , ' Potoiyo : Doi tembo komuyu pokubaiyano do langgedoo , mau natolongo doi meeng komian doi utus-utusonggu mo tinotulai , koalatino komuyu kubaiyo tuuk doi yaku ! '
40025041	Maka do tomundodoo naikon bantile , doi mianoo modaano doi bobono taikon , ' Ampakono naimbaa , mianoko molokis ! Usoko doi aung lalomo mo akiyo kona posoan , mo lapamo sinadiakon doi Ibiliis tukon namalaekat-malaekat !
40025042	Sabab doi tembo yaku malaal komuyu akipo beenggu kaan ; yaku molou komuyu akipo beenggu monginum .
40025043	Yaku mian sodo lubat , komuyu aki potalimayo yaku doi po bonua lalomo . Yaku aki kubapake , komuyu akipo beenggu pakean , yaku seselon tukon doi talunggu , komuyu akipo tulungiyo yaku . '
40025044	Maka yanila naikon bantile doi yana , ' Temeneno , oila kotembono kami mokitayo Temeneno momalaal kai molou , kai meeng komian mosodo lubat , kai aki nabapake , kai seselon , kai tinalunggu , tukon kami aki natulunge ko Temeneno ? '
40025045	Tomundodoo timbiliyo , ' Potoiyo : doi tembo komuyu akipo yase tulunge komeeng komian mo tinotulai nia , koalatino komuyu akipo yase tulungiyo yaku . '
40025046	Maka do mianoo inukum tukon ukuman mo akiyo kona pupusan , bai komian mo kubaiyo ko Mian Bisa namongiasan malaat tuboan mobisa tukon posidutukon . "
40026001	Sambuno Yesus lapa otunggukene sasaibino do langge-doo , yana bantile doi napololaing-pololaing ,
40026002	" Komuyu toiyo lua kooloyo koidan Oloyo Babasal Paskah , tukon Manusia Napau naikon sinalakanggon sulano nasinempanggon doi kayung sempang ! "
40026003	Doiya kosinggatoo imam-imam kapalano tukon katua-katua Yahudi pototongi doi Imam Babasal Kayafas nakamali .
40026004	Yanila posadaikene sulano nalakoyo Yesus tukon aki natinoi , tukon akateyo yana .
40026005	" Bai , " yanila bantile , " inai do langgedoo nakinubai doi lamean tembono , sabab naikon sumbut kopo nggalanggabutonan doi layat . "
40026006	Salataa Yesus daano doi Betania , doi Simon nabonua doi mo loolukoo kanakon takatol mo minosikiton ,
40026007	meeng koboine lubat doi Yesus . Yana mababa meeng kobotol mokinubai luwedoi batu galaas , koantoko lisison mobabangi mo maaling . Doiya singgat Yesus daano moosulang kaan , do boinedoo kundongiikene do lisisonnoo mobabangi doi Yesus oluno bunggono .
40026008	Yesus napololaing-pololaing kitayo do langgedoo yanila teali nggimal . " Oila kona totuuk sasaibino nia modinadaat ? " yanila bantile .
40026009	" Lisison mobabangidoo moola nabinalukon tukon koolino maaling tuuno , maka kodoyno nabineekon doi mian motalalais ! "
40026010	Yesus toiyo yanila napikilan , maka yana bantile , " Bulaando komuyu mokubaiyo susa naboine nia ? Yana kubaiyo kolobo mo monondok tukon tanggaal tuuk doi yaku .
40026011	Mian motalalais sidutu daano doi komuyu , bai yaku aki kusidutu polaing-laing tukon komuyu .
40026012	Tukon nakundangano do lisison lambudoo mobabangi doi butonggu , yana masadiakene yaku tuuk daku kinibulan .
40026013	Poanggayomo ! Doi posaapon kodunia , inaando tolong ko Bilita Monondok moluwedoi Mian Bisa napinolonggonan , boine nia nakokubai naikon binasalitakon koidan teali tondoon doi yana . "
40026014	Maka meeng komian doi songulo lua Yesus napololaing , kosambuno Yudas Iskaliot , ampakon doi imam-imam kapaJa .
40026015	Yana bantile doi yanila , " Oilakai naikon komuyu kopo bineekon doi yaku kalu yaku beekene Yesus doi komuyu ? " Maka yanila mangait tolu kolono kodoy pelak , maka yanila beekene do doydoo doi yana .
40026016	Tambuun doiya singgat Yudas moumboliimo todanan mo monondok sulano naloilokise Yesus .
40026017	Doi oloyo tumbeno doi Lamekanano ko Loti Moakiyo ko Lagino , Yesus napololaing-pololaing lubat doi yana . Yanila mansadai , " Naando Tama naiyasano kami mosadiayo kokinaan Paskah tuuk Tama ? "
40026018	Yesus timbiliyo , " Tauso doi meeng komian doi kota tukon bontiikene doi yana , ' Tama Gulu nabantilan , lapamo polong kotembono motuuk doi yaku ; yase lamekene kolamean Paskah doi mubonua posinggat-singgat tukon kupololaing-pololaing . ' "
40026019	Yesus napololaing-pololaing kubaiyo oila komo Yesus nasinumboliikon doi yanila . Yanila ampakon sadiayo kokinaan doi Paskahdoo .
40026020	Salataa popook , Yesus tukon songulo lua kona pololaing osulang kaan .
40026021	Daano yanila mokaan Yesus bantile , " Pondongo-liiyo : meeng komian doi komuyu naikon loilokise yaku . "
40026022	Pololaing-pololaing Yesus lengele doiya teali susa . Maka yanila meeng komian tukon meeng mansadaikene doi Yesus , " Tantu bolikon yaku komo Tama naminakisuuti ? "
40026023	Yesus timbiliyo , " Mian mo kemeke koloti doi manggo lalomo posinggat-singgat tukon yaku , yanamo naikon komo loilokise yaku .
40026024	Takainomo Manusia Napau naikon mate , buno komo totulis doi Kitab Moliyous lalomo . Bai silakamo kai komiano mo loilokise Manusia Napau ! Tadukai do mianoo naaki nasinuung ! "
40026025	Maka Yudas do poloilokisoo bantile , " Tantu bolikon yaku Tama Gulu naminakisuuti ? " Yesus timbiliyo , " Bunomo kai komu bantilan . "
40026026	Salataa yanila kaan , Yesus mangala loti , maka sambeang . Doibundu yana bata-bataiyo do lotidoo tukon limano maka beekene doi napololaing-pololaing tukon bantile , " Alayo , tukon kaane ; naiyamo kobutonggu . "
40026027	Lapa doiya yana mangala meeng kogalaas anggul , maka sambeanggene doi Mian Bisa . Doibundu yana beekene do angguloo tukon abosano doi napololaing-pololaing , tukon bantile , " Inume , komuyu sasaibino .
40026028	Sabab naiyamo kosaunggu mo sahkanggene ko Mian Bisa nadandi - sau mo kinundang tuuk doi mian badaang , tuuk potolos yanila nalalim .
40026029	Anggayomo : Yaku akimo kai naikon kumonginum naanggul nia koidan polong doi tembo yaku inume koanggul mo boolu posinggat-singgat tukon komuyu doi Tamanggu na Dunia Boolu . "
40026030	Doibundu yanila mananikene meeng konanian panggaal . Tukon salataa lapa doiya yanila ampakon doi Zaitun Bunggulo .
40026031	Maka Yesus bantile doi napololaing-pololaing , " Naiya popookia koidan komuyu sasaibino obuleng tinggale yaku ; sabab doi Kitab Moliyous lalomo totulis ; ko Mian Bisa bantile , ' Yaku naikon akateyo do pototoolidoo , tukon kona domba teali sasabul . '
40026032	Bai salataa yaku inotuboi koidan , yaku ampakon matailukiyo komuyu doi Galilea . "
40026033	Petulus bantile doi Yesus , " Batadikenemo sasaibino natinggale Tama , bai yaku aki kutinggale Tama ! "
40026034	" Neneeke , " Yesus bantile doi yana , " Napopookia koidan , akiyoon komanuk nakokuuwa , ikoo tolumo luunggon muaki-yenggene yaku . "
40026035	Petulus timbiliyo , " Mau kumate polaing Tama , yaku aki naikon kubantile baikon moaki kutingoniiyo Tama ! " Tukon sasaibino kona pololaing bailong bantile buno doiya .
40026036	Lapamo doiya Yesus ampakon tukon napololaing-pololaing doi meeng kolipu kosambuno Getsemani . Imbali yana bantile doi yanila , " Osulang dimbaa yaku daano motaus sambeang . "
40026037	Maka yana uange Petulus tukon Zebedeus napau lua taus polaing tukon yana . Yana nomiiyomo poloon tukon susa .
40026038	Yana bantile doi napololaing-pololaing , " Konoanggu poloon tuuno pokakana yaku naikon momatemo . Podungolo dimbaa , tukon pomalaing mobada-badagai tukon yaku . "
40026039	Doibundu Yesus taus mododoon soisik , maka yana ladanggene kotuulo doi buta maka sambeang . " Tama , " kona bantilano , " kalu moola , dedeenggene doi yaku kosakisaa mo sio kutoupiyo nia . Bai inai moloingiyo daku mongiasan ; tongo Tama namongiasan komo teali . "
40026040	Lapa doiya Yesus abali doi napololaing mototuiladoo tukon laate yanila daano momoolo . Yana bantile doi Petulus , " Tongo meeng kojam komuyu tolu komuyu aki namoola pobadagai tukon yaku ?
40026041	Pobada-badagai kai , tukon posambeang sulano komuyu naaki pokanakon palasobaan . Takainomo komu pikilan yase komo kana bai komuyu aki namoola , sabab banggapi nakokubai lemah . "
40026042	Yesus taus sambeang koidan , kona bantilano , " Tama , kalu nasakisaawan nia sio kutoupiyo , tukon akimo namoola dinodoonggon , batadikenemo kai Tama namongiasan komo teali . "
40026043	Sambuno lapa doiya Yesus abali koidan , tukon laate kona pololaing-pololaing daano momoolo , sabab yanila todudul pipiito tuuno .
40026044	Koikoidan Yesus tinggale yanila tukon doiyamo kotoluno luunggon yana sambeang tukon mabantil bantil-bantilan mo pokakana .
40026045	Lapamo doiya yana abali koidan doi napololaing-pololaing tukon bantile , " Kai daano komuyu momoolo tukon balasanaang ? Kitayo , laatemo kotembono Manusia Napau nasinalakanggonan doi mian mobaladosa nakuasa .
40026046	Pobanguno , mai nda taus . Kitayo ! Mian mo loilokise yaku lubato ! "
40026047	Daano Yesus mobasilingan , Yudas , meeng komian doi mosongulodoo lua kona pololaing lubato . Polaing-laing tukon yana , lubato koidan komian badaang mo mbaba bakoko tukon tompide . Yanila sinumbolii imam-imam kapalano tukon katua-katua Yahudi .
40026048	Dopoloilokisoo lapamo popitoikene doi yanila natanda nia , " Mian yaku mo umayo , doiyamo komiano . Lakoyo yana ! "
40026049	Bunomo doiya polong doi lipudoo , Yudas banggadudul taus doi Yesus tukon bantile , " Tabea , Tama Gulu ! " Maka yana umayo Yesus .
40026050	Yesus timbiliyo , " Utus , oila kona totuuk Utus molubat doi sumai ? " Doibundu do mianoo mobadaang usok , tukon lakoyo Yesus .
40026051	Daano komeeng kona pololaing mo daano idoo tukon Yesus , kibute kona bakoko maka tobosiikene doi imam babasal naata polong bontol kotolingaino .
40026052	Yesus bantile doi napololaingoo , " Usekenemo koidan komu bakoko doi salungo , sabab sasaibino komian mo mapake bakoko yana mate tukon bakoko .
40026053	Ikoo aanggene yaku aki kumoola mangkabi tulung doi Tamanggu , tukon sulano yana mosobit naikon olubate lobian songulo lua kopasukan suludadu malaekat ?
40026054	Bai kalu bunomo doiya , akimo nateali buno domo lapadoo tinantukon doi Kitab Moliyous lalomo , baikon takainomo sio nateali buno naiya budodoo ? "
40026055	Maka Yesus bantile doi mian mo badaangoo , " Kai yaku nia mian kulokis , tobikon komuyu polubat mababa bakoko tukon tompide sulano polakoyo yaku ? Samba kooloyo yaku mongotunggul doi Mian Bisa Nabonua , bai komuyu aki polakoyo yaku !
40026056	Bai takainomo sio nabuno doiya sulano nateali oilamo konabi-nabi nabinantil mo totulis doi Kitab Moliyous lalomo . " Lapa doiya , sasaibino kona pololaing-pololaing obuleng otinggalemo Yesus .
40026057	Mian badaang mo lakoyo Yesus babayo yana doi Imam Babasal Kayafas nabonua . Indaa gulu-gulu agama tukon katua-katua Yahudi lapamo pototongi .
40026058	Petulus badodoonggon motunduwo Yesus polong doi imam babasal nabonua basaleano . Maka Petulus usok doi basaleanoo , tukon osulang pototongi tukon dopototooli-pototoolidoo . Yana yase toiyo bulaando sasaibinodoo kona pupusan .
40026059	Imam-imam kapalano tukon sasaibino komo Pangadilan Agama moumbolii kasaksian mosala sulano namoola otuwenge Yesus nainukum mate .
40026060	Bai yanila aki namalaat mau nabaino meeng kobukutii , mau kai nabadaang komo lubat mo teali sakisii mokala-kala . Doibundu daano kolua komian mo lubat doi muka .
40026061	Yanila bantile , " Mian nia bantile , ' Yaku moola lepeyo ko Mian Bisa Nabonua , tukon tolu kooloyo moolamo nakekendenge koidan . ' "
40026062	Maka imam babasaloo kokondong , tukon bantile doi Yesus , " Kai ikoo aki mumotimbili do pangasalakonoo doikoo ? "
40026063	Bai Yesus aki nabiyok . Imam babasal bantile koidan doi yana , " Lolo Mian Bisa mo tubo , bantilemo doi kami kai koomo ko Tomundo Pasalamat , Mian Bisa Napau ? "
40026064	Yesus timbiliyo , " Bunomo domu bantilanoo . Bai angga-yomo : diabudodoo , komuyu naikon kitayo Manusia Napau moosulang taalikon bakalinga doi Mian Bisa Mobabasal Konakuasa , tukon lubat doi bunong bungkono luwedoi timbu ! "
40026065	Maka doimam babasaloo sia-siake kona pakean , tukon bantile , " Yana bantile lokis ko Mian Bisa ! Akimo napalaluu sakisii , komuyu lapamo lengele kona bantil-bantilan mo lokis doi Mian Bisa !
40026066	Doiya budodoo bulaamo komuyu kopo palaat ? " Yanila timbiliyo , " Yana salamo , tukon sio namate . "
40026067	Maka yanila tupeiyo Yesus duduso , tukon nanale yana . Daano koidan komo tapiyo yana
40026068	tukon bantile , " Soba timbiliyo tukon bontiikene doi kami , oh Tomundo Pasalamat ! Indee komo tapiyo ikoo ? "
40026069	Petulus daano moosulang doi tonggulung , doi basaleanoo . Daano komeeng kopeleleani boine molubat , tukon bantile doi Petulus , " Bolikon kai ikoo koidan domo polaing-laingoo Yesus do Galileadoo miano ? "
40026070	Bai Petulus akiyenggene doi yanila sasaibinodoo salaano . " Yaku aki kutoiyo komu makisuut , " Petulus napotimbili , maka ampakon doi basaleanoo tataapono .
40026071	Komeeng kopeleleani boine bailong kitayo Petulus , tukon bantile doi mianoo idoo , " Mian nia tadodoon daano polaing tukon Yesus moluwedoi Nasaletoo . "
40026072	Maka Petulus bangakiyonggon koidan , tukon batotopi , " Tutuu yaku aki kutingoniiyo koiya mianoko ! " Petulus bantile .
40026073	Aki namalumbit salataa lapa doiya , mian badaangoo mo kokondong idoo lubat doi Petulus , tukon bantile , " Bisamo ikoo daano meeng komian doi yaniladoo . Koiya tokita tuuno doi mubasilinganan . "
40026074	Maka Petulus tambuuno bato-batotopi tukon bantile , " Yaku aki kutingoniiyo koiya komianoko ! " Doiya singgat polaing kokuuwa komanuk .
40026075	Tukon Petulus tandandayomo Yesus molapamo bantile doi yana , " Akiyoon komanuk nakokuuwa , ikoo tolumo luunggon muakiyenggene yaku . " Maka Petulus tobuat tukon kokiil polong-poloong .
40027001	Dodowasoono , sasaibino koimam kapalano tukon katua Yahudi mangala kaputusan moakateyo Yesus .
40027002	Yanila boboiyo yana , tukon babayo yana , maka beekene doi Pilatus , gubelnul pamalenta Loma .
40027003	Salataa Yudas do poloilokisoo kitayo baikon Yesus molapamo binee ukuman , yana manasalo . Maka yana abalinggene do doydoo motolu kolono kopelak doi imam-imam kapalano tukon katua-katua Yahudi .
40027004	Yana bantile , " Yaku baladosamo moloilokise komian mo akiyo kona sala , polong yana inukum mate ! " Bai yanila timbiliyo , " Kami aki mai motoi ? Koiya muulusan susuumu ! "
40027005	Yudas sakukene do doydoo doi Temeneno Nabonua lalomo , maka taus tukon bakoot bulung .
40027006	Imam-imam kapalano pulute do doydoo tukon bantile , " Doy nia doy sau . Kalu atulan agama , doy nia aki namoola inusokon teali sosubakon doi Temeneno Nabonua . "
40027007	Sambuno yanila lapa pomeenggon , yanila pakeyo do doydoo pongoli buta mo sinombuikon Buta Tukang Tobunan . Butadoo pinake bakibulan doi mian molulubaton .
40027008	Doiyamo kosababpo polong oloyo nia do butadoo sinombuikon " Buta Sau " .
40027009	Tukon doiya , tealimo oila komo Nabi Yelemia nabinantil , doiyamo , " Yanila mantalima tolu kolono kodoy pelak , doiyamo koolino mo lapamo pinomeenggon doi bangsa Islael teali pebeal tuuk doi yana .
40027010	Tukon do doydoo yanila pakeyo teali pongoli buta tukang tobunan , buno Temeneno napinalentakon doi yaku . "
40027011	Singgatoo Yesus mangadap doi Pilatus , gubelnul doi lipudoo , Pilatus mansadai , " Kabudoon ikoo tomundo Yahudi miano ? " " Bunomo komu bantilan , " Yesus timbiliyo .
40027012	Bai tembo imam-imam kapalano tukon katua-katua Yahudi moloolukong-gon badaang kopangasalakon motuuk doi Yesus , yana aki namotimbili .
40027013	Tobikon doiya Pilatus bantile doi yana , " Kai ikoo aki mumolongol sasaibino yanila napangasalakon doikoo ? "
40027014	Bai Yesus aki natimbiliyo mau nasoisik , tobikon do gubelnuloo teali masaingding tuuno .
40027015	Doi samba ko Lamekanano ko Paskah , gubelnul mongosodii meeng komian motinalunggu mololoi mian badaang naililik .
40027016	Doiya singgat daano komeeng komian moinukum mo minaamasakon . Kosambuno Yesus Balnabas .
40027017	Jadi salataa domianoo badaang lapamo pototongi , Pilatus mansadai doi yanila , " Indee kopoo iniyas kusodiiyo tuuk doi komuyu ? Yesus Balnabas kai Yesus mo binantil Klistus ? "
40027018	Pilatus bantile buno doiya sabab yana toiyo , baikon katua-katua Yahudi beekene Yesus doi yana sabab yanila masakit konoano .
40027019	Doiya singgat Pilatus daano moosulang doi kantol mangadilian , kona boloki makapatu teteba doi yana , " Inai momasambul kona palakala koiya mian noko mo akiyo kona sala , sabab tobikon yana , yaku olumon mo lokis tuuno kolubongi . "
40027020	Bai imam-imam kapalano tukon katua-katua Yahudi momeenggon tomboniiyo komian badaangoo sulano nakabiyo doi Pilatus , Balabas komo sinodii bai Yesus sio nainukum mate .
40027021	Maka do gubelnuloo mansadai koidan doi yanila , " Doi mian moluailadoo indee kopoo iniyas kusodiiyo tuuk doi komuyu ? " " Balnabas , " yanila timbiliyo .
40027022	" Kalu buno doiya , yaku sio nabulaando kokubaiyano tukon Yesus mo sinombuikon Klistus ? " Pilatus mansadai doi yanila . " Posempangemo yana ! " yanila sasaibino napotimbili .
40027023	" Bai oila kona kulokisan ? " Pilatus napasadai . Maka yanila wookon kakabukuan koidan , " Posempangemo yana ! "
40027024	Doibundu Pilatus toiyomo baikon yana moakimo namoola mokubaiyo oioila koidan tukon koidan do mianoo naikon nggimalo . Jadi yana mangala paisu , maka doi mianoo badaangoo salaano yana kumosio kolimano tukon bantile , " Yaku aki kumasasalaan kona matean naiya mian nia ! Koiya poulusan ! "
40027025	Sasaibino do mianoo badaang timbiliyo , " Oode , batadikene-mo kami tukon mai labuk-labuk komo tanggunge kona ukuman doi namatean nia ! "
40027026	Maka Pilatus sodiiyo Balnabas tuuk doi yanila , tukon sumboliiyo komian nabobokiiyo Yesus ; tukon salakanggene yana sulano nasinempanggon .
40027027	Doibundu Pilatus nasuludadu-suludadu babayo Yesus usok doi gubelnul nakamali , tukon sasaibino kona pasukan pototongi boilingiyo Yesus .
40027028	Yanila bukayo Yesus napakean , maka kinonoikon doi yana kojubah mosamelaon .
40027029	Yanila mokubai meeng kotomundo nasonggo doi kayung langaano mosoniton , tukon kinonoikon doi Yesus oluno . Doibundu yanila abese komeeng kotongkat doi limano bakalingano , maka yanila sosubaiyo yana doi salaano tukon totulaiyo yana . " Tabea Tomundo Yahudi Miano ! " yanila bantile .
40027030	Yaniia tupeiyo yana , tukon alayo do tongkatoo maka umbosiikene yana doi oluno .
40027031	Salataa lapa yana minaenggon , yanila bukayo kona jubahdoo mosamelaon maka pinekeikon koidan kona pakean susuungo . Doibundu yana binabamo doi tonggulung sulano nasinempanggon .
40027032	Doi loloon tangano , yanila posuunggene komeeng komian molengget doi Kilene kosambuno Simon . Yanila pakisaayo yana natanggunge Yesus nakayung sempangan .
40027033	Doibundu yanila polong doi meeng kolipu kosambuno Golgota , koalatino , " Mangabosan Olu " .
40027034	Idoo yanila beena Yesus monginum anggul mo sinabul lobo iyuno . Bai sambuno lapa Yesus tamise do angguloo , yana akimo nayase monginum .
40027035	Doibundu yanila sempangemo yana , maka ebe-ebese kona pakean tukon undian .
40027036	Lapa doiya yanila osulang mototooliyo yana indaa .
40027037	Doi oluno bungkono yanila abese kotulisan moteali pangasalakon doi yana , doiyamo : " Naiyamo Yesus , Tomundo Yahudi Miano " .
40027038	Polaing-laing tukon yana yanila sempanggene koidan kolua komian molokis ; komeeng komian doi bakalingano taikon , komeeng koidan doi bobono sembeleng .
40027039	Komian mo alon idoo suasualilinggene kooluno , tukon totulaiyo Yesus .
40027040	Yanila bantile , " Ikoomo komo yase lomoboyo ko Mian Bisa Nabonua , tukon mokekendenge koidan tongo tolu kooloyo ! Kalu ikoomo ko Mian Bisa Napau , obulus koiya kayung sempangokon , tukon salamatene kobutomu ! "
40027041	Bunomo lakon doiya koimam-imam kapalano tukon gulu-gulu agama maka katua-katua Yahudi sosiboliiyo Yesus . Yanila bantile ,
40027042	" Yana salamatene komian bailong , bai kobutongo susuungo yana aki namoola salamatene ! Kalu yana tomundo Islael , tadukai yana diabudodoo naobulus doi kayung sempangoo , maka nasodo kami yase momaangga doi yana .
40027043	Yana maangga doi Mian Bisa , tukon bantile baikon yana Mian Bisa Napau . Oode , mai nda kitayo kai ko Temeneno yase mosalamatene yana doiya budodoo . "
40027044	Pangakate-pangakate mo sinempang tukon Yesus sosiboliiyo yana koidan buno doiya !
40027045	Doi nasuunan kooloyo , tolu kojam kona kalumbit posaapon do tanodoo teali kalipookan .
40027046	Batong tolu kikinobian , Yesus wookon tukon kabasale koalalo , " Eli , Eli Tama sabakhtani ? " koalatino , " Oh ku Mian Bisa , oh ku Mian Bisa bulaando kai ikoo motinggalaku ? "
40027047	Bubulaa komian modaano idoo molengele Yesus nawooko-nanoo , maka bantile , " Yana uange Elia ! "
40027048	Meeng komian doi yaniladoo moso-mosobit taus mangala kalang bungano maka tooniyo doi anggul momeele lalomo . Doibundu yana tabeyo doi meeng kokayung bunduno , tukon tutumikene doi Yesus suungo bibilo .
40027049	Bai komian bailong bantile , " Totiliiyo , mai nda kitayo kai Elia lubat mosalamatene yana ! "
40027050	Doibundu Yesus wookon koidan tukon kabasale koalalo , maka yana supakene kona ansaang labino .
40027051	Toik lalanse doi Temeneno Nabonua tebeak tongobos lua doi bungkuk polong doi bilit . Kobuta sakean tonggiyok tukon kobunggul-bunggul batuno tabatai .
40027052	Kokibul-kibul tobuka , tukon badaang ko Mian Bisa naumat mo lapamo mate tubo koidan .
40027053	Yanila tobuat doi kibul-kibuloo sambuno Yesus tubo doi namatean tukon yanila usok doi Yelusalem . Indaa badaang komian mokitayo yanila .
40027054	Pasukan kapalano polaing-laing tukon nasuludadu-suludadu mo totooliyo Yesus teali matakut tuuno sambuno yanila kitayo do butadoo motonggiyok tukon sasaibino komo tealidoo . Yanila bantile , " Bisamo , yana nia Mian Bisa Napau ! "
40027055	Idoo daano mobadaang koboine mo mongkita doi nadodoonan . Yanilamo komo lapamo malaing Yesus sulano natulungiyo yana salataa doi Galilea .
40027056	Doi yaniladoo doiyamo Malia Magdalena , Malia Yakobus tinano tukon Yusuf , tukon Zebedeus napau-pau tinano .
40027057	Doi popookoo lubat komeeng komian mokaasa doi Alimatea , kosambuno Yusuf . Yana lakon pololaing Yesus .
40027058	Yana ampakon doi Pilatus , maka kabiyo Yesus badano . Maka Pilatus monggipalentakene sulano doi Yesus badanodoo nabineekon doi yana .
40027059	Maka Yusuf alayo do badanoo , maka bungusio toik lenan patolo mo boolu .
40027060	Maka yana abese Yesus badano doi nakibul kinubai susuungo doi meeng kobunggul batu lalomo . Lapa doiya yana nggolinggene kobatu meeng mobabasal teali patataapikon doi kibuloo , maka yana taus .
40027061	Malia Magdalena tukon Malia bailong dungol osulang idoo sasalaane do kibuloo .
40027062	Modoakon kolobo , doi oloyo Tadean , imam-imam kapalano tukon Falisi-falisi miano ampakon polaing-laing momangadap doi Pilatus ,
40027063	tukon bantile , " Tuan , kami neneeke tempodoo domo batipudoo modaano motubo , yana lapamo bantile , ' Salataa tolu kooloyo yaku tubomo koidan . '
40027064	Tobikon doiya , sumboliiyo komian natotooliyo do kibuloo mono-monondok polong doi oloyo kotoluno , sulano kona pololaing-pololaingoo aki namoola ndikuke kobadano maka nabantile doi mian-mian baikon yana lapamo inotuboi doi matean . Tukon bakala-kalaan doibundu nia lobian kona kulokisan doi tumbeno . "
40027065	" Komuyu daano kopoo suludadu pototooli , " Pilatus bantile doi yanila , " potauso totooliyo tuuno do kibuloo . "
40027066	Maka yanila taus doi kibuloo tukon yanila beena soloot doi batu potutupino tukon mangabos padagai doi salaano , sulano naakiyo komo biye-biyeke do kibuloo .
40028001	Salataa kooloyo Tadean toliis , doi Minggu oloyono dodowasoono , Malia Magdalena , tukon Malia bailong-gon taus momokita do kibuloo .
40028002	Sosinggot teali koleali mo babasal . Meeng ko Temeneno namalaekat lengget doi sulugaa maka nggolinggene do batudoo potutupo , tukon osulang doi bunggono .
40028003	Malaekatoo duduso pokakana kodidip , tukon kona pakean moute tuuno .
40028004	Suludadu kapalano mo batotooli idoo matakuto polong yanila bubusak tukon teali buno mian momate .
40028005	Malaekatoo bantile doi boi-boinedoo , " Inai pomatakut ! Yaku toiyo komuyu umboliiyo Yesus mo lapamo sinempang-gonoo .
40028006	Yana akiyono dimbaa . Yana tubomo koidan buno komo lapamo yana bantile looluk . Mai kitayo kona tangabosan doi yana nakinooloanoo .
40028007	Budodoiya , tauso moso-mosobit , bontiikene doi napololaing-pololaing , ' Yana lapamo tubo , tukon budodoiya yana tauso mantailukiyo komuyu doi Galilea . Imbali komuyu kitayo yana ! ' Neneeke oila komo lapamo yaku bantile doikoo . "
40028008	Moso-mosobit boi-boinedoo tinggale do kibuloo . Tukon noanoila momatakut posoloi nasanaangan yanila obu-obuleng mobontiikene do langgedoo doi Yesus napololaing-pololaing .
40028009	Sosinggot Yesus lubat pososuung tukon do boi-boinedoo , tukon bantil , " Tabea ! " Maka yanila lubat koolaniyo yana doibundu lebeke koaino tukon sosubaiyo yana .
40028010	" Inaikai matakut , " Yesus bantile doi yanila , " taus pobabotilanggene doi utus-utusonggu sulano yanila nataus doi Galilea ; imbali yanila kitayo yaku . "
40028011	Daanon do boi-boinedoo taus , bubulaa moluwedoi suludadudoo kapalano mo totooliyo do kibuloo abali doi kota tukon popitoikene doi imam-imam kapalano sasaibino komo lapamo teali .
40028012	Imam-imam kapalanodoo posadaikene tukon katua-katua Yahudi , maka beena doy badaang doi suludadudoo mobatotooli , utukon bantile ,
40028013	Komuyu sio pobantile baikon pololaing-pololaing Yesus lubat doi popook oloyono , tukon ndikuke dobadanoo daano komuyu momoolo .
40028014	Tukon kalu gubelnuloo lengele doiya langgedoo , kami asi-asiyo yana sulano komuyu akipo malaat oioila kokasulitano . "
40028015	Maka suludadu kapalano alayo doydoo , tukon kubaiyo buno komo tinetebaikonoo doi yanila . Tobikon doiya salitadoo daano motasabukon doi Yahudi miano polong doi oloyo nia .
40028016	Kosongulono meeng Yesus napololaing taus doi Galilea bunggulo pokokonoi tukon Yesus napinalentakon doi yanila .
40028017	Salataa yanila kitayo Yesus imbali , yanila sosubaiyo yana . Bai daano kobailong doi yaniladoo mo sasaaki .
40028018	Yesus koolaniyo yanila , tukon bantile , " Sasaibino kokuasa doi sulugaa tukon doi dunia lapamo bineekon doi yaku .
40028019	Tobikon doiya potauso doi sasaibino kobangsa doi posaapon kodunia nia tealikene yanila kupololaing-pololaing . Posauwo paisu salani yanila tukon pobantile Tama sambuno , tukon Pau sambuno , tukon Mian Bisa Na Loh .
40028020	Otunggukene doi yanila naloingiyo sasaibino komo lapamo yaku palentakene doikoo . Tukon neneeke yaku daano mololainge komuyu polong doi lounu napupusan . "
41001001	Naiyamo ko Bilita Mononaok bulaa kokaliangano Yesus Klistus . Mian Bisa Napau .
41001002	Bilita Monondokoo tinambuun pokakana Nabi Yesaya natinulis , buno naiya ,
41001003	' Naiyamo daku binontokon , ' Mian Bisa bantile ; ' Yaku bintekene yana loolukon doi komuyudoo , sulano yana nabukayo kololoon motuuk doikoo . ' Daano komian mowowookon doi padang lalomo , ' Sadiayo kololoon motuuk doi Temeneno ; keseayo kololoon mo linoloi . ' "
41001004	Pokakana domo totulisoo , bunomo doiya koidan Yohanes lubat doi padang lalomo . Yana sauwo komian tukon pelenggene kobilita moluwedoi Mian Bisa . " Komuyu sio pobadodoloon doi polalim-lalim tukon sio po sinau , sulano ko Mian Bisa naompunio komuyu , " bunomo doiya Yohanes nabantilan .
41001005	Sasaibino komian doi lipu Yudea tukon kota Yelusalem miano ampakon mondongolii Yohanes naotunggul . Yanila mangakukene kona lalim-lalim , tukon Yohanes sauwo paisu yanila doi Paisu Yoldan .
41001006	Yohanes napakean unta buluno . Kona pabaang kulit , kona kinaan betek tukon ani dokoto .
41001007	Yana babilitakene naiya bilita nia , " Sio lapa yaku lubat , naikon lubat komian mo lobian babasal kona kuasa doi yaku . Mau nabaino yaku totuku mobukayo kona sapatu alosodoo , yaku aki nateali .
41001008	Yaku sauwo komuyu tukon paisu , bai yana naikon sauwo komuyu tukon Mian Bisa Na Loh . "
41001009	Doiya kosinggatoo Yesus lubat doi Nasalet lipu Galilea , tukon Yohanes sauwo doi Paisu Yoldan .
41001010	Salataa Yesus sumbot doi paisudoo , yana kitayo kotimbu tobuka tukon ko Mian Bisa Na Loh obulus pokakana kotomisi lapatiing doi bunggono .
41001011	Lapa doiya tololongol ko Mian Bisa alalo mobantile , " Ikoomo daku Pau sineang . Ikoomo komo kindendeke konoanggu . "
41001012	Lapa doiya Mian Bisa Na Loh antekene Yesus doi padang lalomo .
41001013	Sangkap kolono kooloyo Yesus daano idoo , Ibiliis nasobaiyano . Iyayon-iyayon mombosolo daano podungoli idoo tukon yana , tukon malaekat-malaekat leleaniyo yana .
41001014	Salataa Yohanes tinalunggu , Yesus ampakon doi Galilea , tukon babilitakene idoo ko Bilita Monondok moluwedoi Mian Bisa .
41001015	Kona bantilano , " Mosobito naikon ko Mian Bisa natambuune kona mapalentaan . Pobadodoloon doi polalim-lalim , tukon anggayomo ko Bilita Monondok moluwedoi Mian Bisa ! "
41001016	Singgatoo Yesus ampakon doi Paisu Galilea bibilo , yana kitayo komian lua mosabang , doiyamo Simon tukon Andelias utuso piyoto . Yanila daano momalako ikan tukon bapukat ikan doi paisudoo .
41001017	Yesus bantile doi yanila , " Lainge yaku , yaku otunggule komuyu poteali popukat mian . "
41001018	Maka yanila polaing tinggale kona pukat tukon lainge Yesus .
41001019	Yesus ampakon momeenggon , maka kitayo koidan kolua komian montolutus bailong , doiyamo Yakobus tukon Yohanes , Zebedeus nalabuk-labuk . Yanila luaila daano doi duangan lalomo tukon yanila daano mokindendeke kona pai pukat .
41001020	Yesus banggadudul uange yanila . Tukon yanila tinggalemo kotamano tukon napai mian tinambo doi duanganoo . Maka yanila ampakon lainge Yesus .
41001021	Yesus tukon napololaing-pololaing polong doi kota Kapelnaum . Doi oloyo Tadean koikoidanggon , Yesus usok doi bonua kaledaan maka tambuune kona mongotunggulan .
41001022	Ko mian-mian mondongolii kona otunggul masaingding tuuno , kona mongotunggulan . Sabab , yana mongotunggul inangga , aki nabuno kogulu-gulu agama .
41001023	Doiya kosinggatoo meeng komian mo inusoki ibiliis usok doi bonuadoo kaleda lalomo , tukon wookon ,
41001024	" Eh Yesus , Nasalet miano , ikoo yase kubaiyo oila doi kami ? Ikoo lubat sulano musilakayo kami ? Yaku toiyo indee ikoo : Ikoomo kobito-bito mo moliyous moluwedoi Mian Bisa ! "
41001025	" Tade ! " Yesus gilaiyo do ibiliisoo , " Koliato doi mian nia ! "
41001026	Maka do ibiliisoo tika-tikakene do mianoo koKobukuan , doibundu yana dampas doi mianoo maka wookon .
41001027	Sasaibino komian masaingding tuune , tobikon yanila bantil meeng tukon bailong , " Oh , oila nia ? Meeng kootunggul mo boolu ! Tukon nainanggaan tukon nakuasa yana palentayo do ibiliisoo nadampas , tukon yanila loingiyo yana ! "
41001028	Maka dobilitadoo motuuk doi Yesus tolongol tukon mosobit doi mian badaang doi posaapon kolipu Galilea .
41001029	Yesus tukon napololaing-pololaing tinggale do bonuadoo kaleda , tukon ampakon doi Simon tukon Andelias napai bonua . Yakobus tukon Yohanes ampakon koidan polaing yanila .
41001030	Simon namonianan moluko seselon maligoot doi namooloan . Singgat doiya Yesus tukon napololaing-pololaing usok doi bonuadoo , doiya langgedoo pinopitoikon doi Yesus .
41001031	Maka Yesus ampakon doi Simon namonianan , tukon taaniyo kolimano , maka hangune . Kona maligoot tangalin , tukon yana koidan leleaniyomo yanila .
41001032	Doi kinohiannoo , samhuno sosoopo kooloyo , mian-mian babayo sasaibino komian mo seselon tukon mo inusoki ibiliis doi Yesus .
41001033	Sasaibino komian doi kotadoo pototongi doi bonuadoo salaano .
41001034	Maka Yesus aline komian badaang mo kanakon moisalomo kosesel , tukon koidan siikayo koibiliis mobadaang . Yana aki napataikene do ibiliis-ibiliisoo nabasilingan , sabab yanila toiyo indee miano yana .
41001035	Modoakon kooloyo , sodo dodowasoono , Yesus oanguno tukon tinggale do bonuadoo . Yesus ampakon doi lipu mo kiis doi kota tonggulungo , tukon sambeang idoo .
41001036	Bai Simon tukon tula-tulano ampakon umboliiyo Yesus .
41001037	Tukon salataa yanila pososuunggene , yanila bantile , " Sasaibino komian daano moumboliiyo Tama . "
41001038	Bai Yesus timbiliyo , " Maimo nda banggadudulkene konda ampakonan doi kota-kota bailong doi napokoolanikonan naimhaa . Yaku sio kumongotunggul indaa koidan , sabab doiyamo komakisuuto yaku modoisumaikon . "
41001039	Tobikon doiya Yesus ampakon doi yayaa posaapon ko Galilea , tukon mongotunggul doi bonua-bonua kaleda tukon siikayo koibiliis .
41001040	Meeng komian mo takatolon mo minosikiton lubat doi Yesus . Mianoo ladanggene kotuulo , tukon bantile , " Kalu Tama yase , Tama namoola alinaku . "
41001041	Yesus seseange do mianoo . Maka , yana taape do mianoo tukon bantil , " Yaku yase , mutangalino ! "
41001042	Doiya kosinggatoo kona takatol lapus tukon tangalin .
41001043	Maka Yesus sumboliiyo yana ampakon tukon ingotiikene ,
41001044	" Ingate , inai mosalitayo doi inde-indee komiano , bai ampakono doi imam , tukon kabiyo yana natantukanggene ikoo molapamo tangalin . Maka domu tangalinganoo sosubakene komu sosubakon loingikene Musa napinalentakon , teali meeng kobukutii doi mian-mian baikon ikoo bisa-bisa lapamo tangalin . "
41001045	Bai do mianoo ampakono , tukon momeenggon basalitakene do kadadianoo doi yayaa polong Yesus aki namoola usok doi kota tukon bangokitakonggon . Yana tongo dungol doi kota tonggulungo doi lipu mokiis . Bai komian momeeng lubotiiyo yana doi yayaa .
41002001	Bubulaa kooloyo koidan Yesus abali doi Kapelnaum . Maka tololongolo kobilita baikon Yesus modaano doi bonua .
41002002	Maka badaang komian molubat . Yanila pototongi idoo polong akiyono kodungolan . Doi tataapon moono komian . Maka Yesus pelenggene kobilita moluwedoi Mian Bisa doi yaniladoo .
41002003	Daano yana mobasilingan , sangkap komian motanggunge komeeng komian molemat mobinabaikon doi Yesus .
41002004	Bai padungga komian motodudul badaang , yanila aki namoola koolaniyo . Jadi , yanila lopoyo koato pokonoikene doi Yesus nadaanoan . Sambuno buno doiya , yanila ululemo do mianoo molemat tukon nabalayon .
41002005	Salataa Yesus kitayo bulaa kona babasalan yanila namaanggaan , Yesus bantile doi mianoo molemat , " Kupau , komu lalim-lalim lapamo tinolos . "
41002006	Moi-moiya kogulu agama daano mo osulang idoo yanila tambuuno momansa-mansaday doi noanoila lalomo .
41002007	" Balani tuuno namian nia basilingan buno doiya ! Yana totulaiyo ko Mian Bisa . Indee komo moola telese kolalim kalu bolikon Mian Bisa susuungo ? "
41002008	Doiya kosinggatoo Yesus toiyo yanila napikilan . Maka yana bantile , " Bulaando komuyu mansa-mansaday buno doiya doi noamuyu lalomo ?
41002009	Indeeno kai komo lobian mumuda : kobantilano , ' Mulalim tinoloso ' , kai bantilano ' Banguno , bingkate komu balayon tukon ampakono ' ?
41002010	Bai budodoiya yaku okitakene doikoo baikon doi dunia nia bungkono , Manusia Napau balakuasa telese kolalim . " Maka Yesus bantile doi mianoo mo lemat ,
41002011	" Banguno , bingkate komu balayon tukon mulemo ! "
41002012	Yana kokondong soi-soibiton alayo kona balayon maka tobuat yanila sasaibino daano mosakisiiyo . Mianoo masaingding maka nggaale ko Mian Bisa . Yanila bantile , " Akiyoon nabiasa kita mongkita kadadian mopokakana naiya ! "
41002013	Yesus abali koikoidan doi Paisu Galilea bibilo . Badaang komian molubat doi yana , tukon yana otunggule yanila .
41002014	Sodo Yesus naampakonan idoo , yana kitayo meeng komian kosambuno Lewi pakabi lulu , Alfeus napau , daano moosulang doi bonua baluluan . " Laingaku , " Yesus bantile doi yana . Maka Lewi kokondong tukon lainge Yesus .
41002015	Daano Yesus mo kaan doi Lewi nabonua , badaang kopakabi lulu molubat tukon mian mo inaanggon aki namondok doi mian badaang polaing kaan posinggat-singgat Yesus tukon napololaing-pololaing . Sabab badaang doi yanila molainge Yesus .
41002016	Bubulaa kogulu agama luwedoi Falisi benseno kitayo Yesus kaan posinggat-singgat tukon pakabi-pakabi lulu tukon do mianoo mo inaanggon aki namonondok . Jadi yanila mansadai doi Yesus napololaing , " Bulaando kopoo gulu mopokaanggon tukon pakabi-pakabi lulu tukon do mianoo mo inaanggon aki namonondok ? "
41002017	Yesus lengele yanila napasadai , maka timbiliyo , " Mian mo makalikodong aki napalaluuwo kodoktel ; tongo mian mo seselon tolong . Yaku lubat bolikon uange komian mo aanggene kobutongo monondok , bai mian mo inaanggon aki namonondok . "
41002018	Daano kotembo meeng Yohanes Pasaudoo Mian napolo-laing-pololaing tukon Falisi miano daano moapata . Maka daano komian molubat doi Yesus tukon mansadaikene , " Bulaando pololaing Yohanes Pasau Mian tukon pololaing Falisi miano moapata , bai bulaandokon Tama napololaing moaki ? "
41002019	Yesus timbiliyo , " Doi lamean basowaanan kai mian lubat aki nakaan ? Kalu babaabu malane daano polaing yanila , tantu yanila kaan .
41002020	Bai naikon lubat kotembono meeng babaabuan malanedoo yanila leleiyo . Doiya kosinggatoo maka nasodo yanila aki nakaan .
41002021	Akiyo komian mo posiahaikene kotoik motuwamo tukon meeng kotoik patolo boolu , sabab posiabaidoo mangaanikene kona mosiakan do kalambidoo , tobikon mangaanikene babasal kona mosiakan .
41002022	Bunomo lakon akiyo komian mo batune kona suka boolu doi koitan mo motuwamo . Sabab do sukadoo boolu mangaanikene do koitanoo mapasa . Doibundu lolua tangaison . Kosuka mo boolu sio naoinatun doi koitan mo boolu lalomo ! "
41002023	Doi meeng kooloyo Tadean , salataa Yesus alon doi meeng kogandum asino , pololaing Yesus bapupuimo gandum .
41002024	Ko Falisi-falisi miano mansadai doi Yesus , " Bulaando komu pololaing molupaiyo konda agama atulano , tukon kubaiyo komo pinantanggon doi oloyo Tadean ? "
41002025	Yesus timbiliyo , " Akiyoon kai nasidutu komuyu basayo oila Daud nakinubai , salataa Abiyatal daano balimang teali imam babasal . Singgatoo Daud tukon namian malaal , tukon akiyo konapoo kinaan , Daud usok doi Temeneno Nabonua , tukon makaan loti mo lapamo sinosubakon doi Mian Bisa . Tukon do lotidoo beekene doi namianoo . Bai banggokai manulut doi nda agama , tongo imam komo moola kaane do lotidoo . "
41002026	
41002027	Maka Yesus bantile koidan , " Oloyo Tadean dinaanokon tuuk doi banggapi ; bolikon banggapi tuuk oloyo Tadean .
41002028	Jadi , Manusia Napau balakuasa , mau doi oloyo Tadean . "
41003001	Yesus abali koidan doi bonua kaleda . Idoo daano komeeng komian mo lemat kolimano sembeleng .
41003002	Idoo daano komian mo unggoliiyo Yesus nasalaan , sulano namoola yana kalaakene . Idoo yanila pateekene momeeng Yesus naikon aline komian moseselon doi oloyo Tadean .
41003003	Yesus bantile doi mian mo lematoo kolimano sembeleng , " Mai kokondong naimbaa , doi salaanggu . "
41003004	Maka Yesus sadaiyo domianoo mo daano idoo , " Manulut nda agama , indee komo moola kinuhai doi oloyo Tadean ? Kubaiyo komo monondok , kai kubaiyo komo lokis ? Salamatene komian , kai mangakate mian ? " Yanila tongo aki nabiyok .
41003005	Yesus nggimal kitayo potikunggon , bai koidan Yesus poloon , sabab yanila todudul matikas konoano . Maka Yesus bantile doi mianoo , " Ulule kolimamu . " Do mianoo ulule kolimano tukon dolimanodoo tangalino .
41003006	Maka do Falisidoo miano tinggale do bonuadoo kaleda , tukon kosobiton pobisalai tukon bubulaa komian potombonii Helodes , sulano napo akateyo Yesus .
41003007	Yesus tukon napololaing ampakon bangabalinggon doi Paisu Galilea . Badaang tuuno komian doi Galilea taus tunduwo Yesus . Badaang koidan komo lubat doi Yudea ,
41003008	luwedoi Yelusalem , doi lipu Idumea , tukon luwedoi lipu taikon tolopot Yoldan , tukon luwedoi napoonggaupan kokota-kota doi Tilus tukon Sidon . Yanila sasaibino lubat doi Yesus , sabab yanila mondongolii langge-langge mo lapamo Yesus kubaiyo .
41003009	Dopai mian-mianoo buno doiya kona kadaang , maka Yesus bintekene kona pololaing-pololaing masadiakene duangan tuuk yana , sabab inai-inaikene do mianoo badaang nandiyaiyo yana .
41003010	Yesus aline buno doiya komian badaang , tobikon sasaibino komian moseselon podipot-dipotimo sulano koolaniyo Yesus namoola taape yana .
41003011	Tukon komian mo inusoki ibiliis , idan-idan nakitayo Yesus , yana sosuoa doi Yesus salaano tukon nggeleamon , " Ikoomo ko Mian Bisa Napau ! "
41003012	Bai Yesus pantane tuuno do ibiliisoo napopitoikene indee yana .
41003013	Doibundu Yesus liba doi meeng kobunggul bungkukono , tukon uange komian napinalaluu . Mianoo lubat ,
41003014	maka Yesus lilike doi yaniladoo kosongulo lua komian . Kona bantilano , " Yaku lilike komuyu sulano komuyu lolainge yaku , sulano kubintekene komuyu popelenggene ko Bilita Monondok luwedoi Mian Bisa ,
41003015	tukon komuyu malaat kuasa mosiikayo koioiliis . "
41003016	Naiyamo kosamhuno do mianoo mosongulo lua : Simon ( mo sinomtmikon Petulus ) ,
41003017	Yakobus tukon Yohanes motolutus , doiyamo Zebedeus napau-pau ( yanila nia sinombuikon Boanelges koalatino " guluk napau " ) ,
41003018	Andelias , Filipus , Baltolomeus , Matius , Tomas , Yakobus Alfeus napau , Tadeus , Simon si Patliot ,
41003019	tukon Yudas Iskaliot mo loiloikisanggene Yesus .
41003020	Lapa doiya Yesus mule doi bonua . Bai mian badaang lubat koidan pototongi , Yesus tukon napololaing-pololaingoo aki naloi kaan .
41003021	Mian-mianoo bantile , " Yana tindomo ! " Salataa pulino ndongoliiyo doiya langgedoo , yanila ampakon alayo tukon babayo yana .
41003022	Gulu-gulu agama mo lubat doi Yelusalem bantile , " Yana Beelzebul usokiyomo ! Do ibiliisoo kapalano komo beena kuasa doi yana mo siikayo doibiliisoo . "
41003023	Maka Yesus uange do mianoo badaang , tukon salitayo doi yanila bubulaa koande-andean . " Bulaando kona tealian koioiliis , mosiikayo koibiliis ? " Yesus bantile .
41003024	" Kalu meeng konegala tongoboboso bubulaa kobense-benseno tukon mo pomusu-musumo do negaladoo akimo namoonggol .
41003025	Tukon kalu doi meeng kobonua tumouno akiyono kona pomeenggonan tukon tumouno bailong pomosikitono maka do bonuadoo tumbuno nggabuto .
41003026	Kalu doi Ibiliis nabatomundoan lalomo teali tongobos-obos tukon pomusu-musumo , batomundoanoo akimo namalumbit tantu lapuso .
41003027	Akiyo komeeng komian momoola usok doi meeng komian mo bukuan nabonua lalomo tukon ndikuke kona buat , kalu yana aki naboboiyo loolukon do mianoo mooukuan . Lapa doiya , maka namoola ndikuke kona buat .
41003028	Potoiyo ! Kalu komian mokubai lalim tukon bantile kopoototulaiyan , yana moola nainompuni .
41003029	Bai kalu yana totulaiyo ko Mian Bisa Na Loh , yana aki namoola inompuni ! Sabab do totulaidoo daano komeeng kolalim mo akiyo kona pupusan . "
41003030	( Yesus bantile buno doiya sabab daano komian bantile oaikon Yesus inusoki ibiliis . )
41003031	Lapa doiya Yesus tinano tukon utus-utuso lubat . Yanila mototiili doi tonggulung mosumbolii mian mouange Yesus .
41003032	Doiya singgat badaang komian osulang potikunggon Yesus . Yanila bantile doi yana , " Tama , tina tukon utus-utusomu daano doi tonggulung , yanila umboliiyo Tama . "
41003033	Yesus timbiliyo , " Indee kai kotinanggu ? Indee kai koutus-utusonggu ? "
41003034	Lapa doiya yana mbalenge doi mianoo mo osulang potikunggon maka bantile , " Naiyamo kotinanggu tukon utus-utusonggu !
41003035	Mian mo loingiyo ko Mian Bisa namongiasan , doiyamo koutus-utusonggu malane , utusonggu moluko , tukon tinanggu . "
41004001	Yesus mongotunggul koidan doi Paisu Galilea bibilo . Badaang tuuno komian motokuuniyo Yesus . Tobikon doiya yana ampakon osulang doi meeng koduangan lalomo doi paisudoo bungkono , tukon do mianoo badaang kokondong doi paisudoo bibilo .
41004002	Maka Yesus mongotunggul badaang kootunggul doi yanila tukon mangala andean . Buno naiya kona otunggulano yanila .
41004003	" Pondongoliiyo ! Daano komeeng komian mobalimang asi ampakon tipase kona kalibuang .
41004004	Sambuno yana tipase kona kalibuang , daano kona kalibuang mo otuwong doi loloon . Maka kotomisi lubat kaane kabus do kalibuangoo .
41004005	Daano koidan komo otuwong doi lipu mo batuwon kobutano soisik . Kalibuangoo mosobit tubo sabab kobutano soisik ,
41004006	bai kalu tatandako kooloyo kosopi-sopiino molooyumo , doibundu motuul tukon mate sabab koanggolo aki naatean kona usokan doi buta lalomo .
41004007	Daano kokalibuang bailong otuwong doi sonit lalomo . Sonitoo tubo nunungiyo do kalihuangoo sopi-sopiino tobikon aki nasao .
41004008	Bai daano koidan kokalibuang bailong mo otuwong doi buta mo monondok . Kalihuangoo tubo , teali babasal maka sao , daano komo tolu kolono , daano komo noom kolono , tukon daano komo sakat luunggon nasakat . "
41004009	Salataa lapa salitayo do andeanoo , Yesus hantile , " Komuyu daano kotolingaimuyu , pondongoliiyo ! "
41004010	Salataa Yesus hasusuunganggon , mian mo lapamo molongol naotunggul lubat doi Yesus posinggat-singgat tukon songulo lua kona pololaing . Yanila kabiyo Yesus naalatikanggene do andeanoo alatino . nMaka Yesus bantile doi yanila , " Komuyu lapamo binee pikilan monondok sulano potoiyo komaanano bulaando ko Mian Bisa napalenta . Bai mian doi tonggulung inotunggul tukon ande-andean ,
41004011	
41004012	sulano ' Yanila naikon momeenggon palaatikanggene bai aki natoiyo oila komo teali , yanila naikon lengele budoo , bai aki namangalati , naiya teali sulano yanila inai nakitayo tukon alatiyo tukon inai nalubat doi Mian Bisa tukon Mian Bisa naompunio yanila . ' "
41004013	Doibundu Yesus bantile doi yanila , " Kalu komuyu akipo mangalatikene do andeanoo , bulaando komuyu kopoo toiyano koande-andeanoo bailong ?
41004014	Potipasoo kalibuang doiyamo meeng komian mo babotilanggene kobilita Mian Bisa .
41004015	Kalibuang mo otuwong doi loloon inandekon mian mo longol bilita tentang bulaando ko Mian Bisa namapalentaan . Sodo lengele , ko Ibiliis lubato tukon alayo oila komo lapamo abese doi yanila noano lalomo .
41004016	Kalibuang mo otuwong doi lipu mobatuwon inandekon mian mo lengele do bilitadoo , yana talimayo tukon monondok konoano .
41004017	Bai bilitadoo aki namoonggol doi yanila noano , tobikon aki nataan namamalumbit . Sambuno yanila malaat sakisaa kai poloilokis sabab do bilitadoo , yanila akimo namaangga .
41004018	Kalibuang mo otuwong doi sonitoo lalomo inandekon mian molongol do bilitadoo ,
41004019	bai matakutene konapo tuboan tukon yase tubo monondok . Konoano nabinantil motuuk doi bubulaa kolobo mousok doi yanila noano lalomo . Tobikon doiya do bilitadoo moluwedoi Mian Bisa soisik komo tangabos doi yanila noano , tooikon aki nasao .
41004020	Tukon kalibuang mo otuwong doi buta monondok inandekon mian mo longol do bilitadoo tukon yanila talimayo , yanila sao badaang , daano komo tolu kolono , daano komo noom kolono , tukon daano komo sakat luunggon nasakat kohasilo . "
41004021	Koikoidan Yesus bantile , " Daano sidutu kai komian mosuayo kona posi maka nasunggupe tukon gumbang , kai abese doi koi adeno ? Bulaando yana moaki naabese do posidoo doi bangiisonan posi ?
41004022	Akiyo komeeng mo tosookon mo aki natokita ; tukon akiyono komo sinookon mo aki natotoi .
41004023	Tobikon doiya , kalu daano kotolingaimuyu , pondongoliiyo ! "
41004024	Maka Yesus hantile koidan , " Palatikanggene oila komuyu kopo linongol nia ! Ukulan komuyu pakeyo motuuk doi mian bailong naikon ko Mian Bisa pakeyo tuuk doi komuyu - tukon lobian kona kadaang koidan .
41004025	Sabab komian mo daanomo binee koikoidan lobian badaang ; bai mian mo akiyo koona , soisik komo daano doi yana naikon inala koidan . "
41004026	Yesus taame kona salita koidan , " Kalu ko Mian Bisa mapalenta buno tomundo , kona bunoan inandekon buno meeng komian mo tipase kona kalibuang doi naasi .
41004027	Popook yana moolomo , oloyo yana bangun . Kalibuangoo tubomo tukon tealimo babasal . Bai bulaando kona tealian do kalibuang-kalibuangoo tubo tukon teali babasal , do mianoo aki natoiyo .
41004028	Do butadoo doiyamo komo sumbetene kohasilo : tumbe-tumbeno langaano , lapa doiya bungano , maka saono .
41004029	Kalu do labuedoo motuwamo , do mianoo tambuuno potoliyo sabab laatemo kona pinupuiyan . "
41004030	" Kalu ko Mian Bisa mapalenta , tukon oila komo moola ndapokakanakene ? " Yesus sadaiyo koidan . " Oila kopopiyalungo mo moola kita pakeyo motuuk doi bangotunggulkanano ?
41004031	Kalu ko Mian Bisa mapalenta , kondondoongo buno naandean nia : Meeng komian momangala meeng komostol batuno maka tiduke doi buta . Mostol batunodoo doiyamo kokaliouang mo poipoisik tuuno doi dunia nia .
41004032	Bai kalu tubomo , yana tealimo babasal doi lobo mosinakakon bailong . Kolanga-langaano masalimbung kotomisi moola lubat , soop-soop tukon mokubai telea . "
41004033	Bunomo doiya Yesus mongotunggul mian tukon mangala badaang koandean pokakana doiya , sulano yanila namoola mangalati .
41004034	Yesus sidutu mapake andean kalu yana otunggule do mianoo . Bai kalu yana susuungo tukon napololaing-pololaing , yana alatikanggene sasaibino doi yanila .
41004035	Doi kinobianoo koidan , Yesus bantile doi napololaing-pololaing , " Maimo nda talabut imbali paisudoo sembeleng . "
41004036	Maka Yesus lakit doi duanganoo , tukon napololaing-pololaing tinggalemo do mianoo mobadaang doi paisudoo bibilo , maka yanila polokiti doi duanganoo . Duangan-duangan bailong daano idoo . Lapa doiya Yesus tukon napololaing-pololaing talabuto .
41004037	Aki namalumbit puulo kosokoiy . Bokol pakapapung doi duangan tukon usok doi duangan lalomo tobikon doi duanganoo adukon moono tukon paisu .
41004038	Doi duanganoo taambikon puus , Yesus daano moolo tukon batangunan . Pololaing-pololaing Yesus bangune yana . Yanila bantile , " Tama Gulu , bulaando Tama mobatadikene kita nda silaka ? "
41004039	Yesus bangun , maka atadeo do sokoiydoo , tukon bantile dopaisudoo , " Tade , molinomo ! " Mombuul tade , tukon dopaisudoo teali molino tuuno .
41004040	Maka Yesus bantile doi napololaing-pololaing , " Bulaando komuyu matakut ? Bulaando komuyu akipo anggayo yaku ? "
41004041	Maka yanila teali matakut tukon bantil meeng tukon doi oailong , " Indee kona tutuuwan namian nia , polong komombuul tukon bokol loingiyo yana . "
41005001	Lapa doiya Yesus tukon napololaing-pololaing polong doi Paisu Galilea sembeleng doi kabupaten Gelasa .
41005002	Sodo Yesus loboson doi duangan , meeng komalane mo tobuat doi kibul lalomo lubat doi Yesus .
41005003	Mianoo ibiliis kuasaiyomo tukon kona dungolan doi kibul-kibul . Yana akimo nakinoot koidan ; mau nabaino lante .
41005004	Lapamo idan-idan koaino tukon limano nabinoboi , bai sidutu do lante-lantedoo yana bentele , tukon besi doi aino yana lotoyo . Yana bukuan tuuno tobikon akiyo komeeng komian momoola lakoyo .
41005005	Popook oloyo yana doombaa doisumai doi kibul tukon doi bunggul-bunggul , tukon wowookon tukon pokoloniyo kobutongo tukon batu .
41005006	Daano moodoon yana kitayo Yesus molubat , yana obuleng maka sosuba doi Yesus salaano .
41005007	Yana wookon babasal konalalo , " Yesus , Mian Bisa Napau Mo Tatandak Tuuno ! Bulaando komu kubaiyano yaku nia ? Doi Mian Bisa , yaku kabiyo , inai mosakisaayo yaku ! "
41005008	( Do mianoo bantile buno doiya sabab Yesus bantile doi yana , " Ibiliisoo , dampaso doi mian nia ! " )
41005009	Maka Yesus mansadai doi yana , " Indee kai kosambumu ? " Mianoo timbiliyo , " Kosambunggu ' Legiun ' - sabab kami nia badaang tuuno ! "
41005010	Bubulaa luunggon kona kabiyano tuuno sulano Yesus inai nasumboliiyo do ibiliisoo lokis nadampas doi lipudoo .
41005011	Loolani do lipudoo badaang tuuno kobabung mo moumbolii kaan doi bunggul pepelako .
41005012	Ibiliisoo kabiyo doi Yesus , " Sumboliiyo kami mai usok doi babung-babungoo . "
41005013	Tukon Yesus loingiyo . Jadi , do ihiliisoo tobuato doi mianoo maka usok doi babung-babungoo . Sasaibino do babung-babungoo obuleng tukon bakatuwong doi motombing bibilo doi paisudoo lalomo maka molomos - sasaibino uga-ugaate daano molua koloon kobabung .
41005014	Pototooli-pototooli do babungoo obuleng tukon popitoikene do bilitadoo doi kota tukon kampung . Maka komian ampakon mongkita oila komo lapamo teali .
41005015	Yanila lubat doi Yesus , maka yanila kitayo do mianoo budodoo mo inusokidoo ibiliis , daano moosulang idoo . Yana lapamo bakalambi , tukon kona pikilan koidan lapamo tanaang . Maka yanila sasaibino teali matakut .
41005016	Mian badaang mo lapamo sakisiikanggene susuungo dokadadianoo bulaa kokaliangano do mianoo tukon do babung-babungoo yanila basalitakene oila komo lapamo teali .
41005017	Maka komian modungol doi lipudoo kabiyo sulano Yesus natinggale do lipudoo .
41005018	Salataa Yesus lakit doi duanganoo lalomo , do mianoo budodoo mo inusoki ibiliis kabiyo doi Yesus , sulano namoola malaing .
41005019	Bai Yesus aki naloingiyo , Yesus bantile , " Mulemo tukon popitoikene doi utus-utusomu oila komo lapamo Temeneno kubaiyo tuuk doikoo tukon namonondokan Yesus doikoo ! "
41005020	Do mianoo ampakono , tukon basalitakene doi Songulo Kokota doi lipudoo oila komo lapamo Yesus kubaiyo doi yana . Sasaibino komian molengele masaingding .
41005021	Yesus abali koidan doi paisu sembeleng . Doi paisudoo bibilo , badaang komian molubat motokuuniyo potikunggon Yesus .
41005022	Meeng komian molubat kosambuno Yailus . Yana daano meeng komian mokatuaiyo kobonua kaleda doi kotadoo . Salataa yana kitayo Yesus , yana sosuba doi Yesus salaano ,
41005023	tukon kabiyo tuuno , " Tama , daku pau molukono babalato kona sesel . Moolakene mulubat tukon mutaape , sulano natubo tukon aki namate ! "
41005024	Maka Yesus ampakono polaing Yailus . Badaang komian motunduwo yana tukon mian mondobotiyo doi sasaibino kololoon .
41005025	Doi yaniladoo daano koidan komeeng koboine mo seselon songulomo lua kotaum kosauno nandendekan posuungimo tukon nabolokonan .
41005026	Kabuso sasaibino kona buat kubaiyo pobeal doi doktel-doktel , bai aki natangalin , bai tosuungi kona sesel .
41005027	Boinedoo lapamo molongol badaang doi Yesus . Maka doi mianoo badaang tanga-tangano , yana koolaniyo Yesus doi tonggulungo , Msabab yana bapikil , " Mau natongo yaku singgile kona jubah , yaku tangalin ! "
41005028	
41005029	Yana singgile Yesus najubah , tukon aki namalumbit doimbaa dosaudoo mondendek tademo . Yana lasaiyo baikon yana lapamo tangalin .
41005030	Doi singgatoo Yesus lasaiyo daano kubukuanan mo toouat doi butongo . Maka yana mbalenge do mianoo badaang tukon mansadai , " Indee komo singgile daku jubah ? "
41005031	Napololaing-pololaing bantile , " Tama kitayo susuumu daano badaang komian mo podipot-dipoti . Tukon Tama daano mansadai , indee komo singgile Tama ? "
41005032	Bai Yesus kitayo potikunggon sulano naumboliiyo domianoo mo singgile yana .
41005033	Do boinedoo mo toiyomo oila komo tealimo doi butongo , tukon bubusak tukon matakut sosuba doi Yesus salaano tukon akuiyo sasaibino .
41005034	Maka Yesus bantile doi boinedoo , " Kupau , sabab ikoo anggayo doi yaku , ikoo tangalin ! Ampakono tukon salamat . Ikoo makalikodong tuuno ! "
41005035	Daano Yesus mobasilingan , bubulaa kobito-bito lubat doi Yailus nabonua . " Tuan naboine lapamo mate , " yanila bontiikene doi Yailus . " Mau naakimo Tuan nakubaiyo susa Tama Gulu koidan . "
41005036	Aki namaangga oila do mianoo nabinantil , Yesus bantile doi Yailus , " Inai matakut , anggayomo yaku ! "
41005037	Maka Yesus ampakon banggadudul bai yana aki napataikene meeng komian molainge yana , alaasene Petulus tukon Yakobus tukon Yohanes montolutus .
41005038	Salataa yanila polong doi Yailus nabonua , Yesus kitayo kokaadaan monggabut tukon lengele komian mokokiil tukon mandaungan mo oukuan tuuno .
41005039	Maka Yesus usok tukon bantile doi yanila , " Bulaando komuyu mopelek-pelek tukon kokiil ? Do paudoo aki namate ; yana tongo moolo ! "
41005040	Yanila kokumbite Yesus . Maka Yesus sumboliiyo yanila sasaibino natobuat . Maka yana babayo do paudoo tamano tinano tukon tolu kona pololaing usok doi pauaoo nakombiang lalomo .
41005041	Yesus taaniyo do paudoo limano maka bantile doi yana , " Talita kum , " kona alati , " Pau molukono , yaku bantile doi ikoo : banguno ! "
41005042	Pau boinedoo polaing bangun , tukon ampakon . ( Songulomo lua kotaum kona umul . ) Sasaibino komo kitayo do kadadianoo masaingding tuuno !
41005043	Bai Yesus patane tuuno yanila mobasalitakene do langgedoo mau doi inde-indee komiano . Maka bantile , " Beenamo do paudoo kaan . "
41006001	Doi lipudoo , Yesus tukon napololaing-pololaing mule doi Nasalet .
41006002	Doi oloyo Tadean yana tambuunemo kona mongotunggulan doi bonua kaleda . Daano badaang komian idoo . Salataa do mianoo lengele Yesus naotunggul , yanila masaingding tuuno . Yanila bantile , " Doiyaa namian nia nalaatano sasaibinodoo ? Kopandoiyan kaliangano nia bulaando mo daano doi yana ? Bulaando kai yana momoola kubaiyo komo minasaingdinggon ?
41006003	Bolikon kai yana nia tukang kayu , Malia napau , tukon Yakobus utuso , Yoses , Yudas tukon Simon ? Ya , koutus-utuso boine daano modungol dimbaa . " Tooikon doiya yanila tolake yana .
41006004	Maka Yesus bantile doi yanila , " Meeng konabi inodotii doi yayaa , alaasene doi nalipu sinuungan , tukon utus-utuso tukon pulino . "
41006005	Doi lipudoo Yesus aki namoola mongkuhai meeng kolangge mominasaingdinggon tongo aline kobubulaa komian moseselon tukon bingkakene kolimano doi yanila .
41006006	Yana masaingding padungga yanila moaki namaangga . Doibundu Yesus ampakon doi kampung-kampung , tukon mongotunggul .
41006007	Yana monguang songulo lua kona pololaing , maka sumboliiyo yanila polaing lua-lua tukon beena kuasa doi yanila sulano nasiikayo koibiliis .
41006008	Yana beena otunggul doi yanila , " Inai momakanggi oioila doi ampakonan , tongo tongkat . Inai makanggi kinaan kai pundi sadakaa , kai doy .
41006009	Pakeyo komu sapatu , bai inai makanggi lua kokalambi . "
41006010	Yana koidan bantile , " Kalu komuyu usok doi meeng kobonua , dungolo idoo polong komuyu otinggale do kotadoo .
41006011	Bai kalu komuyu polong doi meeng kolipu , tukon domianoo idoo aki nayase talimayo tukon mondongolii komuyu , potinggale do lipudoo . Tukon tipasene koambata doi aimuyu teali tondoon doi yanila ! "
41006012	Maka Yesus napololaing domo songulodoo lua ampakono . Yanila ampakon popitoikene kobilita baikon kobanggapi sio nabadodoloon doi nalalim-lalim .
41006013	Pololaing-pololaing Yesusoo siikayo badaang koibiliis , solitikene kolisison zaitun doi mian moseselon tukon aline yanila .
41006014	Bilita-bilita kaliangano sasaibino komo tealidoo polong koidan doi Tomundo Helodes , sabab Yesus sambuno totoimo doi yayaa . Daano komian mo bantile , " Yohanes Pasau Mian lapamo tubo koidan ! Doiyamo kosababpo yana daano kona kuasa mokubai langge mominasa-masaingdinggon . "
41006015	Bai komian bailong bantile , " Yana Elia . " Daano kobailong bantile , " Yana nabi , pokakana meeng konabi doi loolukoo . "
41006016	Salataa Helodes lengele doiya , yana hantile , " Doiyamo Yo-hanes Pasau Mian doi loolukoo mo lapamo kumosumboliikene napinatol kooluno . Diabudodoo tubomo koidan ! "
41006017	Sabab akiyoon doiya Helodes lapamo sumboliiyo komian lakoyo Yohanes , tukon usekene doi talunggu lalomo . Helodes kubaiyo buno doiya soal Helodias , utuso naboloki , doiyamo Filipus . Sabab Helodes kilayomo Helodias ,
41006018	tukon doiya langgedoo Yohanes badaang luunggon naotinauwo Helodes buno doiya , " Aki namoola ikoo kilayo koutusomu nabolokidoo ! "
41006019	Doiyamo kosababpo Helodias batuulikene Yohanes tukon yase moakateyo Yohanes , bai yana aki namoola kubaiyo do langgedoo sabab Helodes sembang-sembange .
41006020	Sabab Helodes lapamo sumboliiyo komian modagaiyo namono-monondok Yohanes nakasalamatan doi talunggu , sabab yana matakutene Yohanes . Yana toiyo Yohanes meeng komian mo monondok Mian Bisa mo sumboliiyo . Tukon kalu Yohanes hasilingan , Helodes yase mondongolii , mau kai yana nateali susa tuuno konoano .
41006021	Doibundu Helodias malaat todanan doi Helodes nakubai-yano kona taum sinuungan . Doiya singgat Helodes kubaiyo kona lamean tuuk sasaibino doi mian mopobbosolii kona sambu doi batomundoan , suludadu-suludadu kapalano tukon katua-katua masalakat Galilea .
41006022	Doi lameanoo Helodias napau boine osuleng tukon dona osulenganoo sanaanggene tuuno Helodes noano tukon domianoo molubat . Maka Helodes bantile doi boinedoo , " Indee komu iniyas , kabiyomo . Yaku naikon beekene doikoo ! "
41006023	Maka Helodes dandiyo doi boinedoo tukon totopi . Helodes bantile , " Oila komu kinaoi yaku beekonggon , tukon sembeleng daku batomundoan ! "
41006024	Maka do boinedoo tobuat tukon mansadai doi tinano , " Tina , oila komo monondok mo moola yaku kabiyo ? " Tinano timbiliyo , " Kabiyo Yohanes Pasau Mian oluno . "
41006025	Do boinedoo polaing abali doi Helodes tukon bantile , " Yaku kabiyo Yohanes Pasau Mian oluno kubineekon diabudodoo doi meeng kodulang oungkono ! "
41006026	Salataa lengele do kakabidoo Helodes susa tuuno konoano . Bai yana aki namoola tolayo do kakabidoo sabab yana lapamo batotopi doi mian molubat salaano .
41006027	Jadi yana banggadudul mapalentakene meeng komian mololainge yana alayo Yohanes Pasaudoo Mian oluno . Maka do suludadudoo ampakon doi talunggu , maka patele Yohanes hulungo .
41006028	Doibundu yana babayo Yohanes oluno doi meeng kodulang tukon beekene doi boinedoo . Tukon do boinedoo heekene koidan doi tinano .
41006029	Salataa Yohanes napololaing-pololaing lengele doiya langgedoo , yanila ampakono alayo Yohanes badano maka yanila tadine .
41006030	Lasul-lasul Yesus mo sumboliiyodoo doibundu abali koidan , maka pototongi tukon Yesus . Yanila bontiikene doi yana sasaioino komo lapamo yanila kubaiyo tukon nainotunggukon .
41006031	Badaang tuuno komian mo lubat tukon moampakon , Yesus tukon napololaing-pololaing aki naloi kaan . Tobikon doiya Yesus bantile doi napololaing-pololaing , " Maimo nda ampakon doi lipu mo kiis , idoo kita moola basusuunganggon tukon komuyu moola balasanaang soisik . "
41006032	Maka doi yaniladoo luwe lakit doi duangan ampakon doi lipu mo kiis .
41006033	Bai badaango komian molapamo kitayo yanila motingga-lemo do lipudoo tukon toiyomo indee miano yanila . Jadi , doi sasaibino kokota doi wilayahdoo , komian obu-obuleng lolo lipu matailukiyo Yesus tukon napololaing-pololaing .
41006034	Salataa Yesus loboson doi duangan , yana kitayo komian badaang . Yana seseange doi yanila , sabab yanila pokakana kodomba mo akiyo kopototoolino . Maka yana atambuunemo kona mongotunggulan badaang kolangge doi yanila .
41006035	Salataa kinooiano , Yesus napololaing bantile doi yana , " Loolanimo kona popookan tukon nalipu nia tosusunganggon .
41006036	Tadukai Tama sumboliiyo na mian-mian nia naampakono , sulano yanila moola mongoli kinaan doi desa-desa tukon kampung-kampung doi napokoolanikonan nia . "
41006037	Bai Yesus timbiliyo , " Komuyumo komo beena kaan yanila . " " Oh , oilakai kami sio mai ampakon mongoli loti lua kosakato kodoy pelak tuuk mobeena kaan doi mian-mian nia ? " buno doiya pololaing-pololaing Yesus nabantilano .
41006038	Maka Yesus mansadai , " Daano kobulaa koloti modaano doi komuyu ? Soba potaus kitayo . " Lapa yanila ampakon kitayo , yanila bantile , " Daano kolima koloti tukon daano kolua koikan . "
41006039	Maka Yesus sumboliiyo do mianoo badaang osulang meeng-meeng kotambuno doi bulung mo manampal .
41006040	Mian-mianoo osulang tukon taatul , meeng-meeng kotambuno . Daano komo sakat komian meeng kotambuno , tukon daano koidan komo lima kolono komian meeng kotamouno .
41006041	Doibundu Yesus alayo do lotidoo molima tukon do ikanoo molua , maka lelengea doi timbu tukon mangkabi kinatauwan doi Mian Bisa . Lapa doiya , yana bisi-bisiliyo do lotidoo tukon limano maka beekene doi napololaing-pololaing sulano naobos-obosikene doi mianoo badaang . Tukon do ikanoo molua inobos-obosikon koidan doi yanila sasaibino .
41006042	Yanila kaan polong bobosul .
41006043	Doibundu do kinaanoo labino Yesus napololaing-pololaing pototongikene - sasaibino daano kosongulo lua kobois momoono .
41006044	Mian mamalane komo makaan do lotidoo uga-ugaate daano lima koloon .
41006045	Lapa doiya Yesus sumboliiyo napololaing-pololaing luwe tukon lolo duangan matailukiyo yana doi Betsaida doi paisu sembeleng , daano mosumboliiyo do mianoo badaang namule .
41006046	Salataa yana sodiiyo mule do mianoo badaang , Yesus ampakon doi bunggul mosambeang .
41006047	Sambuno popook , Yesus napololaing-pololaing naduangan daanomo doi paisudoo tangano , bai Yesus daano doi buta tina .
41006048	Yana kitayo yanila susa tuuno moboseyo do duanganoo sabab konapoo duangan posusul kombombuul . Tobikon doiya uga-ugaate antala batong tolu tukon batong noom dodowasoono , yana lubotiiyo doi yanila tukon ampakon doi paisu bungkono . Tukon yana kadu-kadukon banggadudul liisiyo yanila .
41006049	Sambuno yanila kitayo yana moampakon doi paisu bungkono , yanila aanggene yana ibiliis ,
41006050	tobikon yanila nggele-nggeleamon momatakut . Sabab yanila sasaioino kitayo yana tukon yanila pogilakon tuuno . Bai Yesus banggadudul basilingan doi yanila , " Potademo ! Yaku Yesus . Inai pomatakut ! "
41006051	Maka yana lakit doi yanila naduangan , tukon dombombuuloo polaing tade . Yesus napololaing-pololaing masaingding tuuno .
41006052	Do lotidoo molima minasaingdinggon yanila koidan akiyoon namangalatikene . Maaling doi yanila konapo alatiano .
41006053	Salataa polong doi paisudoo semheleng , yanila balabu doi Genesalet tokoluano .
41006054	Salataa yanila tobuat doi duanganoo komian kitayo baikon domo lubatoo doiyamo Yesus .
41006055	Maka yanila obu-obuleng doi yayaamo doi sasaioino do wilayahdoo , tukon tambuuno yanila mobabayo ko mian-mian momasakit doi Yesus doi yanila nabalayon ounggono .
41006056	Doi yaando Yesus nalubatan - mau doi kampung , doi kota kai doi desa - idoo komian sidutu lubat tukon mangabos mian moseselon doi lahotan . Maka yanila kabiyo tukon tutuu sulano do mianoo moseselon naminoolakon mosinggile Yesus najubah , mau natongo bunduno . Sasaibino komo singgile , teali tangalin .
41007001	Meeng kotambuno ko Falisi miano tukon bubulaa kogulu agama doi Yelusalem , lubat doi Yesus .
41007002	Yanila kitayo bubulaa Yesus napololaing kaan tukon aki nakumosiyo kolimano manulut atulan agama , doiyamo kalu akiyoon lolukon nda kumosiyo kolimano loingiyo koagama naatulan .
41007003	Falisi-falisi miano , bunomo lakon sasaibino ko Yahudi miano , taat tuuno mololoi adat istiadat yanila natulunan . Yanila aki naikon nakaan kalu akiyoon nakumosiyo kolimano mololoi agama naatulan .
41007004	Oila komo inoli doi labotan aki nakinaan , kalu akiyoon nakinumosi lolukon . Tukon badaang koatulan hailong doi napoo tulunanoo yanila mo taaniyo tutuuno ; buno palatulan mokumosian galaas , mangko tukon pakakas tambaga .
41007005	Tobikon doiya ko Falisi-falisi miano tukon gulu-gulu agamadoo mansadaikene doi Yesus , " Bulaando komu pololaing-pololaing kaan tukon limanoila mo aki nakinumosi ? Oila kosababpo yanila moaki namololoi adat istiadat nda tulunan ? "
41007006	Yesus timbiliyo , " Komuyu mian kakaadukon ! Bisa tuuno oila komo tinantukon Yesaya doi komuyu , doiyamo , ' Buno naiya ko Mian Bisa nabantilan , Mianoo tongo sosubaiyo yaku tukon bantil-bantilan , bai yanila noano dodoon doi yaku .
41007007	Palasuma yanila sosubaiyo yaku , sabab palatulan banggapi yanila nainotunggukon , bunekene daku palatulan ! '
41007008	Ko Mian Bisa napalenta komuyu akipo tulutiyo , tukon ko-banggapi napalatulan-palatulan komuyu taaniyo momoonggol . "
41007009	Maka Yesus bantil koidan , " Komuyu pandoi tuuno , ko Mian Bisa napalenta komuyu tolayo ; sulano kemuyu moola palataanggene kopo otunggul .
41007010	Musa lapamo beekene kona palenta nia , ' Odotiiyo kotamamu tukon tinamu , ' tukon Tndee komiano mobantil-bantile kotamano-tinano sio nainukum mate . '
41007011	Bai komuyu otunggukene : Kalu komian bantile doi tamano tinano , ' Oila komo moola yaku beekene doi tamanggu tukon tinanggu , lapamo yaku sosubakene doi Mian Bisa , '
41007012	maka komuyu sodiiyo do mianoo doi nakawajiban motulungiyo kotamano-tinano .
41007013	Jadi tukon muotunggul susuumuyu komuyu beekene doi mian-mian , komuyu akiyenggene ko Mian Bisa nabantilan . Daano badaang kolangge buno nia komuyu mo kubaiyo . "
41007014	Maka Yesus uange do mianoo badaang koidan tukon bantile doi yanila , " Polengele sulano pomangalati !
41007015	Akiyo kolobo meeng doi tonggulung mo usok doi mian mo moola kubaiyo do mianoo minosikiton . Bai , mo tobuat doi meeng komian , doiyamo komo kubaiyo yana lokis .
41007016	Jadi , kalu daano kotolingaimuyu , pondongoliiyo . "
41007017	Salataa Yesus tinggale do mianoo badaang tukon usok doi bonua , napololaing-pololaing mansadai doi yana bulaa kokaliangano do andeanoo .
41007018	Maka Yesus bantile doi yanila , " Oilakai komuyu akiyoon pomangalati ? Kai komuyu aki namoola mangalatikene baikon komo usok doi memeeng komian aki namoola kubaiyo do mianoo lokis ?
41007019	Sabab komo usokoo aki naluwe doi noano , bai usok doi tiano , tukon doibundu tobuat koidan . " Tukon do bantil-bantilanoo Yesus tudoikene baikon sasaibino kokinaan moola kinaan .
41007020	Maka Yesus hantile koidan , " Komo tobuat doi mian , doiyamo komo kanggilitiyo yana .
41007021	Sabab komo luwedoi lalomo , doiya luwedoi noano lalomo , sumbot kopikilan-pikilan molokis mo tealikene komian kubaiyo kolokis , pondikuk , mangakate ,
41007022	balolowa , bakokolii , sali-salitayo kotulano , tukon kubaiyo kolobo samba mo kulokis , teali batinggai , akiyo kona adat , mosikit konoano , babanggaal , akiyo kootunggul naloloon .
41007023	Sasaibino domo lokisoo sumbot doi lalom , tukon doiyamo komo tealikene komian lokis . "
41007024	Doibundu Yesus tinggalemo do lipudoo tukon ampakon doi lipu mololani kokota Tilus . Yana usok doi meeng kobonua lalomo tukon aki nayase baikon komian natoiyo yana modaano idoo . Bai yana aki namoola seekene kobutongo .
41007025	Meeng koboloki , kona pau boineno inusoki ibiliis , ndongoliiyo bulaa kokaliangano Yesus . Yana lubat doi Yesus tukon sosuba doi salaano ,
41007026	tukon kabiyo sulano Yesus nasiikayo do ibiliisoo doi paudoo . Do boinedoo bolikon Yahudi miano , sinuung doi lipu Fenisia doi Silia .
41007027	Yesus hantile doi yana , " Pau-pau sio nabinee kaan lolukon . Aki namonondok moalayo kopau-pau nakinaan maka nasinokulikon koasu . "
41007028	" Tuan , " boinedoo timbiliyo , " asu-asu doi meda suukano kaane kokinaan labi-labino do pau-paudoo mo tuwenge ! "
41007029	Maka Yesus bantile doi yana , " Sabab domu potimbilidoo , mulemo ; koihiliisoo lapamo toliat doi mupaudoo ! "
41007030	Eolokibuloo mulemo . Doi nabonua , yana laate dona paudoo daano moolo , tukon do ioiliisoo bisa-bisa lapamo toliat doi paudoo .
41007031	Doibundu Yesus tinggale kolipu Tilus , tukon banggadu-dulkene kona ampakonan loloiyo ko Sidon doi Paisu Galilea . Yana mangala loloon loloiyo kolipu Songulo Kota .
41007032	Idoo mian babakene doi yana komeeng komian mo ponga bongol . Yanila kabiyo Yesus nabinggakene kolimano doi mianoo hunggono .
41007033	Yesus babayo do mianoo nabasusuunganggon doi mianoo badaang , maka naabese kolimano saono doi mianoo tolingaino lua-lua lalomo . Maka Yesus tupeiyo , tukon taape do mianoo alepo .
41007034	Lapa doiya Yesus lelengea doi timbu , maka ansaang kohukuan tukon hantile doi mianoo , " Efata , " koalatino , " Tobukamo ! "
41007035	Do mianoo tolingaino tohukamo tukon doalepodoo tealimo abali biasa tukon yana tambuuno mumuda kona basilinganan .
41007036	Maka Yesus pantane yanila sasaibino sulano naaki nasalitayo do langgedoo mau doi inde-indee komiano . Bai pololokon Yesus pantane pololokon yanila basilinganggene .
41007037	Tukon sasaibino komian mo molongol masaingding tuuno . Yanila bantile , " Sasaibino kona kubaiyano tukon monondok ! Tukon yana kubaiyo komian mobongol teali molongol tukon komian moponga moola basilingan ! "
41008001	Aki namalumbit doimbaa , daano koidan komeeng komian tambuno badaang molubat pototongi . Sabab yanila akiyo kona kinaan , Yesus uange kona pololaing-pololaing tukon bantile ,
41008002	" Yaku mamaasikene namian nia badaang . Lapamo tolu kooloyo kona kalumbit yanila napolaing-laingan yaku , tukon diabudodoo yanila akiyono kona kinaan .
41008003	Kalu yaku sumboliiyo yanila namule tukon tiano malaal , yanila naikon padut doi loloon tanga . Oila koidan doi yaniladoo daano komo lubat doi naodoonan . "
41008004	Yesus napololaing-pololaing timbiliyo , " Doi lipu mo tambasiil nia , inaando komian namoola malaat kinaan mosabe motuuk sasaibino namian nia ? "
41008005	" Daano kobulaa kona kadaang koloti doi komuyu ? " Yesus mansadai . " Pitu , " yanila timbiliyo .
41008006	Maka Yesus sumboliiyo do mianoo badaang osulang doi buta bunggono , maka yana alayo do lotidoo mopitu tukon baladoa doi Mian Bisa . Doibundu yana bisi-bisiliyo do lotidoo tukon limano maka beekene doi napololaing-pololaing moebe-ebese doi mian-mianoo . Maka dona pololaing-pololaing lakukanggene .
41008007	Yanila daano kobubulaa kona pai ikan popoisik koidan . Yesus baladoakene doi Mian Bisa do ikan-ikanoo , maka sumboliiyo kona pololaing-pololaing moebe-ebese do ikan-ikanoo koidan .
41008008	Yanila kaan polong bobosul - daano uga-ugaate sangkap koloon komian mo kaan . Doibundu Yesus napololaing-pololaing pototongikene kolaoino - pitu kooois komo moono . Maka Yesus sumboliiyo do mian-mianoo namule ,
41008009	
41008010	tukon yana maka napololaing-pololaing banggadudul lakit doi duangan tukon ampakon doi lipu Dalmanuta .
41008011	Bubulaa ko Falisi miano molubat doi Yesus , tukon ponggeeleki yana sulano tongodinggala . Yanila kabiyo Yesus nakubaiyo komo minasaingdinggon salaku meeng kotanda yana ttaikon molubat doi Mian Bisa .
41008012	Yesus basilingan maka timbiliyo , " Oila kosababpo komian natempo nia mokabiyo yaku kubaiyo komo minasaingdinggon ? Aki ! Yaku aki kumebeekon kotanda mobuno doiya doi yanila ! "
41008013	Maka Yesus tinggale yanila , tukon usok doi duangan lalomo ; doibundu yana ampakono doi paisudoo sembeleng .
41008014	Yesus napololaing-pololaing toliminggene momakanggi loti mosabe . Yanila tongo meeng koloti modaano doi duangan .
41008015	" Pobada-badagai doi Falisi-falisi miano nalagi tukon Helodes nalagi , " Yesus bantile doi yanila .
41008016	Maka Yesus napololaing-pololaingoo tambuuno mosalitayo do langgedoo . Yanila bantile , " Yana bantile buno doiya , sabab kita akiyo konda loti . "
41008017	Yesus toiyo oila yanila napinobantikon . Tobikon doiya yana mansadai doi yanila , " Bulaando komuyu mopobantikenggene sabab moakiyo kopo loti ? Oilakai komuyu aki potoiyo tukon akiyoon pomangalatikene koidan ? Buno doiya kona mokisulan komu pikilan ?
41008018	Komuyu daano komatamuyu - bulaando moaki pokitayo ? Komuyu daano kotolingaimuyu - bulaando moaki pomolongol ? Aki kai komuyu poneneeke
41008019	naikon do lotidoo molima yaku mo bisi-bisiliyo motuuk doi lima koloon komian ? Bulaando kobois komoono kolabino dokinaanoo komuyu pototongikene ? " " Songulo lua , " yanila timbiliyo .
41008020	" Tukon dotempodoo daku bisi-bisiliyano dolotidoo mopitu motuuk doi sangkap koloon komian , " Yesus sadaiyo koidan , " bulaa kobois kolabino dokinaanoo komuyu mo pototongike-ne ? " " Pitu , " yanila timbiliyo .
41008021	" Eh , akiyoon kai komuyu pomangalatikene koidan ? " Yesus bantile koidan .
41008022	Yanila polong doi Betsaida . Idoo komian babayo komeeng komian mopiit doi Yesus , tukon kabiyo sulano yana nataape do mianoo mopiit sulano naaline .
41008023	Maka Yesus taaniyo do mianoo mopiit limano tukon tandane yana natobuat doi kotadoo . Doibundu Yesus tupeiyo do mianoo matano . Yana abese kolimano doi mianoo matano , maka sadaiyo doi yana , " Moolamo kai ikoo kitayo komeeng kolobo diabudodoo ? "
41008024	Mianoo kitayo doi salaano , maka bantile , " Oode . Yaku kitayo komian mopapakon ; bai yanila tokita buno kayung . "
41008025	Yesus taapene kolimano koidan doi mianoo mopiit . Naiya nia do mianoo mopiit kakabukuan sulano namoolakene mongkita . Komatano mopiit tangalino , tukon yana kitayomo sasaibino tukon tontong tuuno .
41008026	Maka Yesus bantile doi yana , " Mulemo , tukon inaimo moabali doi kotadoo . "
41008027	Yesus tukon napololaing-pololaing ampakon doi kampung-kampung moloolani ko Kaisalea Filipi . Doi loloon tangano Yesus mansadai doi yanila , " Mololoi komian nabantilano , indee kai nayaku nia ? "
41008028	Yanila timbiliyo , " Daano komo bantile : Yohanes Pasau Mian ; daano koidan komo bantile Elia , tukon kobailong koidan bantile : daano komeeng konabi . "
41008029	" Bai mololoi komuyu susuumuyu , yaku nia indee ? " Yesus mansadai . Petulus timbiliyo , " Tama doiyamo ko Tomundo Pasalamat ! "
41008030	Maka Yesus ingotiikene yanila , sulano naaki napopitoikene doi inde-indee komiano kohutongo kaliangano . Yesus basilinganggene kokaliangano doi nasinakisaawan tukon namatean
41008031	Lapa doiya Yesus tamouunemo kona mongotunggulan doi napololaing-pololaing baikon Manusia Napau sio nasinakisaa badaang , tukon binamusukon doi tua-tua , imam-imam kapalano , tukon gulu-gulu agama . Yana sio nainakate , bai doi oloyo kotoluno yana tubo koidan .
41008032	Tukon tontong tuuno Yesus popitoikene do langgedoo doi napololaing-pololaing . Maka Petulus kedele Yesus doi bibilo , tukon anukene yana .
41008033	Bai Yesus mbaleng tukon kitayo kona pololaing-pololaing , maka anukene Petulus , " Saakon naimbaa , Ponggoda ! Komu pikilanoo pikilan banggapi ; bolikon Mian Bisa napikilan ! "
41008034	Doibundu Yesus monguang mian badaang mo daano idoo posinggat-singgat tukon napololaing-pololaing . Maka yana bantile doi yanila , " Komian mo yase lainge yaku sio natoliminggene kona limang susuungo , doibundu tanggunge kona kayung sempang , tukon banggadudul lolainge yaku .
41008035	Sabab komian mo yase salamatene kona tuboan , naikon lapus kona tuboan . Bai komian mo salakanggene kona tuboan motuuk doi yaku tukon motuuk doi Bilita Monondok moluwedoi Mian Bisa , komo salamatene .
41008036	Oila kona linaat doi meeng-meeng komian , kalu sasaibino nadunia nia teali nalobo , bai yana lapus kona tuboan ?
41008037	Moola kai do tuboanoo sinoboli tukon langge-langge ?
41008038	Kalu meeng-meeng komian mamaa momangakukene yaku tukon kuotunggul doi tempo nia molokis , Manusia Napau koidan mamaa mangakukene do mianoo , doi tempo nalubatan naikon tukon Tamano nakuasa , linolaing malaekat-malaekat mo moliyous . "
41009001	" Potoiyo ! " Yesus bantile . " Doi komuyu nia nimbaa daano komo aki naikon namate , kalu akiyoon nakitayo ko Mian Bisa namapalentaan tukon kuasa ! " Yesus nakinabasalan
41009002	Noom kooloyo molapa Yesus babayo Petulus tukon Yakobus tukon utuso Yohanes , basusunganggon doi meeng kobunggo mo tatandak . Doi yanila matano salaano tobolii kobutongo .
41009003	Kona pakean teali moute didilengan . Aki nadaano komeeng komian mobabusoiy nai dunia nia mo moola babusoi kona moutean moouno doiya .
41009004	Doibundu dona pololaingoo motolu kitayo Yesus mopohasalitai Elia tukon Musa .
41009005	Maka Petulus bantile doi Yesus , " Tama Gulu , monondok tuuno kita naimhaa . Tadukai kami mokokondong tolu kosahua : komeeng tuuk doi Tama , komeeng tuuk doi Musa , tukon komeeng koidan tuuk doi Elia . "
41009006	Kona bisaan Petulus aki natoiyo oila komo yana sio nabantile , sabab yana tukon dotulanodoo molua daano momatakut tuuno .
41009007	Doibundu kobunong sunggupiyo yanila tukon doi bunongoo tololongol kolalo mo bantile , " Naiyamo daku Pau yaku mo seange . Polengele yana ! "
41009008	Moso-mosobit yanila mhaleng potikunggon doi yaniladoo , tukon akimo koidan napokitayo indee komiano komo daano idoo komo polaing yanila , tongo Yesus susuungo .
41009009	Singgatoo yanila obulus doi bungguloo , Yesus ingotiikene yanila , " Inai po popitoikene doi indee komiano oila kopo kinita budodoo kalu Manusia Napau akiyoon nainotuboi doi matean . "
41009010	Yanila loingiyo tuuno do tetebadoo , bai doi yaniladoo susuungo yanila tambuuno mobasilinganggene oila Yesus namakisuut tukon " tubo doi namatean " .
41009011	Maka yanila mansadai doi yana , " Bulaando gulu-gulu agama mohantile baikon Elia lubat matailukon ? "
41009012	Yesus timbiliyo , " Elia takainomo lubat matailukon sulano naalapayo sasaibino kolangge . Bai bulaando kai dolanggedoo tukon Manusia Napau ? Oila kosababpo doi Kitab Moliyous lalomo totulis baikon yana naikon badaang kona sakisaa tukon komian totulaiyo ?
41009013	Bai yaku bantile doikoo : Elia lapamo lubat , tukon komian nakubaiyano doi yana baino oilamo konapo mongiasan . Doiya pokokonoi tuuno tukon komo lapamo totulis doi Kitab Moliyous lalomo tentang kobutongo . "
41009014	Salataa Yesus tukon dona pololaing motolu lapamo pototongi koidan tukon napololaing-pololaing bailong , yanila kitayo badaang komian idoo . Bubulaa kogulu agama daano ponggeeleki tukon Yesus napololaing-pololaingoo .
41009015	Sambuno do mianoo kitayo Yesus , yanila masaingding , maka obu-obuleng lobotiyo Yesus .
41009016	" Oila komuyu kopo pinonggeelekikon tukon do gulu-gulu agamadoo ? " Yesus sadaiyo doi napololaing-pololaing .
41009017	Meeng komian doi mianoo badaang timbiliyo , " Tama Gulu , yaku babayo daku pau doi Tama . Yana ponga sabab inusoki ibiliis .
41009018	Kalu ihiliisoo usokiyomo yana , kotmtongo tika-tikakene doi buta , kobabano babiyoi , kongolingo pongolitikene , tukon kobutongo teali aki nabiyok . Yaku kabiyo Tama napololaing-pololaing nasiikayo ibiliisoo , bai yanila aki namoola kubaiyo . "
41009019	Bai Yesus bantile doi yanila , " Bulaando komuyu nia ! Komuyu tutuu mian mo aki namaangga . Polong oila kotembono yaku sio dungol podungoli komuyu tukon sabal doi yanila ? Babayo do paudoo doisumai ! "
41009020	Yanila babayomo paudoo doi Yesus . Sambuno ibiliisoo kitayo Yesus , yana kubaiyo do paudoo hutongo sintok-sintok tobikon do paudoo otuwong tonggoi-nggoling doi buta . Kobabano babiyoi .
41009021	Maka Yesus sadaiyo doi paudoo tamano , " Bulaamo kona kalumbit yana kona bunoan naiya ? " " Salataamo doi napau-paunoan ! " tamano napotimbili .
41009022	" Biasamo ibiliisoo umboliiyo moakateyo yana tukon mootu-wenge doi aung lalomo kai doi paisu lalomo . Bai kalu Tama moola tulunge , Tama moola museange kami tukon tulungiyo kami ! "
41009023	" Oila komu binantil ? Kalu Tama moola ? " Yesus timbiliyo . " Sasaibino moola , asal komian maangga ! "
41009024	Banggadudul do paudoo tamano nggeleamon , " Temeneno , yaku maangga , bai daku maanggaan soisik . Tulungiyo yaku sulano nalobian daku maanggaan koidan ! "
41009025	Sambuno Yesus kitayo baikon domianoo badaang tambuuno lubat pototongi , yana mapalentakene ibiliisoo tukon bantile , " Loh bongol tukon ponga , yaku bintekene ikoo toliat nai pau nia tukon inaimo koidan mousok doi paudoo ! "
41009026	Do ihiliisoo nggeleamon , maka kubaiyo do paudoo hutongo sintok-sintok , doibundu kokoliato doi paudoo . Paudoo tokita pokakanamo kobadan tobikon sasaibino komian bantile , " Yana matemo ! "
41009027	Bai Yesus taaniyo kolimano tukon tomboniiyo yana mobangun . Do paudoo polaing bangun .
41009028	Salataa Yesus daanomo doi bonuadoo , kona pololaing-pololaing lubat basusuunganggon doi yana tukon mansadai , " Oila kosababpo kami aki namoola mosiikayo ibiliisoo ? "
41009029	Yesus timbiliyo , " Do ibiliiso mobuno doiya aki namoola siniika tukon mau nabulaa konda kokubai , kalu bolikon baladoa . "
41009030	Yesus tukon napololaing-pololaing tinggale do lipudoo tukon ampakon banggadudul loloiyo ko Galilea . Yesus aki nayase komian motoiyo naando yana nadaanoan ,
41009031	sabab yana daano mootunggule kona pololaing-pololaing . " Manusia Napau sinalakanggon doi banggapi nakuasa , " bunomo doiya Yesus nabantilano , " tukon yana inakate , bai doi oloyo kotoluno yana tubo ! "
41009032	Napololaing-pololaing aki natoiyo Yesus nai notunggukon , bai yanila matakut momansadai doi yana .
41009033	Yanila polong doi Kapelnaum . Salataa daanomo doi bonua , Yesus mansadai doi napololaing-pololaing , " Indee dopo pinoonggeelekikonoo doi loloon tangano budodoo ? "
41009034	Yanila aki natimbiliyo , sabab doi loloon tanganodoo yanila pogagaikene tentang indee komo babasal .
41009035	Yesus osulang , maka uange dona pololaing mosongulo lua . Yana bantile doi yanila , " Mian mo yase teali nomol komeengo , yana sio nateali mataibundukon tukon sio nateali peleleani sasaibino komian . "
41009036	Doibundu Yesus mangala meeng kopau poipoisik , tukon kekendenge do paudoo doi yanila sasaibino salaano . Yesus lambine do paudoo tukon bantile doi napololaing-pololaing ,
41009037	" Mian mo talimayo meeng kopau pokakana naiya tobikon yaku , koalatino talimayo yaku . Tukon komian mo talimayo yaku , yana aki natongo talimayo yaku , bai talimayo koidan yana mo bintekene yaku . "
41009038	Maka Yohanes bantile doi Yesus , " Tama Gulu , kami kitayo komeeng komian mosiikayo koibiliis tukon Tama sambuno . Tukon kami pantane sabab yana bolikon tulanggita . "
41009039	Bai Yesus bantile , " Inai mopantane yana , sabab akiyo komeeng komian mo moola mokubai lobo mominasaingdinggon tukon sambunggu , momoola banggadudul molokis-lokisaku .
41009040	Sahah mian mo aki naliitiyo kita , koalatino pomeenggon kita .
41009041	Poneneeke ! Mian mo beena komuyu monginum sabab komuyu pololaing Tomundo Pasalamat , yana tutuu talimayo kona tambo . "
41009042	" Indee komo mangaanikene sala komeeng komian doi mian-mian mo poipoisik nia akimo naanggayo koidan doi yaku , tadukai kalu kobatu gilingan binoboikon doi bulungo , tukon yana sinakukon doi tobun lalomo .
41009043	Kalu kolimamu kubaiyo ikoo baladosa , patele do limamudoo ! Tadukai ikoo tubo tukon Mian Bisa mau naakiyo kolimamu sembeleng kalu baino ikoo tukon lua-lua kolimamu usok doi nalaka , doiyamo aung mo akiyo kona posoan .
41009044	Imhali koaung aki namoola poso , tukon kobesuk aki namoola mate .
41009045	Tukon kalu koaimuyu kubaiyo ikoo baladosa , patele do aimudoo . Tadukai ikoo tubo tukon Mian Bisa mau naakiyo koaimu sembeleng , kalu baino ikoo tukon aimu lua-lua sinakukon doi nalaka lalomo .
41009046	lmhali koaung aki namoola poso tukon kobesuk aki namoola mate .
41009047	Kalu komatamu mangaanikene ikoo baladosa , suwete do matamudoo ! Tadukai ikoo usok doi Mian Bisa na Dunia Boolu mau natongo meeng komatamu , kalu baino kai ikoo tukon lua-lua komatamu sinakukon doi nalaka lalomo .
41009048	lmhali koaung aki namoola poso tukon kobesuk aki namoola mate .
41009049	Meeng-meeng komian kininelok tukon aung , pokakana kososuoakon mokinoliyousi tukon timuson .
41009050	Timusonoo monondok , bai kalu tealimo matabal , moola kai nakinotono koidan ? Jadi , tooikon doiya komuyu teali pokakana kotimuson - potubo pototongi tukon monondok . "
41010001	Doibundu Yesus tinggalemo do lipudoo tukon ampakon doi lipu Yudea tukon doi lipu Paisu Yoldan sembeleng . Mian madaang lubat koidan pototongi potikunggon Yesus . Tukon buno kakabiasaan Yesus mongotunggul yanila .
41010002	Bubulaa ko Falisi miano lubat koidan sulano dinggalayo Yesus . Yanila mansadai , " Mololoi palatulan nda agama , kabudoon moola komian motinggale kona boloki ? "
41010003	Yesus timbiliyo , " Musa beena palenta oila doi komuyu ? "
41010004	" Musa pataikene komian tinggale kona boloki , kalu tulise kosulat potinggalan looluk , " yanila timbiliyo .
41010005	" Musa tulise do palentadoo sabab komuyu todudul maaling kopo inotunggulan , " Yesus bantile doi yanila .
41010006	" Bai doi tumbeno doi temponodoo ko Mian Bisa napasitakaano kobanggapi , kobinantilan baikon ko ' Mian Bisa tealikene yanila mala-malane tukon boine .
41010007	Doiya kosababpo komala-malane tinggale kotinano-tamano tukon pomeenggon kona boloki , maka doluailadoo tealimo meeng . '
41010008	Jadi , yanila bolikono lua komian , bai tealimo meeng .
41010009	Doiya kosababpo , oila komo lapamo Mian Bisa pomeenggene akimo namoola kobanggapi potinggakene ! "
41010010	Lapamo yanila usok doi bonua , kona pololaing-pololaing mansadai doi Yesus tentang do langgedoo .
41010011	Yesus bantile doi yanila , " Indee komo tinggale kona boloki , maka naosowaan tukon boine bailong , do mianoo pololowai tukon dona bolokidoo tumbeno .
41010012	Bunomo lakon doiya doboinedoo mo tinggale kona langkai maka naosowaan doi malane bailong , yanadoo balolowa . "
41010013	Daano komian mobabayo kona labuk-labuk doi Yesus sulano Yesus nataape tukon balakaatiyo yanila . Bai Yesus napololaing-pololaing nggimoliiyo do mianoo .
41010014	Kitayo do lobodoo , Yesus nggimal maka bantile doi napololaing-pololaing , " Sodiikenemo do labuk-labukoo nalubat doi yaku ! Inai popantane yanila , sabab ko mian-mian mobuno naiya komo teali Mian Bisa namian .
41010015	Neneeke naiya ! Indee komo aki nalubat doi Mian Bisa buno napau nia meeng , aki nateali Mian Bisa namian . "
41010016	Salataa lapa bantile buno doiya , Yesus lebeke do pau-paudoo , doibundu yana abese kolimano doi yanila meeng-meeng tukon balakaatiyo yanila .
41010017	Singgatoo Yesus banggadudulkene kona ampakonan , meeng komian lubat obu-obuleng kupayo Yesus . Do mianoo sosuba doi Yesus salaano tukon mansadai , " Gulu mo monondok , yaku sio oila daku kinubai sulano namoola mantalima tuboan sidutu-posidutukon ? "
41010018	" Bulaando ikoo mooantile yaku monondok ? " Yesus sadaiyo . " Akiyo komonondok , tongo Mian Bisa susuungo .
41010019	Ikoo lapamo toiyo ko Mian Bisa napalenta , Tnai mangakate , inai balolowa , inai pondikuk , inai moteali sakisii mokala-kala , inai bakokolii , odotiiyo kotamamu tukon tinamu . ' "
41010020	" Tama Gulu , " do mianoo nabantilan , " sasaibino do palen-tadoo yaku lapamo tulutiyo daano doi kupaumalanekonan . "
41010021	Yesus mbalenge do mianoo tukon seange maka bantile , " Baimo meeng kolobo koidan ikoo mo daanokene . Ampakono mubalukene sasaibino komu langge ; beekenemo kodoyno doi mian motalalais , tukon ikoo malaat buat doi sulugaa . Lapamo doiya lubato lainge yaku . "
41010022	Molongol Yesus nabantilan moouno doiya , do mianoo susa maka tinggale do lipudoo tukon susa tuuno konoano sabab yana kaasa tuuno .
41010023	Maka Yesus mhalenge kona pololaing-pololaing maka hantile doi yanila , " Maaling tuuno komian mokaasa nateali Mian Bisa namian ! "
41010024	Napololaing-pololaing masaingding molongol Yesus na-silinganoo . Bai Yesus hantile koidan , " Daku labuk-labuk , takainomo maaling kotealian Mian Bisa naumat !
41010025	Tadukai meeng kounta usok doi pakaut buango kalu baino meeng komian mokaasa usok doi Mian Bisa na Dunia Boolu . "
41010026	Yesus nabantil-bantilanoo tealikene kona pololaing-pololaing masaingding , tobikon yanila posadai meeng tukon bailong , " Kalu buno doiya , indee komo moola salamat ? "
41010027	Yesus mbalenge yanila tukon timbiliyo , " Doi banggapi do langgedoo aki nateali bai doi Mian Bisa akiyo komo aki nateali , sasaibino moola nateali doi Mian Bisa . "
41010028	Maka Petulus bantile , " Kitayo , kami lapamo tinggale sasaibino komai langge-langge tukon lainge Tama . "
41010029	Yesus bantile , " Poanggayomo : komian mo lapamo tinggale kona bonua antoko kai utuso mala-malane , kai moluko , kai tinano , kai tamano , kai napau-pau , kai nalabue asino tobikon yaku tukon sabab Bilita Monondok moluwedoi Mian Bisa ,
41010030	do mianoo mantalima lobian badaang naiya loonu nia budodoo . Yana malaat sakat luunggon lobian badaang kobonua , utus mala-malane , utus boi-boine , tinano , labuk-labuk , labue asino , - tukon sakisaawan koidan . Tukon sio doi loonu naikon mo lubat , do mianoo naikon mantalima tuboan moakiyo kona pupusan .
41010031	Bai badaang komian naiya budodoo nia kotumbeno naikon teali doibundu tukon badaang komian nia budodoo modoi bundukon teali mo mantailukon . "
41010032	Yesus tukon napololaing-pololaing daano doi naampakonan doi Yelusalem , Yesus ampakon doi muka , tukon napololaing-pololaing pakadak sasaibino . Tukon komian mo lainge yanila doibundu matakut . Doibundu Yesus uange koidan kona pololaing-pololaing basusuunganggon tukon bontiikene doi yanila oila komo teali naikon doi outongo .
41010033	" Polengele , " kona bantilano , " kita nia budodoo daano sasalaane ko Yelusalem . Imbali Manusia Napau naikon nasinalakanggonan doi imam-imam kapalano tukon gulu-gulu agama . Yana naikon inukum mate , doibundu sinalakanggon doi mian-mian mobolikon Yahudi .
41010034	Yanila sosiboliiyo yana , yana tinupei , yana sinakisaa , tukon pinakukon doi kayung sempang . Bai doi oloyo kotoluno yana naikon tubo . "
41010035	Maka Yakobus tukon Yohanes , doiyamo Zebedeus napau-pau lubat doi Yesus . " Tama Gulu , " yanila bantile , " daano komeeng kolobo kami mo yase Tama nalakukanggene doi kami . "
41010036	" Oila kopo iniyas kukubaiyo doi komuyu ? " Yesus mansadai .
41010037	Yanila timbiliyo , " Kami yase osulang doi Tama bakalingano tukon bobono , kalu baikon Tama nabatomundoan mondoko . "
41010038	" Komuyu aki potoiyo oila kopoo kinabi , " Yesus bantile doi yanila . " Kai moola poinume daku galaas sakisaawan naikon yaku mo inume tukon usok doi sakisaawan tuuno lalomo mo yaku usokiyo ? "
41010039	" Moola , " yanila timbiliyo . Maka Yesus bantile koidan doi yanila , " Bisa komuyu momoola inume dogalaasoo sakisaawan mo yaku inume tukon usok doi sakisaanan tuuno mo yaku usokiyo .
41010040	Bai indee kokaliangano komo osulang doi bakalinganggu kai doi bobonggu , doiya bolikon kuhaak motantukanggene . Mian Bisa komo tantukanggene inde-indee naikon komo osulang doi tampat-tampatoo . "
41010041	Salataa Yesus napololaing-pololaing domo songulodoo bailong lengele do langgedoo , yanila nggimoliiyo doi Yakobus tukon doi Yohanes .
41010042	Jadi Yesus uange yanila sasaibino , maka bantile , " Komuyu toiyo baikon kokatua-katua bangsa mo aki natingoniiyo ko Mian Bisa pipiike kona mian . Tukon mobabasakene yanila pipiike yanila .
41010043	Bai komuyu aki namoola buno doiya ! Kobalino komian mo yase teali babasal doi komuyu , yana sio nateali peleleani ikoo .
41010044	Tukon mian mo yase teali mantailukon doi komuyu , sio nateali ata doi sasaibino .
41010045	Sabab mau Manusia Napau kai aki nalubat sulano nalineleani . Yana lubat sulano nameleleani tukon sulano nasalakanggene kodilino sulano natongosobii komian badaang . "
41010046	Yanila polong doi Yelikho . Tukon dotempodoo Yesus tukon napololaing-pololaing tukon domianoo badaang tinggalemo do kotadoo , meeng komian piit daano moosulang bakai-kabi doi loloon bibilo . Kosambuno Baltimeus , Timeus napau .
41010047	Salataa yana lengele baikon domo alonoo doiyamo Yesus Nasalet miano , yana nggeleamon , " Yesus , Daud Napau ! Seseange yaku ! "
41010048	Yana ngginimolii doi mian badaang tukon sinumbolii inai napelek . Bai yana pololokon kabasale kona nggeleamonan , " Daud Napau , seseange yaku ! "
41010049	Maka Yesus tade tukon bantile , " Uangemo yana . " Jadi yanila uangemo do mianoo mopiit . Yanila oantile doi yana , " Inai mobiyok ! Ikoo Yesus uange , hanguno ! "
41010050	Mianoo mopiit sakukene kona jubah , tukon moso-mosobit kokondong tukon ampakon doi Yesus .
41010051	" Oila komu iniyas yaku mokubaiyo tuuk doikoo ? " Yesus sadaiyo doi yana . Do mianoo mopiit timbiliyo , " Tama Gulu , yaku yase momokita . "
41010052	" Ampakono , " Yesus bantile , " tobikon ikoo anggayo doi yaku , ikoo tangalino . " Doiya kosinggatoo koidan do mianoo mopiit moolamo mokita . Maka yana laingemo Yesus doi loloon .
41011001	Betfage tukon Betania , doi Zaitun Bunggulo eaako . Idoo lua komian kona pololaing Yesus ointekene naloolukon .
41011002	" Ampakono doi kampungoo nda sinasalaan , " Yesus hantile doi yanila . " Kalu komuyu usok doi kampungoo , komuyu naikon kitayo komeeng kokaladai napau modaano tokooton , mo akiyoon nabiasa komian molokitiyo . Sodiiyo do kaladaidoo , tukon babayo doisumai .
41011003	Tukon kalu daano komian momansadai doikoo oila kosababpo komuyu mosodiiyo do kaladaidoo . Yesus usok doi Yelusatem tukon nggaangan hontiikenemo , Temeneno komo palaluuwo , tukon yana mosohit naabalinggene . ' "
41011004	Yesus napololaing moluadoo ampakono , tukon laate komeeng do kaladaidoo napau modaano tokooton doi bonua tataapono doi loloon bibilo . Maka yanila sodiiyo do kaladaidoo .
41011005	Domianoo mo kokondong idoo saaaiyo yanila , " He , daano oila komuyu ? Bulaa kai komuyu mosodiiyo do kaladaidoo napau ? "
41011006	Yanila timbiliyo bulaandomo komo lapamo Yesus tetebakene doi yanila . Maka da mianoo sodiikenemo yanila mobabayo do kaladaidoo .
41011007	Salataa polong doi Yesus , do kaladaidoo bungguto yanila omobosiiyo tukon napai kalambi , maka Yesus lokitiyo doibunggono .
41011008	Badaang komian moambasene yanila najubah doi loloon , daano koidan komo atambune doi loloon tangano kokayung panga-pangano yanila mo alayo doi asi .
41011009	Ko mian-mian mo ampakon mantailukon tukon komian mo tuundu doi tonggulungo sasaibino wowookon , " Nggaale ko Mian Bisa ! Binalakaati yana mo lubat tukon Temeneno sambuno !
41011010	Tubomo kona batomundoan naikon mo lubat - Daud nabatomundoan tumtmnggita looluk ! Nggaale ko Mian Bisa Mo Tatandak Tuuno ! "
41011011	Doibundu Yesus polong doi Yelusalem , maka usok doi Temeneno Nabonua . Idoo yana nunuiyo potikunggon . Bai sabab loolanimo kona popookan , doibundu luwe ampakon doi Betania polaing-laing tukon songulo lua kona pololaing .
41011012	Modoakon kooloyono , sambuno yanila tinggale ko Betania , Yesus malaal .
41011013	Daano modoon yana kitayo komeeng koala batango koloono masalimbung . Jadi yana ampakon doi kayungoo sulano nakitayo kai daano kosaono . Bai sambuno yana polong doi kayungoo uuno yana aki namalaat saono tongo loono , sabab doiya singgat akiyoon nalaate kona saowan .
41011014	Maka Yesus bantile doi aladoo batango , " Mulaimo diabudodoo akiyo komeeng komian mo makaan saono doikoo koikoidan ! " Pololaing-pololaing Yesus molongol do bantilanoo .
41011015	Doibundu yanila polong doi Yelusalem , tukon Yesus ampakon koidan doi Temeneno Nabonua . Idoo yana siikayo sasaibino komian mo poboluki doi lipudoo . Yana buanggeyo komeda-meda doi mian posoboli doy , tukon bangku-bangku mabalukanan tomisi lapatiing .
41011016	Tukon akiyo komeeng komian mo pinataikon makanggi oilakai mololoiyo ko Temeneno Nabonua kintalodoo .
41011017	Doibundu Yesus mongotunggul mian-mian idoo . Yana bantile , " Doi Kitab Moliyous lalomo totulis buno naiya : Mian Bisa bantile , ' Daku bonua sinombuikon bonua sambeyangan sasaibino kobangsa . ' Bai komuyu tealikene mian napoakatean nadungolan ! "
41011018	Imam-imam kapalano tukon gulu-gulu agama lengele do bantilanoo . Maka yanila tambuun momoumbolii loloon sulano naakateo Yesus . Yanila matakut doi yana , sabab sasaibino komian masaingding momondongolii kona otunggul .
41011019	Adukono kalipookan Yesus tukon napololaing-pololaing otinggalemo do kotadoo .
41011020	Modoakon dodowasoono , salataa yanila alon doi aladoo batango , yanila kitayo do kayungoo matemo polong doi anggol-anggolo .
41011021	Maka Petulus neneeke dolobodoo moteali akiyoon nameeng kooloyo . Maka Petulus bantile doi Yesus , " Tama Gulu , soba kitayo ! Aladoo batango Tama mo kutuke matemo ! "
41011022	Yesus timbiliyo , " Anggayomo ko Mian Bisa .
41011023	Bisa komuyu moola pobantile doi bunggul nia , ' Tohingkat tukon tasakukon doi tobun lalomo ! ' Maka do langgedoo komuyu naikon kubaiyo ; asal komuyu aki posasaaki , tukon komuyu anggayo baikon oila dopo binantiloo bisa-bisa teali .
41011024	Tobikon doiya neneeke naiya : Kalu komuyu sambeyang tukon mangkabi meeng kolangge , anggayomo ko Mian Bisa molapamo beekene doi komuyu oila kopo kinabi , maka komuyu naikon talimayomo .
41011025	Tukon kalu komuyu baladoa , bai konoamuyu aki nasanaang doi meeng komian , ompunio do mianoo looluk , sulano ko Tamamu doi sulugaa naompunio kopo lalim-lalim .
41011026	Kalu komuyu aki poompunio komian bailong , ko Tamamu doi sulugaa koidan aki naompunio komu lalim-lalim . "
41011027	Yanila abali koidan doi Yelusalem . Tukon singgatoo Yesus ampakon boilingiyo ko Temeneno Nabonua lalomo , imam-imam kapalano , gulu-gulu agama tukon tua-tua Yahudi lubat doi yana .
41011028	Yanila mansadai , " Oila kona pokok ikoo molakukene sasaibino nia ? Indee komo beena haak doikoo ? "
41011029	Yesus timbiliyo , " Yaku koidan yase mansadai doi komuyu . Potimbiliyomo tukon yaku naikon bontiikene doikoo tukon indee nahaak yaku mokubaiyo nalangge-langge nia .
41011030	Yohanes mansau mian tukon indee nahaak , Mian Bisa kai banggapi ? "
41011031	Maka doimam-imam kapalanodoo tukon tua-tua Yahudi tambuun moposadaikene doi yaniladoo . Yanila bantile , " Kalu kita bantile , ' Tukon Mian Bisa nahaak , ' yana naikon bantile , ' Bulaando komuyu moaki poanggayo doi Yohanes ? '
41011032	Bai maaling koidan nda hantile , Tongo hanggapi nahaak . ' " Sabab yanila matakutene komian badaang , sabab sasaibino komian toiyo Yohanes meeng konabi .
41011033	Jadi , yanila timbiliyo , " Kami aki mbai toiyo . " Maka Yesus bantile doi yanila , " Kalu buno doiya , mau yaku bai aki kuyase mobontiikon doikoo tukon indee nahaak yaku mokubaiyo sasaibino nia . "
41012001	Doibundu Yesus tambuuno mobasilingan tukon andean doi imam-imam kapalano , gulu-gulu agama tukon tua-tua Yahudi . Yesus bantile , " Daano komeeng komian masakai meeng koanggul asino , maka pagale potikunggon . Lapa doiya yana makali buang teali alat mopipisan anggul , maka yana kekendenge komeeng kosandung batotoolian . Lapa doiya yana monggisabekene do angguloo asino doi bubulaa kopolimangoo maka ampakon doi lipu bailong .
41012002	Salataa laate kotempono bapupuiyan anggul saono , do mianoo sumboliiyo komeeng kona peleleani doi polimang-polimang asidoo , sulano natalimayo kona obos .
41012003	Bai do polimang-polimangoo lakoyo do peleleanidoo . Doibundu yanila bobokiiyo , maka sumboliiyo yana mule tukon akiyo kona kinanggi .
41012004	Maka do asidoo tumbuno sumboliiyo koidan komeeng komian kona peleleani bailong . Bai do polimang-polimangoo bobokiiyo do peleleanidoo oluno , maka siikayo tukon totosiiyo .
41012005	Do asidoo tumbuno sumboliiyo koidan komeeng kona peleleani bailong . Bai yanila akateyo do peleleanidoo . Tukon buno doiya momeenggon yanila lakukanggene badaang kopeleleani bailong : daano komo binobokii tukon daano koidan komo inakate .
41012006	Indee do asidoo tumbuno nasinumbolii koidan diabudodoo ? Baimo meeng komian , doiyamo napau susuungo yana mo seange . Jadi doibundu yana sumboliiyo dona paudoo doi polimang-polimang asidoo . ' Tantu daku pau naikon inodotii , ' kona pikikanano .
41012007	Bai do polimang-polimangoo pobantikon meeng tukon bailong , ' Naiyamo komo kuasaiyo . Mai nda akateyo yana , sulano kita nda malaat naobos ! '
41012008	Maka do paudoo linako , maka inakate . Kobadano yanila sakukene doi asidoo tonggulungo . "
41012009	Maka Yesus mansadai , " Oilamo do asidoo tumbuno nakinubai ? Tantu yana lubat tukon akateyo do polimang-polimangoo , maka nasalakanggene do asidoo doi polimang-polimang bailong .
41012010	Komuyu tantu lapamo pobasayo naiya ayat nia doi Kitab Moliyous lalomo , ' Batu mo akimo natapake doi mobakubai bangunan lapamo teali batu mo monondok .
41012011	Naiyamo ko Temeneno nakokubai ; bukan maen kona monondokan ! ' "
41012012	Maka kolaka-lakai Yahudi miano mo molongol do andeanoo , moumbolii akal molakoyo Yesus , sabab yanila toiyo do andeanoo Yesus konoikene doi yanila . Bai yanila matakutene komian mobadaang . Jadi , yanila ampakon tinggale Yesus .
41012013	Bubulaa ko Falisi miano tukon anggota mololoiyo Helodes sinumbolii modinggalayo Yesus tukon pasadai-pasadai .
41012014	Yanila lubat doi Yesus tukon bantile , " Tama Gulu , kami toiyo Tama mononaok tukon aki napopusinggon inde-inde komian napandapat . Tama mongotunggul tukon natutuuwan ko Mian Bisa namongiasan doi oanggapi , sabab ko Tama aki nalilike komian . Eh , soba Tama bantile doi kami , ' Mololoi palatulan nda agama , moola kai nda babeal lulu doi Tomundo kai aki ? Siokai nda babeal do luludoo kai aki ? ' "
41012015	Yesus toiyo yanila nakakaadukonan . Yana timbiliyo , " Oila kosababpo komuyu mo yase odinggalayo yaku ? Soba pokitakene doi yaku komeeng kodoy pelak . "
41012016	Maka yanila beekene doi yana komeeng kodoy pelak . Maka Yesus mansadai , " Gambal tukon indee sambuno naiya ? " " Tomundo , " yanila timbiliyo .
41012017	" Eh , kalu buno doiya , " Yesus hantile , " heekene doi Tomundo oila ko Tomundo koona , tukon doi Mian Bisa oila komo Mian Bisa koona . " Yanila masaingding molengele yana .
41012018	Bubulaa komian doi Saduki tulano lubat doi Yesus . ( Yanila daano tongusokon doi mo bapandapat mian momate akimo naikon natubo koidan . )
41012019	" Tama Gulu , " yanila hantile doi Yesus , " Musa tulise kona palatulan nia tuuk doi kita : ' Kalu meeng komala-malane mate tukon akiyo kona pau , maka koutuso sio nakilayo dobalunodoo sulano nadaano kona katulunan doi mianoo mo lapamo mate . '
41012020	Daano kopitu komian montolutus . Kolanggongo osowaan , maka mate akiyo kona pau .
41012021	Doibundu kokoluano osowaan tukon baluno , bai yana mate akiyo kona pau . Langgedoo mo pokakana teali koidan doi utuso kotoluno ,
41012022	tukon banggadudul polong doi kopituno . Doibundu do boinedoo susuungo mate koidan .
41012023	Doibundu komian momate natuboan koidan , indee kai naboloki do boinedoo ? Sabab domo pitu-pituiladoo lapamo pooala tukon yana ! "
41012024	Yesus timbiliyo , " Komuyu sala tuuno . Sabab komuyu aki pomangalatikene ko Kitab Moliyous mau ko Mian Bisa nakuasa .
41012025	Sabab kalu naikon komian momate tubomo koidan , yanila akimo naosowaan koidan , bai yanila tubo pokakana komalaekat doi sulugaa .
41012026	Tukon tentang komian momate nainotuboiyan koidan , akiyoon baanggon komuyu pobasayo doi Musa nakitab lalomo kaliangano do mosolotoo mo mosua ? Doi ayat-ayatoo lalomo totulis baikon ko Mian Bisa bantile doi Musa , ' Yakumo Abalaham na Mian Bisa , Ishak na Mian Bisa , tukon Yakub na Mian Bisa . '
41012027	Do Mian Bisadoo bolikon Mian Bisa mian momate . Yana Mian Bisa mian tubo . Komuyu salamo tuuno ! "
41012028	Maka lubat komeeng kogulu agama mondongolii Yesus napobasalitaiyan tukon do mianoo motongusokon Saduki miano . Gulu agamadoo kitayo Yesus lapamo timbiliyo do mianoo tukon monondok . Maka yana mansadai doi Yesus , " Palenta yaando komo penting doi sasaibino kopalenta ? "
41012029	Yesus timbiliyo , " Palenta tumbeno , doiyamo : ' Polengele , eh bangsa Islael ! Konda Temeneno Mian Bisa , Temenenodoo meeng .
41012030	Seange kai konda Temeneno Mian Bisa tukon sasaibino konoamu , tukon sasaibino kobutomu tukon sasaibino komu pikilan tukon sasaibino komu bukuanan . '
41012031	Palenta koluano doiyamo : ' Seseange kotulamu , buno ikoo seseange kobutomu susuumu . ' Akiyono koidan kopalenta bailong mo lobian tuuno doi moluadoo kopalenta . "
41012032	Maka do gulu agamadoo bantile doi Yesus , " Kana tuuno , Tama Gulu ! Takainomo bisa Tama nabinantil : Ko Temenenomo ko Mian Bisa mo momeeng , tukon akiyono koidan ko Mian Bisa bailong .
41012033	Tukon kobanggapi sio naseseange ko Mian Bisa tukon sasaibino konoano , tukon sasaibino kona pikilan tukon sasaibino kona bukuanan . Tukon yanadoo sio naseseange kotulano , buno butongo susuungo . Doiya lobian kona monondokan doi mososubakonan sosubakon mosinua tukon sosubakon-sosubakon bailong doi Mian Bisa . "
41012034	Yesus kitayo baikon do gulu agamadoo lapamo timbiliyo tukon monondok tuuno . Tukon Yesus bantile doi yana , ' Tkoo kabimo teali Mian Bisa namian . " Lapa doiya akiyono komeeng komian mo balani koidan sumbetene kona pasadai doi Yesus .
41012035	Daano mongotunggul doi Temeneno Nabonua , Yesus mansadai , " Bulaando kai gulu-gulu agama moola bantile baikon do Tomundo Pasalamatoo Daud natulunan ?
41012036	Banggokai Daud susuungo - sabab Mian Bisa Na Loh komo bontilio - hantilan , Temeneno bantil doi ku Temeneno : osulang doi bakalinganggu taikon polong yaku kubaiyo komu musu-musu sosuoa doikoo . '
41012037	Jadi kalu Daud mabantil do Tomundodoo Pasalamat Temeneno ' , bulaando kona tealian yana mobaino Daud natulunan ? " Mianoo badaang mo daano doi Temeneno Nabonua sanaang momondongolii Yesus momongotunggul .
41012038	Yana bantile doi yanila , " Pobada-badagai doi gulu-gulu agama . Yanila yase papaakon tukon najubah mo bulusan tukon yase moinodotii doi labotan .
41012039	Yanila yase moosulang doi osulangan mo inodotii doi bonua kaledaan lalomo tukon lamean-lamean .
41012040	Yanila kokoliiyo kobalu-balu tukon alayo kona langge-langge doi nabonua . Tukon sulano napo tutupiyo do napo kulokisanoo , yanila sambeyang bulu-bulusan . Yanila babalat kona ukuman ! "
41012041	Sambuno osulang posalaanggon tukon dopetidoo sosuba-kon doi Temeneno Nabonua , Yesus palatikanggene komian momongusokon doy doi petidoo lalomo . Badaang komian mokaasa momongusokon doy mobadaang ;
41012042	maka komeeng kobalu mo talalais lubat koidan . Yana mongusokon lua kodoy tamhaga , doiyamo doy limis mo soisik koanggano .
41012043	Maka Yesus uange kona pololaing-pololaing maka hantile doi yanila , " Popalatikanggene naiya : Do baludoo mo talalais momongusokon doi petidoo lalomo looian badaang luwedoi mo inusokon doi sasaibino domianoo bailong .
41012044	Sabab yanila sasaibino mebee doi nahuat nalohianan . Bai do baludoo mau kai natodudulo kona talalaisan yana mebeekon komo daano doi yana - sabab doiyamo yana palaluu sulano natubo . "
41013001	Salataa Yesus tinggale ko Temeneno Nabonua , meeng komian doi napololaing-pololaing bantile , " Tama Gulu , soba kitayo do bangunan-bangunanoo . Palatikanggene kobatu-batuno . Bukan maen kona monondokan ! "
41013002	Yesus timbiliyo , " Ikoo kitayo do bangunan-bangunanoo mo babasal , bolikon ? Akiyo komeeng kohatu doi bangunan-bangunanoo mototinggal tosusun doi natangabosan . Sasaibino naikon minanas . "
41013003	Doibundu Yesus ampakon doi Zaitun Bunggulo , tukon osulang doi osulangan posalaanggon tukon Temeneno Nabonua . Maka Petulus , Yakobus , Yohanes , tukon Andelias lubat doi yana sulano napohasilingan tukon yana salaku pelibadi .
41013004	" Soba Tama hontiikene doi kami , " yanila hantile doi yana , " Oila kotempono sasaibinodoo naikon kona tealian ? Tukon oila kopaloosano kona tokitaan molaatemo kotempono ? "
41013005	" Pobaingotii , " Yesus timbiliyo , " inai komuyu pokinoikolii .
41013006	Badaang komian molubat tukon pakeyo kosambunggu tukon hantile , ' Yakumo yana ! ' maka kokoliiyo komian badaang .
41013007	Kalu komuyu molongol sinapan-sinapan alalo doi popasangan tukon bilita poakatean , inai pomatakut . Do lobo-lobodoo sio nateali , bai doiya akj nabalati baikon molaatemo kona kiamatan .
41013008	Kobangsa meeng poakate tukon molawane kobangsa bailong . Negala hailong lobosio konegala hailong . Doi yayaa teali koleali tukon malaalan . Sasaibino doiya sodo natamhuunan tolong , buno meeng koboine mo toupiyo kona masakitan doi namosuungan .
41013009	Komuyu pobaingotii , sabab komuyu naikon linako tukon sinalakanggon doi pangadilan agama . Komuyu naikon binobokii doi bonua-bonua kaleda . Komuyu naikon binaba mangadap doi sambu-sambu tukon tomundo-tomundo sabab komuyu kupololaing . Tukon doiyamo komu kasampatan sulano mumehee teteoa doi yanila tentang yaku .
41013010	Bilita Monondok moluwedoi Mian Bisadoo sio nabinabilitakon loluk doi sasaibino kobangsa .
41013011	Tukon kalu komuyu linako tukon binaba doi sambu , inai pomatakut tentang oila komuyu mo bantile . Kalu laatemo kotempono komuyu mobasilingan , bantile kai oila komo pinopitoikon doikoo doiya kosinggatoo . Sabab bantil-bantilan komuyu mo bantiledoo bolikon mubantilan susuumu , bai lubat doi Mian Bisa Na Loh .
41013012	Mian kulokisene koutuso susuungo sulano nainakate . Doiyamo komo teali doi tama tukon napau . Pau-pau naikon apese kotinano-tamano , tukon salakanggene yanila nainakate .
41013013	Komuyu minosikiton doi sasaibino komian sabab komuyu kupololaing . Bai komian mo bataanggon polong doi napupusan , naikon sinalamaton . "
41013014	" Komuyu naikon kitayo ' Kulokisan mo Manase ' kokondong doi tampat mo pinantanggon yana . ( Sasatan doi mobasayo : Palatikanggene oila koalatino ! ) Doiya kosinggatoo komian mo daano doi Yudea sio naobuleng doi bunggul .
41013015	Mian moano doi nabonua bunggono inai naobulus tukon usok doi nabonua lalomo sulano naalayo kona langge-langge .
41013016	Mian mo daano doi labue asino inai naabali moalayo kona jubah .
41013017	Bukan maen kona susaan doi oloyodoo doi boi-boine mo tianan tukon tina mo daano mosusuwo konapau !
41013018	Baladoa sulano do lobo-lobodoo inai nateali doi timul lalomo .
41013019	Doi oloyo-oloyo mo susadoo naikon daano komeeng kosusa moakiyoon nabiasa teali , salataa ko Mian Bisa natealikanano nadunia nia polong naiya budodoo , tukon akimo koidan nateali .
41013020	Kalu baikon ko Mian Bisa aki nakependeyo do loonudoo , maka akiyo komeeng komian mo salamat . Bai tobikon namian , Mian Bisa kependeyo do loonudoo .
41013021	Doiya kosinggatoo kalu meeng komian bantile doi komuyu , ' Kitayo , Tomundodoo Pasalamat daano dimbaa ! ' kai ' Kitayo , yana daano idoo ! ' - inaikai poanggayo do mianoo .
41013022	Sabab pasalamat-pasalamat mokala-kala tukon nabi-nabi mokala-kala naikon lubat . Yanila naikon kubaiyo kokubai-kokubai mobolikon langge tukon mominasaingdinggon-minasaingdinggon sulano natipuwo kalu moola , mau Mian Bisa namian koidan .
41013023	Jadi , pobadagai ! Sasaibinodoo lapamo yaku bontiikene doikoo mau naakiyoon do lobodoo nateali . "
41013024	" Salataa do loonudoo susaan , kooloyo teali kalipookan , tukon kobituwon akiyono koidan kolaango .
41013025	Bituon-bituon pauno tuwong luwedoi timbu , tukon komo kuasaiyo kodapang teali nggalanggabut .
41013026	Doiya kosinggatoo Manusia Napau kinita lubat doi bunong lalomo tukon kuasa mobabasal tukon nanggaanganan .
41013027	Yana naikon utuse kona malaekat-malaekat sulano napototongikene kona mian lilik doi sangkap kolipu pasuno , doi lipu-lipu bunduno tukon doi timbu-timbu bunduno . "
41013028	" Alayo otunggul doaladoo batango . Kalu kopanga-pangano manampal tukon mantalamuyuk , tukon tambuun sopii , komuyu toiyo Saikon kopintal moonas loolanimo .
41013029	Bunomo doiya kalu komuyu kitayo do langge-langgedoo moteali , komuyu toiyo baikon kotempono loolanimo tuuno .
41013030	Potoiyo ! Sasaibino nalanggenia naikon teali akiyoon komian mo tubo nia budodoo namate sasaibino .
41013031	Timbu tukon buta naikon lapus , bai daku bantilan tataap sidutu-posidutukon . "
41013032	" Mau kai nabuno doiya , kiyo komeeng komian motoiyo kooloyono kai kojamo . Malaekat-malaekat doi sulugaa aki tukon Paudoo aki , tongo Tama komo toiyo .
41013033	Jadi komuyu sio pobada-badagai tukon pobaingotii , sabab komuyu aki potoiyo oila kotempono .
41013034	Kondondoongo inandekon komeeng komian mo tinggale kona bonua maka ampakon doi lipu mo odoon . Yana mosumholii doi napeleleani-peleleani nauluse kona bonua , tukon beena limang doi yanila suwe-suwele . Doi pototooli tataapon , yana bateteba sulano nabadagai mono-monondok .
41013035	Tobikon doiya komuyu sio pobada-badagai , sabab komuyu aki potoiyo oila kooloyono do bonua tumbunodoo naikon kona abalian - uga-ugaate doi nakinobianan , ugaate doi popook tangano , ugaate doi oloyo naalanian komodoa , kai doi oloyo nasumbotan .
41013036	Kalu sosinggoton yana lubat , inai yana nalaate komuyu daano momoolo .
41013037	Oila daku binantil nia doikoo , yaku bantile koidan doi sasaibino komian : pobada-badagai ! "
41014001	Lua kooloyo koidan oloyo Paskah tukon Lamekanano ko Loti Moakiyo ko Lagino . Imam-imam kapalano tukon gulu-gulu agama daano moumbolii loloon sulano nalokoyo Yesus tukon aki natotoi , tukon sulano nainakate yana .
41014002	" Bai inai nda kubaiyo doiya doi lamean tembono , " yanila bantile , " sabab naaki nateali koponggimakonan . "
41014003	Sambuno Yesus daano doi Betania , doi Simon nabonua doi lolukoo moseselon kokulito mo minatakuton , meeng koboine lubat doi yana . Yana makanggi meeng kobotol pualam koantoko lisison mobabangi mo maaling , kinubai doi wangi anggolo . Singgatoo Yesus daano moosulang kaan , do boinedoo pasayo do Sotoloo maka kundongiikene do lisison babangidoo doi Yesus bunggono .
41014004	Bubulaa komian mo daano idoo teali nggimal tukon bantile meeng tukon doi bailong , " Oila kona mototuuk do lisisonnoo mobabangi modinadaat ?
41014005	Do lisisonnoo moola binalukon tukon lobian koolino tolu kosakato kodoy suasa , tukon kodoyno bineekon doi mian motalalais ! " Maka yanila nggimoliiyo do boinedoo .
41014006	Bai Yesus bantile , " Sodiiyomo yana ! Bulaando komuyu mokubaiyo susa yana ? Yana kubaiyo komeeng komonondokan tukon tanggaal doi yaku .
41014007	Mian motalalais sidutu daano doi komuyudoo . Sampa-sampa kotempo kalu komuyu yase , komuyu moola tulunge yanila . Bai yaku aki nasidutu polaing-laing komuyu .
41014008	Boine nia lapamo lakukanggene komo moola yana lakukanggene . Yana lapamo masadiakene yaku lisison mobabangi motuuk doi kukinitmlan akiyoon nalaate kotempono .
41014009	Poanggayomo ! Doi posaapon kodunia , naando ko Bilita Monondokoo moluwedoi Mian Bisa binabotilanggon , boinedoo nakokubai oinasalitakon koidan teali tondoon doi yana . "
41014010	Maka Yudas Iskaliot , meeng komian doi songulodoo lua Yesus napololaing , ampakon doi imam-imam kapalano tukon namakisuut moloilokise Yesus doi yanila .
41014011	Yanila sanaang tuuno molengele doi Yudas namakisuutoo , tukon dandiyo naikon mobeena doy doi Yudas . Maka doi Yudas koidan tambuuno moumbolii kasampatan sulano naloilokise Yesus .
41014012	Doi oloyo tumbeno doi Lamekanano ko Loti Moakiyo ko Lagino - salataa komian namokolotan domba Paskah - pololaing-pololaing Yesus mansadai doi yana , " Naando kai Tama naiyasano kami mosadiayo kokinaan Paskah motuuk doi Tama ? "
41014013	Maka Yesus sumboliiyo kolua komian doi yanila , " Poampa-kon doi kota , indaa meeng komala-malane mo daano makanggi meeng koselekan moono paisu , naikon pososuung tukon komuyu . Polainge yana
41014014	doi bonua yana mo usokiyo tukon bontiikene doi bonuadoo tumbuno , ' Tama Gulu mansadai , naando kona tampat yana tukon napololaing-pololaing naikon makaanan kinaan Paskah . '
41014015	Do mianoo naikon tudoikene doikoo komeeng koluangan doi babo mo babasal . Do luanganoo lapamo inatul , sukup tukon pakakaso doi lalom . Sadiayomo sasaibino indaa tuuk kita . "
41014016	Maka Yesus napololaing luailadoo ampakono doi kota . Imbali yanila laate sasaibino bisa bunomo do Yesus nabantilanodoo . Maka yaniladoo masadiakene kokinaan Paskah .
41014017	Popookoo , Yesus lubat tukon domo songulodoo lua kona pololaing .
41014018	Tukon yanila daano moosulang kaan , Yesus bantile , " Pondongoliiyo : meeng komian doi antala komuyu , diabudodoo nia mo kaan pososinggat yaku naikon komo loilokise yaku . "
41014019	Molongol doiya , Yesus napololaing-pololaing teali poloon tuuno . Maka memeeng komian tambuun mansadai doi Yesus , " Tantu bolikon yaku Tama naminakisuuti ? "
41014020	Yesus timbiliyo , " Yana meeng komian doi komuyudoo mo songulo lua nia , mo kaan meeng kopinggan tukon yaku .
41014021	Takainomo Manusia Napau naikon mate pokakana komo totulis doi Kitab Moliyous lalomo . Bai bukan maen kona silakaan domianoo mo kulokisanggene Manusia Napau ! Lobian komondok tuuk do mianoo kalu yana aki nasinuung ! "
41014022	Salataa yanila daano kaan , Yesus mangala loti tukon baladoa syukuul doi Mian Bisa . Doibundu yana bisi-bisiliyo do lotidoo tukon limano , maka beekene doi napololaing-pololaing maka yana bantile , " Alayomo tukon kaanemo , naiyamo kobutonggu . "
41014023	Lapa doiya yana mangala meeng kogalaas koanggul . Yana baladoa syukuul doi Mian Bisa , maka beekene do galaasoo doi napololaing-pololaing . Doibundu yanila sasaibino monginum do angguloo .
41014024	Lapa doiya Yesus bantile , " Naiyamo kosaunggu mo sahkanggene ko Mian Bisa napaladandian , sau mo kinundang motuuk doi mian badaang .
41014025	Poanggayomo : Yaku akimo naikon kumonginum naiya anggul nia koidan , polong doi singgatoo yaku monginum anggul boolu polaing komuyu doi Tamanggu na Dunia Boolu . "
41014026	Doibundu yanila mananikene komeeng konanian nggaalano ko Temeneno . Tukon sambuno lapa doiya yanila ampakon doi Zaitun Bunggulo .
41014027	Doibundu Yesus bantil doi yanila , " Komuyu sasaibino dampas mootinggale yaku . Sabab doi Kitab Moliyous lalomo totulis , ' Mian Bisa naikon akateyo kona pototooli , tukon kona domba tambuno meeng malapaaso . '
41014028	Bai salataa yaku inotuboi koidan , yaku ampakono matailukiyo komuyu doi Galilea . "
41014029	" Aki , " Petulus timbiliyo , " sodiiyomo yanila sasaioino naotinggale Tama , yaku tutuu aki . "
41014030	" Neneeke , " Yesus bantile , " napopook nia koidan , akiyoon komanuk nakokuuwa lua luunggon , ikoo tolumo luunggon muakiyenggene yaku . "
41014031	Petulus timbiliyo tukon togaas , " Sodiiyomo yaku sio kumate posinggat-singgat tukon Tama , tutuu yaku aki naikon kubantile baikon yaku aki kutingoniiyo Tama ! " Tukon pololaing-pololaing bailong bantile buno doiya .
41014032	Yanila polong doi meeng kotampat kosambuno Getsemani , tukon Yesus bantile doi napololaing-pololaing , " Osulang dimbaa yaku daano moampakon baladoa . "
41014033	Maka Yesus tobiyo Petulus , Yakobus , tukon Yohanes ampakon polaing-laing tukon yana . Yana tambuun nemiiyo poloon tukon susa .
41014034	" Noanggu poloon tuuno , " Yesus bantile doi yanila , " nemiiyano buno yase tongo mate . Dungolo dimbaa tukon pobadagai ! "
41014035	Yesus ampakon lobian odoon soisik maka totuku doi buta tukon baladoa . Doi sambeyangoo lalomo yana kabiyo kalu moola yana mau naaki natoupiyo kona susaanoo .
41014036	" Tama , oh Tama , " kona hantilano , " akiyo komeeng moaki nateali doi Tama . Binggatemo nasusaan nia doi yaku . Tolongo inai moloingiyo daku mongiasan bai tolongo Tama namongiasan . "
41014037	Lapamo doiya Yesus abali tukon laate kona pololaing-pololaing daano momoolo . Yana bantile doi Petulus , " Simon , ikoo kai moolomo ? Tolongo meeng kojam , ikoo aki nateali bada-badagai ? "
41014038	Maka Yesus bantile doi yanila , " Pobada-badagai , tukon baladoa sulano komuyu aki potoupiyo kosobaan . Takainomo komu loh yase kubaiyo komo kana , bai komuyu aki posanggupe sabab kobanggapi nasipatoo mantalamuyuk . "
41014039	Kokoidan Yesus ampakon baladoa tukon mabantil bantil-bantilan mo pokakana .
41014040	Lapamo doiya yana abali koidan doi napololaing-pololaing tukon laate yanila daano koidan momoolo , sabab yanila pipiito tuuno . Maka yanila akimo napotoiyo oila komo sio yanila bantile doi Yesus .
41014041	Salataa Yesus abali doi yanila doi kotoluno luunggon , yana bantile , " Daano kai komuyu momoolo tukon tatade ? Sukupo ! Polongo kotempono Manusia Napau nasinalakanggonan doi mian mobaladosa limano .
41014042	Pobanguno , maimo kita nda ampakon . Kitayo ! Komian mo kulokisanggene yaku lapamo lubat ! "
41014043	Daano Yesus mobasilingan , lubato Yudas , meeng komian doi mosongulodoo lua kona pololaing-pololaing . Polaing-laing tukon yana badaang komian molubat mo makanggi sabel tukon tompide . Imam-imam kapalano , gulu-gulu agama tukon katua-katua Yahudi sumboliiyo yanila .
41014044	Yudas lapamo tantukanggene komeeng kotanda doi yanila . " Mian yaku mo umayo , " yana bantile doi yanila , " yanamo komiano . Lakoyo yana tukon boboiyo yana tukon podagaiyo tutuuno . "
41014045	Doiya singgat Yudas lubat , yana banggadudul ampakon doi Yesus tukon bantile , " Tama Gulu ! " doibundu yana umayo Yesus .
41014046	Maka do mianoo mo lubat mopolaing-laing tukon Yudas lakoyo Yesus tukon boboiyo yana .
41014047	Bai daano komeeng komian mo daano idoo bubute kona sabel tukon takulikene doi imam babasal naata polong botol kotolingaino sembeleng .
41014048	Maka Yesus bantile doi yanila , " Kai naiya yaku nia lokis , tooikon komuyu lubat makanggi sabel tukon tompide sulano polakoyo yaku ?
41014049	Sasamba kooloyo yaku mongotunggul doi Temeneno Nabonua doi salaamuyu , tukon komuyu aki polakoyo yaku . Bai takainomo sio nabuno doiya , sulano natealimo oila komo lapamo totulis doi Kitab Moliyous lalomo . "
41014050	Sasaibino kona pololaing dampas otinggale Yesus .
41014051	Meeng kopamuda , mo tolongo mapake meeng kotoik patolo sulano nabungusio kobutongo , mololaing Yesus . Komian yase lakoyo yana ,
41014052	bai yana liate dona toikoo maka obuleng tukon balalau .
41014053	Yesus binaba doi imam babasal nabonua . Imbali sasaibino koimam kapalano , katua Yahudi , gulu agama daano pototongi .
41014054	Petulus lolainge Yesus doi naodoonan polong usok doi imam babasal nahonua basaleano . Imbali yana osulang kotolonosiiyo kooutongo balolanikon doi aung pototongi tukon padagai-padagai .
41014055	Imam-imam kapalano tukon sasaioino Pangadilan Agama balausaha namalaatene bukutii-bukutii mo inasalakon Yesus sulano namoola inotuwongikon koukuman mate . Bai yanila aki namalaat meeng kobukutiino .
41014056	Badaang kosakisii mo inuang sulano namehee kasaksian mokala motuuk doi Yesus , bai yanila nabantilan aki napololoi meeng tukon bailong .
41014057	Maka bubulaa kosakisii mokokondong tukon mebee bantilan mokala nia tentang Yesus ,
41014058	" Kami lengele naiya mian nia bantile , ' Yaku naikon luhange naiya Mian Bisa nia Nabonua banggapi mo kubaiyo , tukon salataa tolu kooloyo , yaku naikon bangune kohailong mo bolikon banggapi komo kubaiyo . ' "
41014059	Bai nomianoo nasilingan aki napokokonoi meeng tukon hailong .
41014060	Maka imam babasal kokondong doi yanila sasaibino salaano tukon mansadai doi Yesus , " Bulaando kai ikoo moaki mutimbiliyo natuduan-tuduan nia mo oineekon doikoo ? "
41014061	Bai Yesus aki nabiyok . Yana aki namotimoili . Maka doimam babasaloo mansadai koidan doi yana , " Kai ikoomo ko Tomundo Pasalamat , Mian Bisa Napau Moliyous ? "
41014062	" Yakumo nia , " Yesus timbiliyo , " tukon komuyu sasaibino naikon kitayo Manusia Napau moosulang taalikon hakalinga doi Mian Bisa Mobabasal Konakuasa tukon lubat luwedoi bunong lalomo doi timbu ! "
41014063	Maka doimam babasaloo sia-siake kona kalambi tukon bantile , " Akimo napalaluu sakisii !
41014064	Komuyu lapamo lengele kona bantil-bantilan mo kulokisanggene ko Mian Bisa . Diabudodoo oilamo komu putusan ? " Yanila sasaibino putusiyo baikon komo sala Yesus , tukon sio nainukum mate .
41014065	Maka bubulaa komian tambuuno motupeiyo Yesus , tukon yanila kukupe komatano tukon bobokiiyo yana , maka bantile , " Soba bantile , indee komo bobokiikon ? " Padagai-padagaidoo koidan moloingi momatapi Yesus .
41014066	Oaanoon Petulus modaano doi basaleanoo , daano komeeng kopeleleani boine doi imam babasal lubat imbali .
41014067	Salataa kitayo Petulus molalange kobutongo kolaniyo koaung , yana palatikanggene mono-monondok Petulus duduso tukon bantile , " Bolikon kai ikoo koidan komo polaing-laing Yesus do Nasaletoo mianodoo ? "
41014068	Bai Petulus akiyenggene . " Aki kutoiyo tukon akiku manga-latikene oila komu minakisuut , " nabantilano doi peleleanidoo . Maka Petulus ampakono doi imam babasal nabonuadoo tataapono . Doiya singgatoo , komanuk kokuuwamo .
41014069	Peleleani boinedoo kitayo Petulus koidan , tukon hantile doi mianoo idoo , " Yana takainomo daano meeng komian doi yanila ! "
41014070	Bai Petulus akiyenggene koidan . Aki namalumbit doibundu , domianoo idoo bantile koidan doi Petulus , " Akimo namoola inakiyonggon koidan takainomo ikoo meeng komian doi yanila , sabab ikoo luwedoi Galilea ! "
41014071	Maka Petulus tambuuno mobato-batotopi tukon bantile , " Aki kutingoniiyo do mianoo komuyu mo makisuutiyo ! "
41014072	Doiya kosinggatoo komanuk luamo luunggon nakokuuwa . Tukon Petulus tandayomo baikon Yesus molapamo bantile doi yana , " Akiyoon komanuk nakokuuwa koluano luunggon , ikoo tolumo luunggon muakiyenggene yaku . " Maka Petulus kokiil yodi-yodi .
41015001	Dodowasoono , sasaibino komo Pangadilan Agama tongusokon imam-imam kapalano , tua-tua Yahudi tukon gulu-gulu agama pooisalai moso-mosobit . Yanila boboiyo Yesus , doibundu yana binaba tukon sinalakanggon doi Pilatus .
41015002	Pilatus sadaiyo doi Yesus , " Tutuu kai ikoo Yahudi miano Tomundo ? "
41015003	" Bunomo komu bantilan , " Yesus timbiliyo . Imam-imam kapalano badaang kona tuduano doi Yesus .
41015004	Maka Pilatus mansadai koidan doi Yesus , " Aki kai muyase timbiliyo ? Soba kitayo bulaa kona kadaang kotuduano yanila mo inotuuk doikoo ! "
41015005	Bai Yesus aki namotimbili koidan , tobikon Pilatus masaingding .
41015006	Doi samba-samba ko Lamekanano ko Paskah , Pilatus mongosodii meeng komian motinalunggu loingiyo komian badaang naililik .
41015007	Doi talunggu lalomo , antala mobanggabut-banggabut mo lakukene komangakatean doi tempo nanggahutan , daano komeeng komian kosambuno Balanabas .
41015008	Mian badaang pototongi tukon kaoiyo doi Pilatus sulano yana naosodiiyo komeeng komian motinalunggu buno mohiasamo .
41015009	Pilatus mansadai doi yanila , " Komuyu kai yase , yaku sodiiyo do Yahudi miano natomundo motuuk doi komuyu ? "
41015010	Sabab Pilatus tingoniiyo baikon koimam-imam kapalano salakanggene Yesus doi yana sabab mosikit konoanoila .
41015011	Bai imam-imam kapalanodoo bujukiyo domianoo badaang sulano nakabiyo doi Pilatus nasodhyo Balanabas motuuk doi yanila .
41015012	Maka Pilatus bantile koidan doi mianoo badaang , " Kalu buno doiya , yaku sio kubaiyo oila domianoo komuyu mohantile Yahudi miano natomundo ? "
41015013	Yanila nggeleamon ? " Posempangemo yana ! "
41015014	" Bai oila kona kulokisan doi yana ? " Pilatus sadaiyo . Maka yanila nggeleamon koidan kokobukuan , " Sempangemo yana ! "
41015015	Pilatus yase tanaanggene do mianoo badaang , maka yana sodiiyo Balanabas tuuk yanila . Doibundu yana sumboliiyo komian mobobokiiyo Yesus , maka salakanggene sulano nasinempanggon .
41015016	Suludadu-suludadudoo babayo Yesus doi kantol pangadilan doi gubelnul nakamali . Doibundu sasaibino kopasukan inuang pototongi .
41015017	Maka yanila konoikene kojubah mosamelaon doi Yesus , tukon mokubai songgo doi kayung langa-langaano mo palatadian , doibundu sinonggoikon doi Yesus oluno .
41015018	Lapa doiya yanila beena holomat doi yana . " Tabea Tomundo Yahudi Miano ! " yanila bantile .
41015019	Yanila bobokiiyo Yesus oluno tukon tongkat , maka yanila tupeiyo yana tukon sosubaiyo doi salaano .
41015020	Salataa lapa Yesus minaenggon , yanila bukayo jubahdoo mosamelaon maka kinonoikon koidan kona pakean susuungo . Doibundu yana binaba doi tonggulung sulano nasinempanggon .
41015021	Doi loloon tangano yanila pakisaayo komeeng komian motanggunge Yesus nakayung sempang . Do mianoo pokokonoi sodo naluwe doi nakampung ampakon usok doi kota . ( Kosambuno Simon - kona lipu doi Kilene - Aleksandel tukon Lufus tamano . )
41015022	Yesus binaba doi meeng kotampat kosambuno Golgota , koalatino , " Mangabosan Olu " .
41015023	Idoo yanila yase beena doi yana anggul mo sinambul gataa momotuulo , bai Yesus aki nayase moinume do angguloo .
41015024	Doibundu yanila sempanggene yana , tukon inobos-obos kona pakean tukon undian sulano natatukanggene kona obos meeng-meeng .
41015025	Dona sinempanggonanoo kona tealian batong sio dodoa .
41015026	Doi sinempanggonanoo bungguno tinulis kotuduano kaliangano doi yana , doiyamo : " Tomundo Yahudi Miano " .
41015027	Posinggat-singgat tukon Yesus yanila sempanggene koidan kolua komian molokis ; komeeng doi bakalingano taikon komeeng koidan doi bobono taikon .
41015028	Kalu buno doiya tealimo komo totulis doi Kitab Moliyous lalomo ; doiyamo : " Yana inanggap tongusokon doi mianoo molokis . "
41015029	Komian mo alon idoo sua-sualilinggene kooluno tukon totulaiyo Yesus . Yanila bantile , " He , ikoo komo yase lubange ko Mian Bisa Nabonua tukon kekendenge koidan tolu kooloyo lalomo .
41015030	Soba obulus koiya musinempanggonannokon tukon salamatene kobutomu ! "
41015031	Bunomo koidan imam-imam kapalano tukon gulu-gulu agama piadayo Yesus . Yanila bantile meeng tukon bailong , " Yana salamatene komian bailong , bai hutongo susuungo yana aki namoola salamatene !
41015032	Kalu yana tomundo Islael , Tomundo Pasalamat , tadukai yana diabudodoo naobulus doi sempangoo , sulano kami kitayo tukon maangga doi yana ! " Do mianoo mo sinempanggon pososinggat Yesus koidan totulaiyo Yesus .
41015033	Doi nasuunan kooloyo , tolu kojam kona kalumhit posaapon do lipudoo teali kalipookan .
41015034	Tukon batong tolu kinohian , Yesus nggeleamon tukon alalo mo babasal , " Eloi , Eloi , lama sabakhtani ? " Koalatino , " Oh Ku Mian Bisa , oh Ku Mian Bisa bulaandokon ikoo motinggale yaku ? "
41015035	Bubulaa komian idoo molengele do manggadidianoo , tukon bantile , " Pondongoliiyo , yana uange Elia ! "
41015036	Meeng komian doi yanila moso-mosobit ampakon mangala bunga kalang , maka kemeke doi anggul momeele lalomo . Doibundu do bunga kalangoo tinahokon doi meeng kokayung bunduno , maka tinutumikon doi Yesus suungo bibilo , tukon bantile , " Totiili , mai nda kitayo kai Elia lubat ohulusene yana doi nasinempanggonanoo . "
41015037	Maka Yesus nggeleamon tukon mate .
41015038	Lalanse pangantang mo tokooton doi Temeneno Nabonua tebeak tokuakon lua doi bungguk polong doi bilit .
41015039	Suludadu kapalano mo kokondong doi sempangoo , kitayo bulaa Yesus namatean . Suludadudoo kapalano bantile , " Takainomo bisa namian nia Mian Bisa Napau ! "
41015040	oo daano kobubulaa koboine mo daano mokita sasaibinodoo doi namododoonan . Doi yaniladoo daano Salome , Malia Magdalena , tukon Malia Yakobus tinano mo muda tukon Yoses .
41015041	Yanila koboi-boine mo lolainge tukon tomboniiyo Yesus , singgatoo yana modaano doi Galilea . Tukon daano mobadaang koidan koboi-boine bailong idoo mo lapamo lubat doi Yelusalem polaing-laing tukon Yesus .
41015042	Kooloyo lolanimo kona popookan salataa Yusuf doi Alimatea lubat . Yana anggota Pangadilan Agama mo inodotii . Yana koidan daano montotiili kotembono ko Mian Bisa namapalentaan buno Tomundo . oloyodoo oloyo Mosinadiakon ( doiyamo oloyo akiyoon nalaate kooloyo Tadean ) . Tohikon doiya Yusuf balani mangadap doi Pilatus tukon kabiyo Yesus badano .
41015043	
41015044	Pilatus masaingding molengele haikon Yesus momatemo . Jadi yana mosumholii mian mouange kopasukan kapalano tukon mansadai doi yana kabudoon Yesus malumbito kona matean .
41015045	Salataa molongol do suludadudoo kapalano nalapulan , Pilatus pataikene Yusuf moalayo Yesus badano .
41015046	Maka Yusuf mongoli toik lenan moalus tukon sambuno lapa obulusene Yesus badano , yana bungusiyomo tukon do toikoo . Doibundu yana abese do badanoo doi meeng kokibul lalomo mo kinubai doi bunggul batu lalomo . Lapa doiya yana nggolinggene komeeng kobatu mobabasal potutupikon do kibuloo tataapono .
41015047	Momeeng daano Malia Magdalena tukon Malia Yoses tinano pakitooliyo nando Yesus nainabosan .
41016001	Salataa kooloyo Tadean toliiso , Malia Magdalena , Malia Yakobus tinano tukon Salome ampakon mongoli lamba-lamba sulano natuluwo Yesus badano .
41016002	Dodowasoono tuuno salataa kooloyo sumbot , doi oloyo tumbeno doi minggudoo , yanila ampakon doi kibuloo .
41016003	Doi loloon tangano yanila pobantikon meeng tukon bailong , " Indee kai komo moola tomboniiyo kita moliate dobatudoo potutupi dokibuloo buango ? " Sabab do batudoo babasal tuuno . Bai sodo napolong idoo yanila kitayo do batudoo lapamo ngginolinggon .
41016004	
41016005	Maka yanila usok doi kibuloo lalomo . Doi lalomo tapikon bakalinga , yanila kitayo komeeng kopamuda mo pakeyo kona jubah momoute daano moosulang , tukon yanila ngginggim .
41016006	Mian pamudadoo bantile , " Inai matakut ! Yaku toiyo komuyu umboliiyo Yesus Nasalet miano mo lapamo si-nempanggon . Yana akiyono nimhaa , yana ahalimo tubo ! Kitayomo naimbaamo yanila naabosano yana .
41016007	Doiya budodoo poampakono , popitoikene naiya bilita nia doi napololaing-pololaing , tongusokon Petulus . Pobantile , ' Yana ampakon mantailukiyo komuyu doi Galilea . Imhali komuyu kitayo yana , buno mo lapamo binotiikon doikoo . ' "
41016008	Maka yanila sumbot doi kiouloo tukon obuleng sabab ngginggim tukon matakut . Yanila aki nahantil oi-oila doi inde-indee komiano , sabab matakut .
41016009	Salataa Yesus tubo doi matean , dodowasoono doi Minggu oloyono , yana tumbe-tumbeno okitakene kobutongo doi Malia Magdalena . ( Doi Maliadoo biasamo Yesus kaluale kopitu kokuasa ibiliis . )
41016010	Maka Malia Magdalena ampakon babotilanggene domo tealidoo doi Yesus tula-tulano , mo daano susa tukon kokiil .
41016011	Bai salataa yanila lengele baikon Yesus motubomo , tukon baikon Malia lapamo kitayo yana yanila aki namaangga .
41016012	Lapa doiya Yesus okitakene kobutongo doi lua komian napololaing tukon ndondoong bailong . Doiya teali salataa do mianoo moluaila daano moompokoniiyo komeeng kokampung .
41016013	Jadi yanila abali maka babotilanggene do langgedoo doi bai-bailonggon . Bai yanila aki namaangga .
41016014	Doibundu , Yesus okitakene kobutongo doi mosongulodoo meeng kona pololaing , salataa yanila daano mokaan . Yana anuukene yanila kulang kona iman tukon todudul matikas konoano tobikon aki namaangga doi mianoo mo lapamo kitayo susuungo baikon Yesus motubomo .
41016015	Maka Yesus bantile doi yanila , " Poampakono doi posaapon kodunia tukon pobabotilanggene do Bilitadoo Monondok moluwedoi Mian Bisa doi sasaibino kobanggapi .
41016016	Komian mo aki namaangga naikon inukum . Bai komian mo maangga tukon sinau paisu salani , naikon salamat .
41016017	Salaku oukutii baikon yanila maangga , do mianoo naikon moola siikayo koibiliis tooikon sambunggu ; yanila naikon basilingan doi silingan-silingan lalomo yanila mo aki natingoniiyo .
41016018	Kalu yanila mataani binda kai monginum lasum , yanila aki namalaat silaka . Kalu yanila oinggakene kolimano doi mian-mian mo seselon ounggono , do mianoo naikon tangalin . "
41016019	Salataa Yesus pohasalitai tukon yanila , yana hiningkato doi sulugaa . Indaa yana mapalenta polaing tukon Mian Bisa .
41016020	Maka kona pololaing-pololaing ampakon babilitakene dobilitadoo moluwedoi Mian Bisa doi yayaa . Tukon Temeneno tulut balimang polaing-laing yanila tukon okitakene lolo doi mominasaingdinggon baikon donapoo bilitadoo bisa .
42001001	Teofilus mo monondok konoano , Badaang komian molapamo kakaate hatulis tukon taatul tentang kadadian-kadadianoo kaliangano mo lapamo teali doi kita nia .
42001002	Yanila hatulis pokokonoi tukon mo sinalitaikon doi kita doi mian-mian mo kitayo susuungo do kadadian-kadadianoo doi natambuunan , tukon doibundu babilitakanggene kobilitano .
42001003	Salataa yaku tukon telitio tuuno sasaibinodoo luwedoi natambuunan , yaku aanggene monondok momotulis meeng kolapulan mo taatul tuuk doi Tuan .
42001004	Yaku lakukanggene doiya , sulano Tuan natoiyo baikon oila komo lapamo Tuan otunggukene doiya takainomo bisa .
42001005	Singgatoo Helodes teali tomundo doi lipu Yudea , daano komeeng koimam kosambuno Zakalia . Yana tongusokon doi imam-imam Abia . Kona boloki kosambuno Elisabet , koidan tulunan imam .
42001006	Konapotuboan langkai boloki sanaanggene ko Mian Bisa noano . Luaila loingiyo sasaibino kopalenta tukon
42001007	Yanila akiyo kona pau sabab Elisahet komba tukon yanila luaila motuwamo .
42001008	Daano kooloyo meeng , singgatoo taambikon doi Abia malaat gililan , Zakalia ampakonggene kona limang buno meeng koimam doi Mian Bisa salaano .
42001009	Tukon undian , mo biasamo linakukanggon doi imam-imam , Zakalia malaat obos usok doi Temeneno Nabonua lalomo tukon suayo kamangian .
42001010	Daano mosuayo kamangian , komian badaang baladoa doi tonggulung . nDoiya kosinggatoo ko Temeneno namalaekat okitakene kobutongo doi Zakalia . Malaekatoo kokondong taambikon bakalinga doi meda nasinuaan kokamangian .
42001011	
42001012	Salataa Zakalia kitayo do malaekatoo yana pusing tukon matakut .
42001013	Bai do malaekatoo bantile , " Inai matakut , Zakalia ! Ko Mian Bisa lengelemo komu sambeang . Komu boloki Elisabet naikon mosuung meeng kopau malaneno . Ikoo sio musombuuyo sambu Yohanes doi yana .
42001014	Ikoo naikon laba tuuno tukon badaang komian molaba kalu do paudoo sinuungo .
42001015	Yana teali mian babasal doi Temeneno napokita , tukon yana aki nainume koanggul kai suka momosopot . Salataa sinuung Mian Bisa Na Loh komo kuasaiyo yana .
42001016	Badaang ko Islael miano naikon kona binaba abali doi Mian Bisa , doi napoo Temeneno .
42001017	Yana naikon teali Temeneno nasosumbolii mo bukuan tukon daano kona kuasa buno Elia . Yana podamekene kotama tukon pau , tukon mian mo aki naloingiyo naikon babayo abali doi loloon pikilan mo talakana . Tukon buno doiya yana sadiayo komeeng kotamouno kobanggapi mo tasadiamo tuuk doi Temeneno . "
42001018	" Bulaa kai daku toiyano do lobodoo naikon moteali ? " Zakalia sadaiyo doi malaekatoo . " Yaku motuwamo , tukon daku boloki koidan motuwamo . "
42001019	Malaekatoo timbiliyo , " Yaku nia Gabliel . Yaku leleaniyo ko Mian Bisa tukon yanamo komo sumboliiyo yaku mopelenggene nabilita nia mo monondok doikoo .
42001020	Oila daku binantil , naikon teali nalaate kotembono . Bai badungga ikoo aki mumangangga , ikoo sio naaki namoola basilingan ; ikoo naikon ponga polong doi oila daku binantiloo natealian . "
42001021	Daanoon mobuno doiya , komian momeenggon totiiliyo Zakalia . Yanila masaingding bulaando yana malumbit doi Temeneno Nabonua lalomo .
42001022	Tukon salataa yana tobuat , yana akimo namoola oasilingan doi yanila . Yana baino mebee paloosan tukon limano , tukon tataap ponga . Maka domianoo toiyomo baikon yana lapamo mokita komeeng kopokita doi Temeneno Nabonua lalomo .
42001023	Salataa kabus kona tempo balimangan doi Temeneno Nabonua , Zakalia mule doi nabonua .
42001024	Aki namalumbit koikoidan , kona holoki Elisabet tianan , maka yana dungol doi nabonua lalomo lima kobituwon kona kalumbit .
42001025	Yana bantile , " Kona pupusan ko Temeneno tulungiyomo yaku tukon alapusemo daku tinotulaian . "
42001026	Salataa Elisabet lapa tianan noom kobituwon , Mian Bisa sumboliiyo malaekat Gabliel ampakon doi Nasalet , meeng kokota doi lipu Galilea .
42001027	Gabliel sinumbolii doi meeng kopau boine , kosambuno Malia . Do pauboinedoo lapamo pobibianggon tukon meeng komian kosamtmno Yusuf , Tomundo Daud natulunan .
42001028	Malaekatoo lubat doi Malia tukon bantile , " Kinatauwan , ikoo Temeneno mo balakaatiyo tukon doi namonondokan ! Temeneno polaing tukon ikoo ! "
42001029	Mondongolii do malaekatoo nahantilan Malia ngginggim , tobikon mansa-mansadai doi noano lalomo oila komaanano do kinatauwanoo .
42001030	Maka do malaekatoo bantile doi yana , " Inai matakut , Malia , sabab ikoo pokokonoi doi Mian Bisa noano .
42001031	Ikoo naikon tianan tukon suunge komeeng kopau , mo sio ikoo musombuikene Yesus .
42001032	Yana naikon teali babasal tukon naikon binantil Mian Bisa Napau Mo Tatandak Tuuno . Temeneno Mian Bisa naikon tealikene yana tomundo mobuno Tomundo Daud , nambumbu looluk .
42001033	Tukon yana naikon mapalenta buno tomundo doi katulunan Yakub posidutukon . Kona batomundoan akiyo kona pupusan . "
42001034	" Bai yaku nia akiyoon kupotoikon komalane , " Malia bontiikene doi malaekatoo , " bulaando do lobodoo namoola teali ? "
42001035	Malaekatoo timbiliyo , " Mian Bisa Na Loh naikon lubat doikoo , tukon Mian Bisa nakuasa lindungiyo ikoo . Doiyamo kosababpo do paudoo naikon mo sinuung binantil Moliyous , Mian Bisa Napau .
42001036	Neneeke : Elisabet , do tolidamudoo lapamo tianan noomo kobituwon , mau kai yana namotuwamo tukon komian bantile baikon komba .
42001037	Sabab doi Mian Bisa akiyo komo aki nateali . "
42001038	Maka Malia bantile , " Yaku nia Temeneno napeleleani ; sodiiyomo nateali doi yaku bunomo domu bantilanoo . " Maka do malaekaton ampakono mootinggale Malia .
42001039	Mosobit kona lapaan doiya , Malia ampakon doi meeng kokota doi Yudea doi lipu mobunggulkon .
42001040	Yana ampakon doi Zakalia nabonua , tukon salataa usok , yana mebee kinatauwan doi Elisabet .
42001041	Tukon sambuno Elisabet lengele Malia nakinatauwan , do paudoo doi Elisabet tiano lalomo palabiyoko . Maka Elisabet Mian Bisa Na Loh kuasaiyomo ,
42001042	maka wookon , " Ikoomo komo binalakaati doi sasaibino koboine ! Binalakaati do paudoo naikon ikoo mo suunge !
42001043	Indee yaku tobikon Yesus tinano nalubat doi yaku ? ' " Salataa yaku lengeie komu kinatauwan , do paudoo yaku motiananggene biyok-biyoko doi nalaoaan .
42001044	
42001045	Monondoko ikoo , sabab mangangga baikon oila komo Temeneno nabinantil doikoodoo naikon tealimo ! "
42001046	Malia bantile , " Konoanggu nggaale ko Temeneno ,
42001047	tukon butonggu laba-laba sabab ko Mian Bisa doiyamo daku Pasalamaton .
42001048	Yana neneeke yaku , napeleleani mo tinotulai ! Tambuun doiya budodoo sasaibino kobangsa bantile yaku sanaango .
42001049	Sabab ko Mian Bisa Mobabasal Konakuasa kubaiyo kolobo mobabasal doi yaku . Kosambuno moliyous .
42001050	Katulunan momeenggon katulunan Temeneno mebee soyang doi mian mo matakutene doi yana .
42001051	Tukon limano mo bukuan yana poalaasene komian mobabanggaal , tukon nggabute yanila namakisuut .
42001052	Kotomundo-tomundo inobuluson doi nakulusii tukon komian motinotulai kinatandakon .
42001053	Mian momalaal inokonii tukon sasaibino kona monondokan , komo kaasa siniika tukon akiyo koalatino .
42001054	Yana tulungiyo kona peleleani Islael , loingiyo kona toon tinetebaikon tukon nda mbumbu looluk .
42001055	Temeneno aki natoliminggene kona teteba , yana monondok konoano doi Abalaham tukon nakatulunan polong posidutukon . "
42001056	Uga-ugaate tolu kobituwon kona kalumbit Malia podungoli tukon Elisahet , maka yana namule doi nabonua .
42001057	Polongo kotembono Elisabet namosuungan . Yana suunge komeeng kopau malaneno .
42001058	Tula-tulando mopololanikon tukon namotolutusan ndongoliiyo bulaando kona monondokan ko Temeneno doi Elisabet , tukon yaniladoo polaing laba-laba tukon yana .
42001059	Salataa do paudoo alumo kooloyo kona umul , yanila lubat mosunate yana . Yanila yase sombuikene do paudoo Zakalia manulut tamano sambuno , bai kotinano bantile ,
42001060	" Aki ! Yana sio nasinombuikon Yohanes . "
42001061	" Akiyo komeeng komian doi mumontolutusan kosambuno mobuno doiya , " yanila hantile doi yana .
42001062	Maka tukon isalat , yanila mansadai doi Zakalia sambu oila komo moola bineekon doi paudoo .
42001063	Zakalia mangkabi meeng kobatu tulis maka tulise , " Kosambuno Yohanes . " Yanila sasaibino masaingding .
42001064	Doiya kosinggatoo koidan Zakalia moolamo basalita tukon nggaale ko Mian Bisa .
42001065	Komian napokoolanikonan sasaibino matakut , tukon do bilitadoo tasabukono doi posaapon kolipu bunggono doi Yudea .
42001066	Sasaibino komian mo molongol doiya langgedoo bantil-bantil doi noano lalomo , " Oilamo kona tealian do paudoo naikon ? " Sabab ko Temeneno lolainge yana .
42001067	Zakalia , do paudoo tamano , Mian Bisa Na Loh kuasaiyomo tobikon yana pelenggene ko Temeneno nateteba . Yana bantile ,
42001068	" Maimo nda nggaale ko Temeneno , Mian Bisa doi bangsa Islael ! Yana lapamo lubat tulungio kona mian tukon sodiiyomo yanila .
42001069	Yana beena kita pasalamaton mo bukuan , katulunan Daud , naata .
42001070	Doi loolukonoo lolo doi nabi-nabi linilik , Temeneno lapamo beekene kona paladandian ,
42001071	sulano nasalamatene kita doi nda musu tukon doi mian-mian nakuasa mo mosikitene kita .
42001072	Mookitakene kona monondokan konoano doi nda mbumbu , dona paladandian mo moliyousoo naikon yana tapaatiyo .
42001073	Yana batotopi doi Abalaham tamanggita , tukon paladandi sulano nasalamatene kita doi nda musu , sulano kita aki nda matakut moleleaniyo yana
42001074	
42001075	sidutu halimang doi yana tukon sanaanggene konoano posidutukon doi nda tuboan .
42001076	Ikoo , daku pau , naikon mobinantil nabi Mian Bisa Mo Tatandak Tuuno . Ikoo binintokon matailukiyo ko Temeneno sulano nabukayo kololoon tuuk doi yana ,
42001077	sulano napelenggene doi namian baikon yanila naikon sinalamaton , kalu ko Mian Bisa lapamo ompuniyo yanila nalalim-lalim .
42001078	Konda Temeneno monondok konoano koidan mbokila ; yana lubat salamatene kita . Buno oloyo mosumbot doi dodowasoono ,
42001079	bunomo lakon yana mobeekene kona madialanan doi sasaibino komian mo tubo doi kalipookan lalomo tukon doi matakutan . Yana andane kita doi loloon namonondokan . "
42001080	Zakalia napaudoo tosuungimo kona babasalan tukon tosuungimo kona loh nabukuanan . Yana dungol doi padang lalomo , polong laate kotempono yana naokitakanano kobutongo doi bangsa Islael .
42002001	Doiya kosinggatoo Tomundo Agustus mapalentakene sulano sasaibino kolayat doi Batomundoan Loma namong-gitulisene kobutongo sulano natinulis .
42002002	Natinulisan kobanggapi sambuno tumbeno nia singgatoo Kilenius natealian gubelnul doi lipu Silia .
42002003	Sasaibino komian doiya singgatoo ampakon sulano namonggitulisene kobutongo doi nakota suwe-suwele .
42002004	Yusuf lakon doi Nasalet doi Galilea ampakon doi Betlehem doi Yudea , Tomundo Daud nalipu sinuungan ; sabab Yusuf tulunan Daud .
42002005	Yusuf monggitulisene kobutongo polong Malia dona bibianoo mo daano motianan .
42002006	Salataa yanila daanomo doi Betlehem laatemo kotempono Malia namosuungan .
42002007	Yana suunge komeeng kopau malaneno , napau langgongo . Do paudoo hinungus tukon toik , maka kinoolo doi kooloan lalomo koantoko limhut ; sabab yanila akimo namalaat tampat dungolan .
42002008	Doi popookoo daano kopadagai iyayon mo daano badagai domba doi padang lalomo doi lipudoo .
42002009	Sosinggot ko Temeneno namalaekat okitakene kobutongo doi yanila , tukon madialang laango moluwedoi Temeneno montontilang motalaangiyo yanila , tukon yanila matakut tuuno .
42002010	Bai do malaekatoo bantile , " Inai matakut ! Sabab yaku lubat babayo kobilita monondok tuuk doi komuyu - bilita mo sinanaanggon tuuno doi sasaibino komian . noloyo nia doi kota Daud lapamo tosuung ko Tomundo Pasalamat ikoo doiyamo Klistus , Temeneno .
42002011	
42002012	Naiyamo kopaloosano : Komuyu naikon pososuunggene komeeng kopau lumboon mobinungus tukon toik , tukon moolo doi meeng kobasoan . "
42002013	Sosinggot do malaekatoo linoolaing badaang komalaekat bailong , mo nggaale ko Mian Bisa . Yanila bantile ,
42002014	" Tanggaalo ko Mian Bisa doi timbu mo tatandak ! Tukon doi buta bungkukono , kobanggapi namonondokan mo konoiyo ko Temeneno noano ! "
42002015	Salataa do malaekat-malaekatoo tinggalemo yanila tukon abali doi sulugaa , do padagai-padagaidoo bantil meeng tukon bailong , " Mai nda ampakon doi Betlehem tukon nda kitayo do langgedoo mo teali , Temeneno mo popitoikene doi kita . "
42002016	Yanila polaing ampakon tukon pososuunggenemo Malia tukon Yusuf , tukon do paudoo lumboon momoolo doi basoan lalomo .
42002017	Sambuno dopadagaidoo iyayon kitayo do paudoo , yanila salitayo oila do malaekatoo nabinantil tentang paudoo .
42002018	Tukon sasaibino komian masaingding momolongol do padagaidoo iyayon nasalita .
42002019	Bai Malia abese sasaibino doi noano lalomo tukon yana pikikene .
42002020	Padagai-padagaidoo iyayonoo abali doi padang lalomo maka nggaale tukon kabasale ko Mian Bisa , sabab sasaibino mo lapamo yanila lengele tukon kitayo , bisa bunomo domalaekatoo nabinantil .
42002021	Salataa alu kooloyo kona sinuungan , do paudoo sinunato . Tukon yanila sombuikene Yesus , sambu malaekat mo beekene doi yana akiyoon tinano natiananggene yana .
42002022	Laatemo kotembono Yusuf tukon Malia nalakukanano koadat balatobatan manulut Musa naukum . Maka yanila babayo do paudoo doi Yelusalem sulano nasinalakanggon doi Temeneno .
42002023	Sabab doi Temeneno na Ukum lalomo totulis buno naiya , " Samba-samba kopau malaneno langgongo , sio nasinalakanggon doi Temeneno . "
42002024	Yanila koidan kona makisuut mososubakon sosuba , doiyamo meeng kopasang tomisi sapatau , kai lua kotomisi lapatiing mo mongula , bunomo komo tinantukon doi Temeneno na Ukum lalomo .
42002025	Doiya kosinggatoo doi Yelusalem daano komeeng komian kosambuno Simeon . Yana mian monondok , mo matakutene ko Mian Bisa tukon daano montotiili tempono ko Mian Bisa nasalamatanano ko Islael . Mian Bisa Na Loh lolainge yana ,
42002026	tukon ko Mian Bisa Na Loh lapamo popitoikene doi yana baikon yana akiyoon namate kalu akiyoon nakitayo ko Tomundo Pasalamat Mian Bisa mo paladandikene .
42002027	Tongo Mian Bisa Na Loh nalolaingano , Simeon usok doi Temeneno Nabonua . Doiya kosinggatoo Yusuf tukon Malia babayo Yesus usok , mo daanoon mopoipoisiko sulano nakubaiyo koupaeala mo pinalentakon doi ukum agama .
42002028	Maka Simeon bingkate do paudoo tukon yana lambine , maka nggaale ko Mian Bisa ,
42002029	" Diabudodoo , Temeneno , ikoo lapamo daanokene komu paladandian . Batadikenemo komu peleleani nia namate tukon monondok .
42002030	Sabab tukon matanggu susuunggu yaku lapamo kitayo ko Pasalamaton mo luwe doikoo .
42002031	Do Pasalamatonoo ikoo lapamo sadiakene tuuk doi sasaibino kobangsa :
42002032	bunomo kai madialan mo kadiolongiiyo kololoon motuuk doi bangsa-bangsa bailong , sulano nalubat doikoo ; doiyamo madialan mo lubatene kona inodotiiyan tuuk muumat Islael . "
42002033	Do paudoo tamano tukon tinano masaingding molengele oila doi Simeon nabinantil tentang doi yanila napaudoo .
42002034	Simeon balakaatiyo yanila tukon bantile doi Malia do paudoo tinano , " Napaunia lapamo Mian Bisa piliyo sulano naosilakayo tukon sulano nasalamatene doi badaangan ko Islael miano . Yana naikon teali paloosan doi Mian Bisa , mian badaang naikon mo tantange ,
42002035	tukon kalu bunomo doiya tobukamo kopai yanila noano antoko . Kosusaan naikon tiike konoamu buno sabel mo mamangan . "
42002036	Daano koidan komeeng konabi boine mo motuwamo tuuno . Kosambuno Hana , Fanuel napau , doi suku Asyel . Pitumo kotaum kona lapaan osowaan ,
42002037	Hana tealimo balu , tukon diabudodoo alu kolonomo sangkap kotaum kona umul . Akiyoon nadaano kona tinggalano ko Temeneno Nabonua . oloyo popook yana sosuba idoo doi Mian Bisa tukon baladoa maka apata .
42002038	Pokokonoi doiya kosinggatoo koidan yana lubat , maka nggaale ko Mian Bisa tukon basilinganggene tentang do paudoo doi sasaibino komian mo totiiliyo kotempono ko Mian Bisa naosodiiyano ko Yelusalem .
42002039	Salataa Yusuf tukon Malia lapa kubaiyo sasaibino komo tinuntut doi Temeneno na Ukum , yanila mulemo doi Nasalet doi Galilea .
42002040	Do paudoo tosuungimo kona babasalan tukon bukuano . Yana pandoi tuuno tukon Mian Bisa seseange tuuno .
42002041	Samba-samba kotaum Yesus tamano tinano ampakon doi Yelusalem molamekene ko Oloyo Paskah .
42002042	Tukon salataa Yesus songulomo lua kotaum kona umul , yanila ampakon doi lameanoo manulut nakabiasaan .
42002043	Salataa lapa do lameanoo yanila mule , bai Yesus , do paudoo , daano modungol doi Yelusalem , tukon kotamano tinano aki natoiyo .
42002044	Yanila aanggene yana malaingo doi lombonganoo . Salataa lapa meeng kooloyo kona poampakonan maka nasodo yanila umboliiyo yana doi utus-utusoila . tukon doi yanila napotoikonan .
42002045	Bai yanila aki napososuunggene , jadi yanila abali doi Yelusalem unggoliiyo yana .
42002046	Lapa tolu kooloyo kona pai umboliiyano , yanila laate yana doi Temeneno Nabonua lalomo . Yana daano moosulang mondongolii kogulu agama tukon mebee pasadai-pasadai .
42002047	Sasaibino komian molongol yana masaingding sabab kona potimbili-potimbilidoo bisa .
42002048	Kotamano tinano masaingding mokitayo yana . Kotinano bantile doi yana , " Pau , bulaando ikoo molakukanggene naiya doi kami ? Kotamamu tukon tinamu pakadako moumboliiyo ikoo ! "
42002049	Yesus timbiliyo , " Bulaando tama tukon tina moumboliiyo yaku ? Banggokai tama tukon tina aki natoiyo baikon yaku sio nadaano doi Tamanggu nabonua lalomo ? "
42002050	Bai yanila aki namangalatikene Yesus napotimbili .
42002051	Doibundu Yesus mule polaing yanila doi Nasalet , tukon loingiyo doi yanila . Sasaibino do langgedoo kotinano abese doi noano lalomo .
42002052	Yesus momeenggon tosuungimo kona babasalan tukon tosuungimo kona pandoiyan , tukon Mian Bisa seseange tukon kobanggapi kilakene .
42003001	Doi taum kosongulono lima luwedoi Tomundo Tibelius namapalentaan , Pontius Pilatus natealian gubelnul doi Yudea , tukon Helodes nabapalentaan doi Galilea . Filipus , He-lodes utuso nabapalentaan doi wilayah Itulea tukon Tlakhonitis , bai Lisanias bapalenta doi Abilene .
42003002	Komo taaniyo koimam-imam babasal doiyamo Hanas tukon Kayafas . Doiyamo kotaumo ko Mian Bisa nabasilinganan doi Yohanes , Zakalia napau doi padang lalomo .
42003003	Maka Yohanes ampakon doi yayaandomo doi posaapon kolipu Paisu Yoldan tukon pelenggene ko Mian Bisa nabilita . Yohanes nggele-nggeleamon , " Pobadodoloon doi polalim-lalim , tukon komuyu sio posinau , sulano ko Mian Bisa naompuniyo komuyu . "
42003004	Doiya pokokonoi tukon komo totulis doi Nabi Yesaya nakitab lalomo : " Daano komian monggele-nggeleamon doi padang lalomo , ' Sadiayo kololoon motuuk doi Temeneno , apatale kololoon motuuk doi yana .
42003005	Samba-samba kopeak siokai pookuiyo , samba-samba kobunggo tukon bunggo bungkukono poapatale . Kololoon mo patek-patek pokoloyose , tukon loloon mo peak bunggul pokeseayo .
42003006	Komian doi posaapon kodunia nia naikon kitayo ko Mian Bisa salamatene kobanggapi ! ' "
42003007	Badaang komian molubat doi Yohanes sulano nasinau . Yohanes bantile doi yanila , " Komuyu mian molokis ! Indee komo bantile baikon komuyu moola tongosodii doi Mian Bisa naukuman naikon mo lubat ?
42003008	Potudoikene tukon mukokubai baikon komuyu molapamo badodoloon doi polalim-lalim ! Inai potambuun bantile baikon Abalaham daano mumbumbu . Neneeke : Doi batu-batu nia ko Mian Bisa moola kubaiyo Abalaham natulunan !
42003009	Koolowang tasadiamo patape kayung polong doi anggol-anggolo . Samba-samba kokayung mo akiyo kosaono mo monondok tinape tukon sinakukon doi aung lalomo . "
42003010	" Jadi , oila komo moola kami kubaiyo ? " domianoo sadaiyo Yohanes .
42003011	Yohanes timbiliyo , " Mian mo daano lua kona bokukum , sio nabeekene komeeng doi mo akiyo koona ; tukon komian mo daano kona kinaan sio naebe-ebese . "
42003012	Pakabi-pakabi lulu koidan lubat doi Yohanes sulano nasinau . Yanila mansadai , " Tama Gulu , oila komo moola kami kubaiyo ? "
42003013	Yohanes timbiliyo , " Inai pokabiyo lobian badaang oila komo lapamo tinantukon . "
42003014	Daano koidan kosuludadu mo mansadai , " Bulaando tukon kami ? Oila komo moola kami kubaiyo ? " Yohanes timbiliyo , " Inai posakisaayo mau doi indee komiano tukon inai polambase komian nadoy tukon tuduan-tuduan moaki nabisa . Sukupo tukon pogaji ! "
42003015	Doiya kosinggatoo tambuuno komian momansa-mansadai , oilakai Yohanes doiyamo do Tomundodoo Pasalamat yanila mo totiiliyo .
42003016	Doiyamo kosababpo Yohanes bantile doi yanila sasaibino , " Yaku sauwo komuyu tukon paisu , bai totiiliyo naikon lubat komian mo lobian babasal doi yaku . Mobukayo kona sapatu aloso yaku aki namoola . Yana naikon sauwo komuyu tukon Mian Bisa Na Loh tukon bilat .
42003017	Doi limano daano kokiapan sulano natapise sasaibino kona gandum polong bilisii . Kolabue pinototongikon doi longgo lalomo , bai sasaibino kobulung sinua doi aung lalomo mo aki naposo ! "
42003018	Bunomo doiya Yohanes naotunggulano komian tukon bula-bulaa koeala , doiya kosinggatoo nababilitakanano ko Bilita Monondok .
42003019	Bai Helodes , pamalenta Galilea , Yohanes anuukene kona basoowaanan tukon Helodias , utuso naboloki , tukon sasaibino kokaliangano kona kulokisan bailong mo lapamo yana kubaiyo .
42003020	Bai Helodes tolongo suungiyo kona kulokisan tukon usekene Yohanes doi talunggu lalomo .
42003021	Salataa do mianoo sinaumo , Yesus koidan sinaumo . Tukon salataa yana daano mobaladoa , tobuka kotimbu ,
42003022	tukon ko Mian Bisa Na Loh ooulus doi bunggono pokakana kotomisi lapatiing . Maka linongol ko Mian Bisa alalo mobantile , " Ikoomo daku Pau sinoyang . Ikoomo komo kindendeke konoanggu . "
42003023	Doiya singgat Yesus atambuune kona balimangan , yana kona umul uga-ugaatene tolu kolonomo kotaum . Manulut mian napalaat , yana Yusuf napau , Eli napau ,
42003024	Matat napau , Lewi napau , Malkhi napau , Yanai napau , Yusuf napau ,
42003025	Matica napau , Amos napau , Nahum napau , Hesli napau , Nagai napau ,
42003026	Maat napau , Matiea napau , Simei napau , Yosekh napau , Yoda napau ,
42003027	Yohanan napau , Lesa napau , Zelubabel napau , Sealtiel napau , Neli napau ,
42003028	Malkhi napau , Adi napau , Kosam napau , Elmadam napau , El napau ,
42003029	Yesua napau , Eliezel napau , Yolim napau , Matat napau , Lewi napau ,
42003030	Simeon napau , Yehuda napau , Yusuf napau , Yonam napau , Elyakim napau ,
42003031	Melea napau , Mina napau , Matata napau , Natan napau , Daud napau ,
42003032	Isai napau , Obed napau , Boas napau , Salmon napau , Nahason napau ,
42003033	Aminadab napau , Admin napau , Alni napau , Hezlon napau , Peles napau , Yehuda napau ,
42003034	Yakub napau , Ishak napau , Ahalaham napau , Telah napau , Nahol napau ,
42003035	Selug napau , Lehu napau , Peleg napau , Ebel napau , Salmon napau ,
42003036	Kenan napau , Alpakhsad napau , Sem napau , Nuh napau , Lamekh napau ,
42003037	Metusalah napau , Henokh napau , Yaled napau , Mahalaleel napau , Kenan napau ,
42003038	Enos napau , Set napau , Adam napau , Mian Bisa napau .
42004001	Yesus Mian Bisa Na Loh kuasaiyo salataa yana tinggale ko Paisu Yoldan . Ko Mian Bisa Na Loh lolainge yana doi padang lalomo .
42004002	Idoo yana Ibiliis sobaiyo sangkap kolono kooloyo kona kalumbit . Sangkap kolonodoo kooloyo yana aki namakaan oioila . Jadi doibundu yana neemiyomo momalaal .
42004003	Ibiliis bantile doi yana , " Ikoo Mian Bisa Napau , bolikon ? Jadi , sumboliiyo naiya batu nia nateali loti . "
42004004	Yesus timbiliyo , " Doi Kitab Moliyous lalomo totulis , ' Kohanggapi aki namoola tubo luwe tongo doi loti tolong ' "
42004005	Maka Ibiliis babayo Yesus doi lipu mo tatandak , tukon tolongo sopiyoman Ibiliis tudoikene doi yana sasaibino kobatomundoan doi dunia .
42004006	" Sasaibino kokakuasaan tukon nakaasaan nia yaku salakanggene doikoo , " Ibiliis nabantilan doi Yesus . " Sabab sasaibino lapamo bineekon doi yaku tukon yaku moola kubeekene doi indee komiano yaku mo yase beekene .
42004007	Sasaibinodoo naikon teali komu langge , kalu ikoo tootuku sosubaiyo yaku . "
42004008	Yesus timbiliyo , " Doi Kitab Moliyous lalomo totulis , ' Sosubaiyo komu Temeneno Mian Bisa tukon leleaniyo yana tolong . ' "
42004009	Maka do Ibiliisoo babayo Yesus doi Yelusalem tukon abese yana doi Temeneno Nabonua tinggupo maka bantile doi yana , " Ikoo Mian Bisa Napau , bolikon ? Jadi bakatuwongo naimbaa .
42004010	Sabab doi Kitab Moliyous lalomo totulis , ' Ko Mian Bisa naikon sumboliiyo kona malaekat-malaekat modagaiyo ikoo mono-monondok
42004011	Tukon koidan , ' Malaekat-malaekat naikon labete ikoo tukon yanila limano , sulano koaimu naaki natakait doi batu . ' "
42004012	Yesus timbiliyo , " Doi Kitab Moliyous lalomo totulis , Tnai mosobaiyo komu Temeneno Mian Bisa . ' "
42004013	Salataa Ibiliis lapamo sobaiyo Yesus tukon sasaibino kona akal kaliangano , yana otinggalemo Yesus tukon montotiili tembo mo mononetok .
42004014	Doibundu Yesus abali doi Galilea ; tukon ko Mian Bisa Na Loh kuasaiyomo yana . Bilita motuuk doi butongo tololongolo doi posaapon do lipudoo .
42004015	Yana mongotunggul doi bonua-bonua kaleda tukon sasaibino komian nggaale yana .
42004016	Yesus ampakon koidan doi Nasalet , lipu yana nainakaba-salan . Doi oloyo Tadean , monulut nakabiasaan yana ampakon doi bonua kaleda . Yana kokondong sulano nabasayo ko Kitab Moliyous ,
42004017	tukon hineekon kobuku Nabi Yesaya . Yana bukayo do bukudoo luluno , maka nalaate naiya ayat nia ,
42004018	" Ko Temeneno Na Loh daano doi yaku , sabab yana lapamo molantike yaku sulano kubabilitakene ko Bilita Monondok doi mian motalalais . Yana bintekene yaku sulano kupopitoikene kona tongosodiiyan komian motinalunggu tukon natangalinan komian mopiit ; sulano natongosodii komian mopinipik
42004019	tukon babotilanggene kotembono ko Temeneno nalubatan mosalamatene kona mian . "
42004020	Yesus lulune koidan do kitabdoo , tukon abalikene doi potugas , maka osulang . Sasaibino komian doi bonua kaledadoo pateekene yana .
42004021	Tukon Yesus atambuunemo kona bantilan doi yanila , buno naiya , " Ayat-ayat Kitab Moliyous nia doi oloyo nia sukupo doi tempo komuyu pondongoliiyano . "
42004022	Kona bantil-bantilan mo pelenggene monondok tuuno , tobikon yanila sosibong tukon tombonio yana . Yanila bantile , " Bolikon kai yana Yusuf napau ? "
42004023	Maka Yesus bantile doi yanila , " Pasti komuyu naikon mopakeyo naandean nia motuuk doi yaku , ' Doktel , alinemo kobutomu susuumu . Komo minasaingdinggon kami mo lengele ikoo mokubaiyo doi Kapelnaum , kubaiyo koidan doi mukam-pung susuumu . ' "
42004024	Yesus suungiyo , " Neneeke , akiyo konabi mo inangga doi nakampung susuungo .
42004025	Bai polengele : doi lounudoo Elia , singgatoo aki nalubat koudan tolu kotaum sembeleng kona kalumbit , teali komalaalan mo hebat tuuno doi posaapon kolipu . Doiya singgatoo daano mobadaang kobalu-balu doi Islael .
42004026	Mau kai nabuno doiya , ko Mian Bisa aki nasumboliiyo Elia ampakon doi sala komeeng luwedoi balu-baludoo bai tolongo doi meeng kobalu doi Salfat doi lipu Sidon .
42004027	Bunomo koidan doi lounu Nabi Elisa daano badaang komian doi Islael motakatolon mo minosikiton , bai akiyo komeeng komian doi yanila mo inalin tongo Naaman Silia mianoo . "
42004028	Sasaibino komian doi bonua kaledadoo nggimal tuuno salataa ndongoliiyo do langgedoo .
42004029	Yanila kokondong maka siikayo Yesus doi kota tonggulungo , tukon babayo doi hunggul motombing bibilo , doi naando yanila nabangunano kona pokota . Yanila namakisuut duwekene yana doi motomhing lalomo .
42004030	Bai Yesus tobuat doi mianoo namadaangan maka ampakon .
42004031	Doibundu Yesus ampakon ke kota Kapelnaum doi Galilea . Imbali yana mongotunggul mian doi oloyo Tadean .
42004032	Yanila masaingding mokitayo yana naeala mongotunggulan , sabab yana basilingan tukon nanggaanganan .
42004033	Idoo doi bonua kaleda daano komeeng komian mo kinuasaimo ibiliis . Do mianoo mangga-manggadidi .
42004034	" He Yesus , Nasalet miano , ikoo yase kubaiyo oila tukon kami ? Ikoo lubat sulano musilakayo kami ? Yaku toiyo indee ikoo : ikoo sosumbolii mo moliyous doi Mian Bisa ! "
42004035	" Tade ! " Yesus nggalaiyo do ibiliisoo . " Toouato doi mian nia ! " Maka do ibiliisoo tikakene do mianoo doi yanila sasaibino salaano , doibundu maka tobuato doi mianoo aki naasakite .
42004036	Sasaibino komian masaingding , tukon pobantikon meeng maka bailong , " Bukan maen kona bantil-bantilan . Tukon nanggaanganan tukon nakuasa , yana palentayo koibiliisoo motobuat , tukon yanila tobuat koidan ! "
42004037	Maka bilita tentang Yesus tololongolo doi posaapon kowilayahdoo .
42004038	Yesus tinggale do bonua kaledadoo , maka ampakon doi Simon nabonua . Simon namonianan moluko daano moseselon maligoot , tukon komian popitoikene doiya langgedoo doi Yesus .
42004039	Yesus ampakono doi bolokidoo namooloan , maka siikayo do maligootoo . Do maligootoo leal , tukon doi Simon namonianan moluko banggadudul bangun tukon leleaniyo yanila .
42004040	Salataa kooloyo sosoopo , sasaioino komian babakene doi Yesus koutus-utusoila mo malaat sesel moimoiya kokalingano . Yesus binggakene kolimano doi yanila bunggono meeng-meeng tukon aline yanila .
42004041	Do ibiliis-ibiliisoo tobuato doi mianoo badaang , maka nggele-nggeleamon , " Ikoomo kai ko Mian Bisa Napau ! " Bai Yesus nggalaiyo yanila tukon aki napataikene yanila mohasilingan , sabab yanila toiyo haikon yanamo ko Tomundo Pasalamat . Yesus bangotunggul doi bonua-bonua kaleda lalomo
42004042	Salataa kooloyo mangatamhuuno sumbot Yesus tinggalemo do kotadoo maka ampakon doi meeng kolipu mo kiis . Komian tambuuno moumboliiyo yana , tukon salataa yanila pososuunggene , yanila kakaate sulano inai yana natinggale yanila .
42004043	Bai Yesus hantile , " Bilita Monondok tentang bulaando ko Mian Bisa namapalentaan sio yaku kubabotilanggene doi kota bailong , sabab tohikon doiyamo ko Mian Bisa hintekene yaku doi dunia . "
42004044	Tobikon doiya Yesus bangotunggul doi bonua-bonua kaledaan lalomo doi posaapon kolipu Yudea .
42005001	Doi meeng kotempo , Yesus kokondong doi Paisu Genesalet bibilo . Badaang komian mopodipo-dipoti sulano namolongol bilita doi Mian Bisa .
42005002	Yesus kitayo kolua koduangan doi tapedoo ; kotolosabang-tolosabang lapamo loboson doi duanganoo tukon daano yanila mokumesiyo kona pobuani .
42005003	Yesus lakit doi meeng koduanganoo , doiyamo Simon naduangan , maka sumboliiyo Simon dudunggene kona duangan mododoon soisik kotape . Yesus osulang doi duangan lalomodoo tukon mongotunggul mian badaang .
42005004	Salataa lapa mongotunggul , yana bantile doi Simon , " Babosemo doi naateanan , tukon pohanatene kopo buani sulano nakana koikan . "
42005005	" Tama Gulu , " Simon timbiliyo , " bangga modoamo komai halimangan kakabukuan , bai aki mai matapu oioila ! Bai sabab Tama sumboliiyo , monondokan ; yaku naikon banatenemo do buanidoo koidan . "
42005006	Sambuno lapa yanila kubaiyo doiya , yanila mantapumo badaang koikan polong yanila nabuani tambuuno tebeak .
42005007	Tobikon doiya yanila mangkabi tulung doi yanila tula-tulano doi duanganoo bailong . Yanila tula-tulanodoo lubat maka yanila polaing-laing usokiyo do duanganoo molua moono tukon ikan polong do duanganoo adukono tanggalaup .
42005008	Salataa Simon kitayo doiya , yana sosuba doi Yesus salaano , maka bantile , " Otinggalemo yaku , Temeneno ! Sabab yaku mian mobaladosa ! "
42005009	Simon tukon sasaibino komian mo polaing yana masaingding mokitayo kona badaangan koikan yanila mo tapue .
42005010	Bunomo koidan tukon Simon tula-tulano , doiyamo Yakobus tukon Yohanes , Zebedeus napau-pau . Yesus bantile doi Simon , " Inai momatakut ! Tambuun diabudodoo naikon ikoo teali pobuani mian . "
42005011	Simon tukon tula-tulano kedele do duangan-duanganoo doi tape , doibundu tinggale sasaibino , maka laingemo Yesus .
42005012	Daano kooloyo meeng , Yesus daanoon doi meeng kokota . Imbali daano komeeng komala-malane kobutongo moono takatol mo minosikiton . Salataa yana kitayo Yesus , yana sosuba doi Yesus salaano maka kabiyo , " Tama , kalu Tama yase , Tama moola mualine yaku ! "
42005013	Yesus taape do mianoo tukon bantile , " Yaku yase , tangalino ! " Doiya kosinggatoo koidan kona sesel lapuso .
42005014	Maka Yesus pantane do mianoo inai nasalitayo do lobodoo mau doi indee komiano , kona bantilano , " Ampakono doi imam , tukon kabiyo yana sulano natantukene ikoo molapamo tangalin . Maka ampakono mumososubakon sosuba pokakana Musa napinalentakon , teali bukutii doi mian baikon ikoo tutuumo molapamo tangalin . "
42005015	Bai kobilita tentang Yesus pololokon tololongol doi yayaa , tukon badaang komian molubat mondongolii tukon sulano naaline yanila doi napai sesel .
42005016	Salataa lapa doiya Yesus ampakon sambeang doi lipu mo kiis .
42005017	Daano kooloyo meeng salataa Yesus daano momongotung-gul , daano kobubulaa ko Falisi miano tukon gulu-gulu agama osulang idoo . Yanila lubat doi Yelusalem , tukon doi kota-kota Galilea tukon Yudea . Ko Temeneno nakuasa daanomo doi Yesus sulano naaline komian moseselon .
42005018	Doiya kosinggatoo bubulaa komian molubat mobabayo komeeng komian molemat mo moolo doi balayon bungkono . Yanila kakaate mobabayo do mianoo doi bonua lalomo sulano namoola abese yana doi Yesus salaano .
42005019	Bai sabab komian todudulo badaang imbali , yanila aki namoola mobabayo usok . Tobikon doiya yanila libakene yana doi bonua atono bungkono . Maka yanila lamase koato genting , tukon obulesene yana polaing-laing tukon nabalayon doi Yesus salaano doi mianoo badaang tanga-tangano .
42005020	Salataa Yesus kitayo yanila namanganggaan mobabasal tuuno , yana bantile doi mianoo , " Utus , komu lalim lapamo inompuni . "
42005021	Gulu-gulu agama tukon Falisi-falisi miano pobantikono meeng tukon bailong , " Indee komiano naiya mo balani totulaiyo ko Mian Bisa ? Indee komo moola ompuniyo kolalim , kalu bolikon Mian Bisa susuungo ? "
42005022	Yesus toiyo yanila napasadai . Jadi yana bantile , " Bulaando komuyu mansa-mansadai buno doiya doi noamuyu lalomo ?
42005023	Inaando komo looian mumuda mobantile , ' Komu lalim lapamo inompuni ' , kai mobantile , ' Banguno tukon ampakono ! ' ?
42005024	Eai diabudodoo yaku naikon okitakene doi komuyu baikon doi dunia nia bungkono Manusia Napau komo balakuasa sulano naompuniyo kolalim . " Maka Yesus bantile doi mianoo mo lemat , " Banguno , bingkate komu tampat mooloan , tukon mulemo ! "
42005025	Kosobiton mianoo bangun doi yanila sasaibino salaano , maka bingkate kona tampat mooloan , tukon mule maka nggaale ko Mian Bisa .
42005026	Yanila sasaibino masaingding tuuno maka nggaale ko Mian Bisa . Tukon noanoila momatakut , yanila bantile , " Helan tuuno kolangge moteali kita mo sakisiikanggene doi oloyo nia ! "
42005027	Salataa lapa doiya Yesus tobuat tukon kitayo komeeng kopakabi lulu , kosambuno Lewi , daano osulang doi nakantol . Yesus bantile doi yana , " Laingemo yaku . "
42005028	Lewi polaing kokondong otinggale sasaibino , maka malaingo Yesus .
42005029	Salataa lapa doiya Lewi mokubai lamean doi nabonua tuuk doi Yesus . Badaang kopakabi lulu tukon mian-mian bailong momalaing kaan polaing-laing tukon yanila .
42005030	Bubulaa ko Falisi miano tukon gulu-gulu agama lasayo aki nasanaang , maka bantile doi Yesus napololaing-pololaing , " Bulaando komuyu sasaibino kaan inum tukon pakabi lulu tukon mian moaki namonondok ? "
42005031	Yesus timbiliyo , " Mian mo makalikodong aki napalaluuwo kodoktel ; tongo mian mo seselon tolong .
42005032	Yaku lubat bolikon monguang mian mo aanggene kobutongo monondoko , bai mian mo daano kona lalim sulano yanila nabadodoloon doi yanila nalalim-lalim . "
42005033	Mian-mian bantile doi Yesus , " Yohanes napololaing tukon Falisi miano napololaing idan-idan apata tukon baladoa . Bai komu pololaing-pololaing kaan tukon inum . "
42005034	Yesus timbiliyo , " Oilakai komuyu moola posumboliiyo ko-mian molubat naapata doi lamean basowaanan , kalu kobabaabu malaneno elaano polaing-laing yanila ? Tantu aki !
42005035	Bai naikon laate kotempono kobabaabu mala-malanedoo inala doi yanila . Doiyamo kosinggatoo yanila naikon nabangapataiyan . "
42005036	Maka Yesus basalitakene doi yanila naiya andean nia , " Akiyo komian mo basiabai kalambi momotuwa tukon meeng kopatolo kotoik doi kalambi boolu . Sabab yana siake do kalambidoo mo boolu . Koikoidan do toikoo posiabai mo boolu aki nasosok tukon dokalambidoo mo motuwamo .
42005037	Bunomo koidan akiyo komian mo mabatun suka boolu doi koitan mo tuwamo lalomo , sabab do sukadoo moboolu tealikene do koitanoo mapasa . Maka kosukano tokundang , tukon kokoitano manas .
42005038	Kosuka mo boolu sio naoinatun doi koitan mo boolu koidan .
42005039	Bunomo lakon akiyo komian mo yase monginum suka moboolu , salataa lapa monginum suka motuwa . ' Do sukadoo motuwa lobian kona tamisanan , ' kona bantilano . "
42006001	Doi meeng kooloyo Tadean , salataa Yesus alon doi meeng koanggul asino , kona pololaing-pololaing bapupuimo gandum . Yanila lesese do gandumoo tukon limano , maka kaane .
42006002	Bubulaa ko Falisi miano bantile , " Bulaando komuyu molanggalemo kopalatulan-palatulan nda agama tukon kubaiyo komo pinantanggon doi oloyo Tadean ? "
42006003	Yesus timbiliyo , " Akiyoon kai komuyu pobasayo tentang Daud nakinubai , singgatoo yana tukon na mian-mian momalaal ?
42006004	Yana usok doi Temeneno Nabonua lalomo tukon mangala loti mo lapamo sinosubakon doi Mian Bisa , maka yana kaane . Doibundu bineekon koidan dolotidoo doi namian-mianoo . Banggokai manulut nda agama atulano , tongo imam-imam komo moola kaane do lotidoo . "
42006005	Maka Yesus bantile , " Manusia Napao balakuasa doi oloyo Tadean . "
42006006	Doi meeng kooloyo Tadean hailong , Yesus ampakon mongotunggul doi bonua kaleda . Idoo daano komian mo lemat kolimano semheleng .
42006007	Bubulaa kogulu agama tukon Falisi miano yase umboliiyo Yesus nakasalaan sulano namoola tudowe yana . Jadi yanila pateekene momeenggon kai naikon yana aline komian doi oloyo Tadean .
42006008	Bai Yesus toiyo yanila napikilan . Maka yana bantile doi mianoo mo lemat kolimano , " Mai kokondong diimbaa muka nia ! " Mianoo bangun , maka kokondong idoo .
42006009	Doibundu Yesus mansadai doi mian mo daano idoo , " Manulut agama , oila komo moola kita kubaiyo doi oloyo Tadean ? Kubaiyo komo monondok kai kubaiyo komo kulokis ? Salamatene komian kai osilakayo komian ? "
42006010	Yesus kitayo potikunggon doi yanila sasaibino , maka bantile doi mianoo , " Ulule kolimamu . " Do mianoo ululemo kolimano , tukon dolimanodoo tangalino .
42006011	Bai do gulu-gulu agamadoo tukon Falisi miano nggimal tuuno , tukon tambuuno posadaikene kaliangano oila komo moola yanila kubaiyo motuuk doi Yesus .
42006012	Doiya kosinggatoo Yesus tolibo doi meeng kobunggul sulano nabaladoa . Idoo yana baladoa doi Mian Bisa meeng kopopook .
42006013	Salataa kooloyo lapamo talaang , yana uange kona pololaing-pololaing , maka molilik songulo lua komian doi yanila . Yana sombuikene domo songulodoo lua komian lasul-lasul . Doi yaniladoo doiyamo :
42006014	Simon ( mo binantil Petulus ) , tukon Andelias Simon utuso ; Yakobus tukon Yohanes , Filipus tukon Baltolomeus ,
42006015	Matius tukon Tomas , Yakobus Alfeus napau , tukon Simon ( mo binantil Patliot ) ,
42006016	Yudas Yakobus napau tukon Yudas Iskaliot komo doibundu teali dadaate Yesus .
42006017	Doibundu Yesus obulus doi bungguloo polaing-laing tukon do lasul-lasuloo , maka tade tukon kokondong doi meeng kotampat mo patal . Idoo daano komeeng kotambuno mobadaang kona pololaing-pololaing bailong tukon badaang komian mo lubat doi yayaa doi posaapon ko Yudea , Yelusalem , tukon kota-kota Tilus tukon Sidon mo doi tobun bibilo .
42006018	Yanila lubat momondongolii Yesus tukon sulano nainalin doi yanila nasesel-sesel . Yanila mo inusoki ihiliis lubat koidan tukon inalin .
42006019	Sasaibino komian kakaate motaape Yesus , sabab daano kokuasa mo tobuat doi butongo mo aline yanila sasaibino .
42006020	Yesus mbalenge kona pololaing-pololaing maka bantile , " Kinatauwan komuyu mian motalalais , sabab komuyu daano anggota Mian Bisa naumat !
42006021	Kinatauwan komuyu mo malaal diabudodoo ; komuyu naikon inokobosuli ! Kinatauwan komuyu mo kokiil diabudodoo ; komuyu naikon kokumbit !
42006022	Kinatauwan komuyu kalu komuyu minosikiton , inakiyong-gon , tinotulai tukon binasalitakon tobikon tongo sabab Manusia Napau !
42006023	Nabi-nabi looluk bunomo doiya kona kinubaiyan . Kalu do lobodoo teali komuyu siokai posanaang konoamuyu tukon poosuleng polaba , sabab babasal kotambono mo tasadia tuuk komuyu doi sulugaa .
42006024	Bai silakamo komuyu mo kaasa diabudodoo nia ; sabab komuyu lapamo toupiyo kona monondokan !
42006025	Silakamo komuyu mo bobosul diabudodoo nia ; sabab komuyu naikon malaal ! Silakamo komuyu mo kokumbit diabudodoo nia ; sabab komuyu naikon konomuyu poloon tukon kokiil !
42006026	Silakamo komuyu , kalu sasaibino komian nggaale komuyu ; sabab bunomo koidan yanila natulunan nggaale konabi-nabi mokala-kala loolukoo . "
42006027	" Bai doi komuyu mo molongolo doi yaku diabudodoo , yaku mebee nateteba nia : seseange komu musu-musu , tukon kubaiyo komo monondok doi mian mo mosikitonggon .
42006028	Balakaatiyo komian mo kutuke ikoo , tukon sambeanggene komian mo kulokisanggene ikoo .
42006029	Kalu komian tapiyo kopapaimu sembeleng , sodiiyomo yana natapiyo kopapaimu sembeleng koidan . Kalu komu jubah linambas , beekene koidan komu kalamhi . MKalu komian makabi oioila doikoo , beekene doiya doi yana ; tukon kalu komu lobo linambas , inaimo mokabiyo koidan .
42006030	
42006031	Polakukanggene komian bailong buno komuyu moyase pokinubaikon doi yanila .
42006032	Kalu komuyu tolongo seseange komian mo seseange komu-yu , oila komu jasa ? Mau komian mobaladosa toiyo seseange komian mo seseange yanila .
42006033	Tukon kalu komuyu tolongo kubaiyo komonondokan doi mian mo kubaiyo komonondokan doikoo , oila komu jasa ? Mau komian mobaladosa toiyo kubaiyo komo buno doiyadoo !
42006034	Tukon kalu komuyu tolongo binggotiiyo doy tongo doi mian mo moola abalinggene , oila komu jasa ? Mau komian mobaladosa bai toiyo binggotiiyo doy doi mian mobaladosa , maka nakabiyo naabalinggene .
42006035	Kona bisaan aki nabuno doiya ! Komuyu kona bisaan sio poseseange kopo musu tukon pokubaiyo kopokindokonan doi yanila . Komuyu sio pobeena babingkat , tukon inai pomoinikene namoola abalinggene . Kalu buno doiya , komu tambo naikon babasal tukon komuyu naikon teali Mian Bisa Mo Tatandak Tuuno napau-pau . Sabab ko Mian Bisa monondok konoano doi mian mo aki natoiyo mantalima seang , tukon doi lobo nalokisan koidan .
42006036	Siokai komuyu pomamaasikene buno ko Tamamu koidan napomamaasikon ! "
42006037	" Inai pohakimiyo komian bailong , sulano mau komuyu susuumuyu " inai Mian Bisa nahakimiyo . Inai poukume komian bailong , sulano komuyu susuumuyu koidan ko Mian Bisa aki naukume . Ompuniyo komian bailong , sulano ko Mian Bisa koidan naompuniyo komuyu .
42006038	fieena doi mian bailong , sulano ko Mian Bisa koidan beena doikoo ; komuyu naikon mantalima sabeat molobi-lobian mo lapamo inukul mono-monondok tuuk doikoo . Sabab koukulan komuyu mo pakeyo tuuk doi mian bailong naikon ko Mian Bisa pakeyo tuuk doikoo . "
42006039	Doibundu Yesus salitaikene doi yanila koandean buno naiya , " Kalu komian piit tandane komian mopiit bailong , pasti domo luailadoo naikon otuwong doi bitu lalomo .
42006040	Akiyo komulit mo lobian kona babasalan doi nagulu . Bai komulit mo lapamo inotunggul , naikon sasaibino teali buno nagulu .
42006041	Bulaando komuyu mokitayo kokayung bisilo doi utusomu matano lalomo bai kobalok mo doi matamu susuumu aki mupalatikanggene ?
42006042	Bulaando kai komuyu moola bantile doi utusomuyu , ' Mai utus , kubuate kokayungoo bisilo luwedoi matamudoo , ' bai doi matamu lalomo susuumudoo daano kobalok mo aki mukitayo ? He munafik ! Buate loolukon kobalok mo daano doi matamu susuumu . Maka nasodo ikoo namoola kitayo tukon tontong tukon namoola mubuate kayung bisilodoo doi utusomu matano . "
42006043	" Kayung mo molumbang aki namasaokon saono mo lokis . Bunomo lakon kokayung mo aki namolumbang , aki nasaokene kosaono mo monondok .
42006044	Meeng kokayung tiningonii doi saono . Mosolot mosoniton aki nasaokene koala saono , tukon laing mosoniton aki nasaokene koanggul saono .
42006045	Komian monondok okitakene kolangge-langge monondok sabab konoano lobian kona monondokan . Komian mo lokis okitakene kolangge-langge mo lokis sabab konoano moono tukon kulokisan . Sabab oila kobabanggita nabinantil doiyamo komo tokumbe doi noanggita . "
42006046	" Bulaando komuyu mouange yaku , ' Temeneno , Temeneno , ' bai aki pokubaiyo oila daku binantil doikoo ?
42006047	Tukon indee kai komiano komo moola kita pokakanakene komian mo lubat doi yaku , tukon molengele daku bantilan , tukon lakukanggene ? - Tadukai kutudoikene doikoo - .
42006048	Yana pokakana komian salataa mo kokondong bonua . kaliyo ate-atean , maka nakubaiyo kona pandasi doi batu . Salataa daano kolomba tukon do paisudoo batango lupayo do bonuadoo , do bonuadoo aki namoola tolubang , sabab lapamo kinokondong doi pandasidoo bungkukono mo monondok .
42006049	Bai komian mo molongol daku bantilan tukon aki nakubaiyo , doiya buno meeng komian mo kekendenge kona bonua akiyo kona pandasi . Kalu dolombadoo lupayo , do bonuadoo polaing tolubang ; tukon kona manasan todudulo tuuno ! "
42007001	Salataa lapa momabantil do langge-langgedoo doi mianoo badaang , Yesus ampakon doi Kapelnaum .
42007002	Idoo daano kosuludadu Loma kapalano mo daano kona ata yana mo seseange tuuno . Do atadoo seselon tukon adukono mate .
42007003	Salataa do suludadudoo kapalano longoliyo tentang Yesus , yana mosumbolii moimoiya kokatua Yahudi miano moampakon doi yana sulano nakabiyo yana nalubat tukon naaline kona ata .
42007004	Singgatoo polong doi Yesus , do mianoo kabiyo tukon tutuu sulano yana natulungiyo do suludadudoo kapalano . " Nasuludadu nia kapalano Tama moola natulunge , " yanila nabantilano doi Yesus ,
42007005	" sabab yana seseange konda bangsa tukon lapamo kekendenge kobonua kaleda tuuk doi kami . "
42007006	Maka Yesus ampakon polaing-laing tukon yanila . Salataa Yesus kabimo polong doi bonuadoo , do suludadudoo kapalano utusemo kotula-tulano doi yana sulano nahantile , " Mau naakimo Tama nasusa-susa doi kubonua . Yaku aki namoola talimayo Tama doi kubonua .
42007007	Doiya kosababpo yaku susuunggu aki kubalani mangadap doi Tama . Jadi beenamo palenta tolong sulano daku peleleani natangalin .
42007008	Sabab mau doi yakudoo loingiyo daku atasan napalenta tukon modoi bilit doi yaku daano koidan kosuludadu-suludadu mo sio naloingiyo daku palenta . Kalu yaku sumboliiyo komeeng kosuludadu , ' Ampakon ! ' yana koidan ampakon ; tukon kalu yaku bantile doi oailong , ' Mai dimbaa ! ' yana kai lubat . Tukon kalu yaku palentayo daku ata , ' Kuhaiyo naiya ! ' yana kai kubaiyo . "
42007009	Yesus masaingding molengele doiya . Yana mbaleng tukon bantil doi mianoo badaang mo daano lolainge , " Bolikon lobo namian nia . Doi Islael miano akiyoon kumoposuunggon komanganggaan babasal mobuno naiya ! "
42007010	Salataa do mianoo mo sinumbolii abali doi suludadudoo kapalano nabonua , do atadoo tangalino .
42007011	Aki namalumbit doibundu , Yesus ampakon doi kota Nain . Kona pololaing-pololaing tukon mian badaang ampakon polaing yana .
42007012	Salataa Yesus koolaniyomo do kotadoo tataapono , ko mian-mian sodo mangantokon badan doi kota tonggulungo . Komo mate doiyamo pau malaneno , pau motongo meeng doi meeng kobalu . Badaang komian doi kotadoo molainge do bolokidoo .
42007013	Salataa Yesus kitayo do boinedoo , yana seseange doi yana maka bantile , " Inai mokokiil , Tina ! "
42007014	Doibundu Yesus kolaniyo do badanoo tanggungano maka taape . Maka komo tanggunge tade . Yesus bantile , " He pau malane , yaku sumholiikon muhangun ! "
42007015	Pau malane mo lapamo matedoo , bangun osulang tukon basilingano . Maka Yesus salakanggene doi tinano .
42007016	Sasaibino komian matakut tukon tambuuno nggaale ko Mian Bisa . Yanila bantile , " Meeng konabi mo babasal lapamo sumbot doi kita . Ko Mian Bisa lapamo lubat mosalamatene kona mian ! "
42007017	Bilita tentang Yesus nia tololongol potikunggon ko Yudea tukon doi lipu napokolanikonan .
42007018	Yohanes napololaing-pololaing pailukene doi Yohanes sasaibino do kadadianoo . Maka Yohanes uange kolua komian kona pololaing
42007019	maka nasumboliiyo yanila ampakon doi Yesus tukon mansadai , " Tamamo kai komian naikon mo lubat manulut Mian Bisa napaladandian , kai sio mai montotiili komian hailong ? "
42007020	Doi Yohanes napololaing molua ampakono doi Yesus tukon bantile , " Yohanes Pasau Mian sumboliiyo kami mansadai doi Tama , hanggon kai Tamamo do mianoo naikon mo lubat manulut Mian Bisa napaladandian , kai sio mai montotiili komian hailong ? "
42007021	Doiya kosinggatoo , Yesus aline komian badaang , tukon siikayo badaang ko ibiliis tukon kubaiyo badaang komian mopiit moola mongkita .
42007022	Jadi Yesus timbiliyo , " Ahalimo doi Yohanes tukon bontiikene oila komo komuyu mo lengele tukon kitayo : mian piit mongkita , mian lemat ampakon , mian motakatolon mo minosikiton tangalin , mian bongol molongol , mian momate tubo koidan , tukon Bilita Monondok moluwedoi Mian Bisa binabotilanggon doi mian-mian motalalais .
42007023	Kinatauwan doi mian mo akiyo kona alasan motolayo yaku . "
42007024	Sambuno lapa doi Yohanes nabito-bito ampakon , Yesus tambuuno basilingan doi mian badaang tentang Yohanes , nabantilano , " Komuyu ampakon doi padang lalomo indee kopo kinita ? Kai meeng kobulung mbombuul mo puule ?
42007025	Komuyu ampakon indee kopo kinita ? Meeng komian mo bapakean monondok ? Komian mo mapake pakean mobuno doiya tukon tubo sanaang mo dungol doi batomundoan !
42007026	Jadi , komuyu tobuat oila kopo kinita ? Sulano kai po mongkita meeng konabi ? Bisa , mala lobian doi meeng konabi .
42007027	Sabab Yohanes doiyamo komo minakisuuti doi ayat Kitab Moliyous nia lalomo , ' Naiyamo daku bito-bito , ' Mian Bisa hantile , ' Yaku naikon bintekene yana mantailukon loluk doikoo , sulano yana nabukayo kololoon tuuk doikoo ! ' "
42007028	" Neneeke , " Yesus bantile koidan , " doi dunia nia akiyoon daano komian mo lobian kona babasalan doi Yohanes Pasau Mian . Bai komian mo popoisik doi antala Mian Bisa namian , lobian kona babasalan doi Yohanes Pasau Mian . "
42007029	Sasaibino komian - tousokon kopakabi-pakabi lulu - molengele Yesus mobantile do langgedoo ; yanilamo komian mo lapamo tulutiyo ko Mian Bisa nakakabi tukon yase Yohanes nasauwo paisu salani .
42007030	ai ko Falisi-falisi miano tukon gulu-gulu agama aki nayase talimayo ko Mian Bisa natetel motuuk doi yanila butongo . Yanila aki nayase Yohanes nasauwo .
42007031	Maka Yesus basilingan koidan , bantile , " Tukon oila yaku sio pikipikikene komian nia budodoo ? Buno oilakai yanila ?
42007032	Yanila buno labuk-labuk mo osulang doi labotan ; kotambuno meeng nggele-nggeleamon doi mo bailong , ' Kami maenggene kolagu momonondok tuuk doi komuyu , bai komuyu aki poyase salendeng ! Kami mananikene kolagu matean , tukon komuyu aki pokokiil ! '
42007033	Yohanes Pasau Mian lubat - yana bangapatai tukon aki namonginum anggul - tukon komuyu bantile , ' Yana inusoki setan ! '
42007034	Manusia Napau lubat - yana kaan tukon monginum - maka komuyu bantile , ' Kitayo ndaiyamianoo ! Modoko , nggolonguon , pakaoi lulu tulano tukon mian baladosa tulano . '
42007035	Mau kai natmno doiya , ko Mian Bisa napandoiyan tokita doi sasaibino komian mo talimayo . "
42007036	Meeng ko Falisi miano , kosamhuno Simon , undange Yesus nakaan . Yesus ampakon doi nahonua tukon osulang kaan .
42007037	Doi kotadoo daano koidan komeeng kohoine mo tubo doi lalim lalomo . Salataa yana lengele Yesus daano mokaan doi Falisi mianoo nabonua , yana lubat tukon makanggi meeng kobotol pualam koantoko lisison mobabangi .
42007038	Yana kokondong doi Yesus tonggulungo koolaniyo koaino tukon kokiil maka mbetokiiyo Yesus aino tukon matano paisuno . Doibundu kotuuliyo Yesus aino yana itase tukon nabuuk maka umayo tukon kundongiiyo lisison mobabangi .
42007039	Salataa do Falisi miano mo uange Yesus kitayo do langgedoo , yana bantile doi noano lalomo , " Kalu kai naiya mian nia nabi , tantu yana toiyo indee miano do boinedoo mo singgile yana , tukon baikon do boinedoo tubo doi lalim lalomo ! "
42007040	Maka Yesus bantile doi Simon , " Simon , daano kolobo meeng yaku moyase bontiikene doikoo . " " Oode , Tama Gulu , " Simon timbiliyo , " bantilemo kai . "
42007041	Yesus bantile , " Daano kolua komian mo basamea doi mian mo binggotiiyo doy . Komeeng komian basamea lima kosakato doy pelak , tukon komeeng koidan lima kolono kodoy pelak .
42007042	Domo luailadoo aki namoola tebeal do sameadoo , maka doi yaniladoo nasamea inakiyonggono . Nah indee komiano doi mianoo molua naikon komo lobian kona seangano do miano mo bingkotiiyo doy ? "
42007043	" Yaku aanggene do miano mo badaang tuuno kona samea inakiyonggon ! " Simon timbiliyo . " Komu palaat bisa , " Yesus timbiliyo .
42007044	Maka Yesus kitayo do boinedoo tukon bantile doi Simon , " Ikoo kitayo nahoine nia ? Yaku lubat doi mubonua , tukon ikoo aki musadiayo kopaisu sulano kukumosiyo koainggu ; bai naboine nia lapamo kumosiyo koainggu tukon matano paisuno , tukon kotuuliyo tukon nabuuk
42007045	Ikoo aki mulolobotiyo yaku tukon pouma , bai nahoine nia aki natade moumayo koainggu salataamo daku lubatan naimbaa .
42007046	lkoo aki mukundongiiyo lisison doi olunggu , bai naboine nia lapamo kundongiiyo lisison mobabangi doi ainggu .
42007047	Bisa , kona soyang mo babasalo okitakene baikon kona lalim mo badaang lapamo inompuni ! Kalu komian moinompuni soisik , yana naikon meseang soisik koidan . "
42007048	Maka Yesus bantile doi boinedoo , " Komu lalim-lalim lapamo inompuni . "
42007049	Komian bailong mo osulang kaan polaing Yesus tambuuno pobantikon meeng maka bailong , " Indee namian nia kolalim momoola naompuniyo ? "
42007050	Bai Yesus bantile doi boinedoo , " Sabab ikoo mangangga doi yaku , ikoo sinalamaton . Ampakono tukon monondok ! "
42008001	Aki namalumbit doibundu , Yesus ampakon doi kota-kota tukon kampung-kampung , sulano nababotilanggene ko Bilita Monondok baikon ko Mian Bisa tambuuno momapalenta buno Tomundo . Songulo lua kona pololaing-pololaing lainge polaing yana .
42008002	Bunomo koidan bubulaa kohoine mo lapamo inalin doi ibiliis tukon nasesel . Yanila doiyamo Malia mo binantil Magdalena ( pitu koibiliis mo lapamo liniat doi yana ) ;
42008003	koidan Yohana , Khuza naboloki , pagawe doi Helodes nakamali ; Susana , tukon badaang koidan koboine bailong . Tukon napai ongkos susuungo , yanila tomboniiyo Yesus tukon napololaing-pololaing .
42008004	Komian banggadudul lubat doi Yesus luwedoi bubulaa kokota . Tukon salataa lapamo badaang komian pototongi , Yesus basalitakene doi yanila naiya andean nia :
42008005	" Meeng kopolimang asi ampakon tipase kona kalibuang . Salataa yana daano mobatipason , daano kalibuang mo otuwong doi loloon . Kosoobos mian tudongiiyo tukon kobailong tomisi kaane .
42008006	Daano koidan komo tuwong doi lipu mobatu-batuwon . Salataa kosopi-sopiino sumbot do tanamanoo molooyumo sabab kobutano motuul .
42008007	Daano koidan kokalibuang mo otuwong doi sonit tangano . Do sonitoo tubo polaing do kalibuangoo tukon podipoti tobikon namate .
42008008	Bai daano koidan kokalibuang mo otmyong doi buta mo subul , maka tubo tukon sao sakat luunggon nasakat . " Sala lapa basalitakene do andeanoo , Yesus bantile , " Kalu daano kotolingaimuyu pondongoliiyo ! "
42008009	Yesus napololaing-pololaing mansadaikene doi yana do andeanoo alatino .
42008010	Yesus timbiliyo , " Komuyu lapamo binee pangalatian sulano potoiyo kolahasiano bulaando ko Mian Bisa namapalentaan buno Tomundo . Bai komian bailong inotunggul tukon andean , sulano yanila napalahatikanggene , bai aki natoiyo oilamo komo teali ; tukon yanila mondongolii , bai aki namangalati . "
42008011	" Naiyamo koalatino do andeanoo : Do kalibuangoo doiyamo Mian Bisa nabantilan .
42008012	Kalibuang mo otuwong doi loloon inandekon doi mian mo mondongolii do bantilanoo . Bai ko Ibiliis lubat maka lambase do bilitadoo doi yanila noano , sulano yanila inai namangangga tukon nasinalamaton .
42008013	Kalibuang mo otuwong doi lipu mo batuwon inandekon doi mian doiya singgat mo molongol do bilitadoo , yana talimayo tukon monondok konoano . Bai do bilitadoo aki namoonggol doi yanila noano lalomo . Yanila tolongo soisikeen kona manganggaan , tukon doi tembo palasobaan nalubat , yanila akimo namangangga .
42008014	Kalibuang mo otuwong doi sonit tangano inandekon doi mian mo molongol do bilitadoo , bai molilikene tentang yanila natuboan tukon yase tubo molobian tukon sanaang doi dunia nia lalomo . Sasaibinodoo podipoti yanila tobikon aki saokene kosaono mo monondok .
42008015	Kalibuang mo otuwong doi buta mo subul inandekon doi mian mo molongol do bilitadoo , maka abese doi noano lalomo monondok tukon jujul . Yanila bataanggon polong saokene kosaono . "
42008016	" Akiyo komian mo suayo kona posi maka nasonggupiyo tukon gumhang , kai abese doi namooloan adeno . Yana naikon abese kona posidoo doi posidoo aino , sulano komian mo usok kitayo kona madialanan .
42008017	Akiyo komo tosookon komo aki naikon natokita ; tukon akiyo komo linasiakon komo aki naikon natobuka tukon tinoi .
42008018	Tobikon doiya popalatikanggene mono-monondok oila komuyu nalinongol . Sabab komian mo daanomo naikon binee lobian badaang koidan ; bai komian mo aki nadaano , soisik komo daano doi yana naikon inala koidan . "
42008019	Tinano tukon Yesus utus-utuso lubat doi yana , bai yanila aki napolong doi yana sabab komian todudul badaang .
42008020	Maka daano komeeng komian mo bantile doi Yesus , " Tama , tinamu tukon Tama utus-utuso daano doi tonggulung . Yanila yase pososuung tukon Tama . "
42008021	Bai Yesus bantile doi yanila , " Mian-mian mo molongol Mian Bisa nabantilan tukon lakukanggene , yanila kotinanggu tukon utus-utusonggu . "
42008022	Daano kooloyo meeng Yesus tukon napololaing-pololaing lakit doi duangan . " Mai kita nda ampakon imbali paisu sembeleng , " Yesus bantile doi yanila . Maka yaniladoo lengget .
42008023	Singgatoo yanila daano motalabut , Yesus moolo . Sosinggot puul kombombuul makansang doi paisudoo . Paisu tambuuno usok doi duanganoo lalomo , tobikon yanila sasaibino kabi nasilaka .
42008024	Yesus napololaing-pololaing ampakon doi yana maka bangune yana . Yanila bantile , " Tama Gulu , Tama Gulu , kita silakamo ! " Yesus bangun maka gilaiyo do mbombuuloo tukon do bokoloo mo daano babokolan . Mbombuul tukon do bokoloo tade maka dopaisudoo teali molino tuuno .
42008025	Maka Yesus bantile doi napololaing-pololaing , " Bulaando komuyu moaki poanggayo yaku ? " Yanila teali masaingding tukon matakut . Tukon yanila pobantikono meeng tukon bailong , " Indee kona bisaan namian nia mopalentayo kombombuul tukon bokol , tukon yana inangga ! "
42008026	Yesus tukon napololaing-pololaing banggadudul talabut polong doi kabupaten Gelasa , doi Paisu Gahlea sembeleng .
42008027	Salataa Yesus loboson doi buta tina , yana linubotii meeng komala-malane mo inusoki ibiliis . Do mianoo luwedoi kota . Malumbito yana akimo nabapakean tukon aki nayase dungol doi bonua . Yana tongo yase dungol doi leng-leng lipu bakibulan .
42008028	Salataa kitayo Yesus , yana nggeleamon maka sosuba doi Yesus salaano tukon nggeleamon , " Yesus , Mian Bisa Napau Mo Tatandak Tuuno ! Naikon ikoo bulaandekene yaku nia ? Yaku kabiyo inai mosakisaayo yaku ! "
42008029	Do mianoo bantile buno doiya sabab Yesus palentayo do ibiliisoo batobuat doi yana . Lapamo idan doibiliisoo nakuasaiyo yana tobikon mau kolimano tukon aino nalapamo binoboi tukon lante tukon yana dinagai tuuno , yana daano mobetele do lantedoo maka doibiliisoo babayo doi padang bone .
42008030	Yesus mansadai doi mianoo , " Indee kosambumu ? " " Kosambunggu ' Legiun ' , " do mianoo timbiliyo - sabab daano mobadaang koibiliis mo lapamo usok doi hutongo lalomo .
42008031	Do ibiliisoo kabiyo tukon tutuu sulano inai Yesus nasiikayo yanila doi Motombing Matean lalomo .
42008032	Loolani doi lipudoo daano badaang tuuno kobabung mo daano moumbolii kinaan doi hunggul peako . Do ibiliisoo kabiyo tukon tutuu doi Yesus sulano naminoolakon mousok doi babung-babungoo lalomo . Tukon Yesus loingiyo .
42008033	Maka do ibiliisoo tobuato doi mianoo tukon usok doi babung-babungoo lalomo . Maka do babung-babungoo obuleng tukon bakatuwong doi motombingoo bibilo doi paisudoo lalomo , doibundu tombulo .
42008034	Do pototooli babungoo kitayo oila komo lapamo teali . Maka yanila obuleng tukon pelenggene do bilitadoo doi kota tukon potikunggon kokampung .
42008035	Maka komian ampakon sulano namokita oila komo teali . Yanila lubat doi Yesus , tukon idoo yanila laate do mianoo mo lapamo tosodii doi ibiliisoo daano moosulang kolaniyo Yesus aino . Yana lapamo bapakean tukon kona pikilan monondoko . Yanila teali matakut .
42008036	Yanila mo mokita do kadadianoo , basalitakene doi mian bulaando do mianoo nainalinan .
42008037	Maka sasaibino kobanggapi doi kabupaten Gelasadoo kabiyo tukon tutuu sulano Yesus naotinggale do lipudoo , sabab yanila sasaibino matakut tuuno . Jadi Yesus lakit doi duangan maka mule .
42008038	Mian mo lapamo tosodii doi ibiliisoo kabiyo doi Yesus sulano yana namoola malaing . Bai Yesus sumboliiyo yana naampakon ,
42008039	yana hantile . " Mulemo tukon babotilanggene oila komo lapamo Mian Bisa lakukanggene doikoo . " Maka do mianoo ampakono popitoikene doi potikunggon kota , oila komo lapamo Yesus lakukanggene doi yana .
42008040	Salataa Yesus abali doi paisu sembeleng , yana sinambut tukon monondok doi mian-mian sabab yanila daano mototiiliyo yana .
42008041	Maka lubat komeeng komian pototooli bonua kaleda doi lipudoo . Kosambuno Yailus . Yana sosuba doi Yesus salaano tukon kabiyo tukon tutuu sulano Yesus nalubat doi nabonua ,
42008042	sabab kona pau boine tongo meeng kona umul songulomo lua kotaum kabimo mate . Daano Yesus moampakon doi Yailus nabonua komian dipe-dipete yana doi sasaibino kololoon .
42008043	Doi antalano daano koidan koboine meeng mo lapamo songulo lua kotaum kona seselonan ndendek kosauno mo posuungimo tukon nabolokonan . Yana akabusemo sasaibino kona buat sulano nabapakuli doi doktel , bai akiyo komo moola aline .
42008044	Do boinedoo kolaniyo Yesus doi tonggulung , maka singgile kona jubah bunduno . Doiya kosinggatoo do boinedoo sauno mondendek tademo .
42008045	Yesus mansadai , " Indee komo singgile yaku ? " Sasaibino komian bangakikon . Maka Petulus bantile , " Tama , daano badaang tuuno komian doi potikunggon Tama ; yanila dipe-dipete Tama ! "
42008046	Yesus bantile , " Bai daano komian mo singgile yaku . Yaku toiyo doiya , sabab daano kobukuanan mo sumbut doi yaku . "
42008047	Do boinedoo sadal sabab kona kokubai totoimo . Jadi lubat tukon mbombokon maka sosuba doi Yesus salaano . Maka yana basalitakene doi mianoo sasaibino salaano , bulaando yana mosinggile Yesus , tukon doiya kosinggatoo kona sesel tangalino .
42008048	Yesus bantile doi yana , " Kupau , sabab ikoo anggayo yaku , ikoo tangalin . Ampakono tukon salamat . "
42008049	Daano Yesus mobasilingan , meeng kososumbolii lubat doi Yailus nabonua . Yana bantile doi Yailus , " Tuan naboine matemo . Inaimo Tuan mokubaiyo susa Tama Gulu koidan . "
42008050	Salataa Yesus lengele doiya , yana bantile doi Yailus , " Inai momatakut . Anggayomo tolong tukon komu pau naikon tangalin . "
42008051	Salataa polong doi Yailus nabonua , Yesus aki napataikene meeng komian mousok tukon yana tolongo Petulus , Yohanes , Yakobus tukon tolongo do paudoo tamano tinano .
42008052	Sasaibino komian daano mokokiil tukon mandaung sabab do paudoo namatean . Bai Yesus bantile , " Inai mokokiil . Do paudoo aki namate , yana tolongo moolo ! "
42008053	Yanila kokumbite Yesus , sabab yanila toiyo do paudoo boine matemo .
42008054	Doibundu Yesus taaniyo do paudoo limano maka bantile , " Banguno , Pau ! "
42008055	Do paudoo naansaang abali doi paudoo , tukon sosinggot yana bangun . Lapa doiya Yesus sumboliiyo yanila mobeena kaan do paudoo .
42008056	Paudoo naolang tua masaingding tuuno . Bai Yesus pantane yanila mobabotilanggene do langgedoo doi inde-indee komiano .
42009001	Yesus monguang songulo lua kona pololaing , maka beena kuasa doi yanila sulano nasiikayo koibiliis tukon aline kosesel .
42009002	Doibundu yana sumboliiyo yanila ampakon aline komian moseselon tukon pelenggene kobilita tentang bulaando ko Mian Bisa namapalentaan buno Tomundo .
42009003	" Inai makanggi oioila tuuk doi muampakonan , " Yesus bantile doi yanila , " Inai makanggi tonggat , kai pundi bangabosan doy , kai kinaan , kai doy , kai lua kopatolo kopakean .
42009004	Doi yaando kai kopo tinalimaan podungolo idoo sampe komuyu otinggale do kotadoo .
42009005	Tukon inaando komo aki natalimayo komuyu , salataa komuyu otinggale do kotadoo , potipasene koambata doi aimuyu salaano , buno meeng poingotii doi yanila . "
42009006	Yesus napololaing-pololaing luwemo , maka ampakon doi kampung-kampung sulano napo babilitakene do Bilitadoo Monondok tukon aline komian moseselon doi yayaa .
42009007	Salataa Helodes , mapalenta doi Galilea , molengele tentang sasaibino kokadadianoo , yana bingung . Sabab daano komo bantile baikon Yohanes Pasau Mian tubomo koidan .
42009008	Daano koidan mo bantile baikon Elia sumboto koidan . Komian bailong koidan bantile baikon meeng konabi doi nabi-nabi doi loolukoo tubomo koidan .
42009009	Helodes bantile , " Yaku lapamo sumboliiyo komian mopatele Yohanes oluno . Bai namian nia , indee kona tutuuwan yana ? Daano badaang komo lapamo yaku lengele tentang yana . " Maka Helodes kakaate sulano nakitayo Yesus .
42009010	Yesus nalasul-lasul abalimo tukon salitaikene doi Yesus sasaibino yanila mo lapamo kubaiyo . Yesus tobiyo yanila , maka ampakon polaing-laing yanila basusuunganggon doi kota Betsaida .
42009011	Bai salataa komian toiyo tentang do langgedoo , yanila lolaingemo Yesus . Yana talimayo yanila , maka basilingan doi yanila tentang bulaando ko Mian Bisa namapalentaan buno Tomundo . Tukon yana koidan aline komian moseselon doi antala yanila .
42009012	Salataa kooloyo mangatambuuno sopok , domo songulodoo lua Yesus napololaing lubat doi yana tukon bantile , " Tama , natampatia tambasiil . Tadukai Tama nasumboliiyo namian nia naampakon sulano yanila namoola moumbolii kinaan tukon tampat sambukonan doi kampung tukon doi desa-desa napololanikonan nia . "
42009013	Bai Yesus timbiliyo , " Komuyu komo beena kaan . " Yesus napololaing-pololaing bantile , " Kami tongo daano lima koloti tukon lua koikan . Oilakai kami sio mai ampakon mongoli kinaan tuuk sasaibino komian nia ? "
42009014	( Daano uga-ugaate lima koloon komian mamalane idoo . ) Yesus bantile doi napololaing-pololaing , " Posumboliiyo na mian-mian nia naosulang meeng-meeng kotambuno , uga-ugaat lima kolono komian meeng kotambuno . "
42009015	Yesus napololaing-pololaingoo kubaiyo oilamo Yesus na-binantil doi yanila .
42009016	Maka Yesus alayo do lotidoo molima tukon do ikanoo molua , doibundu maka lelengea doi timbu tukon batalima kase doi Mian Bisa . Lapa doiya yana bisi-bisiliyo do lotidoo tukon do ikanoo tukon limano maka beekene doi napololaing-pololaing sulano naobo-obosikene doi mianoo badaang .
42009017	Yanila sasaibino kaan polong bobosul . Maka Yesus napololaing-pololaing pototongikene do kinaanoo labino kona kadaang songulo lua kobois .
42009018	Daano kooloyo meeng , salataa Yesus elaano mobaladoa susuungo , kona pololaing-pololaing lubat doi yana . Yesus sadaiyo doi yanila , " Manulut mian nabantilano , yaku nia indee ? "
42009019	Yanila timbiliyo , " Daano komo bantile Yohanes Pasau Mian . Daano koidan komo bantile Elia , kobailong koidan bantile meeng konabi doi loolukoo mo tubomo koidan . "
42009020	" Bai manulut komuyu susuumuyu , yaku nia indee ? " Yesus sadaiyo . Petulus timbiliyo , " Tama doiyamo ko Tomundo Pasalamat Mian Bisa mo dandiikene . "
42009021	Maka Yesus bantile doi napololaing-pololaing , " Inai pobantil-bantile do langgedoo doi indee komiano . "
42009022	Yesus bantile koidan , " Ko Manusia Napau takainomo sio nabadaang kona pandalitaan tukon linawan doi tua-tua tukon imam-imam kapalano , tukon gulu-gulu agama . Yana naikon inakate , bai doi oloyo kotoluno naikon tubo koidan . "
42009023	Doibundu Yesus bantile doi sasaibino komian mo daano idoo , " Mian mo yase lolainge yaku , sio natoliminggene kona kopontingan susuungo , tanggunge kona sempang samba-samba kooloyo ; tukon banggadudul lainge yaku .
42009024	Sabab komian mo yase palataanggene kona tuboan , naikon kona tuboan lapus . Bai komian mo kulubaanggene kona tuboan tuuk daku kopontingan , naikon salamatene .
42009025	Oila kountungo doi memeeng komian kalu sasaibino nadunia nia teali nalangge , bai yana lusak tukon lapus kona tuboan ?
42009026	Kalu komian mamaa akuiyo yaku tukon daku otunggul , Manusia Napau koidan naikon mamaa momangakukene do mianoo salataa yana nalubatan naikon tukon nakuasa , tukon Tama nakuasa maka malaekat-malaekat nakuasa mo moliyous !
42009027	Potoiyo : doi antala komuyu dimbaa daano komo aki naikon namate kalu akiyo naikon namokita ko Mian Bisa namapalentaan . "
42009028	Uga-ugaat meeng kominggu kona lapaan Yesus naotung-gulkanano do langge-langgedoo , yana babayo Petulus , Yohanes tukon Yakobus doi meeng kobunggul bungkukono sulano nabaladoa .
42009029	Daano Yesus mobaladoa idoo , koduduso boliimo tukon kona pakean tealimo moute montootilang .
42009030	Sosinggoton lua komian , doiyamo Musa tukon Elia okitakene kobutongo tukon madialang laango doi sulugaa . Yanila pobasilingonii tukon Yesus tentang namatean mo akimo namalumbit koidan naikon ampakenggenemo doi Yelusalem .
42009031	
42009032	Doiya singgatoo Petulus tukon tula-tulano moolomo , bai sosinggoton bangun , tukon kitayo Yesus momontootilangan tukon do mianoo molua kokondong tukon yana .
42009033	Salataa do mianoo molua otinggalemo Yesus , Petulus bantile doi Yesus , " Tama Gulu , maamis tuuno kita naimbaa . Tadukai kami mokokondong tolu kosandung ; komeeng tuuk Tuan , komeeng tuuk Musa , tukon komeeng koidan tuuk Elia . " ( Petulus bantile buno doiya yana aki namangalatikene oila kona binantiloo . )
42009034	Daano Petulus mobasilingan , lubat komeeng kobunong tukon songgupiyo yanila , tobikon yanila matakut .
42009035	Doibundu luwedoi bunongoo tololongol kolalo mo bantile , " Naiyamo daku Pau pinilih . Polengele yana ! "
42009036	Salataa tade do lalodoo , yanila kitayo Yesus baino susuungo idoo . Yesus napololaing-pololaing tongo aki nabiyok tentang sasaibinodoo , tukon aki napo bontiikene mau doi indee komiano oila komo lapamo yanila kitayo .
42009037	Modoakon kooloyo Yesus tukon tolu kona pololaing obulus doi bungguloo , tukon mian badaang lubat doi Yesus .
42009038	Meeng komala-malane doi mian badaangoo tangano nggeleamon , " Tama Gulu , tulunge yaku kitayo daku pau - yana tolongo doiya daku pau !
42009039	Kalu doibiliisoo usokiyomo yana , yana nggeleamon tukon kotmtongo tidol-tidolo polong kobabano babiyoi . Ibiliisoo banggadudul sakisaayo yana tukon aki nayase kokoliat doi yana .
42009040	Lapamo yaku kabiyo doi Tama napololaing-pololaing mosiikayo ibiliisoo , bai yanila aki nanggoolayo . "
42009041	Yesus timbiliyo , " Bukan maen komuyu nia ! Komuyu bisa-bisa mian mo aki namololoi tukon akimo namangangga ! Polong bulaa yaku sio podungoli komuyu tukon sabal doi komuyu ? Babayo do paudoo doisumai ! "
42009042	Daano do paudoo moampakon doi Yesus , do ibiliisoo tikakene yana tukon kubaiyo kobutongo tidol-tidol . Bai Yesus palentayo do ibiliisoo nabaliat tukon do paudoo tangalino . Maka do paudoo sinalakanggon doi tinano .
42009043	Sasaibino komian masaingding mokitayo ko Mian Bisa nakuasa mo buno doiya kona babasalan . Singgatoo komian daano momasa-masaingding mokitayo sasaibino kona kinubai , Yesus bantile doi napololaing-pololaing ,
42009044	" Popalatikanggene mono-monondok tukon inai potoliminggene daku bantil-bantilan nia : Manusia Napau naikon sinalakanggon doi banggapi nakuasa . "
42009045	Bai doi Yesus napololaing-pololaingoo aki namangalatikene kona bantilanoo . Do langgedoo linasiakang-gon doi yanila sulano yanila naaki namangalatikene . Bai yanila matakut momansadaikene do langgedoo doi yana .
42009046	Ooi antala Yesus napololaing-pololaing sumbot kopoga-gaiyan tentang indee komiano doi yanila komo babasal .
42009047	Yesus toiyo yanila napikilan , tobikon doiya yana mangala meeng kopau mopoipoisik tukon sumboliiyo do paudoo nakokondong doi bibilo .
42009048	Maka yana bantile doi napololaing-pololaing , " Mian mo talimayo napau nia sabab yaku , koalatino talimayo yaku . Tukon mian mo talimayo yaku , talimayo yana mo utuse yaku . Sabab mian mo poipoisik doi antala komuyu , yanamo komo babasal ! "
42009049	Yohanes bantile , " Tuan , kami kitayo komian mosiikayo kosetan mangatas Tuan sambuno , tukon kami pantane yana , sabab yana bolikon luwedoi kita . "
42009050	" Inai mopantane yana , " Yesus bantile doi Yohanes tukon napololaing-pololaing bailonggon , " sabab komian mo aki nala-wane komuyu , koalatino ala doi komuyu . "
42009051	Sambuno loolanimo kotembono Yesus nabiningkatan doi sulugaa , yana mangala kaputusan sulano naampakon doi Yelusalem .
42009052	Maka yana mosumbolii mian moampakon loolukoniyo yana . Do mian-mianoo mo sinumbolii ampakon , maka usok doi meeng kokampung doi Samalia sulano nasadiakene sasaibino kolangge doi Yesus .
42009053	Bai do mianoo doi kampung aki nayase talimayo Yesus , sabab tokita tuuno yana daano moampakon doi Yelusalem .
42009054	Maka doiya kosinggatoo Yesus napololaing-pololaing , doiyamo Yakobus tukon Yohanes toiyo tentang do langgedoo , yanila bantile , " Temeneno , oilakai Temeneno yase , kami mangkabi aung naobulus luwe doisumai timbu sulano nasilakayo na mian-mian nia ? "
42009055	Yesus mbaleng , maka nggimoliiyo yanila .
42009056	Salataa lapa doiya yanila ampakon doi kampung bailong .
42009057	Daano Yesus tukon napololaing-pololaing banggadudulkene kona ampakonan , daano komian bantile doi Yesus , " Tama , yaku yase lolainge Tama doi yayaando ! "
42009058	Yesus timbiliyo , " Asu lobo daano kona buang , tukon kotomisi daano kona telea , bai Manusia Napau akiyo kona tampat mooloan . "
42009059	Maka Yesus bantile doi mian bailong , " Laingemo yaku . " Bai do mianoo bantile , " Tama , pataikene yaku kumule looluk sulano kukibule kotamanggu . "
42009060	Yesus timbiliyo , " Sodiikenemo komian mate nakibule komian mate susuungo . Bai ikoo , ampakono tukon popitoikene kobilita baikon ko Mian Bisa lapamo atambuune kona mapalentaan . "
42009061	Daano koidan komeeng komian bailong mo bantile , " Tama , yaku yase loolainge Tama , bai pataikene yaku kumule looluk sulano kupalamisi . "
42009062	Yesus bantile doi mianoo , " Komian mo lapamo tambuune kona bapajekoan , bai mbalenge kotonggulungo , aki namoola teali Mian Bisa namian . "
42010001	Lapa doiya Temeneno molilik pitu kolono kopololaing koidan , maka bintekene yanila lua-lua komian polaing mantailukiyo yana doi meeng-meeng kokota tukon lipu yana mo lubotiiyo .
42010002	" Hasil naikon mo pinupui badaang , " kona bantilano doi yanila , " bai kopolimang sulano nabapupui tongo soisik . Tobikon doiya , kabiyo doi asidoo tumbuno sulano namakapatu polimang sulano napupuiyo kona langge sinakakon hasilo .
42010003	Yo , poluwemo ! Yaku bintekene komuyu buno domba doi asu lobo tanga-tangano .
42010004	Inai momakanggi dombet kai pundi sadakaah , kai sapatu . Inai motade doi loloon tangano sulano mu mebee salam doi meeng komian koidan .
42010005	Kalu komuyu usok doi meeng kobonua , bontiikene loolukon , ' Boliisi namonondok nabonua nia lalomo . '
42010006	Kalu idoo daano komian mo yase dame , domu salam podameanoo naikon tataap doi yana ; kalu aki , abalinggene domu salam podameanoo .
42010007	Dungolo doi meeng kobonua tolong . Talimayomo oila komo bineekon koimbaa doikoo , sabab komian mo balimang daano konahaak mantalima tambono . Inai mobiyol-biyol doi meeng kobonua doi bonua bailong .
42010008	Kalu komuyu lubat doi meeng kokota tukon imbali komuyu tinalima tukon monondok , pokaanemo oilamo komo sinadiakon idoo doi komuyu .
42010009	Aline komian mo seselon doi kotadoo , tukon babotilanggene doi mian idoo , ' Ko Mian Bisa mosobit naikon atambuune kona mapalentaan buno Tomundo doi komuyu . '
42010010	Bai kalu komuyu lubat doi meeng kokota tukon idoo komuyu aki potinalima , potobuat doi loloon tukon pooantile , ' Oode kopo kota ambatano mo lambot doi ainggami , kami tipasene buno poingotii doikoo . Bai potoiyo baikon loolanimo kotembono ko Mian Bisa atambuune kona mapalentaan buno Tomundo doi komuyu tanga-tangano ! '
42010011	
42010012	Neneeke doi oloyo Nakiamatan , ko Sodom miano naikon muda ko Mian Bisa naompuniano maka baino mian doi kotadoo ! "
42010013	" Silakamo komuyu , Kolazim ! Tukon silakamo komuyu , Betsaida ! Kalu andeno kolangge-langge minasaingdinggon mo kinubai doi komuyudoo tanga-tangano lapamo kinubai doi kota Tilus tukon Sidon , tantu kona mian imbali malumbito kona badodoloonan doi yanila nalalim-lalim , tukon mapake kopakean susaan maka mangabos abu doi yanila oluno bungkono .
42010014	Doi oloyo Nakiamatan ko Tilus tukon Sidon miano naikon lobian muda ko Mian Bisa naompuniyo kalu baino komuyu .
42010015	Tukon komuyu , Kapelnaum ! Komuyu pikikene , komuyu naikon inakatandak polong doi sulugaa ? Aki ! Tongo komuyu naikon sinakukon doi nalaka ! "
42010016	Maka Yesus bantil doi napololaing-pololaing , " Komian mo lengele komuyu , longoliyo yaku . Mian mo tolake komuyu , tolake yaku . Tukon mian mo tolake yaku , koidan tolake yana mo bintekene yaku . " Naahalian kopitu kolono kopololaing
42010017	Pitu kolono do pololaingoo abali tukon laba-laba tuuno . " Temeneno , " yanila Santile , " ibiliisoo loingiyo kami kalu kami palentayo yanila tukon Temeneno sambuno ! "
42010018	Yesus timbiliyo , " Yaku kitayo ko Ibiliis otuwong luwedoi timbu pokakana kodidip .
42010019	Potoiyo ! Komuyu lapamo kubeena kuasa sulano komuyu moola tudange kobinda tukon manda sopit tukon lotoiyo sasaibino komusu nabukuanan , akiyo kolangge meeng mo moola silakayo komuyu .
42010020	Mau kai nabuno doiya inai polaba-laba sabab doibiliisoo loingiyomo komuyu . Tadukai komuyu laba-laba sabab kosambumuyu totuliso doi sulugaa . "
42010021	Doiya kosinggatoo koidan , Yesus laba sabab ko Mian Bisa Na Loh kuasaiyomo . Yesus bantile , " Tama , Temeneno komo kuasaiyo kotimou tukon buta ! Yaku bakinatauwan doikoo sabab sasaibino doiya ikoo lasiakanggene doi mian mo pandoi tukon mopandoi tuuno , bai ikoo tudoikene doi mian-mian mo aki napandoi . Doiyamo komo sanaanggene ko Tama noano .
42010022	Sasaibino kolangge lapamo Tama salakanggene doi yaku . Akiyo komeeng komian motingoniiyo do Paudoo , tongo Tama . Akiyo koidan komo tingoniiyo Tama tongo do Paudoo ; tukon mian doi indee komiano do Paudoo moyase ontingoniikene ko Tama . "
42010023	Maka Yesus mbaleng doi napololaing-pololaing , doibundu bantile doi yanila basusuunganggon , " Pountungo komuyu sabab lapamo mongkita komuyu kitayo diabudodoo nia .
42010024	Sabab neneeke : Badaang konabi tukon tomundo mo yase kitayo komo komuyu kitayo diabudodoo nia bai yanila aki nakitayo . Yanila yase molongol komo komuyu lengele diabudodoo nia , bai yanila aki nalengele . "
42010025	Doibundu meeng kogulu agama lubat sulano nadinggalayo Yesus . Yana mansadai , " Tama Gulu , yaku sio oila daku kinubai sulano moola mantalima tuboan mobisa tukon posidutukon ? "
42010026	Yesus timbiliyo , " Oila komo totulis doi Kitab Moliyous lalomo ? Bulaando komu palaat tentang do langgedoo ? "
42010027	Do mianoo timbiliyo , " ' Seseange komu Temeneno Mian Bisa tukon totubo konoamu , tukon sasaibino kobutomu , tukon sasaibino komu bukuanan , tukon sasaibino komu pikilan , ' tukon ' Seseange kotulamu pokakana ikoo seange kobutomu susuumu . ' "
42010028	" Mupotimbilidoo bisa , " Yesus bantile , " Lakukanggene doiya , maka ikoo naikon tubo . "
42010029	Bai do gulu agamadoo yase mobisakene kobutongo . Yana mansadai , " Indee do tulanggudoo ? "
42010030	Yesus timbiliyo , " Daano komeeng komala-malane lengget doi Yelusalem ampakon doi Yelikho . Doi loloon tangano yana pondikuk lobosiyo , linambas sasaibino kona langge , maka binobokii kabi namate , maka inotinggal tongokoolo doi loloon tukon kona pakol babasal .
42010031	Pokokonoi meeng koimam ampakon doi loloonoo . Sambuno yana kitayo do mianoo , yana lilit doi loloon sembeleng , maka ampakon banggadudul .
42010032	Bunomo lakon koidan tukon meeng ko Lewi miano mo ampakon idoo ; salataa yana kitayo do mianoo yana lolaniyo sulano napalatikanggene . Bai mau doi yanadoo lilit doi loloon sembeleng , maka ampakon banggadudul .
42010033	Bai doibundu meeng ko Samalia miano mo daano ampakon , alokon koidan idoo . Salataa yana kitayo do mianoo , konoano susa sabab naseangano .
42010034	Maka yana kolaniyo do mianoo maka kumesio kona pakol-pakol tukon anggul maka yana pakuliyo tukon lisison , doibundu yana tomboliiyo do pakol-pakolodoo . Lapa doiya yana alakite domianoo doi naadalan susuungo maka babayo doi meeng kobonua tukon pakuliyo .
42010035	Modoakon kooloyo yana mangala lua kodoy pelak tukon beekene doi bonuadoo tumbuno maka bantile , ' Po pakuliyomo yana , tukon kalu daano kopebealo bailong , maka kubeyale , kalu yaku abali dimbaa . ' "
42010036	Doibundu Yesus oppusiyomo kona salitadoo tukon pasadai nia , " Doi mianoo motolu inaando kai , manulut mupalaat , komo teali tulano do mianoo mo linampok ? "
42010037	Gulu agamadoo mo sinadai timbiliyo , " Domianoo mo lapamo tulungiyo do mianoo . " " Nah poampakono tukon pokubaiyo buno doiya koidan ! " Yesus bantile .
42010038	Doibundu Yesus tukon napololaing-pololaing banggadudul-kenemo kona poampakonan maka polong doi meeng kodesa . Idoo meeng koboine , kosambuno Malta , uange yana doi nabonua .
42010039	Malta daano koutuso moluko kosambuno Malia . Malia nia osulang kolaniyo Yesus mondongolii Yesus naotunggul-otunggul .
42010040	Bai Malta pasokon tuuno tukon balimang doi nabonua lalomo . Yana ampakon doi Yesus tukon bantile , " Temeneno , oilakai Temeneno aki mupopusinggon Malia mobatadikene yaku kubalimang susuunggu ? Sumboliiyo yana natomboniiyo yaku ! "
42010041	" Malta , Malta ! " Temeneno timbiliyo . " Ikoo molilikene tukon paso-pasokon mopikikene naiya tukon doiya ;
42010042	banggokai komo ponting tongo meeng . Tukon Malia lapamo lilike komo monondok , mo aki naikon nainala doi yana . "
42011001	Daano kooloyo meeng Yesus sambeang doi meeng kotampat . Lapa sambeang , daano komeeng kona pololaing-pololaing mobantile , " Temeneno , soba otunggule kami mosambeang buno Yohanes mootunggule kona pololaing-pololaing mosambeang . "
42011002	Maka Yesus bantile doi yanila , " Kalu komuyu sambeang , pobantile buno naiya , ' Tama , Ikoomo ko Mian Bisa mo Meeng . Boliisi ikoo musinosubai tukon muinodotii .
42011003	Beena sasamoa kooloyo kokinaan kami mo palaluuwo .
42011004	Ompuniyo kombai lalim-lalim , sabab kami koidan ompuniyo samba komian mo daano kona sala doi kami . Tukon inai mobatadikene nalapus komai manganggaan salataa kami sinobai . ' "
42011005	Yesus bantil doi napololaing-pololaing , " Kalu andeno meeng komian doi komuyu nokon ampakon doi tulano nabonua doi popook pintanga , tukon bantile , ' Tulando , binggotiiyaku tolu koloti ,
42011006	sabab tulanggu daano doi naampakonan , sodo nasampu doi bonua tukon akiyono daku kinaan motuuk doi yana ! '
42011007	Kalu andeno do tulamudoo ikoo mo lubotiiyo timbiliyo buno naiya , doi nabonua lalomo , ' Inai mokubaiyo yaku susa ! Tataapon tokuneimo yaku tukon kupau-pau moolomo . Yaku aki namoola bangun tukon mebee oioila doikoo ! ' "
42011008	" Maka bulaandomo ? " Yesus bantile banggadudul . " Yaku bantile , oode ! Mau kai ikoo nadaanoan kotulano , yana aki naikon nayase bangun tukon mebee oioila doikoo . Bai tobikon ikoo aki mumalasa mamaa sulano momangkabi doi yana sidutu momeeng , maka yana naikon bangun koidan tukon beena doikoo oila komo ikoo palaluuwo .
42011009	Jadi , yaku bantile doikoo : Manggabimo , maka komuyu naikon binee ; umboliiyo , maka komuyu naikon malaat ; tokiyo , maka kotataapon naikon binukakon doikoo .
42011010	Sabab komian mo mangkabi naikon mantalima ; mian mo moumbolii naikon malaat , tukon mian mo batoki naikon binukakon kotataapon .
42011011	Doi antalano komuyu oilakai daano kotama komo beekene kobinda doi mupau , kalu yana mangkabi ikan ?
42011012	Kai beena manda sopit , kalu yana mangkabi nggalau ?
42011013	Mau kai komuyu polokis , komuyu toiyo koidan beekene komo monondok doi mupau . Baino kai koidan ko Tamamu doi sulugaa ! Yana naikon beekene kona Loh doi yanila mo mangkabi doi yana ! "
42011014	Daano komeeng kooloyo Yesus siikayo ibiliis natobuat doi meeng komian moponga . Salataa do ibiliisoo tobuato , do mi-anoo tambuuno mobasilingan . Badaang komian momasaingding ,
42011015	bai daano komo bantile , " Yana moola siikayo koibiliis sabab kuasa Beelzebul do ibiliisoo kapalano . "
42011016	Daano koidan komian bailong mo yase dinggabaiyo Yesus , jadi yanila kabiyo yana nakubaiyo komeeng mo minasaing-dinggon buno tanda baikon yana molubat luwedoi Mian Bisa .
42011017	Bai Yesus toiyo yanila namakisuut . Maka yana bantile doi yanila , " Kalu meeng konegala motongobos-oboso doi golongan-golongan mo pomusu-musu , do negaladoo akimo naikon nabataanggon . Tukon meeng kobonua tumbuno mo tongobos-oboso tukon pomusu-musumo meeng tukon bailong , naikon silakamo .
42011018	Bunomo koidan doi Ibiliis lalomo nabatomundoan ; kalu meeng kotambuno poakate tukon tambuno bailong , do batomundoanoo naikon tolubang . Komuyu bantile baikon yaku siikayo koibiliis sabab kuasa Beelzebul .
42011019	Kalu buno doiya , tukon indee nakuasa komu pololaing-pololaing mosiikayo do ibiliisoo ? Komu pololaing-pololaingoo susuungo komo okitakene baikon komuyu sala !
42011020	Bai yaku siikayo koibiliis tukon kuasa Mian Bisa , tukon doiya koalatino baikon ko Mian Bisa lapamo atambuune kona bapalentaan doi komuyu .
42011021	Kalu meeng komian mo bukuan , tukon sukup kona sanjata , totooliyo kona bonua susuungo , sasaibino kona langge naikon salamat .
42011022	Bai kalu meeng komian lobian kona bukuanan molobosiyo yana tukon lungguiyo yana , maka do mianoo mo lobian kona bukuanan naikon lambasemo sasaibino kona sanjata binalaanggon do bonuadoo tumbuno , maka ebe-ebesemo sasaibino kona langge-langge .
42011023	Mian mo aki naloingiyo yaku tutuu lawane yaku , tukon mian mo aki natomboniiyo yaku tutuu lusayo daku limang ! "
42011024	" Kalu naikon koibiliis otinggalemo memeeng komian , do ibiliisoo boilingiyomo kolipu-lipu mo motuul sulano namoumbolii lipu natade-tadean , bai yana aki namalaat . Tobikon doiya , yana bantile , ' Yaku naikon abali doi bonua mo lapamo yaku tinggale ! '
42011025	Salataa yana polong imbali , yana laatemo do bonuadoo bilisii tukon taatul .
42011026	Maka yana ampakon tukon babayo kopitu koloh bailong mo lobian kona kulokisan doi yana . Doibundu yanila usok doi mianoo lalomo maka dungol idoo . Tukon doibundu do mianoo ndondoongo teali lobian kona kulokisan doi tumbeno . "
42011027	Salataa Yesus bantile buno doiya , meeng koboine doi antala mian badaangoo bantile doi Yesus , " Bisa kona monondokan koboine mo suunge tukon susuwe ikoo ! "
42011028	Bai Yesus timbiliyo , " Lobian kona monondokan koidan komian mo molongol Mian Bisa nabantilan tukon moampakong-gene ! "
42011029	Daanoon komian motokuuniyo Yesus , yana banggadudulke-ne kona salita , bantile , " Bisamo kai kona kulokisan komian doi lounu nia . Yanila kabiyo komeeng komo minasaingdinggon sulano yanila namoola manganggaa doi yaku ; bai yanila aki naikon nabinee meeng komo minasaingdinggon , tongo ma-saingdinganano Nabi Yunus .
42011030	Bunomo lakon Nabi Yunus teali meeng komasaingdingan doi kota Niniwe miano , bunomo lakon koidan Manusia Napau naikon teali meeng komasaingdingan motuuk doi mian doi lounu nia .
42011031	Doi oloyo Nakiamatan , Tomundo moiuko moluwedoi lipu Lalom naikon nggimal polaing komian doi lounu nia , tukon tuduwo yanila . Sabab , sulano namondongolii Salomo napandoiyan mongotunggul , do Tomundo boinedoo kubaiyo kona ampakonan mo dodoon tuuno luwedoi dunia bunduno . Bai dimbaa diabudodoo daano komo lobian kona babasalan doi Salomo !
42011032	Doi oloyo Nakiamatan , Niniwe miano naikon nggimal polaing komian doi lounu nia , tukon tuduwo yanila , sabab do Niniwe mianoo badodoloono doi yanila nalalim-lalim salataa Yunus mongotunggul doi yanila . Bai dimbaa diabudodoo daano komo lobian kona babasalan doi Yunus ! "
42011033	" Akiyo komian mo suayo kona posi maka naseekene kai kukupe tukon gumbang . Yana naikon abese do posidoo doi aino , sulano komian mo usok namoola kitayo kona madialanan .
42011034	Mata daano posi tuuk butonggita . Kalu komatamu molino , sasaibino kobutomu madialan tuuno . Bai kalu komatamu songgoliiyon , sasaibino kobutomu teali kalipookan tuuno .
42011035	Tobikon doiya , pobada-badagai , inai do madialanoo mo daanomo doikoodoo nateali kalipookan .
42011036	Kalu sasaibino kobutomu madialan , tukon akiyo kosoobos komo kalipookan , maka sasaibino kobutomudoo madialan tuuno buno diniolii posi panano . "
42011037	Sambuno Yesus basilingan , meeng ko Falisi miano uange yana kaan doi nabonua . Maka Yesus ampakono kaan idoo .
42011038	Falisi mianoo masaingding mokitayo Yesus kaan tukon aki nakumesiyo kolimano looluk manulut palatulan agama .
42011039	Tobikon doiya ko Temeneno bantile doi yana , " Takainomo komuyu Falisi-falisi miano kopo kabiasaan mokumesi manggo tukon pinggan tongo doi tonggulungo , bai doi butomuyu susuumu lalomo moono tukon matikasan tukon nakulokisan .
42011040	Komuyu longas ! Bolikon kai Mian Bisa komo kubaiyo doi bagian tonggulungodoo , lapamo kubaiyo koidan doi lalomodoo ?
42011041	Komo daano doi manggodoo lalomo tukon doi mupingganoo doiyamo komo sio komuyu pobeekene doi mian motalalais . Tukon do caladoo , sasaibino naikon teali bilisii doikoo .
42011042	Silakamo komuyu , Falisi-falisi miano ! Komu sinakakon hasilo buno selasi tukon inggu tukon lamba-lamba bailong , komuyu beekene kosongulo koobos doi Mian Bisa , bai kokaa-dilan tukon seangano ko Mian Bisa komuyu aki popusinggene . Padahal doiyamo komo komuyu sio polakukanggene ; tukon aki potoliminggene kobai-bailong koidan .
42011043	Silakamo komuyu , Falisi-falisi miano ! Komuyu yase kotampat-tampat mo monondok doi bonua kaleda lalomo , tukon yase inodotii doi labotan-labotan .
42011044	Silakamo komuyu ! Komuyu buno kibul mo akiyo kopaliasano , mo tinudo-tudongii mian bai aki nasinadali . "
42011045	Meeng kogulu agama bantile doi Yesus , " Tama Gulu tukon do bantil-bantilanoo , Tama totulaiyo kami koidan ! "
42011046	Yesus timbiliyo , " Silakamo komuyu koidan , gulu-gulu agama ! Komuyu tuntute kolangge-langge mo maaling tukon mebee palatulan-palatulan mo babalat , bai komuyu susuumuyu mau natongo kai soisik aki poyase tulungiyo komian moam-pakonggene .
42011047	Silakamo komuyu ! Komuyu bangune kokibul motuuk doi nabi-nabi , mumbumbu looluk moakateyo .
42011048	Jadi komuyu susuumuyu akuiyo baikon komuyu satujuiyo oila komo lapamo pombumbu looluk kubaiyo ; sabab takainomo yanilamo komo akateyo do nabi-nabidoo tukon komuyumo kai komo kubaiyo kona kibul .
42011049	Doiyamo kosababpo ko Mian Bisa Napandoiyan bantile , ' Yaku naikon makapatu doi yanila nabi-nabi tukon kusosumboliiyon ; kobailong naikon inakate tukon kobailong naikon linoilokis ! '
42011050	Mian Bisa kubaiyo doiya sulano komian nai lounu nia inukum sabab mangakatean mo kinubai doi sasaibino konabi salataa dunia napinasitakaan ,
42011051	lmangatambuun Habel nainakatean polong doi Zakalia nainakatean , kona tealian doi pokalatanan kobalabaan tukon Temeneno Nabonua . Poanggayomo : Komian doi lounu nia bisa naikon inukum sabab sasaibino doiya .
42011052	Silakamo komuyu , gulu-gulu agama ! Kunei sulano nabukayo kotataapon motoiyan inabos doi komuyu , bai komuyu susuumuyu aki poyase usok doi lalomo sulano poumboliiyo do motoiyanoo . Bai komuyu semba-sembange komian mo kakaate mousok doi lalomodoo ! "
42011053	Salataa Yesus otinggale do tampatoo , gulu-gulu agama tukon Falisi-falisi miano nggimoliiyo Yesus tutuuno . Yanila tambuuno mopeka-pekaiyo yana sulano yana nayase basilingan tentang badaang kolangge .
42011054	Tukon daanoon mobuno doiya yanila palatikanggene yana mono-monondok sulano napo lakoyo komeeng kolangge mo sala kona bantilano .
42012001	Doi libu-libuno komian podipot-dipoti polong daano komo tinudang-tudang koaino . Daanoon do mianoo mopototongi , Yesus bantile doi napololaing-pololaing , " Pobada-badagai ko Falisi miano napangaani , daku makisuut , yanila nakadu-kadukonan .
42012002	Akiyo komo tosookon mo aki naikon natokita , tukon akiyo komo linasiakanggon komo aki naikon natinoi .
42012003	Komo komuyu bantile doi popook , naikon tololongolo doi namodoakonan ; tukon komo komuyu polisaukene doi mian tolingaino doi kombiang motatutup lalomo , naikon pinolonggon doi namolo-moloasan . "
42012004	" Poneneeke , tula-tulanggu ! Inaikai pomatakutene doi yanila mo akateyo kobutonggita bai aki namoola kubaiyo lobian doiya .
42012005	Tadukai yaku tudoikene doikoo indee komo sio komuyu matakutene . Pomatakutene ko Mian Bisa ! Sabab salataa lapa mangakate , yana balakuasa sakukene doi nalaka lalomo ! Poanggayomo , yana komo sio komuyu matakutene .
42012006	Lima kotomisi peleet binalukon koolino lua kodoy mopoipoisik tuuno . Mau kai nabuno doiya akiyo komeeng kotomisi Mian Bisa motoliminggene .
42012007	Buuk doi olumu lapamo inait sasaibino , tobikon doiya inaikai matakut , komuyu lobian mododoon koanggano doi tomisi pepeleet ! "
42012008	" Poneneeke mono-monondok : Mian mo mangakukene doi mian badaang salaano baikon yana kupololaing , yana naikon Manusia Napau koidan akuiyo doi Mian Bisa namalaekat-malaekat salaano .
42012009	Bai mian mo akiyenggene doi mian badaang salaano baikon yana kupololaing , yana naikon Manusia Napau akiyenggene doi Mian Bisa namalaekat-malaekat salaano .
42012010	Kalu naikon komian mabantil meeng kolangge tantange Manusia Napau , yana moola inompuni ; bai kalu yana totulaiyo ko Mian Bisa Na Loh , yana aki namoola inompuni .
42012011	Kalu komuyu binaba doi bonua-bonua kaleda sulano poinadili doi pamalenta salaano kai ponguasa , inaikai pomatakut bulaando kaliangano komuyu naikon kopo belaano kobutomuyu kai naikon oila komo sio pobantile .
42012012	Sabab oila komo sio komuyu pobantile doiya naikon Mian Bisa Na Loh otunggukene doikoo nalaate kotembono . "
42012013	Meeng komian doi antala mian badaang bantil doi Yesus , " Tama Gulu , soba Tama sumboliiyo koutusonggu nabeena yaku soobos doi tamanggami nabuat inotinggal . "
42012014	Yesus timbiliyo , " Utus , indee kai komo bingkate yaku teali pamalenta kai pongobos doi popusaka lua komuyu ? "
42012015	Doibundu doi sasaibino komian mo daano idoo Yesus bantile , " Pobada-badagai kai tukon pobaingotii kai , inai napolong komuyu modoko . Sabab kobanggapi natuboan aki natokooton doi kaasaan mau kai kona buat nalobi-lobian . "
42012016	Maka Yesus basalitakene naandean nia , " Daano komeeng komian mokaasa . Yana daano kona buta mo beena badaang kohasilo .
42012017	Do mianoo mokaasa tambuuno pikikene doi noano lalomo , ' Akiyono kotampat koidan daku abosano daku buta hasilo . Oila elaku akal diabudodoo ? '
42012018	Doibundu yana bapikil koidan tukon bantile doi butongo susuungo , ' Ah , yaku daano daku akal ; daku gudang-gudang yaku sumboliiyo nalinopo maka kubangune komo lobian kona babasalan . Idoomo naikon daku abosano sasaibino daku gandum tukon daku langge-langge bailong . '
42012019	Doibundu naikon yaku bantile doi butonggu susuunggu , ' Ikoo untungo ! Sasaibino komonondok lapamo daano doikoo tukon aki naikon nakabus doi taun-taunggon . Balasanaango diabudodoo ! Kaan tukon monginum tukon lasakanggene doi mutuboan ! '
42012020	Bai Mian Bisa bantile doi yana , ' He longas ! Popookia nia koidan ikoo naikon mate , maka indee naikon komo malaat sasaibino komu buat mo lapamo ikoo pototongikene tuuk doi butomudoo ? '
42012021	Bunomo doiya kona tealian tukon sasamba komian mo kakaate nateali kaasa motuuk doi butongo susuungo , bai aki nakakaate nateali kaasa doi Mian Bisa matano . "
42012022	Maka Yesus bantil doi napololaing-pololaing , " Doiyamo kosababpo yaku bantile , ' Inai molilikene tentang komu tuboan , doiyamo oila komuyu naikon pokinaan , kai oilamo naikon komiyu napinake . '
42012023	Kotuboan daano molobian luwedoi kinaan , tukon butonggita lobian luwedoi pakean .
42012024	Popalatikanggene kotomisi-tomisi gagak ! Yanila aki namasakakon , aki nabapupui , aki koidan nadaano kona gudang kai longgo . Bai ko Mian Bisa pialayo yanila ! Komuyu lobian mododoon koanggano doi tomisi-tomisi !
42012025	Indee kai antala komuyu mo tukon namolilikanano moola nakobulusane kona umul mau kai tongo soisik ?
42012026	Kalu langge mopoipoisikoo akimo namoola komuyu kubaiyo , bulaando molilikene kaliangano langge-langge bailong ?
42012027	Popalatikanggene bulaando kobunga-bunga bakung natubo ; bunga-bungadoo aki nabalimang , aki koidan nabatonun . Bai Tomundo Salomo mo buno doiya kona kaasaan aki namapake pakean mo pokakana kona monondokan do bunga-bungadoo !
42012028	Bulung doi padang tubo oloyo nia bai modoa sinua kabus . Mau ko Mian Bisa nakindendeke do bulungoo buno doiya kona monondokan . Baimo kai komuyu ! Bai komuyu soisik kopoo manganggaan !
42012029	Jadi , inai molilikene tukon bingung tentang oila naikon komuyu pokinaan tukon poininum .
42012030	Langge-langge mobuno doiya linolonggon doi mian mo aki natingoniiyo ko Mian Bisa . Banggokai ko Tamamu toiyo baikon komuyu palaluuwo sasaibino doiya .
42012031	Bai komuyu sio pokakaate sulano ko Mian Bisa namapalenta doi mutuboan , maka kobailonggon naikon ko Mian Bisa beekene koidan doikoo . "
42012032	" Komuyu mo tongo soisik kona kadaang , inai matakut ! Sabab ko Tamamu sanaang mobeekene doikoo kobalakaat doi na Bapamalentaan .
42012033	Balukene komu langge tukon beekene kodoyno doi mian motalalais . Kubaiyomo doi butomu kodombet mo aki namoola mbules , doiyamo kobuat mo inabos doi sulugaa . Do buatoo aki namoola lapus sabab kopondikuk aki namoola alayo tukon koatak aki namoola lusayo .
42012034	Sabab inaando komu buat , idoomo koidan konoamu ! "
42012035	" Pobada-badagai mosasalaane komeeng kolangge . Komuyu sio posidutu basadia mobapake tukon komu posi tataap inokoiti ,
42012036	pokakana buno kopeleleani-peleleani mo daano basadia totiiliyo kona tuan abali doi lamean baasowaanan , kalu do tuanoo abali tukon tokiyo kotataapon , yanila naikon mosobit bukayo kotataapon .
42012037	Bukan maen kona untungan do peleleani-peleleanidoo linaat mo daano totiiliyo kotembono kona tuan nalubatan . Poanggayomo : do tuanoo naikon basa-basadia tukon sumboliiyo kona peleleani-peleleanidoo osulang , maka yana leleaniyo yanila .
42012038	Bukan maen kona untungan do peleleani-peleleanidoo kalu yaniladoo natuan laate yanila daano basadia mototiili , mau kai yana nalubat napintangamo kopopook kai lobiano kona talaatan doiya !
42012039	Neneeke naiya ! Kalu andeno kobonua tumbuno toiyo jam bulaa naikon kopondikuk nalubatan , yana naikon dagaiyo sulano kopondikuk naaki nausok doi nabonua lalomo .
42012040	Tohikon doiya komuyu koidan sio pobasa-basadia , sabab Manusia Napau naikon lubat doi tembo komuyu mo aki posangka-sangkayo . "
42012041	" Temeneno , oilakai do otungguloo Temeneno otuuke doi kami kai doi sasaibino komian ? " Petulus sadaiyo .
42012042	Temeneno timbiliyo , " Indee kopeleleani mo totobos tukon mopandoi tobikon natuan bingkate teali kapalano doi peleleani bailong sulano yana beena kaan yanila tapaat kotembono ?
42012043	Bukan maen kona sanaangan do peleleanidoo kalu naikon kona tuan abali tukon laate yana daano balimang !
42012044	Poanggayomo : Do tuanoo naikon monggidagaikene sasaibino kona buat doi peleleanidoo .
42012045	Bai kalu do peleleanidoo bantil doi noano lalomo , ' Daku tuan daano momalumbit maka naabali , ' maka yana bobokiiyo sasaibino kopeleleani tukon kaan inum polong malangu ,
42012046	maka kona tuan naikon lubat doi oloyo tukon jam mo aki natinoi-toi . Tukon do peleleanidoo natuan naikon bobokiiyo tutuuno tukon tinealikono pomeenggon nasib tukon domianoo bailong mo aki nataat doi Mian Bisa .
42012047	Peleleani mo toiyo kona tuan namongiasan , bai aki nabasa-basadia tukon aki nakubaiyo kona tuan namongiasanoo , naikon inumbas kinobukuanggon .
42012048	Bai peleleani mo aki natoiyo kona tuan namongiasan , doibundu kubaiyo komeeng mo sala tobikon sio nainumbas , naikon inumbas tongo mamalaan . Sabab mian mo lapamo binee badaang , doiyanadoo naikon tinuntut badaang koidan . Tukon mian mo lapamo kinuasaikon badaang , doiyanadoo naikon tinuntut badaang koidan . "
42012049	" Yaku lubat sulano kusumbetene kona sinuuwaan naiya dunia nia . Bukan maen kona monondokan kalu koaungoo lapamo kait !
42012050	Daano kosusa tuuno mo sio kuompokoniiyo . Tukon konoanggu susa tuuno kalu akiyoon doiya nateali .
42012051	Katidoon kai komuyu aanggene yaku lubat sulano kubabayo kopodamean doi dunia ? Bolikon , bolikon podamean , tongo pomusuan .
42012052	Tambuuno diabudodoo , doi lima komian dobonua-doo tumbuno naikon pomusumo , tolu musuwo kolua , kai lua musuwo kotolu .
42012053	Tama naikon musuwo kona pau mala-malane tukon pau mala-malane musuwo kotamano . Tina lawane kona pau boine tukon pau boine musuwo kotinano . Kona monianan boine naikon musuwo kona monianan boineno tukon monianan boineno naikon musuwo kona monianan boine . "
42012054	Yesus bantile koidan doi mian badaang , " Kalu komuyu kitayo kobunong liba doi oloyo nasopokan sembeleng , komuyu banggadudul bantil , ' Naikon udano . ' Tukon tutuu udan .
42012055	Kalu komuyu neemiyo kombombuul lubat doi lalom , komuyu bantile , ' Naikon pintalo . ' Tukon tutuu pintal .
42012056	Komuyu mian mo yase kadu-kadukon ! Komuyu moola tantukanggene kodapang tukon kitayo kotimbu ndondoongo tukon dunia . Bulaando kolounu nia palo-paloosano aki namoola komuyu tantukanggene ? "
42012057	" Bulaando komuyu moaki poputusio oila komo bisa ?
42012058	Kalu daano komian mokalaakene komuyu doi pangadilan pokakaate tutuuno sulano namoola poalapayo do palakaladoo tukon yana modaano komuyu doi loloon tangano . Kalu aki , naikon yana salakanggene komuyu doi hakim salaano tukon hakimoo naikon salakanggene komuyu doi polisi , tukon dopolisidoo usekene komuyu doi talunggu lalomo .
42012059	Poanggayomo ! Komuyu aki naikon potobuat doi talunggu kalu akiyoon nakabus kona masakitan konoamu . "
42013001	Doiya kosinggatoo komian salitaikene doi Yesus manganai bubulaa ko Galilea miano Pilatus mo akateyo , singgatoo yanila daano mososuhakene kona pososubakon doi Mian Bisa .
42013002	Pikikene do salitadoo Yesus bantile , " Sabab do Galileadoo miano moinakate buno doiya , komuyu aanggene doiya kolimbako yanila lobian kona lalim doi sasaibino ko Galilea miano bailong ?
42013003	Tutuu aki ! Bai poneneeke : kalu komuyu aki pobadodoloon doi polalim-lalim , komuyu sasaibino naikon mate koidan , buno yanila .
42013004	Bulaando kai koidan tukon songulo alu komian mo mate doi Siloam , singgatoo do menaladoo natikalano yanila ? Komuyu aanggene doiya otudoikene yanila lobian kona lalim doi sasaibino komian bailong mo dungol doi Yelusalem ?
42013005	Tutuu aki ! Idan koidan yaku bantile : Kalu komuyu aki pobadodoloon doi polalim-lalim , komuyu sasaibino naikon mate koidan buno yanila . "
42013006	Lapa doiya Yesus basalitakene koidan koandean nia , " Daano komeeng komian mototooli kayung ala doi anggul asino . oloyo meeng yana ampakon moumbolii do kayungoo saono , aki namoposuunggon mau nabaino meeng kosaono .
42013007	Jadi , yana bantile doi molimangedoo kona asi , ' Kitayo , lapamo tolu kotaum daku lubatan momoumbolii doaladoo saono doi ala batango nia , bai aki kumoposuunggon meeng kosaono . Tapeyomo koiya kayungoo ! Yana tongo akabuse kozat kinaan doi buta ! '
42013008	Bai do polimang asidoo timbiliyo , ' Sohiikenemo yana natubo meeng kotaum nia koidan , Tuan . Yaku naikon pasele kobuta potikunggon tukon obosiyo pupuk .
42013009	Naanggo kai yana sao doi taum salaando nia . Bai kalu aki , moolamo Tuan namosumbolii natinape . ' "
42013010	Doi meeng kooloyo Tadean , Yesus mongotunggul doi meeng kobonua kaleda .
42013011	Idoo daano koboine mo masakit songulomo alu kotaum , sabab daano koibiliis doi butongo lalomo . Do boinedoo bobungkuto tukon aki namoola kokondong kokoloyos .
42013012	Salataa Yesus kitayo , yana nggeleamon doi yana , " Tina , ikoo tangalino doi mupanakit ! "
42013013	Maka Yesus binggakene kolimano doi boinedoo bungguno , tukon doiya kosinggatoo yana kokondong kokoloyos maka nggaale ko Mian Bisa .
42013014	Mokapalaiyo do bonua kaledadoo nggimal , padungga Yesus moaline komian moseselon doi oloyo Tadean , tobikon doiya yana bantile doi mian-mian , " Daano noom kooloyo tuuk balimangan ; polubat doi oloyo-oloyodoo sulano poinalin , inai doi oloyo Tadean ! "
42013015	Temeneno timbiliyo , " Munafik komuyu nia ! Doi oloyo Tadean sasaibino komian sodiiyo kona saapi kai naadalan doi natondok tukon babayo tobuat sulano nabeena monginum paisu doi nasaapi tukon naadalan .
42013016	Nah , diabudodoo diimbaa daano komeeng koboine Abalaham natulunan , mo songulomo alu kotaum kona kalumbit Ibiliis nakuasaiyano . Oilakai yana aki namoola inosodiikon doi kuasadoo doi oloyo Tadean ? "
42013017	Yesus napotimbilidoo doiya kubaiyo Yesus namusu-musu mamaa tuuno ; bai sasaibino komian bailong sanaang momokita sasaibino komo minasaingdinggon Yesus mo kubaiyo .
42013018	Yesus mansadai , " Kalu baikon ko Mian Bisa mapalenta , bulaando kai kondondoongo ? Tukon oilakai yaku moola mopokakanakene ?
42013019	Kondondoongo buno andean koidan : Meeng komostol batuno inala meeng komian maka sakakene doi naasi . Do kalibuangoo tubo maka teali kayung , tukon kotomisi-tomisi mokubai telea doi kayung langa-langaanodoo . "
42013020	Idan koidan Yesus mansadai , " Kalu ko Mian Bisa mapalenta , tukon oilakai daku pokanakanano kona bunoan ?
42013021	Kondondoongo buno lagi meeng koboine mo alayo maka inaduk tukon sangkap kolono kolitel kotaligu polong tuboi sasaibino . "
42013022	Ampakonan doi Yelusalem , Yesus lolo doi kota-kota tukon kampung-kampung maka mongotunggul .
42013023	Maka daano komian momansadai doi yana , " Tama , oilakai tongo soisik tolong komian naikon mo sinalamaton ? "
42013024	Yesus timbiliyo , " Pokakaate sulano pousok doi tataapon mo madipot . Sabab , neneeke ! Badaang komian mokakaate usok bai aki namoola .
42013025	Doiya kosinggatoo dobonuadoo tumbuno bangun tukon taapikene kona tataapon , komuyu kokondong doi tonggulung tukon tambuuno batoki-toki maka bantile , ' Tuan , bukayo kotataapon tuuk kami ! ' Tuanoo naikon timbiliyo , ' Yaku aki kutoiyo komuyu doi yaando ! '
42013026	Komuyu naikon timbiliyo , ' Kami lapamo kaan monginum polaing Tuan , tukon Tuan lapamo mongotunggul doi loloon-loloon doi mai kota ! '
42013027	Bai do Tuanoo naikon bantile koidan , ' Yaku aki kutoiyo komuyu doi yaando . Dampas naimbaa , komuyu mo kubaiyo kokulokisan ! '
42013028	Singgatoo doiya komuyu kitayo Abalaham , Ishak tukon Yakub tukon sasaibino konabi mombesi doi Mian Bisa na Dunia Boolu lalomo , komuyu naikon kokiil tukon balasusa sabab komuyu susuumuyu siniika tobuat !
42013029	Komian badaang naikon lubat doi tolopot tukon doi talise , doi lembet tukon doi lalom , tukon naikon mbesi-mbesi doi Mian Bisa na Dunia Boolu .
42013030	Kona tutuuwan , daano komian doibundu naikon teali mian tumbeno , tukon daano komian tumbeno naikon teali mian doi bundukon . "
42013031	Doiya kosinggatoo koidan , daano kobubulaa ko Falisi miano lubat doi Yesus tukon bantile , " Inai podungol naimbaa ! Podampas doi tampat bailong , sabab Helodes yase akateyo ikoo . "
42013032	Yesus timbiliyo , " Poampakono bontiikene doi mian mo akiyo kona totuukoo , ' oloyo nia tukon namodoa yaku siikayo koibiliis tukon aline komian moseselon , bai doi oloyo kotoluno , yaku naikon alapayo daku limang . '
42013033	Mau kai nabuno doiya yaku sio kubanggadudulkene koidan daku ampakonan oloyo nia , modoa tukon modoa niuwan , sabab aki namonondok komeeng konabi moinakate doi Yelusalem tonggulungo .
42013034	Yelusalem , Yelusalem ! Nabi-nabi ikoo akateyo ! Mian Bisa nasosumbolii ikoo sakule batu polong pomatekon ! Bulaamo luunggon yaku yase modagaiyo sasaibino komu mian buno manuk tinano soloupiyo kona pau doi kapilo adeno , bai ikoo aki muyase !
42013035	Tobikon doiya ko Mian Bisa akimo koidan nalolainge ikoo . Potoiyo , tambuun diabudodoo ikoo akimo naikon mukitayo yaku koidan , polong ikoo bantile , ' Binalakaati yana mo lubat tukon Temeneno sambuno ! ' "
42014001	A Doi oloyo Tadean Yesus ampakon kaan doi meeng kopau langkai Falisi miano nabonua . Idoo komian palatikanggene Yesus tukon mono-monondok .
42014002	Maka lubat doi Yesus komeeng komian mo seselon balat koaino tukon limano boboongan .
42014003	Maka Yesus mansadai doi gulu-gulu agama tukon doi Falisi-falisi miano mo daano idoo , " Manulut nda agama naatulan , moola kai kita aline komian moseselon doi oloyo Tadean kai aki ? "
42014004	Gulu-gulu agama tukon Falisi-falisi miano aki nabiyok . Maka Yesus uange do mianoo tukon aline yana , doibundu sumboliiyo yana ampakono .
42014005	Lapamo doiya Yesus bantile doi mian , " Kalu andeno meeng komian doi komuyu daano komeeng kona pau kai meeng kosaapi mo otuwong doi bubung lalomo doi oloyo Tadean , oilakai yana aki naikon namosobit kibute natobuat do paudoo kai do saapidoo doi oloyodoo koidan ? "
42014006	Bai akiyo komeeng komian momoola timbiliyo Yesus tentang do langgedoo .
42014007	Yesus kitayo daano komian lubat mo molilik tampat-tampat mo monondok tuuno . Tobikon doiya yana beekene naotunggulia doi yanila sasaibino .
42014008	" Kalu kai komuyu kinolo doi lamean baasowaanan , inai poampakon osulang doi kulsi momonondok . Sabab inai-inaikene daano komeeng komian bailong mo lobian ponting doi komuyu molapamo kinolo koidan ,
42014009	maka do bonuadoo tumbuno mo lapamo koloyo komuyu luadoo , tobikon lubat doi komuyu tukon bantile , ' Maaf , tampatia lapamo sinadiakon tuuk doi mian molubatoo . ' Maka tukon mamaa tuuno ikoo tapakisaa osulang doi tampat mo bunduno tuuno .
42014010	Tobikon doiya kalu komuyu kinolo , piliyo kotampat mo doibundu tuuno , sulano kobonua tumbuno naikon nalubat tukon bantile doikoo , ' Tulanggu mai osulang doi tampat mo lobian kona monondokan . ' Tukon kalu buno doiya komuyu inodotii doi sasaibino komian molubat bailong salaano . nSabab meeng komian mo katandake kobutongo naikon inekepende , bai komo ekependeyo kobutongo naikon inakatandak . "
42014011	
42014012	Maka Yesus bantile doi bonuadoo tumbuno , " Kalu kai ikoo koloyo komian motuuk doi lamean kaanan oloyo kai kaanan popook , inai mokolo tulamu kai utus , kai puli-puli , kai mupokoolanian mo kaasa . Sabab yanila naikon koloyo ikoo koidan , tukon kalu bunomo doiya ikoo mantalimamo posobolino domu kokubaidoo .
42014013	Jadi kalu ikoo mokubai lamean , koloyo komian motalalais , mian mosasaton , mian molemat , tukon mian mopiit .
42014014	Ikoo naikon binalakaati , sabab do mianoo aki naikon namoola soboliyo komu monondokan . Komu monondokan naikon Mian Bisa komo soboliyo doi tembo komian monondok nainotuboiyan doi matean . "
42014015	Doiya singgat daano komeeng komian mo kaan polaing-laing idoo molongol Yesus nabantilan , yana bantile , " Untung tuuno komian naikon mo kaan polaing tukon ko Mian Bisa kalu yana lubat buno Tomundo ! "
42014016	Bai Yesus bantile doi mianoo , " Daano kotembono meeng daano komeeng komian mokubai lamean mo babasal tukon mokoloyo badaang komian .
42014017	Salataa laatemo kotembono motuuk doi natambuunano kona lamean , do mianoo sumboliiyo kona peleleani ampakon doi mokinolo tukon bantile , ' Polubato , sasaibino lapamo tasadia ! '
42014018	Bai yanila sasaibino , meeng komian doi meeng komian bailong tambuuno mangkabi maaf . Kotumbeno bantile doi peleleanidoo , ' Yaku sodo mongoli meeng kobuta tambuno , tukon palaluu kuampakon mopalesayo . Maafkanggene yaku . '
42014019	Kobailong bantile , ' Yaku sodo mongoli lima kopasang kosaapi , tukon yaku soba-sobayo do saapi-saapidoo . Maafkanggene yaku . '
42014020	Kobailong koidan bantile , ' Yaku sodo osowaan , tobikon doiya yaku aki kumoola lubat . '
42014021	Peleleanidoo mule tukon bontiikene do langgedoo doi natuan . Tuanoo nggimal tuuno , maka bantile doi napeleleani , ' Kosobiton ampakon doi loloon-loloon tukon kasangan-kasangan doi kota . Babayo doi sumai komian motalalais , komian mosasaton , komian mopiit tukon mian molemat . '
42014022	Doibundu do peleleanidoo bantile doi natuan , ' Tuan , tuan napalenta lapamo inapakonggon , bai kotampat daano badaang . '
42014023	Maka do tuanoo bantile , ' Poampakono doi loloon-loloon mobabasal tukon doi kasangan-kasangan doi kota tonggulungo , tukon osinggaange komian nalubat , sulano daku bonua namoono .
42014024	Poneneeke ! Akiyo komeeng komian doi antala mianoo molubat mo lapamo kinolo naikon momakaan kinaan doi kulamean nia ! ' "
42014025	Badaang komian moampakon polaing Yesus . Yesus mbaleng tukon bantile doi yanila ,
42014026	" Kalu komian molubat doi yaku , bai lobian kona seseangano kotinano , tamano , kona boloki , napau-pau , utus-utuso , kai butongo susuungo , yana aki namoola teali kupololaing .
42014027	Mian mo aki nayase tanggunge kona sinempangan tukon lainge yaku , aki namoola teali kupololaing .
42014028	Kalu meeng komian doi komuyu yase kekendenge komeeng komenala , tantu yana naikon osulang moaite looluk kona ongkos sulano yana natoiyo oilakai kona doy sukup sulano nakekendenge do menaladoo kai aki .
42014029	Sabab kalu tokita yana aki namoola kekendenge , banggokai kona pandasi lapamo kinubai , maka sasaibino komian mo kitayo do limangoo naikon kokumbite .
42014030	Yanila naikon bantile , ' Eh , namian nia kekendenge bai aki namoola alapayo ! '
42014031	Kalu meeng kotomundo mo daano kosongulo koloon kona suludadu yase poakate tukon tomundo bailong mo daano lua kolono koloon kona suludadu , tantu do tomundodoo naikon osulang pikikene looluk oilakai yana sukup bukuan sulano nalawane kona musudoo .
42014032	Kalu yana toiyo baikon yana aki nabukuan , tantu doi tembo namusu daano moodoon , yana naikon makapatu kona bito-bito sulano nakabiyo podame . "
42014033	Doibundu Yesus bantile , " Bunomo doiya koidan tukon komuyu . Aki komeeng komian doi komuyudoo momoola teali kupololaing , kalu yana aki nakolubangkanggene sasaibino . "
42014034	" Timusonoo monondok , bai kalu tealimo matabal , moola kai nakinotonoi koidan ?
42014035	Akiyono kona totuuk koidan , mau motuuk doi asi , mau motuuk pupuk . Jadi tongo sinakukon tolong . Kalu daano kotolingaimuyu , ndongoliiyo ! "
42015001	Daano kooloyo meeng , badaang kopakabi lulu tukon mian mo inaanggon lokis doi masalakat , lubat mondongolii Yesus .
42015002	Falisi-falisi miano tukon gulu-gulu agama mangatambuuno nggimal-nggimal . Yanila bantile , " Seh , namian nia mantalima mian mo aki namonondok tukon koidan kaan polaing yanila ! "
42015003	Tobikon doiya Yesus salitaikene doi yanila koandean nia ,
42015004	" Kalu kai meeng komian doi komuyu daano kosakat kona domba , maka nalapus komeeng - oilakai naikon kona kinubai ? Tutuu yana naikon otinggale do dombadoo mo siokolo siodoo doi padang bulung , tukon ampakon mo umboliiyo domo lapusoo polong laate .
42015005	Tukon kalu yana pososuunggenemo koidan do dombadoo , yana sanaang tuuno , tobikon yana tanggunge dombadoo doi bengeno ,
42015006	maka nababayo mule . Doibundu yana uange kotula-tulano tukon napokoolanikonan , tukon bantile , ' Mai kita nda laba-laba . Daku domba mo lapus lapamo kupososunggene koidan ! '
42015007	Nah , bunomo lakon koidan doi sulugaa daano kolaba-labaan mo lobian kona babasalan doi meeng komian mobaladosa mo badodoloon , maka baino doi mo sio kolono siodoo komian mo lapamo monondok tukon aki napalaluu badodoloon . "
42015008	" Kai ande kata meeng koboine daano kosongulo kona doy pelak , maka nalapus komeeng - oilakai naikon kona kinubai ? Yana naikon suayo kona posi tukon salake kona bonua tukon umboliiyo doi yayaa polong pososuunggene doydoo .
42015009	Salataa yana pososuunggene doydoo , yana uange kotula-tulano tukon napokoolanian , maka bantile , ' Yaku sanaang tuuno molapamo pososuunggene daku doy mo lapus . Mai kita nda laba-laba ! '
42015010	Bunomo lakon kai koidan ko Mian Bisa namalaekat laba-laba kalu daano komeeng komian molokis mobadodoloon doi nalalim-lalim ! "
42015011	Yesus bantile koidan , " Daano komeeng kotama mo daano lua kona pau malaneno .
42015012	Kopiyoto bantile doi yana , ' Tama , beenggumo diabudodoo daku buat obos . ' Maka kotamano ebese kona buatoo doi napau molua .
42015013	Bubulaa kooloyo doibundu do paudoo piyoto balukenemo kona obos pusakadoo maka ampakon doi lipu mo dodoon . Imbali yana akabusemo kona doy tukon tubo bebeamo .
42015014	Sambuno kabuso kona doy sasaibino , teali doi lipudoo komalaalan tuuno , tobikon yana sakisaamo .
42015015	Maka yana ampakon balimang doi meeng komian modungol idoo , mo sumboliiyo yana totooliyo kona babung doi naasi .
42015016	Yana bunomo doiya kona malaalan maka baino kaane do babung-babungoo nakinaan . Mau kai yana namalaal , akiyo komeeng komian mobeena kaan doi yana .
42015017	Doibundu yana toiyo tukon bantile , ' Mian mo balimang doi tamanggu lobi-lobian kona kaanan , bai yaku dimbaa adukono mate laal !
42015018	Yaku naikon lenggeto tukon ampakon doi tamanggu , tukon bantil doi yana : Tama , yaku baladosamo doi Mian Bisa tukon doi Tama .
42015019	Akimo nateali koidan yaku inuanggon Tama napau . Anggapemo yaku meeng komian mobalimang doi Tama . '
42015020	Maka yana lenggeto mule ampakon doi tamano . Daano mododoon doi bonua , tamano kitayomo yana . Tukon napoloongganano tuuno tamano obuleng mololobotiyo , maka lebeke tukon umayo .
42015021	' Tama , ' do paudoo bantile , ' yaku baladosamo doi Mian Bisa tukon doi Tama . Akimo nateali koidan yaku binantil Tama napau . '
42015022	Bai kotamano uange kona peleleani-peleleani tukon bantile , ' Mosobit ! Mangala pakean mo monondok tuuno , maka popekeikene doi yana . Usokikene kosousolut doi limano saono tukon sapatu doi aino .
42015023	Lapa doiya mangala saapi napau mo malanak tukon keletemo . Kita naikon kaan tukon mbesi-mbesi .
42015024	Sabab daku pau nia lapamo mate , diabudodoo tubomo koidan ; yana lapamo lapus , diabudodoo pinososuunggono koidan . ' Maka yanila tambuunemo kona balameanan .
42015025	Daanoon mobuno doiya , dopaudoo langgongo daanoon doi naasi . Salataa yana mule tukon loolanimo kobonua , yana lengele komusik alalo tukon osulengan .
42015026	Yana uange komeeng komian doi peleleanidoo , maka mansadai , ' Oila naiya komo daano doi bonua ? '
42015027	Peleleanidoo timbiliyo , ' Tuan utuso piyoto abalimo ! Tukon Tuan tamano mosumboliimo nakinolot kosaapi napau mo malanak , sabab yana lapamo laate kona pau daano mosalamat ! '
42015028	Do pau langgongodoo nggimal tuuno tobikon yana akimo nayase usok doi nabonua . Maka kotamano tobuat tukon asi-asiyo yana nausok .
42015029	Bai yana bantile , ' Doi taum-taum lalomo yaku balimang kokobukuan tuuk doi Tamanggu . Aki nasidutu yaku bantayo ko Tamanggu napalenta . Tukon oilakai ko Tamanggu nabineekon doi yaku ? Mau nabaino meeng kodomba akiyoon nasidutu ko Tamanggu beena doi yaku sulano kulame tukon tula-tulanggu !
42015030	Do Tamanggudoo napau lapamo akabuse ko Tamanggu nabuat tukon moluko mobalowa , bai sambuno yana abali , Tama menggeletene saapi napau mo malanak tuuk doi yana ! '
42015031	' Kupau , ' tamano timbiliyo , ' ikoo daano sidutu dimbaa tukon yaku . Sasaibino daku lobo daano mulobo koidan .
42015032	Bai kita sio ndalame tukon tetedes , sabab domo utusomudoo piyoto lapamo mate , bai diabudodoo lapamo tubo koidan ; yana lapamo lapus , bai diabudodoo lapamo pinososuunggon koidan . " '
42016001	Yesus bantile doi napololaing-pololaing , " Daano komeeng komian mokaasa . Yana daano komeeng komian kona pangabos doy mo ulusiyo kona buat . Do mianoo mokaasa malaat lapulan baikon kona pangabos doy akabusemo kona doy .
42016002	Jadi yana uange dona pangabos doydoo tukon bantile , ' Oila nia yaku mo lengele tentang ikoo ? Diabudodoo salakanggene doi yaku kolapulan mosukup tentang mubalimangan moulusiyo daku buat . Ikoo aki namoola teali koidan pangabos daku doy . '
42016003	Maka do pangabos doydoo bapikil , ' Yaku sio oila daku kinubai diabudodoo ? Daku tuan yase mobeletiyo yaku . Bapasolan , yaku aki kubukuan ; bakaikabi , yaku mamaa .
42016004	Yaku daano daku akal ; kalu yaku naikon lapamo bineleti , yaku sio nadaano badaang kotulanggu mo yase asambuwo yaku doi yanila nabonua ! '
42016005	Jadi do pangabos doydoo uange memeeng komian mo basamea doi natuan . Doi mo tumbeno , yana bantile , ' Bulaa komu samea doi kutuan ? '
42016006	Do mianoo timbiliyo , ' Sakat kogumbang kolisison Zaitun . ' Do pangabos doydoo bantile doi yana , ' Nia komu samea sulato . Osulango tukon mosobit mutulise ; lima kolono . '
42016007	Doibundu yana bantile doi mian koluano , Tukon Utus , bulaa Utus nasamea ? ' Do mianoo timbiliyo , ' Sololoon kokalung gandum . ' Do pangabos doydoo bantile doi yana , ' Nia komu samea sulato . Tulisemo alu kosakato . '
42016008	Maka dopangabos doydoo nadungolan mo aki najujul nggaalemo kona pangabos doydoo sabab dona tindakanoo mo pandoikene ; sabab komian doi dunia nia lobian kona pandoiyan moatule yanila naulusan doi mian mo tubo doi madialan lalomo . "
42016009	Maka Yesus basilingan koidan , bantile , " Ndongoliiyo ! Popakeyo nadunia nia nalobo sulano namalaat tulano , sulano kalu nadunia nia nalangge akiyono koanggano koidan , komuyu naikon tinalima doi lipu dungolan mo posidutukon .
42016010	Mian mo moola inangga doi langge-langge mopoipoisik lalomo , moola nainangga koidan doi langge-langge mobabasal . Bai komian mo aki namoola inangga doi langge-langge mopoipoisik lalomo , aki namoola inangga doi langge-langge mobabasal lalomo .
42016011	Jadi , kalu manganai nadunia nia lalomo nalangge komuyu akimo namoola inangga , indee komo yase monggianggekene doikoo kokaasaan lohani ?
42016012	Tukon kalu manganai mian bailong nalangge , komuyu tokitamo aki namoola inangga , indee kai komo yase mebee doikoo oilamo komo teali mulangge ?
42016013	Akiyo komeeng komian moola balimang tuuk doi lua kobalimangan . Sabab yana naikon lobian kona seangano komeeng tukon doi mo bailongoo , kai yana naikon lobian kona satiaan doi nabalimanganoo mo meeng tukon doi bailongoo . Bunomo lakon doiya koidan tukon komuyu . Komuyu aki namoola balimang motuuk doi Mian Bisa tukon motuuk doi buat . "
42016014	Falisi-falisi miano ndongoliiyo sasaibino komo Yesus bantile . Maka yanila kokumbite , sabab yanila yase kodoy .
42016015	Bai Yesus bantile doi yanila , " Komuyumo komian motokita talakana doi mian bailong salaano , bai ko Mian Bisa toiyo konoamu antoko . Sabab oila kobanggapi nainaanggon tatandak , ko Mian Bisa napokita pepende .
42016016	Musa naatulan bineekon tukon nabi-nabi naotunggul , tataap pinake polong doi tembo Yohanes Pasau Mian . Salataa doiya kosinggatoo Bilita Monondok tentang bulaando ko Mian Bisa namapalentaan pokakana ko Tomundo binabilitakon banggadudul . Tukon komian pakisaayo kobutongo sulano nateali Mian Bisa namian .
42016017	Bai tadukai timbu tukon buta komo mumuda kona lapusan , luwedoi meeng kohuluf ko Mian Bisa naukum lalomo aki nateali .
42016018	Indee komo tinggale kona boloki maka naosowaan doi boine bailong , do mianoo balasina . Tukon komian mo osowaan tukon boine mo lapamo tininggal , balasina koidan . "
42016019	" Daano komeeng komian mo kaasa . Kona pakean pomaalingi , tukon kona tuboan samba kooloyo sanaang .
42016020	Doi nabonua tataapono salaano inosulang komeeng komian motalalais kosambuno Lazalus . Kobutongo moono dedeng .
42016021	Yana yase totuiyo kotiano tukon ndemel puputo mo otuwong doi mianoo mokaasa nameda . Koasu lubat modalepe kona dedeng .
42016022	Mian motalalaisoo doibundu mate maka malaekat babayo doi tampat mosanaang doi Abalaham bibilo doi sulugaa . Mianoo mokaasa mate tukon tinadin .
42016023	Doi dunia mian momate yana sakisaa tuuno . Tukon do tembodoo yana mbalenge imbali doi bungkuk , yana kitayo Abalaham doi tampat mo odoon tukon Lazalus daano doi Abalaham bibilo .
42016024	' Tama Abalaham ! ' do mianoo mokaasa nabantilano . ' Seseange yaku . Sumboliiyo Lazalus nasemeke kolimano saono doi paisu lalomo maka nalubat mbetokiiyo koaleponggu . Yaku sakisaa tuuno doi aung lalomo nia ! '
42016025	Bai Abalaham timbiliyo , ' Neneeke ikoo daku pau : doi mutuboan ikoo lapamo laate sasaibino komo monondok , bai Lazalus laate komo lokis . Diabudodoo yana sanaang dimbaa , tukon ikoo sakisaa .
42016026	Sangalaasan doiya doi nda pokalatanan ikoo tukon kami lapamo kinubai komeeng komotombing mo babasal , sulano komian dimbaa aki namoola ampakon indoko tukon mian indoko aki namoola lubat doisumai ! '
42016027	' Kalu buno doiya , Tama , ' do mianoo mokaasa nabantilano , ' yaku kabiyo tukon tutuu Tama nasumboliiyo Lazalus doi tamanggu nabonua .
42016028	Daano kolima koutusonggu idoo . Sumboliiyo Lazalus naingotiikene yanila , sulano inai napolong yanila otuwong doi tampat mosakisaa nia . '
42016029	Abalaham timbiliyo , ' Doi yanila daanomo Musa nabuku-buku tukon nabi-nabi ! Sodiiyomo yanila naloingiyo oila komo totulis doi bukudoo lalomo ! '
42016030	Bai do mianoo mokaasa timbiliyo , ' Doiya aki nasukup , Tama Abalaham . Bai kalu daano komian momate motubo koidan tukon lubat doi yanila , yanila naikon badodoloon doi yanila nalalim-lalim . '
42016031	Bai Abalaham bantile , ' Bai kalu yanila aki napopusinggene Musa napalenta tukon nabi-nabi , pasti yanila aki naikon namangangga koidan , mau nadaano komian momate mo tubo koidan . ' "
42017001	Yesus bantile doi napololaing-pololaing , " Langge-langgedoo mo mangaanikene komian mokubaiyo kolalim tutuu naikon daano . Bai silakamo kai komian mo mangaanikene !
42017002	Tadukai kalu kobatu gilingan nabinoboikon doi bulungo , maka nasinakukon doi tobun lalomo kalu baino yana mangaanikene komeeng komian doi mian-mian mopoipoisik nia mokubaiyo kolalim .
42017003	Tobikon doiya , pobadagai ! Kalu koutusomu baladosa , anuukene yana . Kalu yana manasal , ompuniyo yana .
42017004	Kalu yana baladosa doikoo pitu luunggon meeng kooloyo tukon samba-samba luunggon nalubat doikoo tukon bantile , ' Yaku mangkabi maaf , ' ompuniyo yana . "
42017005	Kolasul bantile doi Temeneno Yesus , " Temeneno , ekeenggele komai manganggaan . "
42017006	Temeneno timbiliyo , " Kalu komuyu kopo manganggaan kona kabasalan buno mostol batuno , komuyu moola pohantile doi kayung mulbei nia batango , ' Ikoo tokibut tukon tatanom doi tobung pasti do kayungoo batango nia naikon loingiyo komu palenta . "
42017007	" Kalu andeno meeng komian doi komuyu daano kopeleleani mo bapajeko doi asi kai padagai domba . Kalu naikon do peleleanidoo abali , oilakai yana bantil doi yana , ' Mai mosobit kaan ' ?
42017008	Tantu aki ! Kobaliko yana naikon bantile doi yana , ' Sadiayo daku kinaan . Pakeyomo kopakean mo bilisii tukon totiiliyo yaku daano yaku mokaan tukon monginum ; salataa lapa doiya ikoo moolamo mukaan . '
42017009	Peleleanidoo aki napalaluu nanggimal sabab lapamo loingiyo kona tuan napalenta , bolikon ?
42017010	Bunomo koidan komuyu . Kalu komuyu lapamo lakukene sasaibino komo pinalentakon doikoo , bantile , ' Kami tolongo peleleani biasa ; kami tongo lakukene komai limang ! ' "
42017011	Yesus naampakonan doi Yelusalem , loloiyo kosipato kolipu Samalia tukon Galilea .
42017012	Salataa usok doi meeng kokampung , yana linubotii songulo komian mo seselon kokulito mo minosikiton . Yanila kokondong doi naodoonan
42017013	tukon nggeleamon , " Yesus ! Tuan ! Seseange kami ! "
42017014	Salataa Yesus kitayo yanila , yana bantile , " Poampakon doi imam , kabiyo yanila napalesayo kobutomuyu . " Daano yanila moampakon , lapuso yanila nasesel .
42017015	Salataa meeng komian doi yanila toiyo baikon yana lapamo tangalin , yana abali laba-laba nggaale ko Mian Bisa .
42017016	Maka doi Yesus salaano , yana sosuba tukon bakinatauwan doi yana . Do mianoo meeng ko Samalia miano .
42017017	Doibundu Yesus bantile , " Bolikon kai daano kosongulo komian komo inalin ? Inaando domo siodoo koidan ?
42017018	Bulaando motongo namian nia mo lubat komo abali bakinatauwan doi Mian Bisa ? "
42017019	Maka Yesus bantile doi mianoo , " Banguno , tukon ampakono . Sabab ikoo manganggamo doi yaku , ikoo tangalin . "
42017020	fiuoulaa ko Falisi miano mansadai doi Yesus koiyano ko Mian Bisa nalubatan sulano namapalenta . Yesus timbiliyo , " Mian Bisa namapalentaan aki natambuune tukon palo-paloosan mo moola mian kitayo ,
42017021	tobikon komian moola bantile , ' Mai kitayo , naiyamo yana ! ' kai , ' Imbali yana ! ' Sabab ko Mian Bisa lapamo atambuune kona namapalentaan doi komuyu . "
42017022	Salataa lapa doiya Yesus bantile doi napololaing-pololaing , " Naikon lubat kotembono komuyu yase mokita meeng kooloyo moluwedoi Manusia Napau naoloyo-oloyo , bai komuyu aki moo-la kitayo .
42017023	Sio mian naikon nabantile doikoo , ' Kitayo , idoo ! ' kai , ' Kitayo , dimbaa ! ' Bai inaikai komuyu potobuat umboliiyo yana .
42017024	Buno kai kodidip tebeas doi timbu , tukon lalaangan doi samba kolipu , bunomo koidan kondoongo Manusia Napau doi oloyono .
42017025	Bai kotumbe-tumbeno yana sio nasinakisaa badaang tukon aki natinalima doi mian mobadaang doi lounu nia .
42017026	Doi oloyono Manusia Napau nainokitakonan , kondoongo buno doi lounu Nuh looluko .
42017027	Mian kaan monginum , tukon osowaan ; bunomo doiya kai banggadudul-banggadudul polong Nuh nausokon doi kapal lalomo tukon kolomba lubat tukon komian sasaibinodoo mate .
42017028	Koidan buno doi lounudoo Lot . Komian kaan monginum , poboluki , basakakon tukon mokubai bonua .
42017029	Bai salataa Lot tobuat doi Sodom , doiya oloyodoo aung tukon balelang obulus luwedoi timbu tukon akateyo yanila sasaibino .
42017030	Bunomo lakon kondondoongo naikon kooloyono Manusia Napau nainokitakonan .
42017031	Doi oloyodoo komian mo daano doi nabonua atono bunggono inaimo naobulus sulano naalayo kona lolonggu doi nabonua lalomo . Bunomo koidan komian mo daano doi naasi inaimo naabali doi nabonua .
42017032	Neneeke oilamo komo lapamo teali tukon Lot naboloki !
42017033	Mian mo kakaate mosalamatene kona tuboan , naikon lapus kona tuboan . Bai komian mo lapus kona tuboan naikon salamat .
42017034	Anggayomo : Doi popookoo , lua komian daano momoolo doi meeng kokoi , meeng komian naikon binaba tukon komeeng komian koidan inotinggal .
42017035	Lua koboine daano mobagiling gandum , meeng komian naikon binaba tukon komeeng komian koidan inotinggal .
42017036	Lua komian daano balimang doi naasi , meeng komian naikon binaba , tukon komeeng komian koidan inotinggal . "
42017037	Yesus napololaing-pololaing mansadai , " Naando doiya naikon kona tealian , Temeneno ? " Yesus timbiliyo , " Naando kona daanoan kobadan , idoo daano kotomisi mokaane kobadan . "
42018001	Salataa lapa doiya Yesus basalitakene komeeng koandean sulano naotunggule kona pololaing-pololaing sulano yanila nasidutu sambeang tukon posusa konoamuyu .
42018002	Yesus bantile , " Doi meeng kokota daano komeeng kohakim mo aki namatakutene ko Mian Bisa , tukon aki napopusinggon mau indee komiano koidan .
42018003	Doi kotadoo daano koidan komeeng kobalu mo sidutu momeenggon mangadap doi hakimoo mokabiyo kona ulusan nabinela . ' Tulungiyo yaku moposasalaan daku lawan , ' baludoo bantile .
42018004	Bubulaa kona kalumbit do hakimoo aki nayase tulungiyo do baludoo . Bai doibundu do hakimoo bapikil , ' Mau kai naaki kumatakutene ko Mian Bisa tukon aki kupopusinggon mau doi inde-indee komiano ,
42018005	bai sabab nabalu nia sidutu ngganggue yaku , tadukai yaku belayo kona ulusan . Kalu aki , yana naikon sidutu momeenggon lubat tukon kubaiyo susa yaku . ' "
42018006	Maka ko Temeneno bantile , " Popalatikanggene oila kona binantil do hakimoo mo aki naadil !
42018007	Nah , oilakai ko Mian Bisa aki naikon nabelayo kona mian susuungo naulusan mo bantile doi yana oloyo tukon popook ? Oilakai yana naikon tunda-tundayo kotembono sulano natulunge yanila ?
42018008	Anggayomo : Yana naikon belayo mosobit yanila naulusan ! Bai kalu naikon Manusia Napau lubat , oilakai naikon daano mopinososuunggon komian mo mangangga doi yana doi dunia nia ? "
42018009	Yesus basalitakene koidan naandean nia mo inotuuk doi mian mo kitayo komian bailong aki nalobian doi yana , bai anggayo baikon kobutongo susuungo monondok .
42018010	Yesus bantile , " Daano kolua komian mo ampakon doi Temeneno Nabonua sulano napo sambeang . Komeeng Falisi miano , kobailong meeng kopakabi lulu .
42018011	Do Falisidoo miano kokondong basusuunganggon maka sambeang , ' Oh Mian Bisa , yaku mopolonggon kinatauwan doikoo , sabab yaku aki kubuno mian bailong , mo modoko , bangakakon , kai balolowa . Yaku basyukuul sabab yaku aki kubuno do pakabi luludoo .
42018012	Yaku bangapatai lua luunggon meeng kominggu , tukon yaku sosubakene doikoo songulo koobos doi sasaioino daku pandapatan . '
42018013	Bai do pakaoi luludoo dodoon kona kokondongan tukon aki nabalani lelengea doi timbu . Tukon soiyo kooyopo yana bantile , ' Oh Mian Bisa , seseange yaku , mian mobaladosa nia ! ' "
42018014	" Poanggayomo , " Yesus bantile , " salataa mule doi bonua , do pakabi luludoo doiyamo ko Mian Bisa natinalima tukon bolikon do Falisi mianoo . Sabab memeeng komian mo atandake kobutongo naikon inekepende ; tukon memeeng komian mo ekependeyo kobutongo naikon inakatandak . "
42018015	Daano komian mobabayo kona labuk-labuk pauno doi Yesus sulano yana taape tukon balakaatiyo yanila . Salataa Yesus napololaing-pololaing kitayo doiya , yanila nggimoliiyo do mianoo .
42018016	Yesus uange do labuk-labukoo maka bantile doi napololaing-pololaing , " Sodiiyomo kolabuk-labuk nalubat doi yaku ! Inai popantane yanila , sabab mian mobuno nia komo teali anggota Mian Bisa namian .
42018017	Neneeke ! Mian mo aki nalubat doi Mian Bisa buno meeng kolabuk , aki naikon nateali anggota Mian Bisa namian . "
42018018	Meeng kotua-tua Yahudi mansadai doi Yesus , " Tama Gulu mo monondok , yaku sio oila daku kinubai sulano namoola mantalima tuboan mobisa tukon posidutukon ? "
42018019	" Bulaando ikoo mooantile yaku monondok ? " Yesus sadaiyo doi yana . " Akiyo komo monondok , tongo Mian Bisa susuungo .
42018020	Ikoo lapamo toiyo ko Mian Bisa napalenta-palenta : ' lnai mobalolowa , inai mangakate , inai pondikuk , inai moteali sakisii mokala-kala , tukon odotiiyo kotamamu tukon tinamu . ' "
42018021	" Sasaibino do palentadoo lapamo yaku loingiyo salataa doi kupaumalanekonan , " do mianoo bantile .
42018022	Molongol doiya , Yesus bantile , " Daano komeeng kolangge mo sio ikoo kubaiyo : Balukene sasaibino komu buat , beekene kodoyno doi mian motalalais , tukon ikoo naikon malaat buat doi sulugaa . Lapa doiya lubato lainge yaku . "
42018023	Bai salataa do mianoo lengele doiya , yana susa sabab yana kaasa tuuno .
42018024	Yesus toiyo do mianoo susa konoano , tobikon doiya yana bantile , " Maaling tuuno komian mokaasa nateali anggota Mian Bisa namian !
42018025	Tadukai meeng kounta gampang tuuno nausok doi pakaut buango , kalu baino meeng komian mokaasa nausok doi Mian Bisa na Dunia Boolu . "
42018026	Mian badaang mondongolii Yesus mobantile buno doiya mansadai , " Kalu buno doiya , indee komo moola salamat ? "
42018027	Yesus timbiliyo , " Komo aki nateali doi banggapi , teali doi Mian Bisa ! "
42018028	Maka Petulus bantile , " Kitayo ! Kami lapamo tinggale komai boloki tukon labuk sulano mai malaing Tama . "
42018029	" Pomangangga ! " Yesus bantile , " Mian mo lapamo tinggale kona bonua kai naboloki , kai utuso kai tamano tinano kai nalabuk-labuk sabab leleaniyo ko Mian Bisa ,
42018030	do mianoo naikon sinoboli bulaa luunggon kolipato naiya budodoo , tukon doi lounu naikon molubat yana naikon bineekon kotuboan mobisa tukon posidutukon . "
42018031	Yesus pototongikene kona pololaing-pololaing mosongulo lua , maka bantile , " Ndongoliiyo ! Kita diabudodoo ampakon doi Yelusalem . Imbali , sasaibino konabi-nabi natinulis manganai Manusia Napau naikon tealimo .
42018032	Yana naikon sinalakanggon doi mian mobolikon Yahudi , naikon mo sosiboliiyo , totulaiyo tukon tupeiyo yana .
42018033	Yanila naikon sakisaayo tukon akateyo yana , bai doi oloyo kotoluno , yana naikon tubomo . "
42018034	Sasaibino doiya aki naminangalatikon mau soisik doi Yesus napololaing-pololaingoo . Koalatino dona bantil-bantilanoo sinookonikon doi yanila . Yanila aki natoiyo yana basilingan tentang oila .
42018035	Sambuno Yesus adukono polong doi Yelikho , meeng komian piit daano moosulang bakaikabi doi loloon bibilo .
42018036	Salataa yana ndongoliiyo komian mobadaangoo moalon , yana mansadai , " Daano kooila ? "
42018037	" Yesus , Nasalet mianoo , alon , " yanila bantile doi yana .
42018038	Maka do mianoo mopiit nggeleamon , " Yesus , Daud napau ! Seseange yaku ! "
42018039	Mian-mian mo doi muka , nggimoliiyo tukon sumboliiyo yana natade . Bai yana kabasale kona nggeleamonan , " Daud Napau ! Seseange yaku ! "
42018040	Yesus tade tukon sumboliiyo komian babayo do mianoo mopiit doi yana . Salataa yana polong Yesus mansadai ,
42018041	" Oila komu iniyas yaku mo kubaiyo tuuk doikoo ? " " Tuan , " do mianoo mopiit timbiliyo , " yaku yase mokita . "
42018042	Maka Yesus bantile , " Kalu buno doiya , kitayo ! Sabab ikoo mangangga doi yaku , ikoo tangalin . "
42018043	Doiya kotembono yana moolamo mokita , maka yana lolainge Yesus tukon bakinatauwan doi Mian Bisa . Sambuno do mianoo badaang kitayo do langgedoo , yanila sasaibino nggaale ko Mian Bisa .
42019001	Salataa Yesus polong doi Yelikho , yana ampakon banggadudul pintosiiyo do kotadoo .
42019002	Doi kotadoo daano komeeng kopakabi lulu kapalano mo kaasa . Kosambuno Zakheus .
42019003	Yana yase kitayo indee komiano doi Yesusoo , bai sabab komian todudul badaang tukon yana susuungo pepende , maka yana aki namoola kitayo Yesus .
42019004	Jadi , yana obuleng mantailukonio domianoo maka liba doi meeng kokayung , sulano namoola kitayo Yesus naapa koidan naikon mo alon idoo .
42019005	Sambuno Yesus polong doi kayungoo , yana kitayo doi bungkuk maka bantile , " Zakheus , obulus mosobit ! Sabab yaku sio kulubat doi mubonua oloyo nia . "
42019006	Zakheus moso-mosobit obulus maka talimayo Yesus tukon sanaang .
42019007	Sasaibino komian mo kitayo do langgedoo tambuuno mondommuk . Yanila bantile , " Sse ! Yana ampakon sambu doi mianoo mo aki namonondok nabonua ! "
42019008	Doibundu doi nabonua , Zakheus kokondong tukon bantile doi Yesus , " Temeneno , sembeleng daku buat naikon yaku beekene doi mian motalalais ; tukon doi indee komian mo biasamo yaku tipuwo , naikon yaku bayale koidan doi yana sangkap luunggon kolipato ! "
42019009	Maka Yesus bantile , " Naiya kooloyono ikoo tukon sasaibino boloki tukon labuk Mian Bisa salamatenemo tukon binee tuboan mo boolu , sabab ikoo koidan Abalaham nakatulunan .
42019010	Manusia Napau lubat sulano umboliiyo tukon salamatene komian mo tapa . "
42019011	Daano komian momondongolii Yesus mobasilingan , yana basalitakene komeeng koandean . Sabab , doiya kosinggatoo yana daano moloolani ko Yelusalem , tukon komian aanggene baikon ko Mian Bisa mosobit naikon namapalenta buno Tomundo doi dunia .
42019012	Yesus bantile , " Daano komeeng komian moinodotii mo ampakon doi lipu mo odoon sulano nabiningkat teali tomundo , doibundu abali .
42019013	Akiyoon naluwe yana uange songulo komian napeleleani , maka beena yanila meeng-meeng posindool doy mosoni . ' Pobadagango tukon nia doy nia modaanon yaku moampakon , ' kona bantilano doi yanila .
42019014	Bai do lipudoo tumbuno misikitene yana . Jadi sambuno lapa yana luwe , yanila makapatu sosumbolii sulano napopitoikene , ' Kami aki nayase namian nia nateali mai tomundo . '
42019015	Bai do moinodotidoo biningkato teali tomundo , doibundu abali doi nalipu . Soisobiton yana uange kona peleleani-peleleani namangadap , sulano natoiyo bulaa kona untung yanila mo lapamo talimayo .
42019016	Peleleani tumbeno lubat tukon bantile , ' Tuan , meeng komu doy mosoni Tuan nabineekon , yaku lapamo tealikene songulo . '
42019017	' Monondok , ' tuanoo bantile , ' ikoo peleleani momondok ! Sabab langge-langge mo poipoisik ikoo moolamo inangga , yaku naikon tealikene ikoo kapalaiyo kosongulo kota . '
42019018	Peleleani koluano lubat tukon bantile , ' Tuan , meeng kodoy mosoni Tuan nabineekon , yaku lapamo tealikene lima . '
42019019	Tomundodoo bantile doi peleleanidoo , ' Ikoo naikon teali kapalaiyo lima kokota . '
42019020	Peleleani bailong lubat tukon bantile , ' Tuan , naiya Tuan nadoy ; yaku abese doi lenso lalomo .
42019021	Yaku matakutene doi Tuan , sabab Tuan mian mo balani . Tuan alayo oila komo bolikon Tuan koona , tukon Tuan mangala hasil doi lipu Tuan mo aki nabasakakon . '
42019022	Tomundodoo bantile doi yana , ' Ikoo peleleani mo lokis ! Pokokonoi tukon mubantil-bantilan susuumu yaku naikon ukume ikoo . Ikoo toiyo yaku mian mo balani : yaku alayo oila komo bolikon koonggunan tukon mangala hasil doi lipu mo aki kubasakakon .
42019023	Kalu buno doiya bulaa ikoo aki muusekene do doydoo doi bank sulano kalu naikon yaku abalimo yaku moola mantalima do doydoo tukon bungano ? '
42019024	Doibundu tomundodoo bantile doi mianoo mo kokondong idoo , ' Alayo do doydoo doi yana tukon beekene doi peleleanidoo mo daano songulo kona doy maasoo . '
42019025	Bai mianoo bantile , ' Tuan , yana anomo kosongulo . '
42019026	Tomundodoo timbiliyo , ' Neneeke : mian mo lapamo daano , doi yana naikon binee lobian badaang koidan . Bai mian mo aki nadaano mau meeng , oila komo daano doi yana inala koidan doi yana .
42019027	Tukon diabudodoo babayomo doi sumai daku musu-musudoo mo aki nayase yaku kuteali tomundo . Akateyo yanila sasaibino doi salaanggu ! ' "
42019028	Salataa Yesus bantilemo sasaibino doiya yana ampakon lo-lukoniyo yanila moampakon doi Yelusalem .
42019029	Salataa loolanimo ko Betfage tukon Betania doi Zaitun Bunggulo , yana sumboliiyo lua kona pololaing ampakon loolukon .
42019030	" Poampakono doi kampungoo doi salaanggitadoo , " Yesus bantile doi yanila , " kalu naikon komuyu usok imbali , komuyu naikon kitayo komeeng koadalan napau motokooton . Do adalanoo akiyoon nabiasa mian lokitiyo . Liate doi nakinootonan do adalanoo tukon babayo doi sumai .
42019031	Kalu mian mansadai doikoo , ' Bulaando komuyu mosodiiyo do adalanoo ? ' bontiikene , ' Temeneno palaluuwo . ' "
42019032	Yesus napololaingoo molua ampakono , tukon laate sasaibino bisa buno dona binantiloo .
42019033	Sodo yanila sodiiyo do adalanoo napau , kotumbuno bantile doi yanila , " Bulaando komuyu mosodiiyo do adalanoo ? "
42019034	Yanila timbiliyo , " Temeneno palaluuwo . "
42019035	Maka yanila babayo do adalanoo napau doi Yesus . Doibundu yanila abese kona jubah doi adalanoo bungkuto maka tomboniiyo Yesus molakit doi bungkono .
42019036	Salataa Yana alon tukon molokiti adalanoo , komian ambasene kona pai jubah doi loloon .
42019037	Salataa Yesus adukono polong doi Yelusalem , doi loloon mo tinokolui ko Zaitun Bunggulo , sasaibino kona pololaing-po-lolaing mo badaangoo tambuuno nggele-nggeleamon nggaale ko Mian Bisa tukon bakinatauwan doi yana sabab sasaibino komo minasaingdinggon lapamo yanila kitayo .
42019038	Yanila nggeleamon , " Binalakaati ko Tomundo mo lubat tobikon Temeneno sambuno ! Namonondokan doi sulugaa , tukon natanggaalan ko Mian Bisa ! "
42019039	Bubulaa ko Falisi miano doi antala mianoo badaang bantile , doi Yesus , " Tama Gulu , sumboliiyo Tama napololaing-pololaing natade . "
42019040	Yesus timbiliyo , " Poanggayomo ! Kalu yanila tade , batu-batu nia naikon nggeleamon . "
42019041	Salataa Yesus loolaniyomo tuuno ko Yelusalem , tukon kitayo do kotadoo , yana kokiiliyomo .
42019042	Bantile , " Mbalais , bulaando kona monondokan kalu oloyo nia ikoo toiyo oila komo moola lubatene kopodamean ! Bai diabudodoo ikoo aki namoola kitayo .
42019043	Ikoo naikon toupiyo komeeng koloonu , naando komu musu kubaiyo kohalangan-halangan potikunggon ikoo ; yanila naikon lobosiyo ikoo tukon desaake ikoo doi sasaibino kopasu .
42019044	Yanila naikon akabuse ikoo polong sasaibino komu mian ; tukon akiyo komeeng kobatu naikon yanila mosodiikene natosusun doi natangabosan , sabab ikoo aki mupalatikanggene kotembono ko Mian Bisa nalubatan sulano nasalamatene ikoo ! "
42019045	Yesus usok doi Temeneno Nabonua tukon tambuuno siikayo kopadagang-padagang idoo .
42019046	" Ooi Kitab Moliyous lalomo , " yana bantile doi yanila , " totulis buno naiya : Mian Bisa bantile , ' Daku bonua teali bonua sambeangan . ' Bai komuyu tealikene tampat pondikukan ! "
42019047	Samba kooloyo Yesus mongotunggul doi Temeneno Nabonua lalomo . Imam-imam kapalano , tukon gulu-gulu agama , tukon katua-katua Yahudi yase akateyo yana ,
42019048	hai aki namalaat loloon sulano nalakukanggene do langgedoo , sabab sasaibino komian banggadudul mondongolii yana , tukon tatalik doi nabantil-bantilan .
42020001	Doi oloyo meeng , Yesus daanon mongotunggul tukon babilitakene ko Bilita Monondok moluwedoi Mian Bisa doi mian modaanon doi Temeneno Nabonua lalomo . Imam-imam kapalano , tukon gulu-gulu agama , polaing kokatua-katua Yahudi , lubat
42020002	tukon bantile doi Yesus , " Soba bontiikene doi kami oila komu dasal mokubaiyo sasaibino nia ? Indee komo beena haak doikoodoo ? "
42020003	Yesus timbiliyo , " Yaku yase koidan momansadai . Soba bontiikene doi yaku ,
42020004	Yohanes mansau mian tukon indee nahaak ? Mian Bisa kai banggapi ? "
42020005	Maka yanila tambuuno mopopikilanggene , " Kalu kita bantile , ' Tukon Mian Bisa nahaak , ' yana naikon bantile , ' Kalu buno doiya , bulaando komuyu aki pomangangga doi yana ? '
42020006	Bai kalu kita bantile , ' Tukon banggapi nahaak , ' sasaibino komian naikon sakule batu kita , sabab yanila anggayo baikon Yohanes meeng konabi . "
42020007	Jadi yanila timbiliyo , " Kami aki mai toiyo . "
42020008	Maka Yesus bantile doi yanila , " Kalu buno doiya mau yaku aki naikon kumobontiikon doikoo tukon indee nahaak yaku mokubaiyo sasaibino naiya . "
42020009	Yesus basalitakene doi mianoo , andean nia koidan , " Daano komeeng komian mo sakaiyo komeeng koanggul asino . Yana matambokene do asidoo doi bubulaa komo limange maka luwe taus doi lipu bailong tukon dungol malumbit idoo .
42020010	Salataa laatemo kotembono bapupuiyan anggul saono , do asidoo tumbuno sumboliiyo kona peleleani doi polimang-polimangoo sulano natalimayo kona obos . Bai do polimang-polimangoo bobokiiyo do peleleanidoo tukon sumboliiyo yana mule tukon akiyo kona kinanggi .
42020011	Maka do asidoo tumbuno sumboliiyo koidan meeng kopeleleani bailong ; bai do peleleanidoo binobokii koidan tukon do polimang-polimangoo totulaiyo , maka sinumholii mule tukon akiyo kona kinanggi .
42020012	Doibundu do asidoo tumbuno sumboliiyo kona peleleani kotoluno . Bai do peleleanidoo binobokii koidan doi polimang-polimangoo tukon sinakukon doi asidoo tonggulungo .
42020013	Doibundu do asidoo tumbuno bantile , ' Yaku sio oila daku kinubai koidan ? Yaku naikon sumboliiyo daku pau sineang susuungo . Tantu yana naikon yanila odotiiyo ! '
42020014	Bai salataa do polimang-polimang asidoo kitayo do asidoo tumbuno napau , yanila pobotiiyonggon meeng tukon bailong , ' Naiyamo yana komo haakiyo . Mai nda akateyo yana , sulano kita komo laate kona haak . '
42020015	Maka yanila boboiyo babayo doi asidoo tonggulungo maka yanila akateyo . " Maka Yesus mansadai , " Nah , kalu do asidoo tumbuno abali , yana naikon oila kona kinubai doi polimang-polimangoo ?
42020016	Tantu yana naikon lubat tukon akateyo do polimang-polimangoo , maka nasalakanggene do asidoo doi polimang-polimang bailong . " Molongol doiya , bantilo komianoo doi Yesus , " Kona tutuuwan aki ! "
42020017	Yesus kitayo yanila maka bantile , " Kalu buno doiya , oila koalatino naiya ayatia doi Kitab Moliyous lalomo ? ' Batu mo aki napinake doi tukang bangunan , lapamo teali batu mo tutuu . '
42020018	Sasaibino komian mo otuwong doi batudoo naikon manas ; tukon indee do batudoo napinisa naikon mopipis teali ambata . "
42020019	Gulu-gulu agama tukon imam-imam kapalano toiyo baikon do andeanoo Yesus otuuke doi yanila . Tobikon doiya yanila yase lakoyo yana doiya singgat koidan , bai yanila matakutene komian badaang .
42020020	Jadi yanila mounggolii todanan mo monondok . Yanila matambo mian sulano nababunokon mian mo moloyos konoano , tukon sumboliiyo domianoo moodinggalayo Yesus tukon pasadai-pasadai , sulano yanila namoola salakanggene yana doi haak tukon kakuasaan gubelnul .
42020021	Maka do mianoo mo lapamo tinambo bantile doi Yesus , " Tama Gulu , kami toiyo baikon sasaibino Tama nabantilan tukon nainotunggukon bisa . Kami toiyo koidan Tama mongotunggul tukon natutuuwan manganai Mian Bisa namongiasan motuuk doi banggapi , sabab Tama aki napiliyo komian .
42020022	Tobikon doiya soba Tama bontiikene doi kami , manulut palatulan nda agama , moola kai nda babeal lulu doi Tomundo kai aki ? "
42020023	Bai Yesus toiyo yanila naakal . Tobikon doiya yana bantile ,
42020024	" Soba okitakene doi yaku komeeng kodoy pelak . Indee kai gambalo tukon sambuno naiya ? " " Tomundo ! " yanila timbiliyo .
42020025	" Kalu buno doiya , " Yesus bantile doi yanila , " beekene doi Tomundo , oila komo Tomundo koona tukon komo doi Mian Bisa , oila komo Mian Bisa koona . "
42020026	Tokita doi mian badaang salaanodoo yanila aki namoola malaat meeng kokasalaan modaano doi Yesus . Yanila tongo tade tolong tukon masaingdinggene kona potimbilidoo .
42020027	Bubulaa kobenseno ko Saduki miano lubat doi Yesus . ( Yanila doiyamo kobenseno napikilan baikon komian momate aki naikon natubo koidan . ) Yanila mansadai doi Yesus ,
42020028	" Tama Gulu , Musa tulise naukum nia tuuk kita : Kalu meeng komala-malane mate tukon akiyo kona pau , maka koutuso sio nakilayo kobaluno sulano nadaano kona tulunan doi mianoo mo lapamo mate .
42020029	Biasa daano kopitu komian montulutus . Kolanggongo osowaano , maka mate akiyoon nadaano kona pau .
42020030	Doibundu koluano osowaan tukon baluno , bai yana koidan mate akiyo kona pau .
42020031	Langge mo pokakana teali koidan tukon utuso kotoluno tukon banggadudul polong doi kopituno .
42020032	Doibundu do boinedoo mate .
42020033	Doi oloyono komian momate nainotuboiyan koidan , indee kai naboloki do boinedoo ? Sabab domo pituiladoo lapamo pokila tukon yana . "
42020034	Yesus timbiliyo , " Mian mo tubo nia budodoo osowaan ,
42020035	bai mian mo moola sulano nainotuboi doi namatean , tukon tubo naikon doi lounu naikon mo lubat yanila aki naosowaan .
42020036	Kondoongo yanila buno malaekat , tukon aki namoola mate . Yanila daano Mian Bisa napau-pau , sabab yanila inotuboi koidan doi namatean .
42020037	Musa susuungo okitakene tukon tontong baikon komian momate naikon inotuboi koidan . Doi natulisan lalomo tentang do mosolotoo mokait yana bantile Mian Bisa pokakana ' Ahalaham na Mian Bisa , Ishak na Mian Bisa tukon Yakub na Mian Bisa ' .
42020038	Nah , do Mian Bisadoo bolikon mian mate na Mian Bisa ! Yana mian-mian motubo na Mian Bisa ! Sabab motuuk doi Mian Bisa , sasaibino komian tubo . "
42020039	Bubulaa kogulu agama bantile , " Tama Gulu napotimbili monondok tuuno . "
42020040	Tobikon yanila akimo nabalani koidan momansadaikene komeeng kolangge doi Yesus .
42020041	Yesus mansadai doi yanila , " Bulaando kai momoola nabinantil baikon ko Tomundo Pasalamat Daud natulunan ?
42020042	Banggokai Daud susuungo bantile doi buku Mazmul lalomo , ' Temeneno bantile doi ku Temeneno : Osulango doi bakalinganggu sembeleng ,
42020043	polong yaku fealikene komu musu-musu taaluuk doikoo . '
42020044	Jadi kalu Daud bantile do Tomundo Pasalamatonoo , ' Temeneno ' , bulaando kona tealian yana mo Daud natulunan ? "
42020045	Daano komian molongol Yesus mobasilingan , yana bantile doi napololaing-pololaing ,
42020046	" Pobada-badagai doi gulu-gulu agama . Yanila yase amba-ambakon tukon jubah mo bulusan , tukon yase inodotii doi labotan-labotan . Yanila yase kotampat-tampat motongodotii doi bonua kaleda lalomo tukon doi lamean-lamean .
42020047	Yanila kokoliiyo kobalu-balu tukon lambase kona bonua . Tukon sulano napo tombukiyo doi yanila nakulokisanoo , yanila sambeang bulu-bulusan ! Yanila naukuman naikon babalat ! "
42021001	Doi Temeneno Nabonua , Yesus kitayo komian mokaasa mousekene kona doy doi peti basosubakonan lalomo .
42021002	Yana kitayo koidan komeeng kobalu mo talalais tuuno , mongusokon lua kodoy tambaga .
42021003	Maka Yesus bantile , " Ndongoliiyo : nabalu nia mongusokon lobian kona kadaang doi sasaibino kobailong .
42021004	Sabab yanila sasaibino beekene luwedoi nalobianan kona buat . Bai nabalu nia , mau kai natalalais tuuno , beekene sasaibino komo daano doi yana moi yana palaluuwo susuungo tuuk doi natuboan . " Yesus basilingan tentang Temeneno Nabonua naminanasan
42021005	Daano komian mo basilingan tentang bulaando ko Temeneno Nabonua namonondokan mobinubungai tukon batu mo monondok tukon langge-langge mo sinosubakon doi Mian Bisa . Maka Yesus bantile doi yanila ,
42021006	" Totiiliyo daano kotembono sasaibino komuyu mo kitayo nia naikon minanas ; akiyono mau nabaino meeng kobatu dimbaa naikon mo totinggal tosusun doi natangabosan ! "
42021007	Yanila mansadai doi Yesus , " Tama Gulu , oilakai kotembono do langgedoo natealian ? Tukon oilakai kopaloosano baikon molapamo polong kotembono do langgedoo natealian ? "
42021008	Yesus bantile , " Pobadagai , inai napolong komuyu inokolii . Badaang naikon komian molubat tukon babayo kosambunggu , tukon bantile , ' Yakumo kai yana ! ' tukon ' Laatemo kotembono . ' Bai inaikai komuyu pololainge yanila .
42021009	Mnaikai koidan pomatakut kalu komuyu molongol kobilita tentang polobosian tukon ponggimakonan . Sasaibino doiya sio nateali loolukon . Bai doiya koalatino akiyoon baikon nalaate kotembono kona kiamatan . "
42021010	Maka Yesus banggadudulkene kona salita , bantile , " Bang-sadoo mo meeng naikon polobosi lawane kobangsa bailong , tukon negala momeeng naikon molobosio konegala bailong .
42021011	Doi yayaa naikon teali koleali mo babasal , silakaan malaalan tukon sesel . Naikon teali kolangge-langge mo minosikiton tukon mominatakauton doi timbu .
42021012	Bai akiyoon sasaibino doiya nateali , komuyu naikon linako tukon sinakisaa . Komuyu naikon inadili doi bonua-bonua kaleda tukon inusokon doi talunggu lalomo . Tukon komuyu naikon sinalakanggon doi tomundo-tomundo salaano tukon mobalakuasa sabab komuyu kupololaing .
42021013	Doiyamo komu todanan sulano mupelenggene ko Bilita Monondok moluwedoi Mian Bisa .
42021014	Pobatetel baikon komuyu aki naikon pomatakut tentang oila komo sio pobantile motuuk doi mubelaano kobutomu .
42021015	Yaku susuunggu naikon beena ikoo bantil-bantilan tukon pandoiyanoo , tobikon akiyo komeeng komian doi musu-musudoo momoola lawane kai akiyenggene oila kopo binantil .
42021016	Komuyu naikon dinadaat doi tinamu tamamu , doi utus-utusomu , doi mumontolidanan tukon doi tula-tulamu . Kosoobos doi komuyu naikon yanila akateyo .
42021017	Komuyu naikon minosikiton doi sasaibino komian sabab komuyu kupololaing .
42021018	Bai meeng kobuuk doi olumu aki naikon nalapus .
42021019	Kalu komuyu bataanggon tukon sabal , komuyu naikon salamat . "
42021020	" Kalu komuyu kitayo ko Yelusalem suludadu namanasano , komuyu naikon toiyo baikon do kotadoo akimo namalumbit koidan naikon minanaso .
42021021	Doiya kosinggatoo siokai komian mo daano doi Yudea naobuleng doi bungkuko . Yanila mo daano doi kota lalomo sio natinggale do kotadoo , tukon yanila mo doi kota tonggulungo inai nausok doi kotadoo lalomo .
42021022	Sabab do oloyo-oloyodoo daano ' oloyo-oloyo Ukuman Nainotuwongan ' , sulano tukon buno doiya tealimo oila komo lapamo totulis doi Kitab Moliyous lalomo .
42021023	Bukan maen kona susaan do oloyo-oloyodoo motuuk doi boine mo tianan , tukon pau tinano mo daano mosusuwo kona pau ! Nakampung nia naikon toupiyo kosusaan mo babasal , tukon ko Temeneno naikon ukume kobangsa nia .
42021024	Daano komo naikon inakate tukon sabel , daano koidan naikon komo binaba buno mian motinaan doi mian-mian nalipu ; tukon mian mo aki natingoniiyo ko Mian Bisa naikon tudo-tudongiiyo Yelusalem polong kabus kotembono mo lapamo Temeneno tantukanggene tuuk doi yanila . "
42021025	" Totiiliyo doi oloyo , bituwon , tukon bituon-bituon pauno naikon natokita kopalo-paloosano . Doi dunia , kobangsa-bangsa naikon matakut tukon bingung mosasalaane kobokol alalo tukon tobun liaako .
42021026	Kobanggapi naikon matakut tuuno mosasalaane oila naikon komo teali doi posaapon nadunia nia , sabab komo kuasaiyo kodapang naikon teali nggabut .
42021027	Doiya kosinggatoodoo Manusia Napau naikon lubat doi bunong lalomo tukon nakuasa tukon namonondokan mo babasal .
42021028	Kalu do langge-langgedoo tambuuno teali , banguno tukon bingkate koolumu , sabab naapa doiya koidan komuyu naikon sinalamatono . "
42021029	Maka Yesus salitaikene doi yanila naandean buno naiya , kona bantilano , " Popalatikanggene koala batango tukon sasaibino kokayung batango bailong .
42021030	Kalu kolende-lendeno mulaimo tokita , komuyu toiyo baikon loolanimo koloonu napintalan .
42021031	Bunomo koidan kalu komuyu kitayo do langge-langgedoo moteali , komuyu naikon toiyo baikon ko Mian Bisa mosobit naikon namapalenta buno Tomundo .
42021032	Potoiyo ! Langge-langgedoo naikon teali akiyoon komian mo tubo diabudodoo nia mate sasaibino .
42021033	Timbu tukon buta naikon lapus , bai daku bantilan tataap posidutukon . "
42021034	" Dagaiyo kobutomu , inai napolong komuyu todudul nggabut bala-balamean tukon inume komo ininum momosopot , kai todudul pikikene kosoal-soal mutuboan , tobikon komuyu akipo batotobo salataa do oloyodoo sosinggoton tokita .
42021035	Sabab do oloyodoo naikon lubat buno palako doi sasaibino komian doi dunia nia bungkono .
42021036	Pobada-badagai , tukon posambeang sidutu sulano komuyu pobukuan atasiyo sasaibino kolangge naikon mo teali tukon komuyu moola mangadap doi Manusia Napau . "
42021037	Yesus mongotunggul doi Temeneno Nabonua doi oloyo tukon doi popookodoo yana ampakon doi Zaitun Bunggulo tukon dungol idoo .
42021038	Samba kodowa-dowa sasaibino komian lubat doi Temeneno Nabonua sulano namondongolii Yesus naotunggul .
42022001	Lamekanano ko Loti Moakiyo kona Lagi mo sinombuikon Paskah naikon loolanimo .
42022002	Imam-imam kapalano tukon gulu-gulu agama daano mounggolii loloon sulano Yesus nainakate seeala aki natotoi , sabab yanila matakutene komian badaang .
42022003	Doibundu Ibiliis usokiyo Yudas mo sinombuikon Iskaliot , doiyamo meeng komian doi songulo lua do Yesus napololaing .
42022004	Tobikon doiya Yudas ampakon tukon pobisalai tukon imam-imam kapalano tukon padagai kapalano ko Temeneno Nabonua tentang bulaando yana namoola salakanggene Yesus doi yanila .
42022005	Yanila sanaang tuuno tukon dandiyo sulano nabeena doy doi yana .
42022006	Yudas yasemo tukon tambuuno moumbolii todanan sulano nasalakanggene Yesus doi yanila , tukon akiyo komian motoiyo .
42022007	Laatemo kooloyono ko Lamekanano ko Loti Moakiyo kona Lagi baikon kodomba kinolot sulano nakinaan doi Paskahdoo .
42022008	Maka Yesus sumboliiyo Petulus tukon Yohanes , " Ampakono sadiayomo kokinaan Paskah motuuk doi kita . "
42022009	" Inaando Tama nayasano komai sadiakanano ? " yanila mansadai .
42022010	Yesus timbiliyo , " Salataa komuyu usok doi kota , meeng komala-malane mo daano makanggi meeng koselekan moono paisu naikon pososuung tukon komuyu . Lainge yana doi bonua nausokan ,
42022011	tukon bontiikene doi bonuadoo tumbuno ; Gulu bantile , ' Inaando kotampato sulano daku pololaing-pololaing tukon yaku makaan kinaan Paskah ? '
42022012	Bonuadoo tumbuno naikon tudoikene doikoo komeeng kokombiang doi papak mo babasal , motasadiamo tukon lolongguno . Sadiayomo sasaibino indaa . "
42022013	Maka Petulus tukon Yohanes ampakono maka laate sasaibino bisa buno doi Yesus nabantilano . Maka yaniladoo sadiayomo kokinaan Paskahdoo .
42022014	Salataa laatemo kotembono motuuk makaanan kinaan Paskahdoo , Yesus poosulongii tukon napololaing-pololaing doi tampat palajamuan .
42022015	Maka yana bantile doi yanila , " Yaku yase tuuno momakaan kinaan Paskah nia polong komuyu akiyoon kusakisaa .
42022016	Sabab , poanggayomo : Yaku akimo naikon kumakaan nia koidan polong doi palajamuanoo alatino nai nokitakonan doi Mian Bisa na Dunia Boolu . "
42022017	Lapa doiya Yesus bingkate kogalaas anggul , maka sambeang syukuul doi Mian Bisa , doibundu bantile , " Alayomo naiya , tukon ebe-ebesemo ;
42022018	sabab potoiyo : tambuun diabudodoo yaku aki naikon momonginum naanggulia koidan polong doi Mian Bisa nalapaan balakuasa tukon tutuuno . "
42022019	Lapa doiya Yesus mangala loti . Tukon salataa lapa sambeang syukuul , yana bisi-bisiliyo do lotidoo tukon limano maka beekene doi yanila , tukon bantile , " Naiyamo kobutonggu mo sinalakanggon tuuk komuyu . Kubaiyo naiyo sulano poneneeke yaku . "
42022020	Bunomo koidan salataa lapa kaan , yana beekene do galaas angguloo doi yanila tukon bantile , " Galaas nia daano Mian Bisa napaladandian mo boolu , mo sinahkanggon tukon saunggu - sau mo kinundang tuuk komuyu . "
42022021	" Bai kitayo ! Mian mo dadaate yaku daano polaing yaku dimbaa !
42022022	Manusia Napau takainomo naikon mate pokakana komo lapamo Mian Bisa tantukanggene ; bai silakamo komian mo dadaate yana ! "
42022023	Maka yanila tamhuuno posada-sadai meeng tukon bailong , indee miano doi antala yaniladoo naikon komo lakukanggene do langgedoo .
42022024	Doi antala pololaing-pololaing Yesus sumbot kopoodangaa-nian tentang indee doi yanila komo sio nainaanggon babasal tuuno .
42022025	Yesus bantile doi yanila , " Bangsa natomundo-tomundo mo aki natingoniiyo ko Mian Bisa pipike kona layat , tukon kona pongulus-pongulus mosinombuikon ' Padagai Layat
42022026	Bai komuyu aki namoola buno doiya . Kona tutuuwan , mian mo babasal doi antala komuyu sio nateali buno mo poipoisik tukon kopongulus sio nateali buno peleleani .
42022027	Indee kai komo lobian kona babasalan : mian mo osulang kaan doi meda , kai mian mo leleaniyo yana ? Tantu do mian mo osulangoo . Bai yaku daano doi antala komuyu pokakana kopeleleani .
42022028	Doi sasaibino daku kasusaan , komuyu sio posidutu polaing-laing tukon yaku .
42022029	Bunomo kai Tama lapamo beena doi yaku haak sulano kumapalenta , bunomo kai koidan yaku naikon beekene doikoo do haakoo .
42022030	Tukon kalu buno doiya moola tulut balasanaang tukon yaku doi tenibo yaku teali Tomundo . Tukon komuyu naikon osulang doi bungkuk songulo lua kokulusii tuuk mopalentayo songulo lua kobangsa Islael benseno . "
42022031	" Simon , Simon , ndongoliiyo ! Ibiliis lapamo binee izin sulano naujio komuyu ; buno gandum inalaas doi kulito tobikon inalaas doi mo kulokis .
42022032	Bai yaku lapamo sambeang tuuk ikoo , Simon , sulano komu manganggaan inai nabolii . Tukon kalu ikoo lapamo abali doi yaku , ikoo sio mukokobukuanggene koutus-utusomu . "
42022033	Petulus timbiliyo , " Temeneno , yaku basadia usok talunggu , tukon mate polaing-laing Temeneno ! "
42022034	" Manganggamo Petulus , " Yesus bantile , " akiyoon komanuk nakokuuwa oloyo nia , ikoo tolumo luunggon muakiyenggene yaku . "
42022035	Salataa lapa doiya Yesus bantile doi yanila , " Looluk salataa yaku bintekene komuyu tukon aki kupataikene komuyu makanggi dombet , kaikandi kai sapatu , oilakai komuyu kakulangan oioila ? " " Aki " yanila timbiliyo .
42022036	" Bai diabudodoo , " Yesus bantile , " indee komo daano kona dombet kai kandi , sio nakanggiyo ; tukon indee komo akiyo kona sabel , sio nabalukene kona jubah sulano namongoli sabel .
42022037	Sabab , anggayomo , ayat Kitab Moliyous mo buno naiya kona bantilan , ' Yana inaanggon buno mian molokis , ' sio nateali doi butonggu . Sabab oila komo totulis doi Kitab Moliyous lalomo manganai yaku lapamo teali diabudodoo . "
42022038	" Temeneno , " pololaing-pololaing Yesus bantile , " kitayo , dimbaa daano kolua kosabel . " " Lapamo ! " Yesus timbiliyo .
42022039	Yesus tinggalemo kota tukon ampakon buno nakabiasaan doi Zaitun Bunggulo , tukon napololaing-pololaing ampakon tukon yana .
42022040	Salataa polong idoo yana bantile doi yanila , " Posambeang sulano komuyu naaki pobaladosa kalu komuyu sinobai . "
42022041	Doibundu yana ampakon lobian dodoon soisik doi yanila , uga-ugaate pokakana kobatu sinakukon kona kododoon , maka ladanggene kotuulo tukon sambeang ,
42022042	" Tama " kona bantilano , " kalu momoola , dedeenggene doi yaku kosakisaawan mo sio kutoupiyo nia . Bai inai moloingiyo daku mongiasan , bai loingiyo Tama namongiasan . "
42022043	Meeng komalaekat lubat doi yana tukon kokobukuanggene .
42022044	Yesus sakisaa tuuno konoano tobikon pololokon yana sambeang tutuuno . Kona lumbos buno sau motulo-tulo doi buta .
42022045	Lapamo sambeang , Yesus abali koidan doi napololaing-pololaing . Yana pososuunggene yanila daano momoolo sabab susa tuuno .
42022046	Maka yana bantile doi yanila , " Bulaando komuyu momoola ? Pobanguno tukon posambeang sulano komuyu aki pokanakon sobaan . "
42022047	Daano Yesus mobasilingan , lubato komian meeng tambuu-no . Yanila Yudas komo andane , daano komeeng komian Yesus napololaing . Doibundu Yudas ampakon doi Yesus maka umayo .
42022048	Bai Yesus bantile doi yana , " Yudas , oilakai tukon muumaano yakudoo ikoo yase mokulokisanggene Manusia Napau ? "
42022049	Salataa Yesus napololaing-pololaing mo daano idoo kitayo oila naikon komo teali , yanila bantile , " Temeneno kami lobosiyomo kai tukon sabel ! "
42022050	Maka daano komeeng komian doi yanila bobokiiyo do imam babasaloo naata tukon sabel tobikon botol kotolingaino hakalingano .
42022051	Bai Yesus bantile , " Banggalo ! " Maka yana taape do mianoo tolingaino tukon tangalinggene .
42022052	Doibundu Yesus bantile doi imam-imam kapalano tukon suludadu-suludadu modagaiyo ko Temeneno Nabonua , tukon katua-katua Yahudi mo lubat idoo sulano nalakoyo yana , " Oilakai naiya yaku nia kulokis , tobikon komuyu polubat tukon sabel maka tompide sulano polakoyo yaku ?
42022053	Samba kooloyo yaku daano tukon komuyu doi Temeneno Nabonua , bai komuyu aki polakoyo yaku . Bai naiyamo kotembono kopoo kubaiyano , tembo kuasa lokis nahalakuasaan . "
42022054	Yanila lakoyo Yesus tukon babayo doi imam babasal nabonua . Petulus tunduwo doi nadodoonan .
42022055	Doi hasaleanoo tanga-tangano inokoitimo koaung balalangan tukon Petulus ampakon osulang polaing tukon domianoo mo osulang potikunggon .
42022056	Daano komeeng kopeleleani boine mokitayo Petulus moosulang doi aung balalanganoo bibilo ; maka do peleleanidoo boine palatikanggene Petulus , doibundu hantile , " Namiania budodoo daano polaing-laing Yesus ! "
42022057	Bai Petulus bangakiyonggon . Yana bantile , " Yaku tutuu aki kutingoniiyo do mianoo ! "
42022058	Aki namalumbit , meeng komian bailong kitayo Petulus tukon bantile , " Ikoomo koidan komeeng komian doi yanila ! " Bai Petulus timbiliyo , " Aki , bolikon yaku ! "
42022059	Uga-ugaat meeng kojam doibundu , meeng komian hailong koidan bantile tukon kokobukuan , " Takainomo namian nia Yesus napololaing , sabab yana Galilea miano ! "
42022060	Bai Petulus timbiliyo , " Oila komu makisuut , yaku aki kutoiyo ! " Doiya kotembono , daano Petulus mobasilingan , kokuuwano komanuk .
42022061	Yesus mbaleng tukon kitayo Petulus . Maka Petulus neneeke ko Temeneno lapamo bantile doi yana , Akiyoon nakokuuwa komanuk oloyo nia , ikoo tolumo luunggon muakiyenggene yaku . "
42022062	Maka tobuato Petulus idoo tukon kokiil yodi-yodi .
42022063	Komian mo daano mototooliyo Yesus , mae-maenggene tukon bobokiiyo yana .
42022064	Yanila kukupiyo komatano tukon sadaiyo doi yana , " Soba bantile indee komo bobokiiyo ikoo ? "
42022065	Badaang koidan kobantilan-bantilan sosibolii yanila mo otuuke doi yana .
42022066	Dodowasoono , katua-katua Yahudi , imam-imam kapalano , tukon gulu-gulu agama pototongi , maka Yesus binaba doi yanila na Pangadilan Agama salaano .
42022067	" Bontiikene doi kami , " yanila oantile doi yana , " oilakai ikoo nia Tomundo Pasalamat ? " Yesus timbiliyo , " Kalu yaku bontiikene doikoo , komuyu aki naikon poanggayo .
42022068	Tukon kalu yaku mansadai doi komuyu , komuyu naikon aki potimbiliyo .
42022069	Bai tambuuno diabudodoo , Manusia Napau naikon osulang taalikon bakalinga doi Mian Bisa Mobabasal Konakuasa . "
42022070	Yanila sasaibino bantile , " Kalu buno doiya , ikoo nia Mian Bisa Napau ? " Yesus timbiliyo , " Bunomo kopoo bantilano . "
42022071	Maka yanila bantile , " Akimo napalaluu koidan sakisii ! Kita lapamo molongol doi suungo susuungo ! "
42023001	Sasaibino do mianoo kokondong , maka babayo Yesus doi Pilatus salaano .
42023002	Idoo yanila tambuuno motuduwo Yesus . Yanila bantile , " Kami laatemo namian nia , atapayo kolayat . Yana bontiikene komian sulano inai nababeal lulu doi Tomundo , sabab kona bantilano yana daano Klistus meeng kotomundo . "
42023003	Maka Pilatus mansadai doi Yesus , " Kai tutuu ikoo Yahudi miano natomundo ? " Yesus timbiliyo , " Bunomo komu bantilano . "
42023004	Maka Pilatus bantile doi imam-imam kapalano tukon do mianoo mobadaang , " Yaku aki kumalaat mau nabaino meeng kona kasalaan doi mian nia sulano nainukum yana . "
42023005	Bai yanila pololokon desaake koidan , " Tukon kona otunggul , yana pangaluiyomo ko Yudea miano sasaibino ; tumbe-tumbe doi Galilea , tukon diabudodoo polongo koidan dimbaa . "
42023006	Salataa Pilatus lengele doiya , yana mansadai , " Oilakai namian nia Galilea miano ? "
42023007	Salataa lapa binontiikon baikon Yesus kona lenggetan doi lipu mo daano Helodes mokuasaiyo , Pilatus kapatuwo Yesus doi Helodes , doiya kosinggatoo daano koidan doi Yelusalem .
42023008	Helodes sanaang tuuno salataa kitayo Yesus , sabab malumbito yana namolongolan tentang Yesus tukon yase namokita . Yana moinikene namoola sakisiiyo Yesus mokubaiyo komo minasaingdinggon .
42023009	Tobikon doiya Helodes pelenggene kona pasadai mobadaang doi yana , bai Yesus aki namotimbili .
42023010	Imam-imam kapalano tukon gulu-gulu agama mangadap koidan idoo tukon tuduwe Yesus tuuno .
42023011	Helodes tukon naanggota suludadu maenggene tukon totulaiyo Yesus , maka pekeikene yana kopakean kabasalan , doibundu kinapatu koidan doi Pilatus .
42023012	Doi oloyonodoo koidan Helodes tukon Pilatus , doi loolukonoo pomusu , posobato koidan .
42023013	Pilatus pototongikene koimam-imam kapalano , katua-katua , tukon layat ,
42023014	maka bantile doi yanila , " Komuyu babayo namian nia doi yaku tukon bantile baikon yana atapayo komian . Diabudodoo doi salaamuyu yaku lapamo palesayo yana , bai yaku aki kumalaat meeng kona kulokisan doi komuyu mo tuduwe yana .
42023015	Buno lakon Helodes napandapat , sabab yanadoo lapamo kapatuwo Yesusoo koidan doi kami . Namian nia aki nakubaiyo kooioila mo moola inukum tukon ukuman mate .
42023016	Tobikon doiya yaku naikon bobokiiyo yana tukon doibundu yana sinodii . "
42023017	Doi samba kolamekanano ko Paskah , Pilatus sio namosodii meeng komian motinalunggu tuuk doi nalayat .
42023018	Sasaibino komian mo pototongi idoo nggeleamon , " Akateyo yana ! Sodiiyo Balanabas tuuk doi kami ! "
42023019	( Balanabas tinalunggu sabab nggimalan mo teali doi kota tukon sabab namangakatean . )
42023020	Pilatus yase osodiiyo Yesus , tobikon doiya yana basilingan idan koidan doi mian badaangoo .
42023021	Bai yanila nggeleamon , " Posempangemo yana ! Posempangemo yana ! "
42023022	Maka doi kotoluno luunggon Pilatus nggeleamon doi yanila , " Bai oila kona sala ? Yaku aki kulaate meeng kona kasalaan mo moola inukum tukon ukuman mate ! Yaku naikon umbase yana , maka nasinodii yana . "
42023023	Bai yanila banggadudul nggeleamon kokobukuan baikon Yesus sio nasinempanggon . Tukon doibundu yanila nanggelea-monan daano kohasilo .
42023024	Maka Pilatus otuwongikene doi Yesus koukuman mate buno do mianoo namongiasan ,
42023025	tukon sodiiyo domianoo yanila mo kabiyo , doiyamo mian mo tinalunggu sabab nanggimalan tukon namangakatean . Doibundu Yesus sinalakanggono doi yanila sulano napo kubaiyo baino bulaamo yanila nayasano .
42023026	Maka do yaniladoo babayomo Yesus . Doi loloon tangano , yanila pososuung tukon meeng komian kosambuno Simon , kona luwean doi Kilene , mo sodo usok doi kota . Yanila lakoyo yana , maka pinakisaa yana motanggunge Yesus nakayung sempang doi Yesus tonggulungo .
42023027	Badaang komian moampakon tunduwo doi Yesus tonggu-lungo - doi yaniladoo daano kobubulaa koboine . Do boi-boinedoo kokiiliyo tukon mandaunggene Yesus .
42023028	Bai Yesus mbalenge doi yanila maka bantile , " Boi-boine Yelusalem ! Inai pokokiiliyo yaku ! Pokokiiliyo kobutomu susuumu tukon mulabuk-labuk .
42023029	Sabab naikon lubat kotembono komian naikon bantile , ' Bukan maen kona monondokan koboi-boine mo aki nabiasa tianan , mo akiyoon nadaano kona pau tukon akiyoon nabiasa mosusu pau ! '
42023030	Doiyamo kosinggatoo komian naikon bantile doi bunggul-bunggul , ' Pisaiyomo kami ! ' Tukon doi bunggul-bunggul bungkukono , ' Tonoiyomo kami ! '
42023031	Sabab kalu buno kayung mo daano motubo komian lapamo kubaiyo buno naiya , oila koidan naikon yanila mo kubaiyo tuuk doi kayung mo lapamo motuul ! "
42023032	Daano koidan kolua komian bailong - domo luailadoo mian lokis - yanila mo babayo sulano nainukum mate polaing-laing tukon Yesus .
42023033	Salataa polong doi lipu mo sinombuikon " Oluno tobongo " , yanila sempangemo Yesus tukon do mianoo molua molokis - komeeng doi bakalingano taikon tukon komeeng koidan doi Yesus bobono .
42023034	Maka Yesus sambeang , " Tama , ompuniyo yanila ! Yanila aki napo toiyo oila yanila nakinubai . "
42023035	Komian kokondong idoo tukon mapatookon , modaano kokatua-katua Yahudi mototulaiyo Yesus tukon bantile , " Yana lapamo salamatene komian bailong ; soba kai diabudodoo yana nasalamatene kobutongo susuungo , kalu yana bisa-bisa Tomundo Pasalamat Mian Bisa mo piliyo ! "
42023036	Kosuludadu-suludadu totulaiyo yana . Yanila lubat tukon beena anggul momeele doi yana ,
42023037	tukon bantile , " Kalu ikoo tomundo Yahudi miano , salamatene kobutomu ! "
42023038	Doi babo taikon do kayungoo sempangngano Yesus , totulis nabantil-bantilan nia : " Naiyamo ko Tomundo Yahudi Miano . "
42023039	Daano komeeng domianoo molokis mo sinempang idoo totulaiyo Yesus . Yana bantile , " Ikoo Tomundo Pasalamat , bolikon ? Nah , salamatene kobutomu tukon kami ! "
42023040	Bai domianoo molokis meeng koidan anuukene do tulanodoo , bantile , " Oilakai ikoo aki mumatakutene ko Mian Bisa ? Ikoo posinggat-singgat inukum mate buno yana .
42023041	Tolongo konda ukuman lua kita takainomo pokokonoi tukon nda kokubai . Bai yana tutuu akiyo kona sala ! "
42023042	Maka yana bantile , " Yesus , neneeke yaku , kalu ikoo lubat pokakana ko Tomundo ! "
42023043	" Anggayomo , " Yesus bantile doi yana , " oloyo nia ikoo naikon polaing yaku doi Fildaus . "
42023044	Uga-ugaate batong songulo lua suung kooloyo , kooloyo akiyono kopanano , tukon posaapon do lipudoo teali kalipookan tuuno tukon polong batong tolu kikinobian .
42023045	Lalanse mo tagantung doi Temeneno Nabonua lalomo , mosiak teali lua .
42023046	Maka Yesus nggeleamon tukon alalo mobabasal , " Tama ! Doi limamu kusalakanggene kobutonggu ! " Salataa bantile buno doiya , yana matemo .
42023047	Pasukan kapalano kitayo oila komo lapamo teali , yana nggaale ko Mian Bisa . Maka yana bantile , " Bisa yana aki nasala ! "
42023048	Mian badaang mo lubat idoo , sulano namapatookon , kitayo oilamo komo teali . Yanila sasaibino mule tukon manasal konoa-no tutuuno .
42023049	Tukon sasaibino Yesus napomanaanggonan , tololo doboi-boinedoo mo lainge yana doi Galilea , mokokondong doi nadodoonan tukon kitayo sasaibino doiya .
42023050	Daano komeeng komian kosambuno Yusuf , kona luwean doi kota Alimatea doi lipu Yudea . Yana meeng komian monondok mian mo inodotii , tukon daano mototiili tembono ko Mian Bisa namapalenta buno Tomundo . Mau kai yana anggota Pangadilan Agama , yana aki nasatujuiyo kokaputusan tukon do pangadilan agamadoo nakokubai .
42023051	
42023052	Yusuf nia ampakon momangadap doi Pilatus tukon kabiyo sulano Yesus badano nabineekon doi yana .
42023053	Doibundu yana obulusene Yesus badano doi kayung sempang , maka bunguse tukon toik kafan moute moluwedoi linen . Lapa doiya yana abese doi kibuloo lalomo mo kinubai doi batu bungkono - kibuloo akiyoon napinake .
42023054	oloyodoo oloyo Jumat ; tukon oloyo Tadean kabimo mangatambuun .
42023055	Boi-boine mo lubat tukon Yesus moluwedoi Galilea lainge Yusuf tukon kitayo do kibuloo . Yanila kitayo koidan bulaandomo Yesus badano nainabosan doi kibuloo lalomo .
42023056	Doibundu yanila mule maka sadiayo kolamuan-lamuan tukon lisison mobabangi sulano natinulu Yesus badano . Doi oloyo Tadean , yanila tade mobalimang sulano tulutiyo koukum agama .
42024001	Doi Minggu oloyono , dodowasoono , do boi-boinedoo ampakono doi kibuloo momababa lampa-lampa mo lapamo yanila sadiayo .
42024002	Doi kibuloo , yanila laate dobatudoo posunggupo lapamo tonggoling .
42024003	Maka yanila usok doi kibuloo lalomo , bai aki napososuunggene Yesus badano idoo .
42024004	Daano yanila mokokondong idoo pusing mopikikene do langgedoo , sosinggot lua komian tukon mapake pakean montoontilang kokondong loolaniyo yanila .
42024005	Yanila matakut tuuno , maka tootuku polong doi buta , daano do mianoo molua mobantile doi yanila , " Bulaando komuyu moumboliiyo komian motubo doi antala mian momate ?
42024006	Yana akiyo dimbaa . Yana tubomo ! Neneeke oila komo lapamo yana bantile doikoo tembodoo yana modaano doi Galilea ,
42024007	baikon ' Manusia Napau sio nasinalakanggon doi mian mobaladosa , maka nasinempanggon , tukon oloyo kotoluno yana naikon tubo . ' "
42024008	Maka do boi-boinedoila neneekemo Yesus nabantil-bantilan .
42024009	Salataa lapa abali doi kibuloo , yanila basalitakene sasaibino domo tealidoo doi songulo meeng kolasul tukon sasaibino kopololaing bailong .
42024010	Boi-boine mo popitoikene sasaibino doiya doi Yesus napololaing-pololaing , doiyamo : Malia Magdalena , Yohana tukon Malia Yakobus tinano , tukon boi-boine bailong mo polaing-laing tukon yanila .
42024011	Bai do lasul-lasuloo aanggene do boi-boinedoo tongo basalitakene komo aki-akiyo . Yanila aki namangangga do boi-boinedoo nasalita .
42024012	Bai Petulus bangun tukon obuleng doi kibuloo . Maka tootuku yana kitayo doi lalom , maka kitayo tongo toik pabalun idoo . Petulus masaingding tuuno , maka mule tukon badaang kopasadai doi noano lalomo tentang oila komo lapamo teali .
42024013	Doi oloyodoo koidan , lua komian Yesus napololaing daano moampakon doi meeng kodesa kosamhuno Emaus , uga-ugaate songulo meeng kokilo kona kodoon doi Yelusalem .
42024014	Yanila basalita doi naampakonan tentang sasaibino kokadadian mo lapamo teali .
42024015	Daano yanila mobasa-basalita tukon popikilikene , Yesus lubat susuungo maka ampakon polaing-laing yanila .
42024016	Yanila kitayo Yesus , bai daano komeeng komo kubaiyo yanila aki natingoniiyo yana .
42024017	Maka Yesus bantile , " Oilakai kopo binisalakon doi loloon tangano nia ? " Yanila tade tukon dudusoila mosusa .
42024018	Maka daano komeeng komian doi yanila , kosambuno Kleopas , mansadai doi Yesus , " Tama kai komeeng komian molubat-lubaton doi Yelusalem mo aki natoiyo komo teali doibundu-bundu nia ? "
42024019	" Oila komo teali ? " Yesus sadaiyo . " Kokadadian mo teali tukon Yesus , mian doi Nasaletoo , " yanila timbiliyo . " Yana nabi ; kona bantil-bantilan tukon nakokubai-kokubai balakuasa tuuno - mau manulut Mian Bisa napokita mau doi sasaibino komian napokita .
42024020	Imam-imam kapalano tukon nda katua-katua salakanggene yana sulano nainukum mate , tukon yanila sempanggene !
42024021	Banggokai kami moinikene baikon yanamo komo bebaskanggene ko Islael ! Tukon oloyo nia oloyo kotoluno salataa do langgedoo natealian .
42024022	Daano koidan , kobubulaa koboine tambikon doi kami lapamo kubaiyo kami ngginggim . Dodowa tuuno yanila ampakon doi kibul ,
42024023	bai yanila aki napososuunggene kobadano imbali . Maka yanila abali tukon bantile baikon yanila kitayo komalaekat , tukon do malaekat-malaekatoo bantile baikon Yesus tubomo .
42024024	Bubulaa komian doi kami maka ampakon doi kibuloo tukon laate baikon oila do boi-boinedoo nabinantil bunomo doiya , tongo yanila aki nakitayo Yesiis . "
42024025	Maka Yesus bantile doi yanila , " Komuyu bisa molongas ! Todudul komuyu akiyo kopo paangga sasaibino komo lapamo nabi-nabi bantile !
42024026	Bolikon kai ko Tomundo Pasalamat sio natoupiyo looluk kosusaanoo , maka nasodo laate kona monondokan ? "
42024027	Doibundu Yesus salitaikene doi yanila komo totulis doi Kitab Moliyous lalomo mokonoiyo kobutongo , tambuun doi buku-buku Musa tukon buku-buku nabi-nabi .
42024028	Sambuno buno doiya yanila loolanimo dokampungoo yanila moompokoniiyo . Yesus okitaikene uga-ugaat yana ampakon banggadudul ;
42024029	bai yanila taane . " Dungolo doi mai lipu , " yanila bantile doi yana , " diabudodoo loolanimo kona popookan tukon koidan tambuuno kalipookan . " Maka Yesus usok sulano namoolo doi napo tampatoo .
42024030	Doi tembo yanila polaing osulang kaan , Yesus mangala loti , balasyukuul doi Mian Bisa , bisi-bisiliyo do lotidoo tukon limano , maka beekene doi yanila .
42024031	Doibundu yanila toiyo banggo doiya Yesus . Bai yana lapuso doi yanila napokita .
42024032	Yanila pobantikon meeng tukon doi bailong , " Bolikon kai nda lasaiyo konoanggita buno toduap , salataa yana basilingan tukon kita doi loloon tangano tukon salitayo ko Kitab Moliyous nabantilan doi kita ? "
42024033	Doiya kotembono koidan yanila kokondong maka abali doi Yelusalem . Imbali yanila laate domo songulodoo meeng Yesus napololaing daano mo pototongi tukon bailong .
42024034	Yaniladoo bantile , " Takainomo bisa ko Temeneno lapamo tubo koidan ! Yana lapamo okitakene kobutongo doi Simon ! "
42024035	Yesus napololaing domo luailadoo mo sodo lubat maka basalitakene yanila napangalaman doi ampakonan tangano , tukon bulaando yanila natingoniiyano ko Temeneno doi tembo yana mobisi-bisiliyo koloti .
42024036	Daano yanila mobasalita , sosinggoton Yesus susuungo kokondong doi yanila tanga-tangano tukon bantile , " Kinatauwan komuyu ! "
42024037	Yanila ngginggim tukon matakut , sabab yanila aanggene kitayo kosetan .
42024038	Bai Yesus bantile , " Bulaando komuyu momatakut ? Bulaando doi noamuyu lalomo daano mobalasaak ?
42024039	Kitayo kolimanggu tukon kitayo koainggu . Potoiyo , baikon yakumo nia ! Taape tukon palatikanggene , sabab kosetan akiyo kosailo tukon bukuno , buno komuyu kitayo doi yaku . "
42024040	Yesus bantile buno doiya tukon okitakene doi yanila kolimano tukon aino .
42024041	Tukon yanila akiyoon namangangga , sabab todudul laba tukon masaingding , Yesus mansadai doi yanila , " Oilakai komuyu daano kopoo kinaan dimbaa ? "
42024042	Yanila beekene doi yana meeng koikan patolo mosininanga .
42024043	Yesus alayo do ikanoo maka kaane doi yanila salaano .
42024044	Sala lapa doiya yana bantile doi yanila , " Naiyamo kolangge-langgeno mo lapamo yaku babotilanggene doikoo salataa yaku daano mopolaing-laing tukon komuyu : baikon komeeng kolangge mo totulis tentang yaku doi Musa nabuku-buku lalomo , nabi-nabi , tukon Mazmul , sio nateali . "
42024045	Doibundu Yesus bukayo yanila napikilan sulano naalatiyo ko Kitab Moliyous namakisuut .
42024046	Maka yana bantile doi yanila , " Doi Kitab Moliyous lalomo totulis baikon ko Tomundo Pasalamat sio nasakisaa tukon sio natubo koidan doi matean doi oloyo kotoluno .
42024047	Koidan baikon tongo Tomundo Pasalamat sambunodoo siokai napinolonggon doi sasaibino kobanggapi baikon kobanggapi sio nabadodoloon , tukon baikon ko Mian Bisa ompuniyo kolalim . Tukon do bilitadoo sio napinoobosiikon tambuun doi Yelusalem .
42024048	Komuyumo kai kona sakisii-sakisii doi sasaibinodoo .
42024049	Tukon yaku susuunggu naikon kapatuwo doikoo oila komo lapamo Tama paladandikene . Bai komuyu sio potataap montotiili doi kota nia polong ko Mian Bisa nakuasa liputiyo komuyu . "
42024050	Salataa lapa doiya Yesus babayo yanila tobuat doi kota polong doi Betania . Idoo yana tidekene kolimano , maka balakaatiyo yanila .
42024051	Daano yana mokubaiyo doiya , yana tobingkato doi sulugaa , maka pobabandakon yanila .
42024052	Yanila totuku sosubaiyo yana , doibundu abali doi Yelusalem tukon noanoila mo laba tuuno ,
42024053	tukon banggadudul nggaa-nggaale ko Mian Bisa doi Temeneno Nabonua .
43001001	Tumbe-tumbeno , kodunia akiyoon natinealikon , Bantilan anomo . Bantilanoo ano polaing Mian Bisa tukon do Bantilanoo meengomo ko Mian Bisa .
43001002	Doi tumbeno yana polaing ko Mian Bisa .
43001003	Sasaibino kona tinealikon lolo doi yana , tukon sasaibino komo daano , akiyo kolangge meeng motinealikon moakiyo yana .
43001004	Bantilanoo tuboan uuno , tukon tuboan mobeena madialan kobanggapi .
43001005	Madialanoo diyoliiyo kokalipookan lalomo , tukon kalipookanoo aki nanggoola posoiyo .
43001006	Lubato komian Mian Bisa mo bintekene , Yohanes kosamhuno .
43001007	Yana lubat babotilanggene do madialanoo , sulano sasaibino komian anggayo .
43001008	Yana susuungo bolikon do madialanoo , yana tolongo babotilanggene .
43001009	Madialan motalakana lubat doi dunia mo diyoliiyo kobanggapi sasaibino .
43001010	Bantilanoo daano doi dunia , dunia tinealikon lolo doi yana , bai kodunia aki natingoniiyo yana .
43001011	Yana lubat doi nalipu susuungo bai napolipuiyan aki natalimayo yana .
43001012	Mau nadaano komian mo talimayo yana tukon mangangga doi yana ; yanila binee haak nateali Mian Bisa napau ,
43001013	mo sinuung bolikon doi banggapi , sabab do tuboanoo moboolu doi Mian Bisa kona luwean .
43001014	Do Bantilanoo tealimo banggapi , yana dungolo doi kita , tukon kita lapamo kitayo kona babasalan kona kuasa . Kona babasalanoo yana talimayo alaku Tama napau momeeng . Lolo doi yana kita kitayo ko Mian Bisa tukon naseang doi kita .
43001015	Yohanes lubat buno nasakisii , yana babulitakanggene : " Naiyamo yana yaku mo bantilemo : Yana naikon lubat doibundu bai lobian kona kuasa doi yaku , sabab akiyoon nadaano yaku , yana daanomo . "
43001016	Yana daano kona seang ; akiyo kona belentian , yana balakaatiyo kita .
43001017	Ko Temeneno naatulan kita talimayo doi Musa . Bai ko Mian Bisa naseang tukon namonondokan inokitakonggon lolo doi Yesus Klistus .
43001018	Akiyoon nadaano komo kitayo ko Mian Bisa , tolongo Tama napau momeeng , mo buno pokakana Tama tukon pomeenggon tuuno doi yana . Doiyamo kona batokitaan Tama doi kita .
43001019	Pamalenta Yahudi doi Yelusalem mobintokon imam-imam tukon Lewi miano naampakon doi Yohanes tukon namansadaikene doi yana , " Ikoo naiya indee miano ? "
43001020	Yohanes mangaku tukon tutuu , " Yaku bolikon Tomundo Pasalamat . "
43001021	" Kalu buno doiya , ikoo indee miano ? " yanila sadaiyo . " Kai ikoo Elia ? " " Bolikon , " Yohanes napotimbili . " Kai ikoo meeng konabi , " yanila sadaiyo koidan . " Bolikon , " yana timbiliyo .
43001022	" Kalu buno doiya , bantikene doi kami indee miano ikoo nia , " yanila bantile , " sulano kami nggoola beena potimbili doi mian mo bintekene kami . Indee komu bantilano kobutomu susuumu ? "
43001023	Yohanes timbiliyo , " Yakumo nia Nabi Yesaya nabinantil : ' Mian mo pelenggene doi padang lalomo : Keseayo ko Temeneno naloloon . ' "
43001024	Falisi miano na mian-mian binitokon
43001025	mansadai , " Kalu ikoo bolikon Tomundo Pasalamat , bolikon Elia , bolikon koidan meeng konabi , bulaando ikoo momansau mian ? "
43001026	Yohanes timbiliyo , " Yaku mansau mian tukon paisu . Bai doi tulamuyudoo daano komian komuyu akipo tingoniiyo .
43001027	Yana lubat doibundu tukon yaku , bai nasapatu aloso yaku aki nanggoola bukayo . "
43001028	Sasaibino doiya kona tealian doi Betania , doi Paisu Yoldan taalikon oloyo nasumbotan Yohanes namansauan mian .
43001029	Modoakon kooloyo , Yohanes kitayo Yesus lubat doi yana . Maka Yohanes bantil , " Pokitayo ndaiyamo ko Mian Bisa na Domba Pauno mo telese kobanggapi nalalim doi dunia .
43001030	Yanamo daku binantiloo naikon lubat doi bundukon doi yaku , bai lobian kona babasalan doi yaku , sabab akiyoon kusosuung yana daanomo .
43001031	Akiyoon , yaku toiyo indee miano yanadoo . Baanggon yaku lubat mansau mian tukon paisu sulano kobangsa Islael tingoniiyo yana . "
43001032	Yohanes koidan pelenggene nabilita nia , " Yaku kitayo ko Mian Bisa Na Loh obulus buno tomisi lapatiing doi timbu maka dungol doi bunggono .
43001033	Doiya kosinggatoo yaku akiyoon kutoiyo indee yana . Bai Mian Bisa bintekene yaku sauwo tukon paisu lapamo bontiikene doi yaku , ' Kalu ikoo kitayo ko Mian Bisa Na Loh obulus , maka dungol doi meeng komian , yanamo naikon komo mansau tukon Mian Bisa Na Loh . '
43001034	Yaku lapamo kitayo susuunggu , " Yohanes bantile , " tukon yaku pelenggene kobantilan baikon yanamo ko Mian Bisa Napau . "
43001035	Modoakon kooloyo Yohanes daano doi lipudoo koidan tukon lua kona pololaing .
43001036	Sambuno yana kitayo Yesus alon , yana hantile , " Pokitayo ! Naiyamo ko Mian Bisa na Domba Pauno . "
43001037	Yohanes napololaing molua lengele bantil-bantilanoo , maka ampakono lainge Yesus .
43001038	Yesus mbaleng doi tonggulungo , tukon kitayo yanila daano molainge yana . Yana mansadai , " Oila komuyu nainumbolii ? " Yanila timbiliyo , " Labi , naando Labi nadungolan ? " ( Silingan ' Labi koalatino gulu . )
43001039	" Mai pokitayo , " Yesus bantile . Yanila ampakon tukon yana mokitayo inaando kona dungolan . Doiya kosinggatoo batong sangkap kinobiano . oloyodoo yanila podungoli yana .
43001040	Daano komeeng doi mianoo molua mo lapamo mondongolii oila Yohanes nabinantiloo tukon doibundu ampakon lolainge Yesus , doiyamo Andelias , Simon Petulus utuso .
43001041	Soisobiton Andelias unggoliiyo Simon , utusodoo , tukon bantile doi yana , " Kami lapamo pososuung tukon Mesias ! " ( Mesias pokakana Klistus , doiyamo : Tomundo Pasalamat . )
43001042	Andelias antekene Simon doi Yesus . Yesus sumboliyo Simon , maka bantile , " Ikoo Simon , Yona napau . Ikoo naikon sinombuikon Kefas . " ( Kefas pokakanamo Petulus , koalatino : batu bunggo . )
43001043	Modoakon kooloyo Yesus tatukenemo sulano ampakon doi Galilea . Yana pososuung tukon Filipus , tukon bantile doi yana , " Mai laingaku ! "
43001044	Filipus . kona lipu doi Betsaida , doiyamo Andelias tukon Petulus nadungolan .
43001045	Filipus pososuung tukon Natanael maka nabantile doi yana , " Kami lapamo pososuunggene domianoo Musa mo bantile doi Mian Bisa na Buku Ukum lalomo , tukon nabi-nabi mo babulitakanggene . Yanadoo Yesus doi Nasalet , Yusuf napau . "
43001046	Bai Natanael timbiliyo , " Moolakene kai kolangge meeng monondok lubat doi Nasalet ? " " Mai kitayo susuumu , " Filipus timbiliyo .
43001047	Yesus kitayo Natanael lubato , maka bantil doi yana , " Kitayo , ndaiya Islael miano motutuu . Akiyo kona kala doi yana . "
43001048	" Bulaando Tama tingoniiyo yaku ? " Natanael sadaiyo Yesus . Yesus timbiliyo , " Akiyoon Filipus nauange ikoo , yaku kitayomo ikoo doi kayung taepa uunodoo . "
43001049	" Tama Gulu , " Natanael bantile , " Tama daano Mian Bisa Napau ! Tama kai ko Tomundo bangsa Islael ! "
43001050	Yesus bantile , " Ikoo mangangga tongo sabab yaku bantile baikon yaku lapamo kitayo ikoo doi taepa uunodoo ? Langge-langge mo lobian mododoon lobian babasal naikon ikoo kitayo ! "
43001051	Yesus bantile koidan , " Bisa , anggayomo , ikoo naikon kitayo kotimbu tobuka , tukon ko Mian Bisa namalaekat-malaekat liba obulus doi Manusia Napau . "
43002001	Lua kopopook koidan daano kolamean osowaanan doi kota Kana doi Galilea , tukon Yesus tinano daano idoo .
43002002	Yesus tukon napololaing-pololaing inuang doi lameanoo .
43002003	Sambuno kosuka kabuso , kotinano bantile doi Yesus , " Yanila kobuso kona suka . "
43002004	Yesus timbiliyo , " Tina inai mosumboliiyo yaku . Akiyoon napolong kotempono yaku mookitakene kobutonggu . "
43002005	Bai Yesus tinano bontiikene kolombonua , " Pokubaiyomo indee kona binantil doi komuyu . "
43002006	Idoo daano noom kogumbang mo inabos sulano komian nabakumosi loloiyo koadat Yahudi miano . Do gumbangoo koantoko meeng-meeng uga-ugaatene sakat kolitel .
43002007	Yesus bonti-ikene doi lombonua-lombonuadoo , " Poontokiyo do gumbang-gumbangoo tukon paisu . " Yanila ontokiyo polong moono .
43002008	Maka Yesus bantile doi yanila , " Diabudodoo mangala paisudoo soisik tukon babakene doi mokatuaiyo lameanoo . " Yanila babayomo paisudoo doi mokatuaiyo kolamean ,
43002009	tukon yana tamise dopaisudoo mo tealimo suka . ( Yana aki natoiyo doiyaa do sukadoo tolongo nalombonua mobatune do paisudoo komo toiyo . ) Maka mokatuaiyo lameanoo koolaniyo babaabudoo malane ,
43002010	maka nabantile doi yana , " Sidutu komian tabayo kona suka mo monondok tuuno loolukon tukon kalu komian molubat lungguwono momonginum , maka nasodo kosuka mo meele . Bai Utus mangabos suka mo monondok tuuno polong budodoiya ! "
43002011	Doiyamo komo minasaingdinggon tumbeno Yesus naki-nubai . Yana kubaiyo doiya doi Kana doi Galilea . Tukon nakokubaidoo yana okitakene kona babasalan . Maka kona pololaing-pololaing anggayomo yana .
43002012	Sambuno lapa doiya Yesus ampakono doi Kapelnaum polaing-laing tukon tinano , utus-utuso tukon pololaing-pololaingoo . Yanila dungol indaa moimoiya kooloyo kona kalumbit .
43002013	Sambuno oloyo Babasal Paskah Yahudi lolanimo , Yesus ampakono doi Yelusalem .
43002014	Temeneno Nabonua doi Yelusalem Yesus laate komian momabalukon saapi , domba , tukon tomisi lapatiing ; tukon mian paisoboli doy osulang idoo .
43002015	Yesus mangala meeng koalos pongumbas maka siikayo sasaibino do iyayonoo , mau domba tukon saapi , doi Temeneno Nabonua lalomo . Domianoo mo paisoboli doy nameda-meda yana anggalaupe tukon kona podoy tasabukon doi yayaa .
43002016	Maka yana bantil doi mianoo momabalukon tomisi lapatiing , " Bingkate sasaibino naimbaa . Inai potealikene ko Tamanggu Nabonua pobolukiyan ! "
43002017	Maka kona pololaing-pololaing neneeke naikon koayat Kitab Moliyous nia , " Daku seang motuuk doi mu Bonua , oh Mian Bisa , suayo konoanggu . "
43002018	Pamalenta Yahudi miano apese Yesus , yanila bantile , " Soba kubaiyo komu kuasa moinaanggon motokita doi kami baikon ikoo daano komu haak mokubaiyo buno doiya . "
43002019	Yesus timbiliyo , " Polopoyomo na Bonua nia tukon tembo tolu kooloyo yaku kekendengemo koikoidan . "
43002020	Maka yanila bantile , " Sangkap kolono noom kotaum kona binangunan Temeneno Nabonua nia , tukon ikoo kuwotiyo kekendenge koidan tolongo tolu kooloyo ? "
43002021	Bai Temenenodoo Nabonua Yesus naminakisuutoo doiya butongo susuungo .
43002022	Sambuno lapa doibundu , Yesus inotuboimo doi namatean , kona pololaing neneekemo baikon do langgedoo lapamo yana bantile . Jadi yanila anggayomo indee komo totulis doi Kitab Moliyous lalomo tukon indee komo lapamo Yesus bantile .
43002023	Yesus daano doi Yelusalem doi tembo Lamekanano ko Paskah , badaang komian momaangga doi yana sabab minasaingdinggon yana nakinubai .
43002024	Bai Yesus susuungo aki naanggayo yanila sabab yana ontingoniiyo komian sasaibino .
43002025	Aki napalaluu mian mebee katalangan doi yana kaliangano indemo , sabab yana susuungo toiyo oila komo daano doi banggapi noano lalomo .
43003001	Daano komeeng komian balakaikene koagama doi Falisi miano kosambuno Nikodemus .
43003002	Daano kopopook meeng yana lubat doi Yesus tukon bantil , " Tama Gulu , kami toiyo Tama Mian Bisa nasosumbolii . Sabab akiyo komeeng komian monggoola mongkubai langge meeng mososibong mo buno Tama nakinubai , kalu Mian Bisa aki nalolainge yana . "
43003003	Yesus timbiliyo , " Poanggayomo , akiyo komeeng komian moteali Mian Bisa namian , kalu yana aki nasinuung koikoidan . "
43003004	" Bulaando komian mobabasalo monggoola kai sinuung koidan , " Nikodemus bantile doi Yesus , " Moola kai yana usok koikoidan doi tinano tiano lalomo maka nasinuung koidan ? "
43003005	Yesus timbiliyo , " Bisa tuuno daku bantilan nia : kalu mian aki nasinuung tukon paisu tukon Mian Bisa Na Loh , do mianoo aki nateali Mian Bisa namian .
43003006	Kobanggapi motubo doi dunia sinuung tukon doi tama-tinanggita , bai kalu doi eala lohani kita sosuung tukon Mian Bisa Na Loh .
43003007	Inai masaingding kalu yaku bantile : komuyu sasaibino sio posinuung koidan .
43003008	Kombombuul napuul inaando kona mongiasan ; kita lengele kona lalo , bai aki nda toiyo kona lubatan tukon inaando kona tausan . Bunomo lakon doiya tukon mian mo sinuung tukon Mian Bisa Na Loh . "
43003009	" Bulaando doiya nggoola nateali ? " Nikodemus mansadai .
43003010	Yesus timbiliyo , " Ikoo gulu doi Islael ; bulaando ikoo aki mutoiyo ?
43003011	Anggayomo : kami basilingan tolongo oila kaliangano kami mo toiyo , tukon kami mebee bantilan tolongo oila komo lapamo kami kitayo ; bai komuyu aki poyase talimayo komai bantilan .
43003012	Komuyu aki poanggayo kalu yaku hasalitakene doi komuyu kolangge-langge nai dunia nia ; bulaando komuyu monggoola anggayo , kalu yaku basalitakene doi komuyu kolangge-langge doi sulugaa ?
43003013	Akiyo komeeng komian monggoola liba doi sulugaa , tolongo yana mo obuluso doi dunia , doiyamo Manusia Napau .
43003014	Bunomo pokakana Musa molibakene kobinda tambaga doi meeng kokayung batango doi padang lalomo , bunomo lakon doiya Manusia Napau sio nalinibakon ,
43003015	sulano sasaibino komian mo maangga doi yana malaat tuboan mobisa tukon posidutukon . "
43003016	Tobikon Mian Bisa namamaasikanano kobanggapi nai dunia nia , tobikon yana beekene kona na Pau mo meeng sulano doi inde-indee komiano komaangga doi yana aki nasilaka , bai malaat tuboan mobisa tukon posidutukon .
43003017	Mangaani Mian Bisa kapatuwo kona Pau bolikon sulano naukume kodunia nia , bai sulano nasalamatene .
43003018	Mian mo anggayo doi yana aki nainukum , bai mian mo aki namaangga lapamo Mian Bisa ukume , sabab yana aki naanggayo ko Mian Bisa Napau mo meeng .
43003019	Yana tinuntut luwedoi langge nia : Madialanoo lapamo lubat doi dunia , bai kobanggapi tolongo yase kokalipookan maka baino doi madialan , sabab yanila nakokubai lokis .
43003020	Doi memeeng komian mo mongkubai lokis , mosikitene komadialan ; yana aki nayase lubat doi namadialanan , sulano kona kokubai mo lokis aki natotingonii .
43003021	Bai komian mo loingiyo ko Mian Bisa namongiasan , lubat doi namadialanan sulano nateali tokita oila kona kinubaidoo doiya daano pokokonoi ko Mian Bisa namongiasan .
43003022	Sala buno doiya Yesus tukon napololaing-pololaing ampakono doi Yudea . Yana dungol indaa moimoiya kotembo kona kalumbit tukon yanila mansau mian .
43003023	Doiya kosinggatoo Yohanes akiyoon nausok doi talunggu . Yana mansau mian doi Ainon , aki namododoon doi Salim , sabab indaa daano mobadaang kopaisu . Mian-mian lubat doi yana , tukon yana sauwo yanila .
43003024	
43003025	Moimoiya Yohanes napololaing tambuuno ponggeeleki tukon Yahudi miano naatulan kaliangano babilisiian butong .
43003026	Yanila ampakon doi Yohanes , tukon bantile , " Tama Gulu , kai Tama daano moneneeke komian mo pololaing Tama doi Paisu Yoldan semheleng , mo Tama otudoikene doi kami lolukonoo ? Yana diabudodoo momansau mian koidan , tukon sasaibino komian ampakon doi yana ! "
43003027	Yohanes timbiliyo , " Kobanggapi aki namoola malaat langge-langge kalu Mian Bisa aki nabeekene doi yana .
43003028	Komuyu susuungo lapamo lengele yaku mobantile , ' Yaku bolikon Tomundo Pasalamat . Yaku sinumbolii poloolukoni yana . '
43003029	Babaabu boine daano babaabu malane koona . Babaabu malane nasobat tolongo kokondong nggaupe yana tukon mondongolii , tukon sanaang molongol babaabu malane nalalo . Bunomo koidan tukon yaku . Diabudodoo yaku sanaang tuuno .
43003030	Yanamo komo palaluu tuuno , tukon yaku kinduungo napalaluu . "
43003031	Komo lubat doi babo liisiyo sasaibino . Komo lubat doi dunia tongusokon dunia miano , tukon basalita tolongo langge-langge doi dunia . Yana mo lubat doi babo liisiyo sasaibino .
43003032	Yana basalita tolongo langge mo lapamo kinita tukon linongol , bai akiyo komeeng komian moanggayo kona bantilan .
43003033	Mian mo anggayo doi nabantilanoo , anggayo baikon ko Mian Bisa bisa .
43003034	Sabab komian Mian Bisa mo bintekene pelenggene ko Mian Bisa nabantil-bantilan , sabab ko Mian Bisa Na Loh lapamo bineekon totubo doi yana .
43003035	Tama seange kona Pau , tukon lapamo beekene sasaibino kona kuasa doi yana .
43003036	Mian mo maangga doi Yesus naikon yana malaat tuboan mobisa tukon posidutukon . Bai komian mo aki naloingiyo Yesus aki namalaat tuboan . Yana Mian Bisa ukume sidutu polong posidutukon .
43004001	Falisi-falisi miano lengele baikon Yesus malaat tukon mansau mian lobian badaang pololaing tukon mololainge Yohanes .
43004002	( Kona bisaan Yesus susuungo aki namansau mian tolongo napololaing-pololaing . )
43004003	Sambuno Yesus toiyo baikon ko Falisi-falisi miano lapamo lengele do halloo , yana ampakon doi Yudea abali doi Galilea .
43004004	Doi naampakonan yana sio naloloiyo ko Samalia .
43004005	Maka Yesus polongo doi meeng kokota doi Samalia kosamtmno Sikhal , aki namododoon doi lipudoo lolukon Yakub mobeekene kona pau Yusuf .
43004006	Idoo talaat Yakub nabubung . Yesus pakadak tuuno sabab naampakonan , tobikon doiya yana osulang doi bubungoo bibilo . Doiya kosinggatoo ugaate batong songulo lua suun kooloyo ,
43004007	tukon Yesus napololaing-pololaing lapamo ampakon doi kota yanila mongoli kinaan . Boobus doiya meeng koboine Samalia lubat matambuk paisu . Yesus bantil doi yana , " Tina , momoola kumangkabi monginum ? "
43004008	
43004009	Boinedoo Samalia timbiliyo , " Tuan Yahudi miano , yaku Samalia miano ; bulaando Tuan mangkahi monginum paisu doi yaku ? " ( Sabab ko Yahudi miano akiyo kopotodulian tukon Samalia miano . )
43004010	Yesus timbiliyo , " Kalu naikon ikoo toiyo ko Mian Bisa napebee tukon indee komo mangkabi monginum paisu doikoo , tantu ikoo susuumu mangkabi monginum paisu doi yana , tukon yana naikon beena ikoo paisu tuboan . "
43004011	Boinedoo bantile , " Tuan akiyo komu patambuk , naiya bubungia atean tuuno . Inaando Tuan komu malaatan paisu tuboan ?
43004012	Yakub , tamanggami natauwa , mobeekene kami nabubungia . Yana susuungo mangala napaisu ininum naimhaa ; bunomo lakon kona labuk-labuk tukon naiyayon piniala . Kai Tuan aanggene Tuan lobian babasal tukon Yakub ? "
43004013	" Mian monginum napaisu nia yana molou koidan , " Yesus nabantilano ,
43004014	" bai komian mo monginum kopaisu naikon yaku mobeekene , aki naikon namolou koidan sidutu-posidutukon . Sabab kopaisu yaku naikon mobeekenedoo teali paisu matano doi butongo lalomo mo lomba sumbot tukon beena tuboan doi yana mobisa tukon posidutukon . "
43004015	Boinedoo bantile , " Tuan , beena yaku paisudoo , sulano yaku akimo kumolou koidan ; tukon akimo napalaluu kuabali naimbaa mangala paisu . "
43004016	" Ampakono , uange komu langkai maka muabali naimbaa , " Yesus bantile .
43004017	" Yaku akiyoon nadaano daku langkai , " boinedoo napotim-bili . " Bisa kaha komu bantilan , " Yesus napotimban .
43004018	" Sabab ikoo osowaano lima luunggon , tukon komalane mupodungolian bolikon mulangkai . "
43004019	" Diabudodoo yaku toiyo Tuan meeng konabi , " boinedoo nabantilano .
43004020	" Komai tulunan sosubaiyo ko Mian Bisa nai bunggul nia , bai Tuan natulunan bantile baikon tolongo doi Yelusalem kolipu komian nasosubaiyano ko Mian Bisa . "
43004021	" Anggayomo , " Yesus bantile doi yana , " meeng kotembo naikon komian sosubaiyo Tama , bolikono nai bunggul nia , tukon koidan bolikon doi Yelusalem .
43004022	Komuyu Samalia miano sosubaiyo kolobo mo aki potingoniiyo , bai kami Yahudi miano sosuba doi Yesus kami mo tingoniiyo , sabab kokasalamatan lubat doi Yahudi miano .
43004023	Bai kotempono naikon nalubatan , lapamo lubat , baikon tukon Mian Bisa Na Loh nakuasa kobanggapi naikon sosuba doi Tama doiyamo Mian Bisa mo bisa pokakana kona mongiasan Tama .
43004024	Sabab ko Mian Bisadoo Na Loh , tukon tolongo nakuasa Mian Bisa Na Loh ko mian-mian nggoola sosubaiyo Tama bunomo lakon yana daano . "
43004025	Boinedoo bantile doi Yesus , " Yaku toiyo Tomundo Pasalamat ( mo sinombuikon Klistus ) naikon lubat . Kalu yana lubat , yana bontiikene doi kita sasaibino kolangge doi kita . "
43004026	" Yakumo naiya , " Yesus bantile , " yakumo diabudodoo pobasalitai tukon ikoo . "
43004027	Doiya kosinggatoo Yesus napololaing-pololaing abalimo . Yanila masaingding mokitayo Yesus pobasalitai tukon meeng koboine . Bai akiyo mau nabaino meeng komian doi yaniladoo mo mansadai doi boinedoo , " Tina indee komu palaluu ? " kai mo mansadai doi Yesus , " Bulaando Tama pobasalitai tukon do boinedoo ? "
43004028	Maka boinedoo tinggalemo kona gumbang idoo maka naobuleng doi kota tukon babotilanggene doi mian-mianoo indaa .
43004029	" Mai pokitayo komian mo bantikene yaku sasaibino kolangge mo biasa yaku kubaiyo . Kai yanamo do Tomundo Pasalamatoo ? "
43004030	Maka dopai mian-mianoo tinggalemo konapo kota maka ampakono doi Yesus .
43004031	Singgat doiya napololaing-pololaing tobiyo Yesus mokaan . " Tama Gulu , " yanila bantile , " mai kaano . "
43004032	Bai Yesus timbiliyo , " Daano kokinaan doi yaku mo aki po toiyo . "
43004033	Maka dona pololaing-pololaing yanila posadaimo , " Kai daano komian mobabakene kokinaan doi yana ? "
43004034	Maka Yesus bantile , " Daku kinaan doiyamo tolongo loloiyo kona mongiasan bintekene yaku , tukon alapayo kolimang mo bineekon doi yaku .
43004035	Komuyu bantile , ' Baimo sangkap kobituwon laatemo kobapupuian . ' Bai yaku bantile doikoo : Pombalenge koasi labuwedoo mo sonimo , laatemo kona pinupuian .
43004036	Komian mo bapupui tambuuno talimayo kona tambo tukon pototongikene kona hasil motuuk doi tuboan mo bisa tukon posidutukon . Maka komian mo masabukon tukon mian mo bapupui moola balasanaang posinggat-singgat .
43004037	Nasosombotiya bisa koidan , ' Komeeng masakakon kobailong bapupui . '
43004038	Yaku bintekene komuyu moampakon bapupui doi asi mo aki pomolimang ; komian bailong balimango indaa , tukon komuyu mantalima koutungo doi yaniladoo nalimang . "
43004039	Badaang ko Samalia miano mondoong doi kotadoo momaanggamo Yesus , sabab do boinedoo bantile , ' Yana bantile doi yaku sasaibino kolangge mo biasa yaku kubaiyo . '
43004040	Samhuno dopai Samaliadoo miano pososuung tukon Yesus , yanila kabiyo tukon sabole-bole sulano yana nandoong tukon yanila . Jadi Yesus ndoong idoo lua kooloyo kona kalumbit .
43004041	Boobus doibundu lobian badaang koidan komian momaang-ga doi Yesus sabab oila kona inotunggulikon susuungo doi yanila .
43004042	Yanila bantile doi boinedoo , " Kami maanggamo diabu-dodoo , bolikon koidan sabab oila doikoodoo mubinontiikon doi kami , bai kami susuunggami lapamo molongol yana , tukon kami toiyo baikon yanamo ko Pasalamat dunia . "
43004043	Sambuno lua kooloyo kona ndoongan doi Sikhal , Yesus ampakon doi Galilea .
43004044	Yesus susuungo lapamo bantile , " Meeng konabi aki nainodotii kalu doi nalipu susuungo . "
43004045	Bai sambuno Yesus polong doi Galilea ko mian-mian indaa talimayo tukon sanaang konoano , sabab yanila daano doi Yelusalem doi oloyo Babasal Paskah , tukon yanila lapamo kitayo sasaibino Yesus nakinubai .
43004046	Ooihmulu Yesus abalimo doi Kana doi Galilea , indaamo yana namoboliian paisu teali suka . Doi kotadoo daano komeeng kopagawe pamalenta , kona pau anoon momasakit doi Kapelnaum .
43004047	Sambuno yana ndongoliiyo Yesus molubato doi Galilea lengget doi Yudea , yana ampakon doi Yesus tukon kabiyo Yesus nalubat doi Kapelnaum sulano naaline kona pau mo kabimo mate .
43004048	Yesus bantil doi pagawe pamalentadoo , " Kalu komuyu aki pokitayo komo minasaingdinggon , komuyu aki pomaangga . "
43004049	" Tuan , " pagawe pamalentadoo timbiliyo , " mosobit lubat moakiyoon daku pau namate . "
43004050	Yesus bantile doi yana , " Ampakono , komu pau tangalino . " Do mianoo anggayomo Yesus nabantilan , maka yana ampakon .
43004051	Doi loloon tanga kona peleleani-peleleani ndobotiyo yana tukon bontiikene , " Tuan napau tangalino . "
43004052	Maka yana mansadai doi yanila batong bulaa do paudoo natambuunan tangalin . Yanila timbiliyo , " Kolubabi ugaatene batong meeng suun kooloyo kona maligoot lapus . "
43004053	Maka do paudoo tamano neneeke baikon doiyamo kona posinggatan Yesus nabontiikanano yana , " Komu pau totobomo . " Maka yana tukon sasaibino kopulino maanggamo doi Yesus .
43004054	Doiyamo komo minasaingdinggon koluano luunggon Yesus mo kubaiyo doi Galilea sambuno yana lubat doi Yudea .
43005001	Lapa doiya daano ko Yahudi miano nalamean , maka Yesus ampakon doi Yelusalem .
43005002	Doi Yelusalem nggaup ko " Tataapon Domba " daano komeeng kopaisu , doi silingan Iblani sinombuikon Betesda . Idoo daano kolima kokombiang .
43005003	Doi kombiang-kombiangoo badaang komian masakit momoolo ; daano komo piit , daano komo pelong , tukon daano komo lapit . Yanila sasaibino montotiili do paisudoo naliaabokan .
43005004	Sabab daano kotembono Temeneno namalaekat obulus doi paisudoo lalomo nakabuke kopaisuno . Tukon mian mo seselon indee komo tumbe tulak doi paisudoo lalomo singgatoo kopaisuno daano moliabokan mian naikon tangalin indeemo kona sesel yana mo toupiyo .
43005005	Doi lipudoo daano komeeng komalane mo seselon tolu kolonomo alu kotaum kolumbito .
43005006	Yesus kitayo yana momoolo indaa , tukon toiyomo yana malumbito tuuno kona seselonan ; maka Yesus sadaiyo doi yana , " Ikoo yase mutangalin ? "
43005007	Do mianoo moseselon timbiliyo , " Tama , akiyo komian naimbaa sulano nausekene yaku nai paisu nia lalomo doi tembo paisuno modaano liabokan . Tukon nasodo kuampakon doi paisudoo , komian bailong lukono usok . "
43005008	Maka Yesus bantile doi yana , " Banguno , bingkate komu balayon tukon ampakono . "
43005009	Doiya kosinggatoo do mianoo tangalino . Yana bingkate kona balayon tukon ampakono . Doiya halloo kona tealian doi oloyo Tadean .
43005010	Tobikon doiya kopamalenta Yahudi bantile doi mianoo mo sodo tangalin , " oloyo nia oloyo Tadean . Ikoo aki nanggoola binggate komu balayon . "
43005011	Bai do mianoo timbiliyo , " Mian mo aline yaku budodoo , komo sumboliiyaku binggate daku balayon tukon ampakon . "
43005012	" Indee kai yana komo sumboliikon binggate komu balayon tukon ampakon ? " yanila mansadai .
43005013	Bai do mianoo mo lapamo tangalin kona sesel aki natoiyo indee komiano , sabab Yesus banggilapuso doi mianoo namadaangan .
43005014	Boobus doibundu Yesus pososuung do mianoo doi Temeneno Nabonua lalomo , tukon bantile doi yana , " Doiya budodoo ikoo lapamo tangalin . Inaimo momongkubai lalim koidan , sulano naaki mumataup langge mo lobian kona kulokisan . "
43005015	Maka ampakono do mianoo tukon popitoikene doi pamalenta Yahudi baikon doiyamo Yesus komo aline daku sesel .
43005016	Sambuno buno doiya yanila atambuunemo kona sakisaawano Yesus , sabab yana aline komian nasesel doi oloyo Tadean .
43005017	Bai Yesus bantile doi yanila , " Kotamanggu sidutu balimang polong naiya , tukon yaku koidan balimang . "
43005018	Bantil-bantilanoo kubaiyo kopamalenta Yahudi pololokon mounggolii loloon sulano napo akateo yana . Yanila kubaiyo doiya , bolikon tolongo sabab yana molumbaiyo koatulan agama kaliangano doi oloyo Tadean , bai koidan mangaani yana bantile baikon ko Mian Bisadoo Tamano ; koalatino yana pokakanakene kobutongo tukon Mian Bisa .
43005019	Yesus timbiliyo dopai mian-mianoo buno naiya , " Poang-gayo , Pau aki nanggoola kubaiyo inde-indee kolangge tukon nakuasa susuungo . Yana tolongo moola kubaiyo kolangge yana mo kitayo doi Tamano nakinubai . Sabab komo Tama nakinubai doiyamo koidan do Paudoo nakinubai .
43005020	Sabab Tama seseange kona Pau tukon otudoikene doi yana sasaibino kona kinubai susuungo . Tolongo Tama naikon otudoikene doi yana kokubai-kokubai mo lobian babasal koidan , polong komuyu masaingding .
43005021	Tamadoo otuboiyo komian mate , tukon beena yanila tuboan mobisa tukon posidutukon ; bunomo lakon doiya Pau mebee tuboan posidutukon doi mian mo yase nabinee tuboan .
43005022	Tama susuungo aki naukume mau indee komiano . Sasaibino kokuasa , motuuk doi baukuman lapamo heekene doi na Paudoo .
43005023	Tama kubaiyo doiya sulano sasaibino komian odotiiyo Pau pokakanamo yanila moodotiiyo Tama . Komian mo aki naodotiiyo Pau aki koidan naodotiiyo Tama mo sumboliiyo kona Pau .
43005024	Bisa tuuno daku bantil-bantilan nia : Mian mo timbikene daku bantil-bantilan , tukon anggayo doi yana mo bintekene yaku , malaat tuboan mobisa tukon posidutukon . Yana aki nainukum ; yana tongosodiimo doi matean tukon malaat tuboan .
43005025	Poanggayomo : Naikon laate kotempono - bai lapamo polong kotempono - mian momate naikon molongol Mian Bisa Napau alalo . Tukon mian mo molongol yana naikon tubo .
43005026	Pokakana Tama susuungo tuboan nalubatan , yana tealikene kona Pau tuboan nalubatan koidan .
43005027	Yana lapamo beekene doi na Pau kohaak sulano tindokiiyo , sabab yana Manusia Napau .
43005028	Inai komuyu pomasaingding polengele niiya hallia , sabab kotempono naikon lubat baikon sasaibino komian mo mate lengele koalalo ,
43005029	maka natobuat doi kibul . Mian mo lapamo mokubai monondokan naikon abali luwedoi matean tuuk doi tuboan . Bai mian mo lapamo mongkubai lokis yana tubo bai malaat ukuman . "
43005030	" Yaku aki nanggoola mongkubai oioila motolongo ku-mongiasan susuunggu . Yaku tolongo mongukum pololoi tukon Mian Bisa napobintokon . Tukon daku putusan adil , sabab yaku aki kuloloiyo daku mongiasan susuunggu , bai Tama namongiasan mo bintekene yaku .
43005031	Andeno yaku mebee bantilan motolongo tuuk doi butonggu susuunggu , do bantilanoo aki namoola inangga .
43005032	Bai daano komian bailong mo mebee bantilan motuuk doi yaku , tukon yaku toiyo dona bantilanoo bisa .
43005033	Komuyu lapamo mobintokon bito-bito doi Yohanes , tukon yana lapamo mebee bantilan mo bisa kaliangano doi yaku .
43005034	Hallia yaku bantile , bolikon sabab yaku palaluuwo kobantilan doi banggapi , bai sulano komuyu posinalamaton .
43005035	Yohanesdoo buno posi mo kolot tukon tebeaason kolaango . Tolongo aki namalumbit komuyu sanaang mantalima do laangodoo .
43005036	Bai daku bantilan lobian babasal doi Yohanes nabantilan . Oila daku kinubai budodoiya , doiya limang mo pinalentakon Tama doi yaku , natokitaan baikon Tama molapamo bintekene yaku .
43005037	Tukon Tama mo bintekene yaku koidan mebee bantilan motuuk doi yaku . Komuyu akiyoon pomolongol alalo kai mokita duduso .
43005038	Kona bantil-bantilan akiyo komo tangabos doi noamuyu lalomo sabab komuyu aki pomaangga doi yaku nabobintokon .
43005039	Komuyu palajalio ko Kitab Moliyous sabab komuyu aanggene baikon tukon eala doiya komuyu malaat tuboan mobisa tukon posidutukon . Tukon doi Kitab Moliyousoo daano mebee bantilan motuuk doi yaku .
43005040	Bai komuyu aki poyase lubat doi yaku sulano pomalaat tuboan posidutukon .
43005041	Yaku aki kumounggolii taanggaan doi banggapi .
43005042	Yaku tingoniiyo komuyu . Yaku toiyo komuyu akipo mamaasikene ko Mian Bisa doi noamuyu lalomo .
43005043	Yaku lubat tukon kuasa Tamanggu , bai komuyu aki potalimayo yaku . Bai kalu mian bailong lubat tukon nakuasa susuungo , komuyu yase talimayo yana .
43005044	Bulaando komuyu nggoola anggayo , kalu komuyu mounggolii tanggaalan doi tulamuyu , tukon aki ponggoola mounggolii tanggaalan doi Mian Bisa mo Meeng ?
43005045	Inai poaanggene yaku asalakene komuyu doi Tamanggu salaano . Tolongo komo asalakene komuyu doiyamo Musa , yanamo kopo minoinikon .
43005046	Ande-andeno komuyu anggayo doi Musa , komuyu naikon anggayo yaku sabab kaliangano yakumo yana tulise .
43005047	Bai kalu komuyu aki poanggayo indee Musa natinulis , bulaando kopoo moolaan maangga oila daku binantil ? "
43006001	Bubulaa kotembo doibundu Yesus ampakon doi Paisu Galilea sembeleng , mo sinombuikon Paisu Tibelias .
43006002	Sambuno polong indaa , badaang komian momalaing yana sabab yanila lapamo mongkita komo minasaingdinggon yana mo kubaiyo tukon aline ko mian-mian momasakit .
43006003	Yesus tolibo doi bunggul bungkokono , maka osulang idoo tukon napololaing-pololaing .
43006004	Doiya kosinggatoo loolanimo ko oloyo Babasal Paskah Yahudi .
43006005	Sambuno Yesus kitayo potikunggon , yana kitayo komian potutuundu molubat doi yana . Maka yana bantil doi Filipus , " Inaando konda malaatan bangolian kinaan , sulano sasaibino namian nia namoola kaan ? "
43006006	( Yesus lapamo toiyo indee naikon kona kinuhai , bai yana bantile buno doiya sabab yana ujio Filipus . )
43006007	Filipus timbiliyo , " Loti koolino lua kosakato kolupia aki naikon nasukup doi mian-mian nia , mau nabaino ponggidikon . "
43006008	Yesus napololaing bailong , doiyamo Andelias , Simon Petulus utuso bantile ,
43006009	" Dimbaa daano kopau-pau malane tukon lima koloti tukon lua koikan . Bai bulaando kona tealian tuuk doi mian mobadaang nia ? "
43006010	" Sumboliiyo ndaiya mian-mianoo naosulang , " Yesus bantile . Doi lipudoo daano badaang kobulung , maka dopai mian-mianoo osulango doi bulungoo - uga-ugaate daano lima koloon komian mala-malane . uDoibundu Yesus alayo do lotidoo , maka libakene konasyukuul doi Mian Bisa . Lapamo doiya yana ebe-ebesemo do lotidoo doi mian badaang . Boobus yana ebe-ebese do ikanoo tukon yanila kaan polong biya-biyai .
43006011	
43006012	Sambuno lapa kaan sasaibino yanila bobosul , Yesus bantil doi napololaing-pololaing , " Popototongikene do kinaano labino ; inai nadaano komo tangaison . "
43006013	Maka yanila pototongikene songulo lua kobois momoono kolabino do kinaano lima koloti komo kinaan doi mianoo badaang .
43006014	Sambuno mian badaangoo kitayo komo minasaingdinggon Yesus mo kubaiyo , yanila bantile , " Bisa , naiyamo ko Nabi mo minoinikon molubat doi dunia ! "
43006015	Yesus toiyo yanila yase lubat sulano pakisaayo yana teali napo tomundo . Tohikon doiya yana ampakono dampas doi lipu mobabungkukon .
43006016	Salataa kooloyo adukon kaput , Yesus napololaing-pololaing ampakono doi paisu .
43006017	Maka yanila lakit doi duanganoo pintosiiyo do paisudoo kona tuduan doi Kapelnaum . Kooloyo kalipookano bai Yesus akiyoon nalubotiiyo yanila .
43006018	Sambuno buno doiya do paisudoo tambuuno babokolan sabab mombuul makansang .
43006019	Sambuno yanila talabut ugaate limamo kai noomo kokilo kona kodoon , yanila kitayo Yesus lubat doi napo duangan tukon ampakon doi paisu bungkukono . Yanila matakut tuuno .
43006020	Bai Yesus bantil doi yanila , " Inai pomatakut , naiya yaku ! "
43006021	Maka sanaang yanila noano talimayo yana doi duanganoo , tukon doiya kosinggatoo dona poduangan poiong doi napo lipu pinakituu .
43006022	Modoakon kooloyo mian badaangoo mo daano dungol doi paisudoo sembeleng , toiyo budodoiya tolongo meeng koduangan indaa . Yanila toiyo Yesus napololaing-pololaing lapamo taus tukon do duanganoo , bai Yesus aki namalaing .
43006023	Doibundu moimoiya koduangan doi Tibelias lubat doi lipudoo tukon balabu lolani do mianoo badaang namakaanan loti lapamo Temeneno mopolonggon syukuul .
43006024	Sambuno mian badaang kitayo baikon Yesus mau koidan napololaing-pololaing akiyo idoo , yanila lakito doi duangan-duanganoo tukon ampakono doi Kapelnaum umboliiyo Yesus .
43006025	Sambuno mianoila pososuung tukon Yesus doi paisu sembeleng , yanila mansadai doi yana , " Tama Gulu , indee kosinggatoo Tama napolongan naimbaa ? "
43006026	Yesus timbiliyo , " Bisa , komuyu mounggoliiyo yaku bolikon komuyu mangalatikene komakisuuto komo minasaingdinggon yaku mo kubaiyo , bai tolongo komuyu molapamo kaan polong bobosul .
43006027	Inai pobalimang sulano pomalaat kinaan mo moola kabus tukon boowan . Pobalimango sulano pomalaat kinaan mo aki naboowan tukon mo beena tuboan mobisa tukon posidutukon . Kinaanoo naikon Manusia Napau komo beekene doi komuyu , sabab yana lapamo Tama Mian Bisa odduke . "
43006028	Maka yanila mansadai doi yana , " Indee komai kinubai sulano mai kubaiyo ko Mian Bisa namongiasan ? "
43006029	Yesus timbiliyo , " Naiyamo ko Mian Bisa nainiyas doi komuyu : poanggayomo yana Mian Bisa mo sumboliiyo . "
43006030	" Kalu buno doiya , " yanila bantile , " indee kotandano mo moola Tama beekene sulano mai kitayo tukon anggayo doi Tama ? Oila naikon Tama nakinubai ?
43006031	Kotumbunggami makaan manna doi padang lalomo , pokakana mototulis doi Kitab Moliyous lalomo , ' Yana beena yanila kinaan loti doi sulugaa . ' "
43006032	Maka Yesus bantile doi yanila , " Poanggayomo : Bolikon Musa , bai Tamanggumo komo beena doi komuyu loti mo bisa doi sulugaa .
43006033	Sabab loti Mian Bisa nabineekon doiyamo yana mo ohulus doi sulugaa tukon mebee tuboan kobanggapi doi dunia . "
43006034	" Tama , " yanila bantile , " beena kami do lotidoo sidutu . "
43006035	" Yakumo koloti beena tuboan , " Yesus bantile doi yanila . " Mian mo lubat doi yaku akimo namalaal koidan posidutukon . Tukon mian mo maangga doi yaku akimo namolou koidan polong posidutukon . "
43006036	" Bai buno kubantilano doi komuyu , mau komuyu molapamo kitayo yaku , komuyu aki pomaangga .
43006037	Sasaibino komian Tamanggu mo beekene doi yaku yanila lubat doi yaku . Yaku aki kutolake indee komo lubat doi yaku .
43006038	Sabab yaku obulus doi sulugaa , bolikon sulano kukubaiyo daku mongiasan susuunggu , bai yana namongiasan sumboliiyo yaku .
43006039	Naiyamo kona mongiasan mo sumboliiyo yaku : sulano doi sasaibino komian mo bineekon doi yaku , akiyo komeeng molapus ; bai sulano yaku kuotuboiyo yanila doi oloyo Nakiamatan .
43006040	Bisa naiyamo ko Tamanggu namongiasan : Sulano sasaibino komian mo kitayo Paudoo tukon anggayo yana malaat tuboan mobisa tukon posidutukon , tukon yaku otuboiyo koidan doi oloyo Nakiamatan . "
43006041	Yahudi mianoo daango tambuunemo nanggimoliiyano Yesus , sabab yana bantile : " Yaku loti mo obulus doi sulugaa . "
43006042	Yanila bantile , " Baanggon niiya Yesus , Yusuf napau ? Kami tingoniiyo kotamano tinano ! Bulaando yana bantile baikon yana obulus doi sulugaa ? "
43006043	Maka Yesus bantile doi yanila , " Inai ponggimal .
43006044	Akiyo komeeng komian momoola lubat doi yaku , kalu Tamanggu mo sumboliiyo yaku , aki nababayo yana doi yaku ; tukon indee komo lubat naikon yaku otuboiyo doi oloyo Nakiamatan .
43006045	Doi Nabi-nabi na Buku lalomo daano mototulis buno naiya , ' Sasaibino komian naikon Mian Bisa otunggule . ' Jadi sasaibino komian mo molongol doi Tama tukon monggiotunggulkon doi yana , lubat doi yaku .
43006046	Doiya aki nabisa baikon daano komian mo lapamo kitayo Tama . Tolongo yana komo lubato doi Mian Bisa , komo lapamo kitayo Tama .
43006047	Potoiyo : Mian mo maangga , malaat tuboan mobisa tukon posidutukon .
43006048	Yakumo koloti mo mebee tuboan .
43006049	Pombumbu makaan manna doi padang lalomo tukon yanila mate koidan .
43006050	Bai aki nabuno doiya dolotidoo mo obulus doi sulugaa ; mian mo makaan do lotidoo aki namate .
43006051	Yakumo koloti mo obulus doi sulugaa - loti mo beena tuboan . Mian mo makaan naiya loti nia malaat tuboan posidutukon . Loti naikon yaku mo beekene motuuk doi banggapi nai dunia nia doiyamo sailonggu . "
43006052	Yanila lengele doiya , mian badaang Yahudi ponggeeleki meeng tukon meeng . " Bulaando naiya mian nia monggoola beekene kosailo doi kita sulano nda kaane ? " yanila bantile .
43006053	Maka Yesus bantile doi yanila , " Poanggayomo : Kalu komuyu aki pomakaan Manusiadoo Napau sailo tukon monginum sauno , komuyu bisa-bisa aki potubo .
43006054	Mian mo makaan sailonggu tukon monginum saunggu malaat tuboan mobisa tukon posidutukon tukon yaku otuboiyo yana doi oloyo Nakiamatan .
43006055	Sabab kosailonggu bisa-bisa kinaan , tukon kosaunggu bisa-bisa ininum .
43006056	Mian mo makaan sailonggu tukon moinum saunggu , pomeenggon tuuno tukon yaku , yaku tukon yana .
43006057	Tama mo tubodoo , sumboliiyo yaku tukon yaku tubo doi Tama . Bunomo lakon mian mo makaan sailonggu naikon yana tubo doi yaku .
43006058	Naiyamo koloti mo obulus doi sulugaa : bolikon loti mo buno tumbumuyu nakinaan . Sabab kaane do lotidoo , yanila mate koidan . Bai mian mo makaan loti nia yana malaat tuboan posidutukon . "
43006059	Sasaibino doiya Yesus bantile tembo Yesus mongotunggul doi bonua kaledaan doi Kapelnaum .
43006060	Sambuno lapa molongol Yesus nabantil-bantilan , badaang doi napololaing bantile , " Otunggul nia todudul babalat . Indee komo nggoola talimayo ! "
43006061	Yesus toiyo doi napololaing-pololaing nggimal doiya halloo . Maka yana bantile , " Oilakai komuyu alatio sala doiya bantil-bantilanoo ?
43006062	Bulaando kona tealian naikon kalu komuyu kitayo Manusia Napau abali liba doi nadungolan tumbeno ?
43006063	Komo kubaiyo kobanggapi tubo doiyamo Mian Bisa Na Loh . Banggapi nabukuanan akiyo kotakoso . Bantil-bantilan nia yaku mo bantile doi komuyu doiya Mian Bisa Na Loh nabantilan tukon bantil-bantilan mo mebee tuboan .
43006064	Mau nadaano koidan doi komuyu mo aki namaangga . " ( Yesus toiyomo doi tumbe-tumbeno inde-indee komo aki namaangga , tukon indee komo kulokisanggene yana . )
43006065	Maka Yesus bantile koidan , " Doiyamo kokaliangano yaku bontiikene doi komuyu baikon akiyo komeeng komian monggoola lubat doi yaku , kalu Tama aki nameleosene . "
43006066	Tambuuno doiya kosinggatoo badaang kona pololaing motinggale yana , tukon akimo nayase momalaing koidan .
43006067	Maka Yesus mansadai doi songulo luadoo kona pololaing , " Oilakai komuyu naikon tinggale yaku ? "
43006068	" Temeneno , " Simon Petulus bantile doi yana , " doi indee miano naikon komai tausan ? Bantilan Temeneno momebee tuboan mobisa tukon posidutukon .
43006069	Kami lapamo anggayo tukon tutuu baikon Yesus bito-bito momoliyous doi Mian Bisa . "
43006070	Yesus timbiliyo , " Bolikon kai yaku komo piliyo komuyu mosongulo lua nia ? Mau nadaano komeeng doi komuyu nia moteali ibiliis ! "
43006071	Yesus naminakisuuti doiyamo Yudas Simon Iskaliot napau . Sabab mau Yudas meeng komian pololaingo Yesus , bai yanamo komo kulokisanggene Yesus .
43007001	Sambuno buno doiya Yesus ampakono doi yayaa doi Galilea . Yana aki nayase doi kabupaten Yudea sabab kopamalenta Yahudi natetel akateyo yana .
43007002	Doiya kosinggatoo adukono lolani ko oloyo Babasal Sandung Loon .
43007003	Maka Yesus utus-utuso bantile doi yana , " Tinggalemo naiya lipu nia tukon ampakon doi Yudea , sulano komu pololaing-pololaing nggoola kitayo komu limang .
43007004	Akiyo komian mo nggoola seekene kona kinubai , kalu yana yase natololongol . Kalu ikoo kubaiyo kolangge-langge pokakana doiya , sasaibino kolipu sio natoiyo ! "
43007005	( Sabab koutus-utuso susuungo aki naanggayo doi yana . )
43007006	" Akiyoon nalaate kotembono doi yaku , " Yesus bantile doi yanila , " bai tuuk doi komuyu samba-samba kotembo moola .
43007007	Nadunia nia aki namoola mosikitene komuyu . Bai yaku takainomo dunia mosikitene , sabab sidutu yaku bantile doi dunia nia baikon kona kokubai kulokis .
43007008	Poampakono komuyu susuumuyu doi lameanoo . Yaku aki kuampakon sabab akiyoon nalaate kotembono . "
43007009	Bunomo doiya Yesus nabantilano doi utus-utuso , tukon yana ndoongo doi Galilea .
43007010	Sambuno utus-utuso taus doi lameanoo , Yesus aki nabiyok-biyok ampakon susuungo komian akiyo komo toiyo .
43007011	Polapakon do lameanoo , kopamalenta Yahudi unggoliiyo yana tukon masa-mansadaikene , " Inaando yana ? "
43007012	Badaang komian tambuuno polisaukene kaliangano yana . Daano komo bantile , " Yana mian monondok . " Daano koidan komo bantile , " Aki ! Yana tolongo atapayo komian badaang natuboan . "
43007013	Bai akiyo komeeng komian mobalani basilingan longolikene kaliangano yana sabab yanila matakutene kopamalenta Yahudi .
43007014	Doi lameanoo tanga-tangano , Yesus usok doi Temeneno Nabonua , maka yana tambuun bangotunggul .
43007015	Kopamalenta Yahudi masaingding tuuno tukon bantile , " Bulaando naiya mian nia mobadaang kolangge tinoi bai aki nasikolah ? "
43007016	Yesus timbiliyo , " Naiya kuinotunggulkon nia bolikon kuotunggul , bai yana naotunggul bitekene yaku .
43007017	Mian mo yase loloiyo ko Mian Bisa namongiasan , naikon toiyo oilakai daku otunggul luwedoi Mian Bisa kabai doi yaku susuunggu .
43007018	Mian mo mebee otunggul susuungo tolongo mounggolii nangginaalan kobutongo susuungo . Bai komian mo mounggolii tanggaan moluwedoi Mian Bisa mo sumboliiyo yana , doiya mian jujul , aki nabakala-kala .
43007019	Baanggon Musa lapamo beekene Mian Bisa napalenta-palenta doi komuyu ? Bai doi komuyudoo komo aki potulutiyo do palenta-palentadoo . Bulaando komuyu moyase akateyo yaku ? "
43007020	Mian badaangoo timbiliyo , " Ikoo tando ! Indee komo yase akateyo ikoo ? "
43007021	Yesus timbiliyo , " Tolongo meeng kolimang yaku mokubaiyo doi oloyo Kopituno , komuyu masaingdingo .
43007022	Musa beena komuyu atulan sulano pobasunat - mau do basunatanoo kona bisaan aki naluwe doi Musa , bai doi pombumbu loolukoo akiyoon nadaano Musa . Tobikon doiya , mau doi oloyo Tadean komuyu sunate komian .
43007023	Kalu komuyu kubaiyo doiya sulano naaki posalayo Musa naatulan doi basunatanoo , bulaando komuyu monggimoliiyo yaku sabab yaku mootuboiyo ko mian-mian momasakit doi oloyo Tadean ?
43007024	Inai poukume komian tolongo lobo mo tokita , bai sio natuuk doi naadilan . "
43007025	Boobus doiya daano bubulaa ko Yelusalem miano bantile , " Bolikon kai naiya domianoo mo inumbolii sulano nainakate ?
43007026	Pokitayo yana basalita tukon bebas doi mian badaang salaano , tukon akiyo komian mo bantile inde-indee doi yana ! Kai konda pamalenta-pamalenta daanomo komo toiyo yanamo naiya ko Tomundo Pasalamat ?
43007027	Bai kalu do Tomundodoo Pasalamat lubat , akiyo komeeng komian motoiyo yaando kona lenggetan ! Banggokai kita toiyo doiyaa kona lenggetan namian nia . "
43007028	Doibundu Yesus daano mongotunggul doi Temeneno Nabonua lalomo , yana nggeleamon tukon alalo mo babasal , " Jadi komuyu toiyo indee yaku nia , tukon doiyaa daku lenggetan ? Yaku aki kulubat tukon kumongiasan susuunggu . Yana bintekene yaku mo daano kona haak mobintekene yaku , tukon yana nggoola inangga . Bai komuyu aki potingoniiyo yana .
43007029	Yaku tingoniiyo yana , sabab yaku luwedoi yana , tukon yanamo komo bintekene yaku . "
43007030	Ooiya kosinggatoo yanila yase lakoyo Yesus , bai akiyo komo balani taaniyo yana , sabab akiyoon nalaate kotembono .
43007031	Badaang doi mian-mianoo tambuuno maangga doi yana , tukon bantile , " Kalu Tomundo Pasalamatoo lubat , oilakai lobian badaang komo minasaingdinggon monggoola yana kubaiyo tukon doi mian nia ? "
43007032	Falisi miano ndongoliiyo bulaando do mianoo badaang napolisaukanano kaliangano Yesus . Tobikon doiya yanila pomeenggon tukon imam-imam kapalano , yanila sumboliiyo komoimoiya kopototooli Temeneno Nabonua sulano yanila ampakon molakoyo Yesus .
43007033	Yesus bantile doi mian badaangoo doi Temeneno Nabonua lalomo , " Tolongo budodoiya yaku daano polaing komuyu . Nalapa doiya yaku naikon abalimo doi mo bintekenedoo yaku .
43007034	Komuyu naikon unggoliiyo yaku , bai aki popososuunggene yaku ; sabab komuyu aki nanggoola lubat doi lipu naando daku daanoan . "
43007035	Maka pamalenta Yahudi bantil doi meeng tukon doi bailong , " Mian nia yase ampakon doiyaa tobikon kita aki nda pososuunggene yana ? Oilakai yana yase ampakon doi Yahudi miano mo dungol doi lipu bailong doi Yunani miano , tukon mongotunggul Yunani miano ?
43007036	Indee komakisuuto tukon nabantilan baikon kita unggoliiyo yana bai aki nanggoola pososuunggene yana tukon baikon kita aki nda nggoola lubat doi lipu nadaanoan yana ? "
43007037	Doi oloyo napupusan do lameanoo , doiyamo oloyo mo palaluu tuuno , Yesus kokondong doi Temeneno Nabonua lalomo tukon bantile , " Mian mo molou sio nalubat doi yaku sulano namonginum .
43007038	Doi mian mo anggayo yaku , totulis doi Kitab Moliyous , ' Doi noano lalomo lombamo kopaisu mo mebee tuboan . ' "
43007039	( Yesus basilinganggene kaliangano ko Mian Bisa Na Loh , naikon doi mianoo mobadaang motalimayo tukon anggayo yana . Sabab doiya kosinggatoo Mian Bisa Na Loh akiyoon nabineekon ; sabab Yesus akiyoon nakinabasal tukon doi namatean . )
43007040	Badaang komian mondongolii oila komo Yesus nabinantil , tukon doi yaniladoo daano komo bantile , " Naiya mian nia doiyamo Nabidoo ! "
43007041	Kobailong bantile , " Naiyamo ko Tomundo Pasalamat ! " Bai daano komo bantile , " Eh , bulaando ko Tomundo Pasalamat molubat doi Galilea ?
43007042	Doi Kitab Moliyous lalomo totulis baikon Tomundo Pasalamat daano katulunan Daud tukon naikon lubat doi Betlehem , doiyamo Daud nalipu . "
43007043	Doibundu tambuuno komian badaang ponggeelekikene doi Yesus .
43007044	Daano komo yase lakoyo yana , bai akiyo komeeng komian monggoola taaniyo .
43007045	Sambuno dopadagaidoo Temeneno Nabonua mo sinumbolii ampakon lakoyo Yesus lubato koidan , imam-imam kapalano tukon Falisi mianodoo sadaiyo doi yanila , " Bulaando komuyu moaki pobabayo yana doisumai ? "
43007046	Padagai-padagaidoo timbiliyo , " Eh , akiyoon nadaano komeeng komian mobasilingan pokakana yana ! "
43007047	" Oilakai mau komuyu koidan lapamo yana atapayo ? " Falisi mianodoo bantile .
43007048	" Kai daano doi nda pamalenta-pamalenta kabai Falisi miano mo anggayo yana ?
43007049	Bai mian badaang nia , yanila aki natingoniiyo Musa naukum , tukon mau nabulaandomo koidan bai yanila lapamo kinutuk . "
43007050	Daano komeeng komian doi Falisi mianodoo doiyamo Nikodemus mo biasa lubat doi Yesus . Nikodemus bantil doi mian Falisi bailong ,
43007051	" Manulut Ukum , meeng komian aki namoola inukum kalu akiyoon kona palakala linongol tukon kokubai akiyoon napinalesa . "
43007052	" Kai mau ikoo doi Galilea ? " yanila timbiliyo , " Palesayo ko Kitab Moliyous ! Ikoo naikon kitayo baikon akiyo konabi mo luwedoi Galilea ! "
43007053	Sambuno buno doiya , sasaibino komian mule doi nabonua .
43008001	Bai Yesus ampakon doi Zaitun Bunggulo .
43008002	Modoakon kooloyo dowa-dowasoono yana ampakon koidan doi Temeneno Nabonua , badaang komian molubat doi yana . Yesus osulang , tukon tambuuno mongotunggul doi yanila .
43008003	Daano yana mobangotunggul , gulu-gulu agama tukon mian-mian Falisi babayo doi yana meeng koboine mo linaat balolowa . Yanila sumboliiyo boinedoo kokondong doi tanga-tanga ,
43008004	maka yanila bantile doi Yesus , " Tama Gulu , boine nia linaat daano balolowa .
43008005	Doi Musa na Ukum lalomo daano koatulan baikon koboine mobuno naiya sio nasikoli batu pomatekon . Budodoiya bulaandomo Tama napopikikon ? "
43008006	Yanila mansadai buno doiya tuuk natimbiliyo sulano yanila nggoola asalakene yana . Bai Yesus tolongo tootuku , tukon batulis doi buta tukon limano saano .
43008007	Sambuno yanila dadase , yana benggete kooluno tukon bantile doi yanila , " Mian mo akiyo kona lalim doi komuyu , sobiyomo yana mo sakule tumbe tukon batu doi boinedoo . "
43008008	Lapa doiya Yesus tootuku koidan tukon batulis koidan doi buta .
43008009	Sambuno yanila ndongoliiyo Yesus mobantile buno doiya , ampakono yanila mootinggale do lipudoo , meeng tukon meeng tambuun doi momotuwa . Doibundu baino Yesus susuungo komo dungol idoo tukon doboinedoo mo daano kokondong doi natampat .
43008010	Maka Yesus benggete kooluno tukon bantil doi boinedoo , " Inaandomo yanila sasaibino ? Akiyo komo daano ukume ikoo ? "
43008011	" Akiyo , Tama , " boinedoo timbiliyo . " Monondok , " Yesus bantile , " yaku koidan aki kuukume ikoo . Budodoiya ampakono , inaimo balolowa koidan . "
43008012	Yesus basilingan koidan doi mian badaang , kona bantilano , " Yakumo komadialan dunia . Mian mo loloiyo yaku aki naampakon doi kalipookan lalomo , bai malaat tuboan madialan . "
43008013	" Budodoiya ikoo mebee bantilan doi butomu susuumu , " Falisi mianodoo bantile doi yana , " Komu bantilanoo aki natutuu . "
43008014	Yesus timbiliyo , " Mau kai kumebee bantilan doi butonggu susuunggu , daku bantilanoo tutuu ; sabab yaku toiyo daku lubatan tukon daku ampakonan . Komuyu aki potoiyo inaando daku lubatan tukon daku ampakonan .
43008015	Komuyu tindokiiyo komian tolongo banggapi naakal ; yaku aki kutindokiiyo mau meeng komian .
43008016	Bai kalu andeno yaku tindokiiyo komian , daku putusan adil , sabab yaku aki nabaino susuunggu ; Tama mo bintekene yaku daano pomeenggon yaku .
43008017	Doi Musa na Ukum lalomo totulis buno naiya : Kobantilan mo bisa doiyamo bantilan doi lua komian .
43008018	Komo beena bantilan doi butongo daano lua - yaku tukon Tama mo bintekene yaku . "
43008019	" Kotamamudoo inaando ? " yanila bantile . Yesus timbiliyo , " Komuyu aki potingoniiyo yaku mau Tamanggu . Ande-andeno komuyu tingoniiyo yaku , tantu komuyu tingoniiyo ko Tamanggu koidan . "
43008020	Sasaibino doiya Yesus bantile tembo yana daano mobango-tunggul doi Temeneno Nabonua lalomo loolani kopeti sosubakon natangabosan . Bai akiyo komeeng komian mo lakoyo yana , sabab akiyoon nalaate kotembono .
43008021	Yesus bantil koidan doi yanila , " Yaku naikon ampakono , tukon komuyu naikon unggoliiyo yaku , bai komuyu sio pomate doi polalim lalomo . Doi lipu kutausan , komuyu aki ponggoola lubat . "
43008022	Maka pamalenta Yahudi bantile , " Ugaate yana akateyo kobutongo , sabab yana bantile , ' Doi lipu kutausan , komuyu aki ponggoola lubat . ' "
43008023	Maka Yesus bantil doi yanila , " Komuyu lubat doi bilit ; bai yaku lubat doi babo . Komuyu doi dunia nia ; yaku bolikon doi dunia .
43008024	Doiyamo kosababpo yaku bantile doi komuyu , baikon komuyu mate doi polalim-lalim lalomo . Tukon takainomo komuyu mate doi polalim-lalim lalomo , kalu aki poanggayo baikon ' yakumo yana komo sinombuikon YAKU DAANO ' . "
43008025	" Ikoo indee miano kona tutuuwan ? " yanila sadaiyo . Yesus timbiliyo , " Indee kona tuukan yaku mobasalita koidan tukon komuyu !
43008026	Daano badaang kolangge motuuk doi komuyu yaku mo yase bantile tukon tindokiiyo . Bai yana mo bintekene yaku nggoola inangga . Tukon yaku popitoikene doi dunia oila komo yaku lengele doi yana . "
43008027	Yanila aki naalatio baikon yana daano posalitai doi yanila tentang Tama .
43008028	Tobikon doiya Yesus bantile doi yanila , " Sio kalu komuyu lapamo katandake do Manusiadoo Napau , komuyu naikon toiyo baikon ' yakumo naiya komo sinombuikon YAKU DAANO ' , tukon komuyu naikon toiyo baikon akiyo komeeng daku kinubai motuuk doi butonggu susuunggu . Yaku tolongo oantile oila komo inotunggukon Tama doi yaku .
43008029	Tukon yana mo bintekene yaku daano pomeenggon yaku . Yana aki nabaino sodiiyo yaku susuunggu , sabab yaku sidutu kubaiyo oila komo sanaanggene konoano . "
43008030	Sambuno lapa Yesus bantile sasaibinodoo , badaang komian moanggayo yana .
43008031	Doibundu Yesus bantil doi Yahudi miano mo lapamo maangga doi yana , " Kalu komuyu tubo loingiyo daku otunggul komuyu bisa-bisa kupololaing ,
43008032	maka komuyu tingoniiyo ko Mian Bisa mo bisa , tobikon doiya komuyu inosodiimo . "
43008033	" Kami nia Abalaham natulunan , " yanila bantile . " Akiyoon nadaano kami komo teali indeemo naata ! . Oila komu makisuut tukon mobantile , ' Komuyu naikon inosodiimo ' ? "
43008034	" Bisa tuuno daku bantilan nia , " Yesus bantile doi yanila . " Mian mo mongkubai lalim , doiya lalim naata .
43008035	Tukon meeng koata aki namalaat dungolan mo tataap doi pulino , bai kopau malaat dungolan moposidutukon doi pulino .
43008036	Tobikon doiya , kalu paudoo osodiiyo komuyu , komuyu bisa-bisa tongosodii .
43008037	Takainomo yaku toiyo komuyu Abalaham natulunan . Mau komuyu yase akateyo yaku , sabab komuyu aki potalimayo daku otunggul .
43008038	Oila daku kinita doi Tamanggu , doiyamo daku binantil . Bai komuyu kubaiyo oila tamamuyu nainotunggukon doi komuyu . "
43008039	Yanila timbiliyo , " Kotamanggami doiyamo Abalaham . " " Ande-andeno komuyu bisa-bisa Abalaham napau , " Yesus bantile , " tantu komuyu kubaiyo indee Abalaham nakinubai .
43008040	Yaku pelenggene doi komuyu kolobo mobisa yaku mondongo-liiyo doi Mian Bisa , bai komuyu tolongo yase akateyo yaku . Abalaham aki namokubai komo buno doiya !
43008041	Komuyu kubaiyo oila kotamamuyu nakinubai susuungo . " Yanila timbiliyo , " Kami bolikon pau-pau lolowa . Kotamang-gami tolongo meeng , doiyamo Mian Bisa momeeng . "
43008042	Maka Yesus bantile doi yanila , " Ande-andeno Mian Bisadoo Tamamuyu , komuyu mamaasikene yaku , sabab yaku luwedoi Mian Bisa . Yaku aki kulubat tolongo kumongiasan susuunggu , bai yanamo komo bintekene yaku .
43008043	Oila kosababpo komuyu mo aki pomangalatikene oila daku binantil ? Sabab komuyu aki ponggola loingiyo daku otunggul .
43008044	Ibiliis kotamamu , tukon komuyu yase loloiyo kotamamuyu namongiasan . Doi tumbe-tumbeno Ibiliisoo pangakate . Yana aki nasidutu daano doi namonondokan , sabab akiyo komonondokan doi yana . Kalu yana bakala-kala doiya bisa , sabab bunomo doiya kona kokubai . Yanamo kokala tukon kokala naluwean .
43008045	Bai yaku bantile komonondokan , tukon tobikon doiya komuyu aki poanggayo yaku .
43008046	Indee komiano doi komuyu nokon monggoola tudoikene baikon daano daku lalim ? Kalu yaku bantile komo monondok , bulaando komuyu moaki poanggayo yaku ?
43008047	Mian moluwedoi Mian Bisa , molongol Mian Bisa nabantilan . Bai komuyu bolikon doi Mian Bisa , tobikon doiya komuyu aki poyase molongol . "
43008048	Yahudi mianodoo timbiliyo Yesus , " Aki kai nakala komai bantilan baikon ikoo Samalia miano mo inusoki setan ? "
43008049	Yesus timbiliyo , " Yaku aki kuinusoki setan . Yaku odotiiyo ko Tamanggu , bai komuyu totulaiyo yaku .
43008050	Yaku aki kumounggolii pongodotiian motuuk doi yaku . Daano komeeng komo kakaatenggene daku tongodotiian tukon yanamo komo mongukum .
43008051	Bisa tuuno daku bantilan nia , mian mo loloiyo daku bantilan , posidutukon aki namate . "
43008052	Maka Yahudidoo miano bantile doi Yesus , " Budodoiya kami toiyo ikoo nia bisa-bisa moinusoki setan ! Abalaham lapamo mate , bunomo lakon sasaibino konabi . Bai ikoo bantile , ' Mian mo loloiyo daku bantilan , posidutukon aki namate . '
43008053	Kalu Abalaham susuungo lapamo mate , tukon sasaibino koidan konabi lapamo mate , ikoo nia indee ? Bulaando ikoo molobian babasal tukon tamanggami Abalaham ! "
43008054	Yesus timbiliyo , " Andeno yaku mounggolii tongodotiian motuuk doi butonggu susuunggu , pongodotiianoo akiyo kotakoso . Komo odotiiyo yaku doiyamo Tamanggu komuyu mo aanggene po Mian Bisa ,
43008055	banggokai komuyu aki potingoniiyo yana . Bai yaku tingoniiyo yana . Andeno yaku bantile baikon yaku aki kutingoniiyo yana , maka yaku meeng komian mokala-kala , pokakana buno komuyu . Yaku tingoniiyo yana , tukon loloiyo kona bantilan .
43008056	Kotamamu Abalaham sanaang tuuno baikon yana naikon kitayo daku tembo . Yana lapamo kitayo tukon yana sanaang ! "
43008057	Maka Yahudi miano bantil doi Yesus , " Komu umul akiyoon napolong lima kolono kotaum , tukon lapamo ikoo kitayo Abalaham ? "
43008058	Yesus timbiliyo , " Bisa yaku bantile doi komuyu : akiyoon Abalaham nasinuung , yaku daanomo . "
43008059	Maka Yahudi mianodoo mangala batu sulano napoo sakule ; bai Yesus basookon , maka yana taus tinggalemo ko Temeneno Nabonua .
43009001	Singgatoo Yesus ampakon , yana kitayo komeeng komian mopiit salataamo doi nasinuungan .
43009002	Pololaing-pololaing Yesus mansadai doi Yesus , " Tama Gulu , bulaando naiya mian nia mosinuung piit ? Oilakai yana susuungo nalalim kabai tamano tinano daano kona lalim ? "
43009003	Yesus timbiliyo , " Yana piit bolikon nalalim susuungo kabai lalim doi naolang tua , bai sulano komian nanggoola kitayo ko Mian Bisa nakuasa mobalimang doi butongo lalomo .
43009004	Kalu akiyoon nakaput , kita sio nda limange yana nalimang mo sumboliiyo yaku . Popook naikon lubato , akiyo komeeng komian monggoola balimang .
43009005	Kalu yaku daanoon doi dunia , yakumo komadialan dunia . "
43009006	Sambuno yana bantile buno doiya , Yesus batupekon doi buta , tukon pokobuikene dona tupedoo tukon buta . Boobus yana itosiikene doi mianoo mopiit matano , maka bantile doi yana ,
43009007	" Ampakono kumosiyo kodudusomu doi Kolam Siloam . " ( Siloam koalatino ' Binotokon ' . ) Maka do mianoo ampakon kumosiyo koduduso . Sambuno yana abali , yana nggoolamo mokita .
43009008	Kona pokolanikonan-pokolanikonan tukon mian badaang mo akiyoon doiya kitayomo mobakabi-kabi , sasaibino bantile , " Bolikon kai yana nia domianoo mo tolongo osulang maka nabakabi-kabi ? "
43009009	Daano komo bantile , " Takainomo yana . " Bai daano kobailong mo bantile , " Bolikon , yana tongo posialung do mianoo . " Bai do mianoo susuungo bantile , " Yakumo nia . "
43009010	" Bulaando kona tealian ikoo moola monggita ? " yanila bantile doi yana .
43009011	Yana timbiliyo , " Mian mo sinombuikon Yesusdoo komo mongkubai lapetak kidik , maka solitikene doi matanggu tukon bantile , ' Ampakono kumosiyo kodudusomu doi Kolam Siloam . ' Maka yaku ampakono . Tukon sambuno yaku kumosio kodudusonggu , yaku nggoolamo mongkita . "
43009012	" Inaando do mianoo ? " yanila mansadai . Yana timbiliyo , " Aki kutoiyo . "
43009013	oloyodoo daano oloyo Tadean tembono Yesus pokobuike-ne kobuta tukon natupe kona kubaiyano do mianoo mopiit teali mongkita . Maka do mianoo budodoo mopiit binaba doi Falisi-falisi miano .
43009014	
43009015	Mau yanila mansadaikene doi yana bulaando ikoo monggoola mongkita . Yana timbiliyo , " Yana abese kolapetak doi matanggu , maka yaku kumosiyo tukon yaku nggoolamo mongkita . "
43009016	Moimoiya ko Falisi mianodoo bantile , " Aki nabisa mian mo kubaiyo nia kona luwean doi Mian Bisa , sabab yana aki naodotiiyo kooloyo Tadean . " Bai komian bailong bantile , " Bulaando kona tealian mian mo daano kona lalim monggoola kubaiyo komo minasaingdinggon-minasaingdinggon pokakana naiya ? " Maka tealimo koponggeelekiyan doi yaniladoo napikilan .
43009017	Maka Falisieloo miano mansadai koidan doi mianoo , " Oila komu palaat kaliangano yana mo kubaiyo ikoo teali mongkita ? " " Yana nabi , " do mianoo nabantilano .
43009018	Bai kopamalenta Yahudi aki napoyase anggayo baikon do mianoo tau-tausono piit tukon budodoiya nggoolamo mongkita . Tobikon doiya yanila uange koolang tua ,
43009019	tukon mansadaikene , " Kai bisa naiya mupau ikoo mo bantile sinuung piit ? Bulaando yana nggoolamo mongkita diabudodoo ? "
43009020	Do miano tinano tamano timbiliyo , " Takainomo naiya pau nia mai pau ; tukon doi nasinuungan tausono piit .
43009021	Bai bulaando kona tealian yana monggoolamo mongkita diabudodoo , kami aki mai toiyo . Tukon indee komo kubaiyo yana teali mongkita , mau doiya aki mai toiyo . Posadaiyomo doi yana , yana babasalo ; yana nggoolamo timbiliyo susuungo . "
43009022	Tinano tamano do mianoo bantile buno doiya sabab yanila matakutene kopamalenta Yahudi ; sabab yaniladoo lapamo pomeenggon , baikon indee miano komo akuiyo Yesus modoiyamo ko Tomundo Pasalamat , akimo nanggoola usok doi bonua kaledaan .
43009023	Doiyamo kosababpo do mianoo tinano tamano bantile , " Yana babasalo ; posadaiyomo doi yana . "
43009024	Maka yanila uange koidan do mianoo mo piit , tukon bantile doi yana , " Batotopimo baikon naikon bantile komo bisa . Kami toiyo do mianoo mian baladosa . "
43009025	" Kai yana daano kona lalim kai kiyo , " do mianoo timbiliyo , " yaku aki kutoiyo . Bai meeng kolangge yaku motoiyo ; loolukon yaku piit , budodoiya yaku mongkitamo . "
43009026	Maka yanila bantile koidan doi yana , " Yana mongkubai oila doikoo ? Bulaando kona kubaiyano ikoo moteali mongkita ? "
43009027	Miano timbiliyo , " Lapamo yaku salitayo doi komuyu , bai komuyu aki poyase mondongolii . Bulaando komuyu yase mondongolii koidan ? Ugaate mau komuyu yase teali napololaing-pololaing koidan ? "
43009028	Maka yanila totosiiyo yana tukon bantile , " Ikoomo kona pololaing ; kami bolikon ! Kami pololaing Musa .
43009029	Kami toiyo baikon ko Mian Bisa lapamo posalitai Musa . Bai do mianoo , kami aki mai toiyo inaanelo kona luwean . "
43009030	Do mianoo timbiliyo , " Helan tuuno baikon komuyu moaki potoiyo inaando kona luwean , bai kai yana lapamo kubaiyo yaku nggoola mongkita .
43009031	Kita toiyo baikon ko Mian Bisa aki namolongol mian modaano kona lalim , bai tolongo mian mo odotiiyo ko Mian Bisa , tukon kubaiyo kona mongiasan .
43009032	Salataamo dunia nadaanoan akiyoon nasidutu tololongol daano komian mo kubaiyo komian sinuung piit moteali mongkita .
43009033	Kalu do mianoo bolikon doi Mian Bisa , yana naikon aki nanggoola mongkubai oioila . "
43009034	Yanila timbiliyo , " Oila ? Ikoo moono tukon lalim salataa musinuungan , ikoo yase otunggule kami ? " Maka doiya kotembono yana akimo napinataikon usok doi kaledaan .
43009035	Yesus lengele baikon yanila siikayo do mianoo doi bonua kaledaan . Yana unggoliiyo do mianoo maka bantile doi yana , " Oilakai ikoo anggayo do Manusiadoo Napau ? "
43009036	Mianoo timbiliyo , " Indee yana , Tuan ? Tulung botiikanaku sulano yaku anggayo yana . "
43009037	" Ikoo lapamo kitayo yana , " Yesus timbiliyo , " Yanamo diabudodoo modaano pobasalitai tukon ikoo . "
43009038	" Yaku anggayo , Temeneno , " mianoo bantile , maka sosuba doi Yesus salaano .
43009039	Yesus bantile , " Yaku lubat doi dunia nia motindokiiyo ; sulano mian mo piit nggoola mongkita , tukon mian monggoola mongkita teali piit . "
43009040	Moimoiya ko Falisi miano mo daano idoo lengele Yesus mobantile buno doiya , maka yanila mansadai doi yana , " Komu makisuut kami nia piit koidan ? "
43009041	Yesus timbiliyo , " Andeno komuyu piit , komuyu akiyo kopoo lalim . Bai sabab komuyu bantile , ' Kami mongkita , ' koalatino komuyu daano kopo lalim . "
43010001	" Bisa tuuno daku bantilan nia : Mian mo usok doi domba natondok lalomo lupayo kopagal , tukon aki naloloiyo kotataapon , bai liba loloiyo kololoon bailong , mianoo pondikuk tukon palambok .
43010002	Bai mian mo usok loloiyo kotataapon , doiyamo padagai domba .
43010003	Padagai tondok bukayo kotataapon doi yana , tukon kodomba-domba loloiyo koalalo singgatoo yana uange yanila tukon sambuno meeng-meeng tukon andane yanila tobuat .
43010004	Sambuno dombadoo binaba doi tonggulung , padagaidoo ampakon matailukon , tukon do domba-dombadoo tunduwo yana sabab yanila tingoniiyo koalalo .
43010005	Yanila aki nayase tuunduwo komian hailong , bai naikon bulenggene do mianoo , sabab aki napo tingonhyo domianoo alalo . "
43010006	Yesus basalitakene do ande-andeanoo , bai yanila aki naalatiyo oila kona totuuk .
43010007	Maka Yesus bantil koikoidan , " Bisa tuuno daku bantilan nia : Yakumo kotataapon motuuk doi domba .
43010008	Sasaibino komo lubat akiyoon nadaano yaku doiya pondikuk tukon palamhok , bai dombadoo aki ndongoliiyo yanila alalo . Yakumo kotataapon .
43010009	Indee komo usok mololo doi yaku naikon salamat ; yana tobuat tukon usok malaat kinaan .
43010010	Pondikuk lubat tolongo sulano pondikuk , tolongo mangakate sulano nalusayo . Bai yaku lubat sulano kobanggapi malaat tuboan - tuboan molobi-lobian .
43010011	Yakumo kopadagai monondok . Padagai mo monondok beekene kona ansaang motuuk doi nadomba-domba .
43010012	Mian hailonggon mo bolikon padagai tukon bolikon koidan do dombadoo tumbuno , naikon dampas kalu yana kitayo koasu lobo molubat . Maka do dombadoo sinoku tukon pinoobiiton asu lobo .
43010013	Mian halainggonoo ohuleng , sabab yana balimang sulano natinambo . Yana aki napusinggene do domba-dombadoo .
43010014	Yakumo kopadagai mo monondok . Pokakana buno Tama tingoniiyo yaku tukon yaku tingoniiyo Tama , bunomo koidan yaku tingoniiyo daku domba-domba tukon yanila koidan tingoniiyo yaku . Yaku salakanggene daku ansaang motuuk doi yanila .
43010015	
43010016	Daano kodomba-domba bailong koidan mo baino koonggu , bai aki napototongi doi domba-domba tambuno nia . Yanila koidan sio kubabayo tukon yanila ndongoliiyo koalalonggu . Yanila sasaibino naikon teali meeng kona pototongian tukon meeng kona padagai .
43010017	Tama mamaasikene yaku sabab yaku salakanggene daku ansaang , sulano natinalima koidan .
43010018	Akiyo komeeng komian monggoola alayo doi yaku . Yaku salakanggene tongo ku-mongiasan susuunggu . Yaku balakuasa mosalakanggene , tukon balakuasa moalayo koidan . Doiyamo kolimang yaku mo talimayo doi Tamanggu . "
43010019	Tobikon Yesus nabantile buno doiya , Yahudi miano tambuuno ponggeeleki .
43010020	Badaang komo bantile , " Yana inusoki setan ! Yana tindo ! Oila kogunano komuyu mondongoliiyo yana ? "
43010021	Bai daano kobailonggon mo bantile , " Mian mo inusoki setan aki nabasilingan buno doiya ! Kai nggoola kosetan kubaiyo komian piit teali mongkita ? "
43010022	Doi Yelusalem komian badaang daano Molamekene Kooloyo Baselaan Temeneno Nabonua . Doiya kosinggatoo tembo udan .
43010023	Yesus daano moampakon doi Salomo na Gandalian doi Temeneno Nabonua lalomo ,
43010024	salataa Yahudi miano lubat pototongi potikunggon Yesus . Yanila bantile , " Polong doiyaa ikoo sodiikene kami sasaaki ? Bantilemo kona bisa-bisaan , kalu ikoo bisa-bisa Tomundo Pasalamat . "
43010025	Yesus timbiliyo , " Lapamo kubontiikonggonmuyu , bai komuyu aki pomaangga . Limang-limang yaku mo limange lengget doi Tamanggu , mobeena tokitaan motuuk doi yaku .
43010026	Komuyu aki poanggayo sabab komuyu aki potongusokon doi kudomba-domba .
43010027	Daku domba-domba lengele koalalonggu . Yaku tingoniiyo yanila , tukon yanila loloiyo yaku .
43010028	Yaku beene yanila tuboan mobisa tukon posidutukon , tukon posidutukon yanila aki nasilaka . Akiyo komeeng komian monggoola alayo yanila doi limanggu .
43010029	Tamanggu mo lapamo beekene yanila doi yaku , lobian doi sasaibino . Tukon akiyo komeeng komian moalayo yanila doi Tamanggu limano .
43010030	Yaku tukon Tamanggu daano meeng . "
43010031	Maka Yahudi miano mangala koidan batu sulano napo sakule Yesus .
43010032	Bai Yesus bantile doi yanila , " Komuyu lapamo kitayo yaku mokubaiyo badaang kolimang monondok , Tama nasinumboliikon doi yaku . Doi sasaibino limangoo , naando kai komo tealikene komuyu yase sakule yaku ? "
43010033	Yahudidoo miano timbiliyo , " Bolikon kai komu limang-limangoo mo monondokoo kami yase sakule ikoo tukon batu , bai sabab ikoo mokulokisanggene ko Mian Bisa . Ikoo meeng kobanggapi , muyase bunekene kobutomu Mian Bisa . "
43010034	Maka Yesus timbiliyo , " Bolikon kai doi mu Buku Ukumoo lalomo daano mototulis : Mian Bisa bantile , ' Komuyu naiya ilah ' ?
43010035	Kita toiyo baikon indee komo totulis doi Kitab Moliyous lalomo teali posidutukon . Jadi , kalu Mian Bisa mebee bantilan ' ilah ' doi mian badaang mo talimayo kona bantilan ,
43010036	bulaando komuyu mobantile yaku kulokisanggene ko Mian Bisa sabab yaku bantile yaku Mian Bisa Napau ? Banggokai Tamanggu piliyo yaku tukon sumboliiyo doi yaku doi dunia nia .
43010037	Kalu yaku aki kulimange kolimang Tamanggu nasinumboliikon , inai pomangangga doi yaku .
43010038	Bai yaku mokubaiyomo , poanggayomo indee daku kinubaidoo , mau kai komuyu aki poyase mangangga doi yaku . Tukon buno doiya komuyu toiyo tukon alatiyo baikon Tama daano pomeenggon tukon yaku , tukon yaku daano pomeenggon tukon Tama . "
43010039	Yanila mounggolii loloon koidan napolakoyo Yesus , bai yana tongosodii doi yaniladoo .
43010040	Yesus abali doi Paisu Yoldan sembeleng , doi lipudoo Yohanes looluk namansauan banggapi , maka yana ndoong indaa .
43010041	Badaang komian molubat doi yana . Yanila bantile , " Yohanes aki namongkubai komo minasaingdinggon , bai sasaibino kona binantiloo namian nia bisa . "
43010042	Maka badaang komian indaa mangangga doi Yesus .
43011001	Meeng komian kosambuno Lazalus ndoong doi Betania polaing-laing tukon utuso Malia tukon Malta .
43011002	Malia doiyamo boinedoo mo kundongiiyo lisison babangi Yesus aino , maka soutiyo tukon nabuuk . Daano kotembo meeng Lazalus masakit .
43011003	Doutusodoo molua pailukene doi Yesus , " Temeneno , utusonggami Temeneno mo mamaasikene masakit . "
43011004	Sambuno Yesus lengele do bilitadoo , yana bantile , " Sesel nia aki naikon namatekene . Naiya teali sulano ko Mian Bisa inakabasal , tukon sulano buno doiya Mian Bisa Napau inakabasal koidan . "
43011005	Yesus mamaasikene Malta , Malia tukon Lazalus .
43011006	Bai sambuno Yesus malaat bilita baikon Lazalus masakit , yana sangada ndoong lua kooloyo doi nalipu .
43011007	Lapa doiya maka nahantile doi napololaing-pololaing , " Mai kita ahalimo doi Yudea . "
43011008	Yanila timbiliyo , " Tama Gulu , akiyoon namalumbit Yahudi miano yase sakule Tama tukon batu maka naapa doiya Tama yase abali koidan indaa ? "
43011009	" Bolikon kai meeng kooloyo songulo lua kojam ? " Yesus nabantilano . " Mian mo ampakon oloyo , aki natakait sabab yana kitayo kodunia momadialango .
43011010	Bai komian mo ampakon doi kalipookan takait , sabab akiyo komadialan modaano doi yana . "
43011011	Bunomo doiya Yesus nabantilan . Doibundu yana bantile koidan , " Konda sobat Lazalus moolomo , bai yaku taus bangune yana . "
43011012	Pololaing-pololaing Yesus bantile , " Temeneno , kalu Lazalus moolo , sio yana naikon natotobo . "
43011013	Yesus namakisuut doiyamo Lazalus matemo . Bai yanila neneeke Yesus namakisuut Lazalus tolongo moolo biasa .
43011014	Tobikon doiya Yesus bantile doi yanila tukon tala-talaang , " Lazalus matemo .
43011015	Bai yaku sanaang koidan yaku moakiyo indaa , sabab lobian kona monondokan doi komuyu , sulano komuyu moola maangga . Maimo doiya budodoo nda ampakon doi Lazalus . "
43011016	Tomas mo binantil " I Pinga " bantil doi tula-tulano Yesus napololaing-pololaing , " Maimo nda lainge , mau nda mate polaing yana ! "
43011017	Sambuno Yesus polong doi lipudoo , Lazalus sangkapo kooloyo kona kinibulan .
43011018	Betania nggaup ko Yelusalem , uga-ugaate tolu kokilo kona kodoon .
43011019	Badaang ko Yahudi miane molapamo lubat molubotiiyo Malta tukon Malia tuuk hibule yanila sabab koitusoila momate .
43011020	Sambuno Malta lengele Yesus molubato , yana kobuaton motalimayo Yesus , bai Malia ndoong doi bonua .
43011021	Malta bantile doi Yesus , " Temeneno , andeno Temeneno daano naimbaa doi tembodoo , tantu koitusonggami aki namate .
43011022	Mau nabuno doiya yaku toiyo baikon mau budodoiya nia koidan Mian Bisa naikon beena oila ko Temeneno nakinabi doi yana . "
43011023	" Koutusomuyu naikon abalimo tubo , " Yesus bantile doi Malta .
43011024	Malta timbiliyo , " Yaku toiyo Lazalus tubo koidan kalu mian mate inotuboi koidan doi oloyo Nakiamatan . "
43011025	" Yakumo komo beena tuboan tukon mootuboiyo komian mate , " Yesus bantile doi Malta . " Mian mo mangangga doi yaku naikon tubo , mau nalapamo yana mate .
43011026	Tukon mian motubo mo anggayo yaku , posidutukon aki naikon namate . Ikoo anggayo doiya kubantilanoo ? "
43011027	" Yesus , " Malta timbiliyo , " yaku anggayo Temeneno Mian Bisa Napau , Tomundo Pasalamat naikon mo lubat doi dunia nia . "
43011028	Sambuno Malta bantile buno doiya , yana ampakon uange Malia , utuso tukon polisoukiyo yana , " Tama Gulu daano naimbaa ; yana mansaelaikene ikoo . "
43011029	Sambuno Malia lengele doiya , kosobiton bangun , maka ampakon pososuung tukon Yesus .
43011030	Doiya kosinggatoo , Yesus akiyoon nausok doi kampung . Yana daanoon doi lipudoo Malta nalaatano .
43011031	Yahudi miano mo daano hibule Malia doi bonua , kitayo Malia moso-mosobit bangun tukon kalual ; jadi yanila ampakon loloiyo yana , sabab yanila aanggene yana ampakon doi kibul sulano nakokiil .
43011032	Sambuno Malia polong doi lipudoo Yesus tukon kitayo yana , Malia ladanggene kotuulo doi Yesus salaano tukon bantile , " Temeneno , ande-andeno Temeneno daaho naimbaa doiya kosinggatoo , tantu koutusonggami aki namate . "
43011033	Sambuno Yesus kitayo Malia mokokiil , tukon Yahudi miano mo lubat polaing Maliadoo kokiil koidan , konoano poloon tukon yana tokita poloon tuuno .
43011034	Maka yana sadaiyo doi yanila , " Doiyaa kopo tadinano yana ? " " Mai nda kitayo , Yesus , " yanila bantile . Maka Yesus kokiilo .
43011035	Maka Yahudidoo miano bantile , " Kitayo , bulaando kona seangano Lazalus ! "
43011036	
43011037	Bai doi yaniladoo daano komo bantile , " Yana kubaiyo komian piit teali mongkita , bulaando yana moaki nanggoola kubaiyo sulano Lazalus naaki namate ? "
43011038	Yesus poloono koidan , maka naampakon doi kibuloo . Do kibuloo daano meeng koleeng mo sinunggup tukon batu mobabasal .
43011039	" Poliate koiya hatunokon , " Yesus hantile . Malta , utuso Lazalus matedoo , timbiliyo , " Bai Yesus , yana sangkapo kooloyo kona tinadinan . Tantu kohoono boano ! "
43011040	Yesus bantil doi Malta . " Bolikon kai lapamo kubantile doi komuyu : Kalu ikoo anggayo , ikoo kitayo bulaando kona babasalan ko Mian Bisa nakuasa ! "
43011041	Maka yanila saakene do batudoo . Doibundu Yesus lelengea doi timbu tukon bantile , " Kinatauwan , Tama sabab ikoo lapamo ndongoliiyo yaku .
43011042	Yaku toiyo ikoo sidutu ndongoliiyo yaku , bai yaku bantile naiya , tuuk doi mian badaang mo daano naimbaa ; sulano yanila anggayo baikon ikoomo komo bintekene yaku . "
43011043	Salataa lapa bantile buno doiya , Yesus nggeleamon tukon alalo mobabasal , " Lazalus , tobuat ! "
43011044	Maka tobuato Lazalus mo matedoo . Limano tukon aino daano mototomouki toik pabalun , tukon koduduso daano mototombuki tukon toik potombuki duduso . " Liate kotoik pabalun sulano yana naloi ampakon , " Yesus bantile doi mianoo badaang modaano idoo .
43011045	Badaang doi Yahudi miano mo lubat lubotiiyo Malia . , anggayomo Yesus , sambuno yanila kitayo do kadadianoo .
43011046	Bai moimoiya komian doi yanila ampakon doi Falisi miano maka pelenggene oila komo lapamo Yesus kubaiyo .
43011047	Tobikon doiya Falisi-falisi miano tukon imam-imam kapalano mongkubai kombulan tukon Pangadilan Agama . Yanila bantile , " Kita sio nda mongkubai oila ? Mian nia mongkubai badaang komo minasaingdinggon !
43011048	Kalu tolongo kita batadikene yana nabuno naiya sidutu sasaibino komian mangangga doi yana . Tukon doi napupusan pamalenta Loma naikon lubat tukon manase Temeneno Nabonua tukon sasaibino kobangsa nai nda lipu nia ! "
43011049	Daano komeeng doi yaniladoo kosambuno Kayafas , imam babasal doi taumoo , bantile , " Komuyu akiyo kopo tinoi .
43011050	Oilakai komuyu moaki pomangalati baikon komian badaang , lobian komonondok meeng komian momate kalu baino sasaibino konda bangsa inakabus ? "
43011051	Kona bisaan Kayafas bantile doiya , bolikon doi napikilan susuungo . Bai buno meeng koimam babasal doi taumoo yana tantukenemo baikon Yesus naikon mate tuuk doi Yahudi miano .
43011052	Tukon bolikon tolongo tuuk doi Yahudi miano , bai koidan tuuk mopototongikene tukon pomeenggene ko Mian Bisa nalabuk-labuk mo pobandakono .
43011053	Tambuuno doi oloyodoo kopamalenta Yahudi pomeenggono sulano akateyo Yesus .
43011054	Tobikon doiya Yesus akimo nabaakita-kon doi mian nabadaangan doi Yahudi miano . Yesus tinggalemo ko Yudea , maka naampakon doi kota kosambuno Eflaim lolani kopadang lalomo . Idoo yana ndoong tukon napololaing-pololaing .
43011055	Doiya kosinggatoo lolanimo ko oloyo Babasal Paskah Yahudi . Badaang komian doi kampung-kampung molapamo am-pakon doi Yelusalem sulano najalanggene koupaeala bakumosian butong moakiyoon nalaate do lameanoo .
43011056	Yanila umboliiyo Yesus , tukon tembo pototongi doi Temeneno Nabonua , yanila bantil meeng doi bailong , " Bulaando komu palaat ? Ugaate yana aki nalubat nai lamean nia . "
43011057	Yanila bantile buno doiya sabab imam-imam kapalano tukon Falisi-falisi miano lapamo kaluale kopalenta baikon mian mo toiyo inaando Yesus nadaanoan , sio napailukene sulano yana nalinako .
43012001	Noom kooloyo akiyoon nalaate ko oloyo Babasal Paskah , Yesus ampakon doi Betania . Doi lipudoo baino Lazalus komo ndoong yana mo lapamo Yesus otuboiyo doi namatean .
43012002	Indaa yanila okoniiyo Yesus , tukon Malta komo leleaniyo . Lazalus tukon mian-mian molubat osulang kaan polaing-laing tukon Yesus .
43012003	Doibundu Malia lubat makanggi uga-ugaate sembeleng kolitel kolisison babangi nalwastu mo maaling koolino . Yana kundongiikene do lisisonnoo doi Yesus aino , maka soutiyo tukon nabuuk . Posaapon do bonuadoo tealimo babangi sabab do lisisonnoo boono .
43012004	Bai Yudas Iskaliot , meeng komian doi Yesus napololaing - doibundu yana mokulokisanggene - bantile ,
43012005	" Bulaando do lisisonnoo mobabangi moaki nabinalukon tolu kosakato kodoy suasa , tukon kodoyno bineekon doi mian motalalais ? "
43012006	Yudas bantile buno doiya bolikon kai yana otingoniiyo komian motalalais , bai sabab yana pondikuk . Yana biasa pulute kodoy kas polong kona inusol .
43012007	Bai Yesus hantile , " Sodiiyomo kohoinenokon ! Yana kubaiyo naiya tuuk doi oloyo kutinadinan .
43012008	Mian motalalais sidutu daano doi komuyu , bai yaku aki . "
43012009	Badaang ko Yahudi miano molengele baikon Yesus daano doi Betania , jadi yanila ampakon indaa . Yanila ampakon bolikon tolongo doi Yesus , bai koidan yanila yase mokitayo Lazalus mo lapamo inotuboi doi namatean .
43012010	Doiyamo kosababpo imam-imam kapalano yase akateyo Lazalus koidan ;
43012011	doiyamo kosababpo tobikon nabadaang ko Yahudi miano motinggale yanila tukon manganggamo doi Yesus .
43012012	Modoakon kooloyo mian badaang mo lapamo lubat lamekene ko Paskah yanila ndongoliiyo baikon Yesus daanomo doi loloon tangano lubat doi Yelusalem .
43012013	Maka yanila mangala palem-palem loono maka yanila ampakon sambute Yesus tukon yanila tolo-toloukon , " Nggaale ko Mian Bisa ! Binalakaati yana mo lubat tukon Temeneno sambuno . Binalakaati ko Tomundo Islael ! "
43012014	Yesus malaat meeng kokaladai molumboon , tukon yana lokitiyo . Maka tealimo komo totulis doi Kitab Moliyous lalomo :
43012015	" Inai momatakut , boine Sion ! Kitayo kopo Tomundo molubat , molokiti meeng kokaladai molumboon ! "
43012016	Doiya kosinggatoo Yesus napololaing-pololaing akiyoon naalatiyo sasaibino doiya . Bai sambuno Yesus inakabasal doi namatean , maka yanila neneeke baikon komian badaang nakokubai motuuk doi yana lapamo totulis doi Kitab Moliyous lalomo .
43012017	Mian badaang mo daano doiya singgat Yesus nauangano Lazalus tobuat doi kibul tukon otuboiyo doi namatean , banggadudul mebee katalangan doi Lazalus nai notuboiyanoo .
43012018	Doiyamo kosababpo mian badaangoo ampakon doi Yesus sabab yanila lengele baikon yanamo komo mongkubai mominasaingdinggonoo .
43012019	Maka Falisi-falisi miano bantile meeng tukon hailong , " Kita aki nda nggoola mongkubai oioila ! Pokitayomo , sasaibino kodunia ampakono lainge yana ! "
43012020	Dopai mian mobadaangoo mo ampakon doi Yelusalem mobakaleda doi lameanoo oloyono daano komoimoiya ko Yunani miano .
43012021	Yanila lubat doi Filipus tukon bantile , " Utus kalu nggoola , kami yase pososuung tukon Yesus . " ( Filipus kona luwean doi Betsaida doi Galilea . )
43012022	Maka Filipus ampakon bontiikene doi Andelias , boobus maka yanila luaila pelenggene doi Yesus .
43012023	Yesus bantile doi yanila , " Laatemo kotembono Manusia Napau nainakabasalan . Bisa tuuno daku bantilan nia :
43012024	Kalu meeng kolabue batuno aki natiniduk doi buta tukon mate , do labuedoo batuno tolongo tataap meeng . Bai kalu do labuedoo batuno mate , maka nasodo sawokene badaang kolabue .
43012025	Mian mo seange kona tuboan teali lapus kona tuboan . Bai mian mo sikitene kona tuboan doi dunia nia yana piyalayo kotuboan mobisa tukon posidutukon .
43012026	Mian mo yase leleaniyaku sio nalainge yaku ; sulano daku peleleani polaing-laing yaku inaando daku anoan . Mian mo leleani yaku naikon Tamanggu odotiiyo . "
43012027	" Konoanggu susa ; oila daku binantil budodoiya ? Nggoola kai yaku bantile , ' Tama , osodiiyo yaku diabudodoo ' ? Bai sulano kutoupiyo naiya sakisanan nia naiyamo kona motuuk daku lubatan .
43012028	Tama , akabasale kosambumu ! " Maka tololongol koalalo doi timbu mobantile , " Yaku lapamo akabasale , tukon yaku akabasale koidan . "
43012029	Mian badaang mo daano idoo komo lengele alalodoo . Yanila bantile , " Koiya selese ! " Bai daano komo bantile koidan , " Bolikon ! Malaekat komo basilingan doi yana ! "
43012030	Maka Yesus bantil doi yanila , " Do alaloo molongol , bolikon tuuk doi yaku , bai tuuk doi komuyu .
43012031	Diabudodoo laatemo kotembono dunia natinindokiiyan ; diabudodoo kopamalenta dunia ngginolingo .
43012032	Bai yaku nia , kalu lapamo inakatandak nai elunia nia bungkukono , yaku naikon kanggiyo sasaibino komian doi yaku . "
43012033	Yana hantile buno doiya sulano otudoikene bulaando kona tealian yana momate .
43012034	Mian badaangoo bantil doi yana , " Mololoi mai Buku Ukum , Tomundo Pasalamat yana tubo posidutukon . Bulaando ikoo nggoola bantile baikon Manusia Napaudoo sio nainakatan-dak doi buta bungkukono ? Indee do Manusiadoo Napau ? "
43012035	Yesus timbiliyo , " Tolongo budodoiya kona nadaanoan do madialanoo doi komuyu . Jadi , poampakono modaanoon do madialanoo , sulano komuyu akipoo linaat kalipookan . Mian mo ampakon doi kalipookan aki napoo toiyo inaando kona ampakonan .
43012036	Poanggayomo do madialanoo daanoon doi komuyu , sulano komuyu teali pau-pau madialan . " Sodo lapa Yesus bantile buno doiya , yana ampakono indaa tukon aki nayase bangokitanggon doi yanila .
43012037	Mau nalapamo badaang komo minasaingdinggon Yesus nakinubai doi yanila salaano , yanila aki namangangga doi yana .
43012038	Maka tealimo oila Nabi Yesaya nabinantil , " Temeneno , indeemo komiano komo anggayo komai bilita ? Doi indee miano ko Temeneno nakuasa nainokitakonggonan ? "
43012039	Doiyamo kosababpo yanila aki namangangga , sabab Yesaya bantilemo koidan , " Mian Bisa bantile ,
43012040	' Yaku opiite komatanoila , kubaiyo yanila noano matikas , sulano komatanoila aki nanggoola mokita , yanila napopikikon aki namangalati . Sulano yanila aki naabali doi yaku , maka yaku otuboiyo yanila . ' "
43012041	Yesaya bantile buno doiya sabab yana lapamo kitayo kona kinabasalan Yesus , tukon basilingan tuuk doi yana .
43012042	Mau nabuno doiya , badaang komian , buno kai pamalenta Yahudi miano anggayomo doi Yesus . Bai yanila aki nabalani mangakukene doiya tukon nabisaan tuuno , sabab yanila matakutene inai-inaikene Falisi miano aki napataikene yanila usok doi bonua kaleda .
43012043	Yanila lobian kona iyasano momalaat panggaal doi hanggapi tukon doi Mian Bisa napokindokan .
43012044	Maka Yesus nggeleamon , " Mian mo anggayo doi yaku , bolikon doi yaku kona inangga , bai doiyanamo hintekene yaku .
43012045	Tukon mian mo kitayomo yaku , kitayomo yana mo hintekene yaku .
43012046	Yaku lubat doi dunia nia buno madialan , sulano sasaibino komian mo anggayo yaku aki nandoong doi kalipookan lalomo .
43012047	Mian mo mondongolii kuotunggul , bai aki naloingiyo - bolikon yaku komo ukume yana . Sabab yaku lubat bolikon ukume kodunia , bai sulano kusalamatene .
43012048	Mian mo tolake yaku tukon aki mondongolii daku bantilan , lapamo daano komo tindokiiyo yana . Bantilan mo yaku pelenggene , doiyamo komo tindokiiyo yana doi oloyo Nakiamatan .
43012049	Sabab yaku aki kubasalita doi kumongiasan susuunggu ; Tama mo sumboliiyo yaku , yanamo komo bintekene yaku , oila komo moola yaku bantile tukon pelenggene .
43012050	Tukon yaku toiyo dona palentadoo mebee tuboan mobisa tukon posidutukon . Maka yaku pelenggene buno Tama nainotunggukon yaku . "
43013001	Meeng kooloyo akiyoon ko oloyo Babasal Paskah , Yesus toiyo baikon laatemo kotembono kona tinggalano nadunia nia sulano abali doi Tamano . Yana mamaasikene ko mian-mian mo tealimo namian doi dunia nia , tukon yana tataap mamaasikene yanila polong doi napupusan .
43013002	Yesus tukon napololaing-pololaing daanoon mokaan popook . Ibiliis usokiyo Yudas noano lalomo Simon Iskaliot napau sulano nakulokisanggene Yesus .
43013003	Yesus toiyo baikon Tama beekenemo sasaibino kokuasa doi yana . Yana toiyo koidan baikon yana lubat doi Mian Bisa tukon naikon yana abali doi Mian Bisa .
43013004	Sambuno buno doiya yana kokondong , bukayo kona jubah , tukon pagete anduk kooako .
43013005	Lapa doiya yana mokundang paisu doi meeng kosombe , maka atambuune kumosiyo kona pololaing-pololaing aino tukon itase anduk mo tokooton doi oakodoo .
43013006	Polong yana doi Simon Petulus , mo bantile , " Temeneno , bulaando Temeneno mo kumosiyo koainggu ? "
43013007	Yesus timbiliyo , " Budodoiya ikoo aki mumangalatikene oila daku kinubai nia , bai totiiliyo naikon ikoo mangalatikene . "
43013008	" Inai , Temeneno , " Petulus bantile doi Yesus , ' Tnai Temene-no mokumosiyo koainggu ! " Bai Yesus timbiliyo , " Kalu yaku aki kukumosiyo koaimu ikoo akiyo komu potaamian tukon yaku . "
43013009	Simon Petulus bantile , " Kalu buno doiya , Temeneno , inai motolongo ainggu tolong bai limanggu maka olunggu koidan ! "
43013010	" Mian mo lapamo basau , lapamo bilisii sasaibino , " Yesus bantile doi Petulus . " Yana akimo napalaluu kinumosi koidan ; baino aino . Komuyu nia lapamo bilisii bai aki nasasaibino . "
43013011	( Yesus toiyomo indee naikon komo kulokisanggene yana . Doiyamo kosababpo yana bantile , " Komuyu naiya lapamo bilisii , bai aki nasasaibino . " )
43013012	Sala lapa Yesus kumosiyo yanila aino , yana pakeyo koidan kona jubah maka osulang . Maka yana bantile doi yanila , " Komuyu kai alatiyo indee kolangge mo sodo lapa kukubaiyo doi komuyu ?
43013013	Komuyu uange yaku Gulu tukon Temeneno . Takainomo bunomo doiya .
43013014	Kalu yaku buno Temeneno tukon po Gulu kumosiyo koaimu , komuyu koidan sio popokumosi aimuyu .
43013015	Yaku mebee sontoh nia doi komuyu , sulano mau komuyu koidan kubaiyo indee komo lapamo yaku kubaiyo doi komuyu .
43013016	Bisa tuuno daku bantilan nia : komeeng koata aki nalobian kona babasalan doi natuan dungolan , tukon meeng kobito-bito aki nalobian kona babasalan doi mian mo bintekene .
43013017	Kalu komuyu lapamo toiyo sasaibino nia , monondoko kalu komuyu kubaiyomo .
43013018	Oila daku binantil nia bolikon tuuk doi komuyu sasaibino . Yaku toiyo inde-indee komo lapamo yaku lilike . Bai indee komo lapamo totulis doi Kitab Moliyous , sio nateali , doiyamo ' Mian mo kaan polaing yaku , naikon lobosiaku . '
43013019	Langgedoo yaku pelenggene doi komuyu budodoiya , akiyoon nateali , sulano kalu do langgedoo tealimo naikon , komuyu naikon anggayomo baikon yakumo yana mo binantil YAKU DAANO .
43013020	Bisa tuuno daku bantilan nia : Indee komo talimayo komian yaku mo bintekene , talimayo yaku . Tukon indee komo talimayo yaku , talimayo yana bintokanaku . "
43013021	Sala lapa Yesus hantile buno doiya , yana teali poloon tuuno . Maka yana bantile , " Bisa tuuno daku bantilan nia : Daano meeng komian doi komuyu komo kulokisanggene yaku . "
43013022	Napololaing-pololaing pombaleng meeng tukon bailong tukon yanila masaingding sabab yanila aki napo toiyo indee komiano .
43013023	Pololaing Yesus mo seseange osulang doi Yesus bibilo .
43013024	Simon Petulus beena kodean doi yana sulano yana mansadai doi Yesus indee komiano mo minakisuuti .
43013025	Maka dona pololaing koolaniyo Yesus , tukon mansadai , " Indee yana , Temeneno ? "
43013026	Yesus timbiliyo , " Mian mo yaku mobeekene koloti yaku mo kemeke doi mangko lalomo , doiyamo komiano . " Maka Yesus mangala meeng koloti patolo , yana kemeke doi mangko lalomo ; maka beekene doi Yudas Simon Iskaliot napau .
43013027	Mosobit tuuno sambuno Yudas talimayo do lotidoo , Ibiliis usokiyomo konoano lalomo . Maka Yesus bantile doi yana , " Kubaiyomo mosobit oila komo ikoo yase kubaiyo . "
43013028	Akiyo komeeng doi yaniladoo mo osulang kaan idoo moalatiyo bulaando Yesus mobantile doi Yudas buno doiya .
43013029	Daano komo aanggene Yesus bintekene Yudas mongoli meeng kolangge mo palaluu doi lameanoo , kai mebee doy soisik doi mian motalalais - sabab Yudas pangabos doy .
43013030	Sambuno Yudas talimayo do lotidoo yana polaing tobuat . oloyo popooko .
43013031	Sambuno lapa Yudas ampakon , Yesus bantile , " Budodoiya Manusia Napau inakabasal , tukon Mian Bisa inakabasal lolo doi yana .
43013032	Kalu Mian Bisa inakabasal lolo doi yana , mau yana inakabasal lolo doi butongo susuungo . Tukon Mian Bisa akabasale yana tukon soisobiton .
43013033	Daku pau-pau , yaku akimo kudungol malumbit tukon komuyu . Komuyu naikon umboliiyo yaku , bai pokakanamo mo lapamo yaku bantile doi pamalenta Yahudi , bunomo koidan daku bantilan doi komuyu ; doi lipu kuampakonan , komuyu akipo nggoola lubat .
43013034	Palenta boolu kuheekene doi komuyu : Poposeang meeng tukon hailong . Buno pokakana yaku seange komuyu , tmnomo lakon doiya komuyu sio po poseang .
43013035	Kalu komuyu toiyo poseang , sasaibino komian toiyo haikon komuyu kupololaing-pololaing . "
43013036	" Temeneno , Temeneno yase ampakon doiyaa ? " Simon Petulus sadaiyo doi Yesus . Yesus timbiliyo , " Doi yaando daku ampakonan , budodoiya ikoo aki nanggoola malaing . Ikoo naikon lainge yaku doibundu . "
43013037	" Temeneno , bulaando yaku aki namoola lainge Temeneno budodoiya ? " Petulus mansadai koidan . " Yaku yase mate tuuk doi Temeneno ! "
43013038	Yesus timbiliyo , " Bisa kai ikoo moyase mate motuuk doi yaku ? Mutoiyo , akiyoon nakokuuwa komanuk naikon , ikoo tolumo luunggon mubantile baikon ikoo aki mutingoniiyo yaku ! "
43014001	" Inai nasusa konoamu , " Yesus bantile doi yanila . " Pomangangga doi Mian Bisa , tukon poanggayomo doi yaku koidan .
43014002	Doi Tamanggu nabonua daano badaang kolipu dungolan . Yaku taus indaa sulano kusadiayo kodungolan motuuk doi komuyu . Yaku aki naikon kubantile buno doiya doi komuyu , kalu doiya aki nabisa .
43014003	Kalu yaku lapamo sadaiyayo kopodungolan , yaku abali koidan tukon ndokiiyo komuyu , sulano inaando daku anoan , idoomo koidan kopoo dungolan .
43014004	Doi lipu kutausan kololoono komuyu toiyo . "
43014005	Maka Tomas bantile doi Yesus , " Temeneno , kami aki mai toiyo inaando Temeneno natausan , bulaando komai toiyano kololoono ? "
43014006	Yesus timbiliyo , " Yakumo kololoon sulano nda toiyo ko Mian Bisa tukon malaat tuboan . Akiyo komeeng komian momoola lubat doi Tama , kalu aki nalolo doi yaku .
43014007	Kalu kai komuyu tingoniiyo yaku , tantu komuyu naikon tingoniiyo ko Tamanggu koidan . Budodoiya komuyu tingoniiyomo yana , tukon lapamo kitayo yana . "
43014008	Maka Filipus hantile doi Yesus , " Temeneno , tudoikene Tama doi kami , sulano mai toiyo tuuno . "
43014009	Bai Yesus timbiliyo , " Buunia kolumbi-lumbito daku polaingan komuyu , tukon koidan ikoo akiyoon mutingoniiyo yaku , Filipus ? Mian mo lapamo kitayo yaku , lapamo kitayo ko Tama . Bulaando ikoo nggoola bantile , ' Tudoikene ko Tama doi kami ? '
43014010	Filipus ! Kai aki muanggayo , baikon yaku pomeenggon tukon Tama , tukon Tama pomeenggon yaku ? Oila daku binotiikon doikoo , aki kubantile doi butonggu susuunggu . Tama mo daano pomeenggon tukon yaku , yanamo komo limange doiya sasaibino .
43014011	Poanggayo doi yaku , baikon yaku pomeenggon tukon Tama tukon Tama pomeenggon yaku . Kalu naakiyan , poanggayomo tobikon oila komo lapamo yaku kubaiyo .
43014012	Bisa tuuno daku bantilan nia : Mian mo mangangga doi yaku , naikon kubaiyo oila mo lapamo yaku kubaiyo - kai lobian babasal kona kinubai koidan - sabab yaku ampakon doi Tamanggu .
43014013	Tukon oilamo kopoo kinabi mo mangatas doi sambunggu , doiya naikon yaku kubaiyo tuuk doi komuyu , sulano Tama kinabasal lolo doi Pau .
43014014	Oila kopoo kinabi luwedoi sambunggu naikon yaku kubaiyo . "
43014015	" Kalu komuyu mamaasikene yaku , komuyu naikon ampakonggene daku palenta .
43014016	Yaku naikon kabiyo doi Tama , tukon yana naikon beekene doi komuyu meeng ko Potombonii bailong , naikon mondoong polaing komuyu polong posidutukon .
43014017	Yanadoo Mian Bisa Na Loh mo okitakanggene ko Mian Bisa nabisa-bisaan . Dunia aki nanggoola talimayo yana , sabab aki napo kitayo kabai tingoniiyo . Bai komuyu tingoniiyo yana , sabab yana ndoong polaing komuyu tukon pomeenggon komuyu .
43014018	Komuyu aki kutinggale meeng-meeng kopau pokakana kopau tuboon . Yaku naikon abali doi komuyu .
43014019	Baino budodoiya tolong komian doi dunia akimo nakitayo yaku . Bai komuyu kitayo yaku . Tukon tobikon yaku tubo , mau komuyu bai tubo .
43014020	Kalu laate kooloyono , komuyu toiyo baikon yaku pomeenggon tukon Tama komuyu pomeenggon tukon yaku , takon yaku pomeenggon komuyu .
43014021	Mian mo talimayo daku palenta-palenta tukon kubaiyo , yanamo komo mamaasikanaku . Tamanggu naikon mamaasikene komian mo mamaasikene yaku . Yaku bai naikon mamaasikene mianoo tukon okitakene kobutonggu doi yana . "
43014022	Yudas ( bolikon Yudas Iskaliot ) mansadai doi Yesus , " Temeneno , bulaando Temeneno yase okitakanggene kobutomu doi kami bolikon mian doi dunia ? "
43014023	Yesus timbiliyo , " Mian mo mamaasikene yaku , naikon loloiyo daku otunggul . Tamanggu naikon mamaasikene yana . Tama tukon yaku naikon lubat doi yana tukon podungoli yana .
43014024	Mian mo aki namamaasikanaku , aki naloloiyo daku otunggul . Otunggul komuyu mondongoliiyodoo , bolikon doi yaku , bai luwedoi Tama mo bintekene yaku .
43014025	Sasaibino doiya kubantile doi komuyu , modaano yaku podungoli komuyu .
43014026	Bai ko Mian Bisa Na Loh , Potombonii naikon Tama bintekene luwedoi sambunggu , yanamo komo otunggukene komuyu kolangge tukon ingotiikene komuyu sasaibino komo lapamo yaku bantile doi komuyu .
43014027	Monondok yaku otinggale doi komuyu . Kumonondokan susuunggu yaku mo beekene komuyu . Daku bineekon doiya bolikon buno mian doi dunia nabineekon doi komuyu . Inai posusa , inai pomatakut .
43014028	Komuyu lapamo lengele daku bantilan , ' Yaku naikon ampakon , bai yaku lubat koidan doi komuyu ' . Kalu komuyu mamaasikene yaku , komuyu naikon sanaang yaku ampakon doi Tamanggu , sabab Tamanggu lobian kona babasalan doi yaku .
43014029	Yaku pailukene doiya budodoo doi komuyu , akiyoon sasaibino nateali , sulano kalu tealimo , komuyu anggayomo .
43014030	Yaku akimo kubasalita lobian badaang koidan tukon komuyu , sabab laatemo kotembono kopamalenta dunia nalubatan . Bai yana aki nakuasaiyo kobutonggu .
43014031	Mau sasaibino doiya sio nateali sulano dunia natoiyo baikon yaku mamaasikene Tama tukon kubaiyo sasaibino Tama napinalentakon doi yaku . Oh , maimo kita nda ampakon naimbaa . "
43015001	Yesus bantile koidan , " Yaku anggul batango mo bisa , tukon Tamanggu komo limange kona asi .
43015002	Meeng kopangano doi batangodoo mo aki nasao , pinatol , tukon pangano mo sao , pinupui koloono bailong tukon binilisii sulano nalobian badaang kosaano koidan .
43015003	Komuyu lapamo bilisii sabab otunggul mo lapamo yaku beekene doi komuyu .
43015004	Potataap pomeenggon tukon yaku tukon yaku tataap pomeenggon tukon komuyu . Kokayung pangano susuungo aki nanggoola sao , kasuali yana tataap liit doi batango . Bunomo lakon doiya komuyu nggoola sao , kalu tataap pomeenggon tukon yaku .
43015005	Yakumo koanggul batango , tukon komuyu kopanga-panga-no . Mian mo tataap pomeenggon tukon yaku tukon yaku maka yana , naikon sao badaang ; sabab kalu bolikon yaku , komuyu aki nggoola mongkubai oioila .
43015006	Mian mo aki natataap pomeenggon tukon yaku , naikon sinakukon buno kayung pangano , boobus teali motuul . Kayung-kayung pangano mo buno doiya , naikon pinototongikon tukon sinakukon doi aung lalomo , maka nasinua .
43015007	Kalu komuyu tataap pomeenggon tukon yaku tukon daku otunggul ano doi noamuyu lalomo , pomangkabimo doi Tama indeemo kopo iniyas ; domu kakabidoo tinalima .
43015008	Kalu komuyu sao badaang , Tamanggu inakabasal ; tukon buno doiya komuyu bisa-bisa teali kupololaing .
43015009	Buno Tama mamaasikene yaku , bunomo lakon doiya yaku mamaasikene komuyu . Siokai komuyu potataap tubo buno mian yaku mo mamaasikene .
43015010	Kalu komuyu ampakonggene daku palenta-palenta , komuyu tataap tuuno doi kumaasi , pokakana buno yaku tataap tuuno doi Tama namaasi sabab ampakonggene kona palenta-palenta .
43015011	Sasaibino naiya kubontiikene doi komuyu , sulano daku labaanoo daano doi noamuyu lalomo , tukon komu labaan teali monondok .
43015012	Naiyamo daku palenta : po poseseang meeng tukon hailong , pokakana buno yaku mamaasikene komuyu .
43015013	Mian mo seange tuuno kona sobat-sobat doiya miano mo nggoola kona tuboan motuuk doi yanila .
43015014	Komuyu daano kusobat-sobat , kalu komuyu kubaiyo kolangge mo yaku palentakene doi komuyu .
43015015	Komuyu akimo kuaanggene ata , sabab koata aki natoiyo oila komo daano tumbuno kubaiyo . Komuyu kuuange sobat , sabab sasaibino daku linongol doi Tamanggu lapamo kupailukene doi komuyu .
43015016	Bolikon komuyu komo piliyo yaku . Yakumo komo piliyo komuyu , tukon sumboliiyo komuyu ampakon sulano posao badaang - saono mo aki nalokis . Maka Tama naikon beekene doi komuyu oilamo komuyu nakinabi doi yana moluwe tukon sambunggu .
43015017	Naiyamo daku palenta doi komuyu : Poposeang meeng tukon bailong . "
43015018	" Kalu kai dunia mosikitene komuyu , poneneeke baikon yaku lapamo lolukon dunia mosikitanaku .
43015019	Andeno komuyu dunia namian , komuyu nia dunia mamaasikene sabab namian . Bai lapamo yaku lilike komuyu doi dunia , jadi komuyu bolikono dunia namian . Doiyamo kosababpo dunia namosikitene komuyu .
43015020	Poneneeke oila komo lapamo yaku pailukene doi komuyu , ' Koata aki nalobian babasal doi moodungele . ' Kalu yanila lapamo sakisaayo yaku , yanila naikon sakisaayo komuyu koidan . Kalu yanila loloiyo daku otunggul , yanila loloiyo kopo otunggul koidan .
43015021	Sasaibino doiya yanila kubaiyo tuuk doi komuyu , sabab komuyu pololaingo yaku , sabab yanila aki natingoniiyo yana mo bintekene yaku .
43015022	Kalu andeno aki kulubat tukon aki kubontiikene sasaibino doiya doi yanila , yanila aki nadaano kona lalim . Bai budodoiya yanila akiyono kona poalasan koidan motuuk yanila nalalim .
43015023	Mian mo sikitene yaku , mosikitene ko Tamanggu .
43015024	Kalu kai doi yaniladoo yaku aki kubaiyo kolangge-langge mo akiyoon idan mian bailong kubaiyo , yanila akiyo kona lalim . Bai budodoiya yanila lapamo kitayo oila daku kinubai , tukon yanila mosikitenemo yaku maka Tamanggu .
43015025	Takainomo bunomo doiya , sulano natealimo oila komo totulis doi yanila na Buku Ukum lalomo , doiyamo : ' Yanila mosikitene yaku mau naakiyo kona poalasan . '
43015026	Yaku naikon mosumholii doi komuyu komeeng ko Potomhonii mo luwedoi Tama . Yanamo ko Loh mohisa mo okitakene ko Mian Bisa nabisa-bisaan tuuno . Kalu yana lubat , yana mebee salita motuuk doi yaku .
43015027	Tukon komuyu koidan sio pobeena salita motuuk doi yaku , sabab komuyu lapamo polaing yaku salataa doi tembono .
43016001	Sasaibino doiya kupailukene doi komuyu sulano komuyu naaki podampas .
43016002	Komuyu siniika doi bonua-bonua kaledaan . Tukon naikon lubat kotembono baikon komian mo akateyo komuyu naikon yana aanggene tulutiyo ko Mian Bisa .
43016003	Yanila kubaiyo doiya doi komuyu sabab yanila akiyoon natingoniiyo ko Tamanggu mau yaku .
43016004	Bai budodoiya yaku bantile doi komuyu , sulano doiya kalu naikon teali , komuyu poneneeke baikon yaku lapamo pailukene doi komuyu . " " Langge nia aki kupailukene tumbeno doi komuyu , mangaani yaku daano polaing-laing komuyu .
43016005	Bai budodoiya yaku naikon ampakon doi yana mo bintekene yaku ; tukon akiyo komeeng doi komuyu momansadaikene doiyaa daku ampakonan .
43016006	Budodoiya tolongo susa konoamu , padungga yaku mobantilemo do langgedoo doi komuyu .
43016007	Bai yaku bantile komo bisa doi komuyu : Lobian monondok kona tuukan doi komuyu , mangaani kalu aki kuampakon , Potomboniidoo aki nalubat doi komuyu . Bai kalu yaku ampakon , yaku naikon sumboliiyo yana doi komuyu .
43016008	Kalu yana lubat , yana naikon okitakanggene doi dunia koalatino mobisa dolalimoo , doi oila komo bisa , tukon komo doi Mian Bisa naukuman .
43016009	Yana naikon okitakanggene baikon indee miano komo aki naanggayo yaku doiya lalim ;
43016010	baikon yaku bisa , tobikon yaku ampakon doi Tamanggu tukon akimo naikon pokitayo yaku koidan ;
43016011	tukon baikon ko Mian Bisa atambuunemo kona baukumanan , mangaani kopamalenta doi dunia nia lapamo inukum .
43016012	Badaang koidan komo yaku yase bontiikene doi komuyu , mau naiya budodoo komuyu akiyoon ponggoola talimayo .
43016013	Bai kalu Lohdoo lubat , doiya yanamo komo okitakanggene ko Mian Bisa nabisa-bisaan , komuyu linolaing sulano potingoniiyo sasaibino kona bisaan . Yana aki nabasalita tolongo butongo sambunggu . Pomangkahi , maka komuyu naikon mantalima , sulano kopoo lahaan monondok . "
43016014	
43016015	
43016016	
43016017	
43016018	
43016019	
43016020	
43016021	
43016022	
43016023	
43016024	
43016025	" Sasaibino naiya yaku hantile doi komuyu tukon andean . Bai naikon nalaate kotemhono , yaku akimo kumongkuhai andean koidan , bai yaku basalita tukon natala-talaangan doi komuyu Tama kaliangano .
43016026	Doiya kotembono komuyu mangkabi doi Tama mangatas doi sambunggu ; potoiyo , yaku aki naikon kumangkabi doi Tama motuuk doi komuyu ,
43016027	sabab Tama susuungo seseange komuyu . Yana mamaasikene komuyu mangaani komuyu mamaasikene yaku , tukon anggayo baikon yaku lubat doi Mian Bisa .
43016028	Takainomo yaku luwedoi Tamanggu , tukon lapamo kulubat doi dunia lalomo . Bai budodoiya yaku tinggalemo kodunia sulano kuabali doi Tamanggu . "
43016029	Maka Yesus napololaing-pololaing mansadai doi yana , " Budodoiya Temeneno basilingan tukon tala-talaang akimo napake andean ,
43016030	tukon kami toiyomo baikon Yesus toiyo kolangge sasaibino . Akimo napalaluu daano komeeng komian momansadai oioila doi Temeneno . Mangaani doiyamo kami anggayomo Temeneno luwedoi Mian Bisa . "
43016031	Yesus timbiliyo yanila , " Jadi budodoiya komuyu anggayo-mo ?
43016032	Neneeke ! Kotembono naikon lubat , bai lapamo lubat , komuyu pinobabandakon . Komuyu mule doi pobonua meeng-meeng tukon tinggale yaku susuunggu . Bai yaku aki natolongo susuunggu sabab ko Tamanggu daano polaing yaku .
43016033	Sasaibino naiya yaku bantile sulano komuyu pomalaat monondokan sabab pomeenggon tukon yaku . Doi dunia komuyu naikon sakisaa . Bai poekeenggele konoamuyu ! Yaku lapamo lungguiyo kodunia ! "
43017001	Sambuno lapa bantile buno doiya , Yesus lelengea doi timbu tukon bantile , " Tama , budodoiya laatemo kotembono . Akabasalemo komu Pau , sulano komu Pau akabasale Tama .
43017002	Tama lapamo mebee kuasa doi sasaibino kobanggapi doi mu Pau , sulano yana namebee tuboan mobisa tukon posidutukon doi sasaibino komian Tama mo beekene doi yana . Naiyamo kotuboan mobisa tukon posidutukon ;
43017003	sulano komian natingoniiyo Tama , tolongo yana ko Mian Bisa mo bisa , tukon tingoniiyo Yesus Klistus Tama mo bintekene .
43017004	Yaku lapamo akahasale Tama doi elunia nia bungkukono tukon alapayo kona limang Tama mo heekene doi yaku .
43017005	Tama ! Akahasalemo yaku budodoiya doi Tama , tukon babasalan mo daano doi yaku pomeenggon Tama salataa dunia nia akiyoon napinasitaka .
43017006	Yaku lapamo okitakanggene Tama doi mian badaang nai dunia nia mo lapamo Tama beekene doi yaku . Yanila Tama na mian-mian , tukon Tama lapamo beekene doi yaku . Yanila loingiyomo Tama nabantilan .
43017007	Budodoiya yanila toiyomo baikon sasaibino Tama nabineekon yaku luwedoi Tama .
43017008	Lapamo kupelenggene doi yanila kobantilan Tama mo beekene doi yaku ; tukon yanila lapamo talimayo . Yanila toiyo baikon yaku bisa-bisa lubat doi Tamanggu tukon yanila anggayo baikon Tama komo bintekene yaku .
43017009	Yaku sambeang tuuk doi komuyu . Yaku aki kusambeang motolongo tuuk doi dunia bai mian badaang doi dunia mo lapamo Tama beekene doi yaku , sabab yanila Tama koona .
43017010	Sasaibino daku langge Tama nalangge koidan ; tukon sasaibino Tama nalangge daano kulangge koidan . Yaku inakabasal doi yaniladoo .
43017011	Budodoiya yaku lubat doi Tama . Yaku akimo kundoong koidan doi dunia ; bai yanila daanoon doi dunia . Tama mo moliyous ! Dagaiyo yanila tukon kuasa Tama sambuno , doiya sambu mo lapamo Tama beekene yaku - sulano yanila teali meeng , pokakana buno Tama tukon yaku koidan meeng .
43017012	Modaanoon yaku polaing yanila , yaku lapamo dagaiyo yanila tukon kuasa moluwe Tama sambuno - samtm Tama mo beekene doi yaku . Yaku lapamo dagaiyo yanila tukon akiyo komeeng komian doi yaniladoo molapus ; kasuali yana mo takainomo lapamo lapus ; sulano tukon doiyadoo tealimo oila komo totulis doi Kitab Moliyous lalomo .
43017013	Budodoiya yaku lubat doi Tamanggu . Sasaibino nia yaku bantile modaanoon yaku nai dunia nia ; sulano yanila tukon totubo kona tuboan toupiyo daku labaan .
43017014	Yaku lapamo pelenggene Tama nabantilan doi yanila , tukon dunia nia mosikitene yanila , sabab yanila bolikon dunia koona , pokakana buno yaku koidan bolikon dunia koona .
43017015	Yaku aki kukabiyo sulano Tama nandokiiyo yanila doi dunia nia , bai yaku kabiyo sulano Tama nadagaiyo yanila doi Ibiliis .
43017016	Pokakanamo buno yaku bolikon dunia koona , mau yanila bolikon koidan dunia koona .
43017017	Tealikene yanila mumian motangalaas doi Tama luwedoi nabisaan ; Tama nahantilan doiyamo komo bisa .
43017018	Pokakana Tama lapamo bintekene yaku doi dunia , bunomo koidan yaku bintekene yanila doi dunia .
43017019	Tuuk yanila napalaluu , yaku salakanggene kobutonggu buno Tama koona , sulano yaniladoo teali tongo Tama koona motangalaas lolo doi nabisaan .
43017020	Bolikon tuuk yanila nia daku sinambeanggon . Bai yaku koidan sambeang tuuk doi mian badaang naikon mo anggayo doi yaku doi napo bantilan yanila nia .
43017021	Yaku kabiyo , Tama , sulano yanila sasaibino teali meeng buno Tama pomeenggon yaku , tukon yaku maka Tama . Boliisi yanila nateali meeng tukon kita sulano komian doi dunia anggayo baikon Tama komo bintekene yaku .
43017022	Yaku lapamo beekene doi yanila kobabasalan Tama mo beekene doi yaku , sulano yanila teali meeng , pokakana buno kita meeng ;
43017023	yaku tukon yanila , tukon Tama maka yaku ; sulano yanila bisa-bisa meeng . Maka dunia naikon toiyo baikon Tama komo bintekene yaku , baikon Tama mamaasikene yanila buno Tama mamaasikene yaku .
43017024	Tama , yaku yase sulano yanila , mo Tama beekene doi yaku , daano polaing-laing yaku doi lipu kudaanoan , sulano yanila kitayo daku kinabasalan ; doiyamo kabasalan Tama mo beekene doi yaku , sabab Tama mamaasikene yaku akiyoon kodunia natinealikon .
43017025	Tama mo adil ! Dunia aki natingoniiyo Tama , bai yaku tingoniiyo Tama ; tukon mian madaang nia toiyo baikon Tama komo bintekene yaku .
43017026	Yaku lapamo bontiikene Tama sambuno doi yanila ; tukon yaku lapamo kubaiyo buno doiya , sulano Tama namaasi doi yaku tataap doi noanoila lalomo tukon yaku pomeenggon yanila . "
43018001	Sambuno lapa Yesus sambeang buno doiya , yana tukon napololaing-pololaingoo ampakon doi Paisu Kidlon sembeleng . Idoo daano komeeng koasi , maka Yesus tukon napololaing-pololaingoo usok doi asidoo .
43018002	Yudas poloilokisoo , toiyo do lipudoo ; sabab Yesus biasamo pototongi idoo tukon napololaing-pololaing .
43018003	Maka Yudas ampakon doi lipudoo tukon babayo komeeng kopasukan suludadu Lomawi tukon moimoiya kopadagai Temeneno Nabonua imam-imam kapalano mo sumboliiyo tukon Falisi-falisi miano . Yanila makanggi sinapan , lantela tukon posi .
43018004	Yesus toiyo sasaibino komo naikon teali doi butongo . Jadi yana kolaniyo dopai mianoo badaang tukon mansadai , " Komuyu indee miano kopo inumbal ? "
43018005	" Yesus , Nasalet miano , " yanila timbiliyo . " Yakumo nia , " Yesus bantile . Yudas poloilokisoo daano mokokondong tukon yanila .
43018006	Singgatoo Yesus bantil doi yanila , " Yakumo nia , " yanila sasaibino tangabalinggon maka tolubang doi buta .
43018007	Yesus sadaiyo koidan doi yanila , " Indee kopo inumbal ? " " Yesus Nasalet miano , " yanila timbiliyo .
43018008	" Lapamo kubantile yakumo nia , " Yesus bantile . " Tukon kalu bisa yakumo kopoo inumbolii , sodiiyomo yanila bailong naampakono . "
43018009	( Tukon nabantilano mobuno doiya , tealimo oila komo lapamo Yesus bantile loolukonoo : " Tama , doi mian badaang Tama mo beekene doi yaku , akiyo komeeng komian komo lapus . " )
43018010	Simon Petulus mo makanggi meeng kobakoko , yana bubute maka tabase imam babasal naata botol kotolingaino bakalingano . Kosambuno do atadoo Malkus .
43018011	Maka Yesus bantil doi Petulus , " Usekene koidan komu bakoko doi salungo ! Oilakai ikoo pikikene yaku aki naikon kuinume kopaisu doi galaas sakisaawan Tama mo beekene doi yaku ? "
43018012	Maka suludadu-suludadu Lomawi tukon nakomondaan tukon padagai-padagai Yahudi lakoyo tukon keete Yesus .
43018013	Tumbe-tumbeno yanila babayo Yesus mangadap doi Hanas . Kayafas namonianan malane . Kayafas daano meeng koimam babasal doi taumo .
43018014	Tukon yanamo komo lapamo beena otunggul doi pamalenta Yahudi baikon lobian monondok doi meeng komian momate motuuk doi sasaibino kobangsa .
43018015	Simon Petulus tukon tulano meeng bailong lainge Yesus . Pololaingoo bailong imam babasal tingoniiyo ; jadi yana usok polaing-laing tukon Yesus doi imam babasal nabonua basaleano ,
43018016	bai Petulus montotiili doi tonggulung , doi tataapon . Doibundu pololaingoo bailong ampakon doi tonggulung tukon posalitai meeng koboine peleleani padagai tataapon , maka babayo Petulus usok doi lalom .
43018017	Peleleani boinedoo padagai tataapon bantil doi Petulus , " Eh , bolikon kai ikoo koidan kona pololaing ? " " Bolikon , " Petulus timbiliyo .
43018018	Doiya kosinggatoo kolipu kumelon , jadi kopeleleani-peleleani tukon padagai-padagaidoo yanila lapamo bangokoiti aung tukon yanila balalango idoo . Petulus ampakon doi aungoo maka kokondong balalang polong yanila .
43018019	Imam babasal sadaikene Yesus kaliangano doi napololaing-pololaing tukon naotunggul kaliangano .
43018020	Yesus timbiliyo , " Yaku sidutu basilingan tukon tala-talaang doi mian badaang salaano . Yaku sidutu mongotunggul doi bonua-bonua kaledaan tukon doi Mian Bisa Nabonua , lipu Yahudi miano napototongian sidutu . Aki nabiasa yaku mabantil oioila motosookon .
43018021	Jadi bulpando Tuan momansadaikene yaku ? Sadaiyo yanila mo lapamo molongol kuotunggul . Tantu yanila toiyo oila daku binantil . "
43018022	Sambuno Yesus bantile buno doiya , daano komeeng dopadagaidoo idoo tapiyo tukon bantile , " Balani tuuno ikoo bantile buno doiya doi imam babasal ! "
43018023	Yesus timbiliyo , " Kalu yaku mabantil meeng kolangge mo sala , bantilemo naimbaa oila kona salaan ! Bai kalu daku binantiloo bisa , bulaando ikoo motapiyo yaku ? "
43018024	Doibundu Hanas sumboliiyo komian babayo Yesus tukon kinoot doi Imam Babasal Kayafas .
43018025	Simon Petulus daano mokokondong tukon balalang idoo . Mian badaang idoo bantil doi yana , " Bolikon kai ikoo komeeng kopololaingo mianoo ? " Bai Petulus nggeelek , kona bantilano , " Bolikon ! "
43018026	Meeng koimam babasal naata , doiyamo tolidano doi Petulus natinabas kotolingaino , bantile , " Baanggon aki kukitayomo ikoo doi asidoo mopolaing-laing tukon yana ? "
43018027	Maka Petulus nggelekiyo koielan , " Aki , " - tukon pokonoi doiya kosinggatoo komanuk kokuuwa .
43018028	Dodowasoono yanila babayomo Yesus doi Kayafas nabonua doi gubelnul nabatomundoan . Yahudi miano yanila aki nausok doi batomundoanoo lalomo , sulano yanila naaki teali kulokis manulut atulan agama , sabab yanila malaing kaan kaanan Paskah .
43018029	Tobikon doiya Pilatus tobuat ampakon doi yanila tukon mansadai , " Oila kopo pangasalakon doi mian nia ? "
43018030	Yanila timbiliyo , " Andeno yana akiyo kona sala , kami aki mai babayo doi Tama Gubelnul . "
43018031	Pilatus bantile doi yanila , " Poleleiyo yana tukon potindokii-yo manulut poukum susuumuyu ! " Bai Yahudi miano timbiliyo , " Kami aki namoola ukume mate komian . "
43018032	( Naiya teali sulano natotoi oila Yesus nabinantil kaliangano naikon yana mate . )
43018033	Pilatus usok koidan doi nabatomundoan tukon uange Yesus , maka sadaiyo , " Kai ikoo tomundo Yahudi miano ? "
43018034	Yesus timbiliyo , " Kai napasadai nia doikoo susuumu kabai daano komian bailong mo lapamo bontiikene doikoo kaliangano doi yaku ? "
43018035	Pilatus timbiliyo , " Oilakai yaku nia Yahudi miano ? Komo beekene ikoo doi yaku mutulunano susuumu tukon imam-imam kapalano . Oila komo lapamo ikoo kubaiyo ? "
43018036	Yesus bantile , " Daku batomundoan bolikon doi dunia nia . Ande-andeno daku batomundoan nai dunia nia , daku mian badaang balajuang sulano yaku aki kubineekon doi pamalenta Yahudi . Bai bisa daku batomundoan bolikon doi dunia nia ! "
43018037	Maka Pilatus sadaiyo doi yana , " Kalu buno doiya , ikoo tomundo ? " Yesus timbiliyo , " Ikoo bantile baikon yaku tomundo . Yaku sosuung tukon lubat doi dunia daano meeng kopituu , doiyamo mebee salita doi nabisaan . Mian mo luwedoi nabisaan doiya ndongoliiyo yaku . "
43018038	Pilatus mansadai doi yana , " Oila komaanano dona bisaanoo ? " Maka Pilatus tobuat koidan doi nabatomundoan tukon bantil doi Yahudi miano , " Yaku aki kulaate meeng kona kasalaan doi yana .
43018039	Bai mololoi pokabiasaan , yaku sidutu sodiiyo meeng komian doi talunggu doi oloyo Babasal Paskah . Komuyu yase sulano kusodiiyo ko Yahudi miano natomundo motuuk doi komuyu ? "
43018040	Yanila timbiliyo , tukon nggele-nggeleamon , " Aki , inai yana , bai Balanabas ! " ( Balanabas meeng komian pondikuk . )
43019001	Doibundu Pilatus usok maka mosumbolii mian moumbase Yesus .
43019002	Suludadu-suludadudoo mongkubaimo meeng kosapeyo doi kayung-kayung pangano mopalatadian , maka yanila songgoikene doi Yesus oluno . Lapamo doiya yanila pekeikene kojubah mosamelaon doi yana ,
43019003	maka sidutu lubat doi yana tukon hantile , " Tubo kotomundo Yahudi miano ! " Boobus yanila tapiyo yana .
43019004	Lapa doiya Pilatus tobuat tukon bantile doi mian mobadaangoo . " Kitayo ! Yaku babayo yana tobuat doi komuyu , sulano potoiyo yaku aki kumalaat mau nabaino meeng kona salaan . "
43019005	Yesus tobuat tukon pakeyo kosapeyo mopalatadian tukon jubah mosamelaon . Pilatus bantile doi yanila , " Pokitayo do mianoo . "
43019006	Sambuno imam-imam kapalano tukon padagai-padagaidoo kitayo Yesus , yanila nggeleamon , " Sempange yana ! Sempange yana ! " Pilatus bantil doi yanila , " Poleleiyo yana , tukon posempange-mo komuyu susuumuyu , yaku aki kumalaat meeng kona salaan doi yana . "
43019007	Yahudi mianodoo timbiliyo , " Manulut komai ukum , yana sio nainukum mate sabab yana akuiyo kobutongo Mian Bisa Napau . "
43019008	Sambuno Pilatus ndongoliiyo yanila bantile buno doiya , yana lobian matakut koidan .
43019009	Maka yana usok koidan doi nabatomundoan lalomo tukon sambuno Yesus binaba usok , Pilatus sadaiyo doi yana , " Ikoo komu luwean doiyaando ? " Bai Yesus aki namotimbili .
43019010	Boobus Pilatus sadaiyo koidan , " Ikoo aki muyase basilingan tukon yaku ? Mutoiyo , yaku balakuasa mosodiiyo ikoo , tukon kuasa mosempanggene ikoo ! "
43019011	Yesus timbiliyo , " Kalu Mian Bisa aki nabeekene do kuasadoo doikoo , ikoo mau nahulaamo akiyo komu kuasa doi yaku . Tobikon doiya komian mo beekene yaku doikoo , lobian babasal kona lalim doikoo . "
43019012	Sambuno Pilatus ndongoliiyo doiya , yana balausaha sulano nasodiiyo Yesus . Bai Yahudi miano nggele-nggeleamon , " Kalu Tuan sodiiyo yana , Tuan bolikon Kaisal tulano ! Mian mo akuiyo kobutongo tomundo , doiya Kaisal namusu ! "
43019013	Sambuno Pilatus ndongoliiyo do bantil-bantilanoo , yana babayo Yesus tobuat maka yana osulange doi kulsi bangulusan doi tampatoo kosambuno Sowaan Batu . ( Doi silingan Iblani kosamouno Gabata . )
43019014	Doiya kosinggatoo adukono batong songulo lua suun kooloyo , oloyo akiyoon ko oloyo Babasal Paskah . Pilatus bantile doi mian badaangoo , " Naiyamo kopoo tomundo ! "
43019015	Yanila nggele-nggeleamon , " Akateyo yana ! Akateyo yana ! Sempange yana ! " Pilatus mansadai , " Kai momoola kusempange kopo tomun-do ? " Imam-imam kapalano timbiliyo , " Tongo Kaisal komai tomundo ! "
43019016	Boobus Pilatus beekenemo Yesus doi yanila sulano napo sempange . Yanila ndokiiyo Yesus , maka yanila ampakon babayo yana .
43019017	Yesus tobuat tukon tanggunge kona kayung sempang susuungo ampakon doi lipudoo mo sinombuikon " Mangabosan Olu " . ( Doi silingan Iblani binantil Golgota . )
43019018	Indaa yana sinempanggon . Posinggat-singgat tukon yana daano koidan lua komian bailong mo sinempanggon ; komeeng doi bobono talikon , tukon komeeng doi bakalingano talikon tukon Yesus doi tanga-tanga .
43019019	Doi kayung pesempango Yesus , Pilatus mosumboliikene inoliit kotulisan nia : " Yesus doi Nasalet , Yahudi miano natomundo . "
43019020	Badaang ko Yahudi miano mobasayo do tulisanoo , sabab do lipudoo Yesus nasinempangan aki naodoon doi kota . Tulisanoo lalomo silingan Iblani , Latin , tukon Yunani .
43019021	Imam-imam kapalano bantile doi Pilatus , " Inai motulise Yahudi miano na Tomundo , ' bai tulisemo , ' Mian nia bantile , Yaku Yahudi miano na Tomundo . ' "
43019022	Bai Pilatus timbiliyo , " Komo lapamo yaku tulise , tataap totulis . "
43019023	Sambuno suludadu-suludadudoo lapa sempanggene Yesus , yanila alayo kona pakean . Pakeanoo inobos sangkap : meeng-meeng malaat meeng koobos . Yanila alayo koidan kona jubah . Jubahdoo akiyo kona kinoitian - tinonum doi babu polong bilit .
43019024	Suludadu-suludadudoo yanila pobotiionggon meeng tukon bailong , " Inai nda potoliyo najubah nia . Tadu nda mongkubai undian sulano natotong indee komo laate . " Doiya langgedoo teali sulano natakabai oila komo totulis doi Kitab Moliyous lalomo doiyamo : " Yanila ebes-ebese daku pakean , tukon mongkubai undian doi kujubah . " Tukon bisa-bisa do suludadu-suludadudoo kubaiyo buno doiya .
43019025	Doi ponggaupan Yesus nasinempanggonan kokondong Yesus tinano utuso boine , Malia Klopas naboloki , tukon Malia Magdalena .
43019026	Sambuno Yesus kitayo kotinano tukon napololaing yana mamaasikene yanila modaano mokokondong idoo , Yesus bantile doi tinano , " Tina , naiyamo komu pau . "
43019027	Doibundu yana bantile doi napololaingoo , " Ndaiya tinamuyu . " Doiya kosinggatoo Yesus napololaing talimayomo Yesus tinano sulano nandoong doi napoo bonua .
43019028	Yesus toiyo baikon sasaibino doiya lapamo boobus , tukon sulano oilamo komo totulis doi Kitab Moliyous lalomo moola teali , yana bantile , " Yaku molou . "
43019029	Idoo daano komeeng komanggo momoono tukon suka paisuno mo meele . Maka daano komeeng konggalanggang kinomok doi suka paisunodoo maka tinabokon doi meeng kokayung hisop pangano , maka tinutumikon doi Yesus suungo bibilo .
43019030	Yesus lemese do sukadoo paisuno tukon bantile , " Lapamo kabus ! " Maka yana totukukene kooluno tukon mate .
43019031	Kopamalenta aki nayase ko mian-mian mo daano tosempang kobadano taitude doi kayung sempang doi oloyo Tadean , baino kai naiya oloyo Tadeandoo oloyo Babasal mo tangalaas . Sabab oloyo doiya singgatoo Yesus nasinempanggonan pokokonoi akiyoon oloyo Tadean , Yahudi miano mangkabi palamisi doi Pilatus sulano yanila nalotoiyo do mian-mianoo aino mo lapamo sinempanggon tukon obulusene do badan-badanoo doi kayung sempang .
43019032	Maka suludadu-suludadudoo ampakon tukon lotoiyo tumbe-tumbeno koaino domianoo molua mo sinempanggon posinggat Yesus .
43019033	Sambuno yanila polong doi Yesus , yanila kitayo yana lapamo mate . Jadi yanila akimo napo lotoiyo koaino .
43019034	Bai Yesus lisuko sinubok tukon kalait doi meeng komian doi suludadudoo ; tukon mosobit tokundang kosau tukon paisu .
43019035	Mian mo kitayo susuungo kadadianoo , yanamo komo babotilanggene doiya langgedoo , sulano komuyu anggayo . Tukon kona salitadoo bisa .
43019036	Langgedoo doiya teali sulano nateali oila komo lapamo totulis doi Kitab Moliyous lalomo , doiya " Akiyo komeeng kai luwedoi bukuno naikon nailotoan " .
43019037	Doi Kitab Moliyous lalomo koidan totulis : " Yanila naikon mbalenge yana mo lapamo yanila teheke " .
43019038	Lapa doiya Yusuf doi Alimatea mangkabi palamisi doi Pilatus sulano napo babayo Yesus badano . ( Yusuf daano meeng Yesus napololaing bai aki natotingonii , sabab yana matakutene kopamalenta Yahudi . ) Pilatus loasene doi yana , jadi yanila ampakono leleiyo Yesus badano .
43019039	Nikodemus , mo loolukoo biasa lubat popook doi Yesus , ampakon polaing tukon Yusuf . Nikodemus mababa pobilat tukon kayung gahalu - sasaibino naiya uga-ugaate tolu kolono kokiloglam kona kadaang .
43019040	Do mianoo molua ndokiiyo Yesus badano maka yanila bunguse tukon toik moalus polaing tukon lambadoo mobabangi manulut Yahudi miano naadat bakibulan .
43019041	Doi lipudoo Yesus nasinempanggonan daano komeeng koasi . Doi asidoo lalomo daano komeeng kokibul moboolu , mo akiyoon napinake batadinan mian mate .
43019042	Sabab do kibuloo lolani , tukon oloyo Tadean adukono minulai , yanila tadinemo Yesus indaa .
43020001	Doi minggu oloyono dowa-dowa , daano mokalipookan , Malia Magdalena ampakon doi kibuloo . Yana kitayo kobatu posunggupo lapamo sinaakon doi kibuloo buango .
43020002	Maka yana obuleng umboliiyo Simon Petulus tukon pololaing Yesus mo seseange , tukon bantile doi yanila , " Yesus ndinikuko doi nakibul , tukon yaku aki kutoiyo inaando kona inabosan . "
43020003	Maka Petulus tukon pololaingoo bailong ampakono doi kihuloo .
43020004	Luaiia yanila obuleng , bai doi pololaingoo bailong lobian kona suutanan tukon Petulus , tukon yana komo polong tumbe doi kibuloo .
43020005	Yana mbalenge do kibuloo lalomo tukon kitayo dotoikoo pabalun daano motangabos idoo , bai yana aki nausok .
43020006	Simon Petulus tuundu doibundu , maka banggadudul usok doi kibuloo lalomo . Yana kitayo do toikoo pabalun daano motangabos idoo ,
43020007	bai kotoik mo kinubai papagot Yesus oluno akiyono doi napokolanikonan bai toluluko tangalaas .
43020008	Doibundu koidan dona pololaing mo polong tumbe doi kibuloo , usoko koidan . Yana kitayomo tukon anggayomo .
43020009	( Polong doiya kotembono yanila akiyoon naalatiyo oila komo totulis doi Kitab Moliyous lalomo baikon Yesus tubo doi namatean . )
43020010	Sambuno lapa doiya Yesus napololaing-pololaing mulemo .
43020011	Malia Magdalena kokondong doi kibuloo salaano tukon kokiil . Daano yana mokokiil , yana kitayo dokibuloo lalomo ,
43020012	maka yana kitayo lua komalaekat kona pakean moute . Malaekatoo osulang doi Yesus badano nainabosan , komeeng doi oluno talikon , tukon kobailong doi aino talikon .
43020013	Malaekat-malaekatoo mansadai , " Tina , bulaando ikoo mokokiil ? " Malia timbiliyo , " Daku Temeneno lapamo inala , tukon yaku aki kutoiyo inaando yana kona inabosan . "
43020014	Lapa bantile buno doiya , yana mbaleng doi tonggulungo tukon kitayo Yesus daano mokokondong idoo . Bai yana aki natoiyo baikon doiya Yesus .
43020015	Yesus mansadai doi yana , " Tina , bulaandokon ikoo mokokiil ? Tina indee komu inumbal ? " Malia aanggene doiya do asidoo tumbuno , jadi yana bantile , " Tama , kalu Tama komo biyele yana badano naimbaa , tulung bontiikanaku inaando Tama naabosano yana , sulano yaku moola kundokiiyo . "
43020016	Yesus bantile doi yana , " Malia ! " Malia mbalenge doi Yesus maka bantil tukon silingan Iblani , " Labuni ! " ( Koalatino " Gulu " . )
43020017	" Inai motaaniyo yaku , " Yesus bantile doi yana , " sabab yaku akiyoon kuliba doi Tama . Bai potauso doi utus-utusonggu , tukon bontiikene doi yanila baikon diabudodoo yaku libamo doi Tamanggu tukon Tamamu , ku Mian Bisa tukon mu Mian Bisa . "
43020018	Maka Malia ampakono babotilanggene doi Yesus napolo-laing-pololaing baikon yana lapamo kitayo ko Temeneno tukon baikon Temeneno lapamo bontiikene sasaibinodoo doi yana .
43020019	Doi Minggudoo oloyono koidan , sambuno kalipookan Yesus napololaing-pololaing pototongimo doi meeng kobonua tukon tataapon-tataapon mo tinataapikono , sabab yanila matakutene kopamalenta Yahudi . Sosinggot Yesus lubat maka kokondong doi yanila tanga-tangano tukon bantile , " Kinatauwan monondok doi komuyu . "
43020020	Lapa yana bantile buno doiya , yana tudoikene doi yanila kolimano tukon lisuko . Sambuno yanila kitayo Yesus , yanila laba-laba tuuno .
43020021	Maka Yesus bantile doi yanila idan koidan , " Kinatauwan monondok doi komuyu . Buno Tamanggu bintekene yaku , bunomo lakon yaku bintekene komuyu . "
43020022	Maka yana puulikene kona ansaang doi yanila tukon bantile , " Talimayo ko Mian Bisa Na Loh .
43020023	Kalu komuyu ompuniyo kopau meeng nalalim , Mian Bisa koidan ompuniyo . Kalu komuyu aki poompuniyo kopau meeng nalalim , maka Mian Bisa koidan aki naompuniyo . "
43020024	Tomas ( mo sinombuikon " Pinga " ) , meeng komian doi songulo luadoo Yesus napololaing , aki napolaing tukon bailong singgatoo Yesus nalubatan .
43020025	Maka Yesus napololaing-pololaing bailong bantile doi Tomas , " Kami lapamo kitayo Yesus ! " Bai Tomas timbiliyo , " Kalu yaku akiyoon kumongkita kopaku bakaaso doi limano , akiyoon kuusekene kolimanggu saano doi pakudoo pakolo tukon akiyoon kuusekene kolimanggu doi lisuko , tutuu yaku akiyoon kumangangga . "
43020026	Meeng kominggu molapa Yesus napololaing-pololaing daano doi bonuadoo tukon Tomas daanomo koidan . Sasaibino kotataapon tinataapikono . Bai Yesus lubat tukon kokondong doi yanila tanga-tangano , maka bantile , " Kinatauwan monondok doi komuyu . "
43020027	Doibundu yana bantile doi Tomas , " Kitayo kolimanggu , tukon usekene kolimamu saano dimbaa . Ulule kolimamu tukon usekene doi lisukonggu . Inaimo mosasaaki koidan , bai anggayomo ! "
43020028	Tomas hantile eloi Yesus , " Ku Temeneno , tukon ku Mian Bisa ! "
43020029	Maka Yesus hantil doi yana , " Ikoo mangangga sabab lapamo kitayo yaku , kai bulaa ? Kinatauwan doi mian mo mangangga mau naaki nakitayo yaku ! "
43020030	Daano mobadaang koidan komo minasaingdinggon-mina-saingdinggon Yesus mo kubaiyo doi napololaing-pololaing salaano , bai aki natinulis nai buku nia .
43020031	Bai sasaibino naiya tinulis , sulano komuyu anggayo baikon Yesus daano Tomundo Pasalamat , Mian Bisa Napau , tukon sabab mangangga doi yana , komuyu malaat tuboan .
43021001	Lapa doiya Yesus okitakene kobutongo idan koidan doi Paisu Tibelias doi napololaing-pololaing . Buno naiya kona tealian :
43021002	Daano kooloyo meeng Simon Petulus , Tomas mo sinombuikon Pinga , Natanael doi Kana luwedoi Galilea , Zebedeus napau-pau , tukon lua Yesus napololaing bailong , daano mopototongi .
43021003	Simon Petulus bantil doi tulano bailong , " Yaku yase ampakon bapukat ikan . " " Kami malaing , " yanila bantil doi yana . Maka yanila taus lakit duangan . Bai doi popooko mau meeng koikan yanila aki namatapu .
43021004	Sambuno tambuun sumbot kooloyo , Yesus kokondong doi paisudoo bibilo , bai yanila aki natingoniiyo baino Yesus .
43021005	Yesus bantil doi yanila , " Labuk-labuk kai komuyu daano kopo ikan ? " " Akiyo , " yanila timbiliyo .
43021006	Yesus bantil doi yanila , " Poaisene kopoo buani taalikon bakalinga doi duanganokon , idoo komuyu matapu ikan . " Maka yanila sakukene donapo buani , bai yanila aki nanggoola bubute koidan sabab badaang koikan mokana doi buanidoo lalomo .
43021007	Pololaing Yesus mo mamaasikene bantil doi Petulus , " Ndaiya Temeneno ! " Sambuno Simon Petulus ndongoliiyo doiya baino Temeneno , yana pakeyo kona kalambi ( sabab yana aki nabakalambi ) maka yana basuapon doi paisu .
43021008	Pololaing-pololaing bailong tuundu babose tukon duangan ampakon doi buta tina , tukon yanila bubute momeeng konapo buani mo moono ikan . Yanila aki natodudul dodoon doi buta tina , uga-ugaate tolongo sakat kometel .
43021009	Singgatoo yanila loboson doi duangan yanila kitayo daano koaung balano indaa tukon ikan doi bungkukono tukon loti .
43021010	Yesus bantil doi yanila , " Soba babayo doi sumai bubulaa koikan mo sodo komuyu tapuwe . "
43021011	Simon Petulus lakit doi duangan , maka kedele kona buani doi buta tina . Dona buani moono tukon ikan mo babasal ; sasaibino sakat lima kolono tolu kona kadaang . Mau nabuno doiya kona kadaang aki namosiak konapoo buani .
43021012	Yesus bantil doi yanila , " Mai nda kaan . " Akiyo komeeng doi napololaing-pololaing mobalani mansadai , " Tama indee miano ? " sabab yanila toiyo baikon yana Temeneno .
43021013	Doibundu Yesus koolaniyo yanila , mangala do lotidoo tukon bekene doi yanila . Yana kubaiyo buno doiya tukon ikanoo .
43021014	Naiyamo kotoluno luunggon Yesus naokitakanano ko-butongo doi napololaing-pololaing sambuno yana tubo doi namatean .
43021015	Sambuno lapa yanila kaan , Yesus bantil doi Simon Petulus , " Simon , Yona napau , kai ikoo lobian komu seangano yaku doi yanila nia naseangano yaku ? " " Bisa , Temeneno , " Petulus timbiliyo , " Temeneno toiyo yaku kilakene Temeneno . " Yesus bantil doi yana , " Pialae daku domba-domba pauno . "
43021016	Tuuk lua luunggon Yesus sadaiyo doi yana , " Simon Yona napau , kai ikoo seseangaku ? " " Bisa , Yesus , " Petulus timbiliyo , " Yesus toiyo yaku kilakene Yesus . " Yesus bantile doi yana , " Pialayo daku domba-domba . "
43021017	Tuuk kotoluno luunggon Yesus mansadai doi yana , " Simon Yona napau , kai ikoo kilakene yaku ? " Petulus teali poloon sabab Yesus sadaiyo doi yana polong tolu luunggon . Maka Petulus timbiliyo koidan , " Temeneno , Temeneno toiyo sasaibino kolangge . Temeneno toiyo yaku kilakene ko Temeneno ! " Maka Yesus bantil doi yana , " Pialayo daku domba-domba .
43021018	Bisa tuuno daku bantilan nia : Singgatoo ikoo daanoon motabokon , ikoo susuumu pagete kooakomu , tukon muampakon doiyaamo komu mongiasan . Bai kalu ikoo motuwamu naikon , ikoo baino ulule kolimamu , tukon baino mian bailong komo pagete ikoo tukon babayo ikoo doi lipu moaki muyase ampakon . "
43021019	( Tukon Yesus nabantil-bantilanoo otudoikene bulaando naikon Petulus namatean sulano naakabasale ko Mian Bisa . ) Lapa doiya Yesus bantil doi Petulus , " Lainge yaku ! "
43021020	Tembodoo Petulus mbaleng , yana kitayo doi tonggulungo daano Yesus napololaing bailong mo minamaasikon . ( Yanamo komo osulang pokoolanikon Yesus tembodoo napoo kaanan tukon mo mansadai doi yana , " Yesus , indee miano komo kulokisanggene ko Temeneno ? " )
43021021	Kitayo yana , Petulus mansadai doi Yesus , " Yesus , bulaando tukon yana nia ? "
43021022	Yesus timbiliyo , " Andeno yaku yase yana daanoon motubo polong daku lubatan , doiya bolikon muulusan . Bai ikoo , laingaku ! "
43021023	Maka tololongolo kobulitano doi Yesus napololaing Yesus baikon napololaingoo aki namate . Banggokai Yesus aki nabantile , baikon pololaingoo aki naikon namate , bai : " Andeno yaku yase yana daano motubo polong daku lubatan , doiya bolikon muulusan . "
43021024	Dopololaingoo komo mebee katalangan doi kadadian-kadadianoo naiya . Yanamo koidan komo lapamo tulise . Tukon kita toiyo oila kona binantiloo bisa .
43021025	Daano mobadaang kolangge bailong Yesus mo kubaiyo . Andeno sasaibinodoo tinulis meeng tukon meeng , yaku lasayo aki nasukup kolipu doi dunia nia sulano nainusokon sasaibino kobuku mo tinulisoo .
44001001	Teofilus mo monondok , Doi kutmku tumheno lalomo lapamo kutalakanggene sasaibino Yesus nakinuhai tukon nai notunggukon salataa naatamhuunano kona limang ,
44001002	polong doi oloyo nalinihakonan doi sulugaa . Akiyoon Yesus naliha doi sulugaa , tukon kuasa Mian Bisa Na Loh yana beena pongotunggul-pongotunggul doi nalasul-lasul yana mo piliyo .
44001003	Sambuno lapa Yesus mate , sangkap kolono kooloyo kona kalumbit Yesus yana biasa otudoikene tukon loloon mo tokita tuuno doi lasul-lasul baikon Yesus bisa-bisa motubomo . Yanila kitayo yana , tukon basilingan doi yanila bulaando ko Mian Bisa nabapalenta buno Tomundo .
44001004	Tukon doiya kosinggatoo yana pototongi tukon yanila , Yesus beekene kona palenta nia doi yanila , " Inai poampakon tinggale ko Yelusalem . Totiili idoo polong doi Tamanggu naheekanano kooila mo lapamo dinondiikon , doiyamo mo lapamodoo yaku pailukene doi komuyu lolukon .
44001005	Sabab Yohanes mansau mian tukon paisu , bai baimo moimoiya kooloyo komuyu naikon sio po sinau tukon Mian Bisa Na Loh . "
44001006	Salataa do lasul-lasuloo napototongian posinggat-singgat tukon Yesus , yanila mansadai doi yana , " Temeneno , oilakai budodoiya Temeneno yase ekekendenge koidan kobangsa Islael na Batomundoan ? "
44001007	Yesus timbiliyo , " Tamanggu susuungo komo tantukene kooloyono tukon kotembono . Doiya aki napalaluu komuyu toiyo , sabab doiya Tamanggu nahaak .
44001008	Bai komuyu naikon malaat kuasa , kalu ko Mian Bisa Na Loh lubato doi komuyu . Tukon komuyu leali sakisii-sakisii doi yaku doi Yelusalem , doi sasaibino kokampung-kampung Yudea , doi Samalia , tukon polong doi dunia bunduno . "
44001009	Lapamo Yesus bantile buno doiya , yana linibakon doi sulugaa doi matanoila salaano , tukon bunong tombukiyo yana doi napoo pambaleng .
44001010	Daano yanila molelengea doi dapang , tembodoo Yesus natolibakonan doi sulugaa , sosinggot daano kolua komian mobapakean moute kokondong doi yanila talikon .
44001011	" Eh , Galilea mian-miano , " do mianoo molua nabantilan , " bulaando komuyu motolongo kokondong koimbaa maka polelengea doi dapang ? Yesus komuyu mo kitayo motolibakon doi sulugaadoo doi salaamuyu , yana abali koidan buno do caladoo koidan komuyu mo kitayo budodoo . "
44001012	Doibundu do lasul-lasuloo abalimo doi Yelusalem doi Zaitun Bunggulo , bungkukodoo tangabos uga-ugaate meeng kokilo metel kona odoonan doi Yelusalem .
44001013	Doi Yelusalem yanila ampakon doi bonua tampat yanila naposapuan , maka yanila liba doi kombiang mo doi babo . Do lasul-lasuloo doiyamo , Petulus tukon Yohanes , Yakobus tukon Andelias , Filipus tukon Tomas , Baltolomeus tukon Matius , Yakobus Alfeus napau , Simon Patliot tukon Yudas Yakobus napau ;
44001014	sasaibino yanila sidutu pomeenggon noa mopototongi sulano naposambeang . Yanila sambeang polaing koboi-boine tololo Malia Yesus tinano , tukon polaing Yesus utus-utuso .
44001015	Daano kooloyo meeng , yanila daanoon mopototongi-daano uga-ugaate sakat lua kolono komian mo pototongi - Petulus kokondong mobasilingan . Yana bantile ,
44001016	" Utus-utus ! Oila komo totulis doi Kitab Moliyous lalomo , doiya sio nateali . Looluk lolo doi Daud , Mian Bisa Na Loh lapamo bantile tentang Yudas mokatuaiyo do mianoo mo lakoyo Yesus .
44001017	Yudas daano meeng kotulanggita , tukon yana lapamo lilik koidan sulano namalaing balimang polaing-laing tukon kita . "
44001018	Yudas nia lapamo malaat buta nabakibulan luwedoi natambo bakulokisanggonan mo lokis . Yana otuwong tukon mate tukon kotiano tabata lua tukon kokombongo sumbot sasaibino .
44001019	Sasaibino komian mo dungol doi Yelusalem toiyo doiya halloo . Doiyamo kosababpo doi yanila nasilingan lalomo yanila sombuikene do butadoo Akeldama , koalatino ' Buta Sau ' . )
44001020	" Sabab doi buku Mazmul daano mototulis buno naiya , ' Sodiiyomo kona tampat dungolan nateali kiis ; inai nadaano komeeng komian modungol doi lalomo . ' Daano mototulis buno naiya koidan , ' Sodiiyomo kona kadudukan nasinoboli mian bailong . '
44001021	Tobikon doiya , sio nadaano komeeng komian mo malaing kita moteali sakisii baikon Temeneno Yesus lapamo tubo koidan doi namatean . Doiya mianoo siokai meeng komian moluwedoi antala mian mo sidutu polaing tukon kita doi tempodoo nda mololaingan Temeneno Yesus doi yayaa , salataa Yohanes nabasauan mian polong doi tempono Yesus nalinibakonan doi sulugaa luwedoi kita tanga-tangano . "
44001022	
44001023	Maka komian mo hadil idoo mebee galal lua komian , doiyamo Yusuf kosambuno meeng Balsabas ( yana sinombuikon koidan Yustus ) , tukon Matias .
44001024	Maka yanila sambeang . Yanila bantile , " Yesus , ikoo toiyo komian noano sasaibino . Yudas lapamo otuwong doi nabasambuan lasul tukon lapamo mate . Jadi tudoikene doi kami , indee komiano doi mian nia molua komo Temeneno yase sulano nabinee sambu mosoboliyo Yudas . "
44001025	
44001026	Salataa lapa doiya do mianoo samhuno molua inundi , maka do undianoo tibus doi Matias . Jadi yana biningkat teali lasul sulano napolaing-laing domo songulodoo meeng kolasul bailong .
44002001	Sambuno lapa polong doi oloyo Pentakosta , sasaibino komian momangangga pototongi doi meeng kotampat .
44002002	Sosinggot doimbaa tololongol komeeng kolobo mobulungan doi dapang buno mbombuul momakansang konapuulan . Mian modaano moosulang doi bonuadoo sasaibino moono tukon do langgedoo alalo mobulungan .
44002003	Maka yanila kitayo komian alep-alepo pokakana koaung mokolot dadul doi yayaa tukon totol doi yanila meeng-meeng .
44002004	Yanila sasaibino kinuasai tukon Mian Bisa Na Loh , maka yanila basilingan doi moimoiya kosilingan kaliangano . Yanila basilingan manulut oila komo Lohdoo beekene doi yanila sulano napobantile .
44002005	Doiya kosinggatoo badaang ko Yahudi miano luwedoi moimoiya kolipu bailong doi posaapon kodunia , dungol doi Yelusalem . Yanila daano komian mo taat tuuno doi Mian Bisa .
44002006	Salataa linongol do langgedoo alalo mobulungan , badaang tuuno komian molubat pototongi . Yanila sasaibino ngginggim molengele do mianoo momangangga momoola basilingan doi moimoiya kosilingan kaliangano .
44002007	Tukon masaingding tukon naakiyan nabiyok yanila bantile , " Mian-mian mo basilingan nia sasaibino Galilea miano , bolikon ?
44002008	Bulaando kona tealian tobikon kita lengele yanila mobasilingan doi silingan lalomo doi kita nalipu memeeng ?
44002009	Kita mian luwedoi Paltia , Media , Elam , Mesopotamia , Yudea tukon Kapadokia ; doi Pontus tukon Asia ,
44002010	doi Fligia tukon Pamfilia , doi Mesil tukon lipu-lipu Libia pokolanikon ko Kilene ; daano doi kita komo lubat luwedoi Loma ,
44002011	daano ko Yahudi miano tukon daano koidan ko mian-mian bangsa bailong mo lapamo usok agama Yahudi ; daano koidan komo lubat luwedoi Kleta tukon luwedoi Alab . Kita sasaibino lengele yanila basilingan doi nda silingan lalomo memeeng manganai doi langge-langge mo minasaingdinggon Mian Bisa mo lakukanggene ! "
44002012	Tukon masaingding tukon aki nabiyok yanila sasaibino posadai meeng tukon meeng , " Oila komaanano naiya ? "
44002013	Bai daano komian hailong koidan mo totulaiyo . Yanila hantile , " Eh , ndaiya mianoo tolongo malangu ! "
44002014	Maka Petulus kokondong pososinggat tukon lasuloo mosongulo meeng hailong , boobus yana basilingan doi mian dangodoo . Tukon alalo mo babasal yana bantile , " Utus-utus , Yahudi miano tukon sasaibino komo dungol doi Yelusalem ! Polengele mono-monondok , sabab nalangge nia palaluu yaku jelaskanggene doi komuyu .
44002015	Mian nia aki namalangu , buno komuyu popasangka ; sabab budodoiya sodo batong sio dowa-dowa .
44002016	Bai naiya lapamo Mian Bisa babulitakene luwedoi Nabi Yoel :
44002017	Mian Bisa bantile , Doi lounu napupusan yaku naikon kundange daku Loh doi sasaibino komian . Komu pau-pau mala-malane tukon mupau-pau boineno yana bontiikene doikoo kolangge-langge yaku mo bontiikene doi yanila . Mian-mian mutabo yana kitayo kolangge-langge yaku mo tudoikene doi yanila . Mumian-mian momotuwa yana olumon tentang olumon yaku mo beekene doi yanila .
44002018	Doi kupeleleani-peleleani-mau mala-malane mau kai boine - , sio kukundongiikene daku Loh doi oloyo-oloyodoo . Yanila naikon bontiikene do langge-langgedoo yaku mo bontiikenemo doi yanila .
44002019	Yaku naikon madaanokon kuasa mominasaingdinggon doi dapang oungkukono , tukon langge-langge modeikon lobo dimbaa doi dunia bilito ; naikon daano kosau tukon aung ; bukol tukon tibolung .
44002020	oloyo naikon teali kalipookan , bituwon teali memela pokakana kosau akiyoon nalaate ko Temeneno na Oloyo , Oloyo mo babasal tukon motaanggadoo nalubat .
44002021	Doiya kosinggatoo , mian mo uang doi Temeneno naikon sinalamaton . '
44002022	Utus-utus Islael miano ! Polengele oila komo yaku mo bantile nia : Yesus Nasalet mianodoo lapamo Mian Bisa beena limang motuuk doi utus . Doiya tokita tuuno doi mominasaingdinggon tukon langge-langge mobolikon langge ko Mian Bisa mo lakukanggene doi komuyu tanga-tangano luwedoi Yesus . Sasaibino doiya utus toiyomo . " Pokokonoi natetel susuungo , Mian Bisa putuskanggene sulano nasalakanggene Yesus doi komuyu . Tukon salataa yana sinalakanggon , komuyu akateyo yana tukon komuyu batadikene mian-mian mokulokis nasempange yana .
44002023	
44002024	Bai Mian Bisa otuboiyo yana koidan doi mian-mian momate antalano . Yana linomos tukon matean , bai Mian Bisa sodiiyo yana , sabab aki namoola yana mokinuasai budoo doi matean .
44002025	Manganai Yesus nia biasa Daud bantile , ' Yaku sidutu kitayo ko Temeneno doi salaanggu ; yana lolainge yaku , sulano yaku aki kuinunggot mau kai oioilamo .
44002026	Doiyamo kosababpo konoanggu laba-laba tuuno , kobabanggu mabantil pangga-panggaalan ; tukon kobutonggu nia montotiili tukon sanaang doi kibul lalomo .
44002027	Sabab ikoo aki mubatadikene daku jiwa natotinggal doi mian momate nadunia lalomo . Ikoo aki mubatadikene komu mian mo satiadoo namanas tukon kabus .
44002028	Ikoo lapamo tudoikene doi yaku kololoon motuuk doi tuboan mo bisa . Daku laba-labaan liba-liba sabab ikoo daano polaing yaku . '
44002029	Utus-utus , pobeenggu kaloasan , mobasilingan tukon tala-talaang tentang Daud , tamanggita nakatulunan . Yana matemo tukon tinadino koidan ; kokibulo daanoon doi kita nia tanga-tangano polong budodoiya .
44002030	Mian Bisa lapamo bateteba doi Daud , tukon sumba , baikon daano komeeng komian kona katulunan naikon Mian Bisa oduduke teali tomundo . Sabab Daud toiyo do tetebadoo tukon mau yana bai meeng konabi koidan ,
44002031	yana toiyo koidan oila komo Mian Bisa kubaiyo . Jadi yana lapamo tantukene baikon ko Tomundo Pasalamat Mian Bisa mo dondiikene , naikon tubo koidan doi namatean . Daud bantile , ' Yana aki nabinatadikon totinggal doi mian momate nadunia lalomo ; kobutongo aki nateali manas tukon kabus . '
44002032	Yesus naiyamo komo Mian Bisa otuboiyo koidan doi namatean . Kami sasaibino lapamo sakisiiyo doiya halloo .
44002033	Yana biningkat doi basambuan mo tatandak tukon Mian Bisa beena kakuasaan , maka yana talimayo ko Mian Bisa Na Loh mo lapamo dinondiikon doi Tama . Tukon doi komuyu budodoiya nia molengele tukon kitayo doiyamo do Lohdoo mo kundongiikene doi kami .
44002034	Daud susuungo aki naliba doi sulugaa , bai Daud bantile , ' Temeneno bantile doi ku Temeneno : Osulango doi bakalinganggu taalikon ,
44002035	polong yaku kubaiyo komu musu-musu sosuba doikoo ! '
44002036	Doiyamo kosababpo sasaibino ko Islael miano sio napotoiyo tutuuno baikon Yesus komuyu mo sempanggenedoo , Yesus doiya yanamo koidan komo lapamo Mian Bisa dondiikene nateali Temeneno tukon Tomundo Pasalamat ! "
44002037	Salataa do mian-mianoo lengele doiya langgedoo , yanila noano susa tuuno . Maka yanila mansadai doi Petulus tukon lasul-lasuloo bailong , " Utus-utus , kami sio oila kombai kinubai ? "
44002038	Petulus timbiliyo , " Pobadodoloon doi polalim-lalim . Tukon komuyu meeng-meeng sio sinau paisu salani luwedoi Yesus Klistus sambuno , sulano kopoo lalim-lalim inompuni . Maka Utus-utus naikon mantalima tambo Mian Bisa Na Loh moluwedoi Mian Bisa .
44002039	Sabab komo Mian Bisa nadinandikonoo doiya tuuk doikoo tukon mutulunan tukon tuuk koidan doi mian mo daano doi tampat-tampat mo odoon - doiyamo sasaibino komian nda Temeneno Mian Bisa mo uange sulano nalubat doi yana . "
44002040	Sunomo doiya Petulus nakatalangan doi yanila . Tukon daa-no mobadaang kona bantilan bailong koidan yana anjulkanggene doi yanila sulano yanila nalapaase kobutongo doi bangsa nia mo kulokis Mian Bisa mo ukume naikon .
44002041	Badaang komian moanggayo oila Petulus nabinantil , maka yanila polaing sinaumo paisu salani . Kona kadaang do mianoo mo mangangga doiya singgat sosuungi koidan tolu koloon komian .
44002042	Tukon tutuu yanila banggadudul monggiotunggul doi lasul-lasul tukon sidutu pototongi posinggat-singgat . Yanila kaan posinggat-singgat tukon sambeang posinggat-singgat .
44002043	Badaang tuuno komo minasaingdinggon do lasul-lasuloo mo kubaiyo tobikon sasaibino komian masaingding tukon matakut .
44002044	Mian momanganggadoo sasaibino banggadudul pomeenggon tukon oila komo daano doi yanila , yanila bapake posinggat-singgat .
44002045	Yanila balukene kona polangge-langge tukon yanila nabuat , maka napo obosikene kodoyno doi yanila sasaibino manulut meeng-meeng nakapalaluuwan .
44002046	Samha-samha kooloyo yanila pototongi doi Temeneno Nabonua ; maka napokaan posinggat-singgat , tukon laba-laba tukon yanila aki nasombong-sombong doi yanila nabonua .
44002047	Yanila tolongo nggaa-nggaale ko Mian Bisa tukon yanila sineseang doi sasaibino komian . Sasamba kooloyo kona kadaang yanila tosuungi sabab ko Temeneno beekene doi yanila komian budodoiya mo sinalamaton .
44003001	Daano kooloyo meeng Petulus tukon Yohanes ampakon doi Temeneno Nabonua tepat batong tolu kinobian , doiya kotembono tuuk sambeangan .
44003002	Indaa doi tataapon babasaloo mo sinombuikon " Tataapon Monondok " , daano komeeng komalane mo lapit salataamo doi nasinuungan . Samba-samba kooloyo mianoo binaba indaa sulano nabakabi-kabi doi mian-mian mo usok doi Temeneno Nabonua .
44003003	Sambuno do mian lapitoo kitayo Petulus tukon Yohanes mousok doi Temeneno Nabonua , yana kabiyo doi yanila sulano yana nabinee meeng kolangge .
44003004	Maka yanila mbalenge yana , boobus Petulus bantile , " Mbalenge kami ! "
44003005	Maka mian lapitoo palatikanggene yanila tukon yana moinikene naikon momalaat meeng kolangge doi yanila .
44003006	Bai Petulus bantile doi yana , " Yaku akiyo daku doy mau nakidik . Bai oila komo daano doi yaku , doiya yaku beekonggon : Tukon Yesus Klistus nakuasa Nasalet mianodoo , papakono ! "
44003007	Maka Petulus taaniyo kolimano hakalinga do mianoo mopiit yana kedele maka kokondong . Banggadudul do mianoo aino tukon aino matano tealimo bukuan .
44003008	Maka yana osuut kokondong , tukon mulaimo ampa-ampakon dombaa dombulo . Doibundu yana usok polaing-laing tukon Petulus maka Yohanes doi Temeneno Nabonua , tukon yana ampakon lua-luanggon nggaale ko Mian Bisa .
44003009	Sasaibino komian kitayo yana moampakon tukon nggaa-nggaale ko Mian Bisa .
44003010	Maka yanila sadaliyo baikon yanamo domo bakabi-kabidoo mo biasa osulang doi " Tataapon Monondok " doi Temeneno Nabonua . Yanila masaingding tuuno tukon masaingdinggene oila komo teali doi yana .
44003011	Mianoo banggadudul momeeng lainge Petulus tukon Yohanes . Doiya kosinggatoo yanila toluila polong doi gandalia mo sinombuikon " Salomo na Gandalia " , sasaibino komian lubat pokombuli doi yanila sabab masaingding .
44003012	Salataa Petulus kitayo do mian-mianoo mobadaang , yana bantile doi yanila , " Eh Islael mian-miano , bulaando Utus-utus momasaingdinggene naiya hallia ? Bulaando komuyu pateekene kami momeenggon ? Kai komuyu aanggene naiya mian nia moola ampa-ampakon sabab daano kokuasa doi kami kai sabab kami motaat doi Mian Bisa ?
44003013	Mian Bisa Abalaham mo sosubaiyo , Ishak tukon Yakub nda tulunan na Mian Bisa , do Mian Bisadoo lapamo akabasale Konapeleleani , doiyamo Yesus . Yesus doiyamo doi komuyudoo mo salakanggene doi pamalenta , tukon lawane doi Pilatus salaano , doiya kosinggatoo Pilatus yase osodiiyo .
44003014	Yana moliyous tukon monondok , bai komuyu lawane yana tukon desaake sulano Pilatus nasodiiyo komeeng komian momangakate doi komuyu .
44003015	Utus-utus akateyo Yesus , banggokai doi yanamo kotuboan naluwean motuuk doi sasaibino komian . Tukon Mian Bisa otuboiyomo yana koidan doi namatean . Kami lapamo sakisiiyo doiya halloo .
44003016	Utus-utus lapamo kitayo tukon sakisiiyo oilamo komo teali doi mian nia mo lapit . Yana lapamo teali bukuan tukon sehato koidan sabab yana anggayo Yesus tukon kona kuasa . Tobikon namanganggaan doi Yesus maka namian nia teali bukuan abali doi Utus-utus salaano sasaibino .
44003017	Utus-utus ! Budodoiya yaku toiyo baikon oila komo komuyu tukon pokatua-katua nalikukanggon motuuk doi Yesus , doiya komuyu kubaiyomo sabab komuyu aki potoiyo oila komo sio pokubaiyo .
44003018	Tobikon doiya tealimo koidan oila komo lapamo Mian Bisa pailukene loolukonoo doi sasaibino kona nabi-nabi , baikon Tomundo Pasalamat mo pinaladandikon sio namandalita .
44003019	Tobikon doiya Utus-utus , pobadodoloon doi polalim-lalim tukon posula doi Mian Bisa , sulano yana alapuse komu lalim .
44003020	Yesus lubat doi komuyu tukon komuyu toupiyo kosanaangan doi lohani . Tukon Temeneno sumboliiyo Yesus molubat doi komuyu , sabab yana lapamo Mian Bisa tantukene moteali Tomundo Pasalamat doikoo .
44003021	Yesus dungol doi sulugaa polong ko Mian Bisa tealikene sasaibino boolu buno mo lapamo Mian Bisa bantile doi nanabi-nabi doi lounu loolukonoo .
44003022	Musa biasa bantile , ' Mian Bisa komu Temeneno naikon yana sumboliiyo doikoo komeeng konabi doi mubangsa susuumu , buno yana mosumboliiyo yaku . Komuyu sio pondongoliiyo sasaibino do nabidoo nabinontiikon doi komuyu .
44003023	Mian mo aki napalatikanggene oila do nabidoo nabinantil , do mianoo sinaakon doi Mian Bisa namian bailong tukon sinilaka . '
44003024	Nabi-nabi mo sidutu pelenggene kobulita moluwedoi Mian Bisa , tambuun doi Nabi Samuel tukon nabi-nabi bailong mo lubat doibundu , sasaibino babilitakene tentang nalounu nia .
44003025	Teteba-teteba moluwedoi Mian Bisa nabi-nabi mo pelenggene doiya tuuk doi Utus-utus . Doi paladandianoo lalomo Mian Bisa mokubai tukon tumbunggita , Mian Bisa bantile doi Abalaham buno naiya , ' Doi mukatulunan yaku naikon balakaatiyo sasaibino kobangsa doi dunia nia . ' Paladandianoo doiya tuuk doi komuyu koidan .
44003026	Doiyamo kosababpo ko Mian Bisa piliyo Konapeleleani , maka sumboliiyo yana lubat doi komuyu tumbe , sulano nabalakaatiyo komuyu . Kona eala mobalakaatiyo komuyu doiyamo tukon kubaiyo Utus-utus sasaibino teali badodoloon doi mutuboan mo lokis . "
44004001	Daanoon Petulus tukon Yohanes mobasalita tukon dopai mianoo , imam-imam kapalano tukon komondan padagai Temeneno Nabonua tukon Saduki miano lubat doi Petulus tukon Yohanes .
44004002	Yanila nggimal sabab Petulus tukon Yohanes bantile doi mian baikon Yesus lapamo tubo doi namatean . Tukon doiya kobukutiino baikon komian momate naikon tubo koidan .
44004003	Jadi yanila lakoyo doi Petulus tukon Yohanes maka usekene doi talunggu lalomo . Badungga mopopooko , Petulus tukon Yohanes daanoon motinaan loolukon polong modoakon .
44004004	Bai komian mo lapamo molongol Petulus tukon Yohanes naotungguloo badaango komo mangangga . Jadi kona kadaang yanila tosuungi teali uga-ugaate lima koloon komian .
44004005	Modoakon kolobo komo Pangadilan Agama , pamalenta-pamalenta tukon gulu-gulu agama yanila pototongi doi Yelusalem .
44004006	Yanila ampakon pososuung tukon Hanas Imam Mobabasal , tukon Kayafas , Yohanes , Aleksandel , tukon sasaibino komian mo tongusokon imam babasal napuli .
44004007	Petulus tukon Yohanes binaba namangadap doi yanila , maka yanila mansadai , " Bulaando kopo kubaiyano do mianoo molapit teali tangalin ? Tukon bukuanan oilakai indee miano nakuasa komuyu molakukanggene doiya ? "
44004008	Petulus , mo inusokimo Mian Bisa Na Loh timbiliyo , " Tuan-tuan katua bangsa tukon Tuan-tuan anggota pangadilan agama !
44004009	Kami pinalesa doi oloyo nia sabab kami mongkubai lobo momonondok tulungiyo komian molapit , tukon tobikon Tuan-tuan yase toiyo bulaando do mianoo nainalinan .
44004010	Nah , Tuan-tuan sasaibino sio potoiyo tukon sasaibino kobangsa Islael sio natoiyo baikon namian nia budodoiya mokokondong tukon kobutongo sehat doi Tuan-tuan salaano , tobikon bukuan tukon kakuasaan moluwedoi Yesus Klistus Nasaletoo miano . Tuan-tuan lapamo sempanggene Yesus , bai ko Mian Bisa lapamo otuboiyo yana koidan .
44004011	Yesus naiyamo komo minakisuuti doi ayat nia doi Kitab Moliyous lalomo , ' Batu mo aki natapake doi komuyu tukang-tukang bangunan , tokita teali batu mo toloutama . '
44004012	Tolongo luwedoi Yesus komian sinalamaton . Sabab doi posaapon kodunia doi antala banggapi akiyo komeeng komian kai mo malaat kakuasaan moluwedoi Mian Bisa sulano nasalamatene kita . "
44004013	Anggota-anggota Sidang Pangadilanoo masaingding mokita-yo Petulus tukon Yohanes nabalanian , oila koidan yanila toiyo baikon do lasuloo molua daano mian biasa mo akiyo kona sikolah . Maka yanila sadal baikon do lasuloo molua daano mian mo polaing tukon Yesus .
44004014	Bai yanila aki nanggoola mabantil oioila , sabab do mianoo mo lapamo tinangalinggon daano mokokondong idoo doi yanila salaano posinggat-singgat tukon Petulus maka Yohanes .
44004015	Maka yanila sumboliiyo do lasuloo molua natobuat luwedoi luang sidangoo , doibundu yanila pobisalaikenemo .
44004016	Yanila bantile , " Kita oila konda kubaiyano doi mian nia ? Sasaibino komian mo dungol doi Yelusalem lapamo toiyo baikon mominasaingdinggonoo mo lual biasa nia , yanila luaila komo kubaiyo . Kita aki namoola akiyenggene doiya .
44004017	Bai sulano naiya langge nia naaki natasabukon todudul luas koidan doi antala mian badaang , mai kita aneame yanila luaila baikon yanila aki namoola koidan mobasilingan mau doi meeng komian tukon pakeyo Yesus sambuno . "
44004018	Maka yanila uange doi Petulus tukon Yohanes usok koidan , maka yanila bontiikene baikon Petulus tukon Yohanes akimo namoola koidan bantile kai bangotunggul tukon Yesus sambuno .
44004019	Bai Petulus tukon Yohanes timbiliyo , " Popikikene susuu-muyu oila komo kana doi Mian Bisa salaano ; tulutiyo Tuan-tuan napalenta kai tulutiyo ko Mian Bisa napalenta .
44004020	Sabab kami aki namoola tade mosilingane manganai oila komo lapamo kami kitayo tukon lengele . "
44004021	Anggota-anggota sidangoo aki namoola malaat meeng koalasan sulano ukume Petulus tukon Yohanes . Jadi yanila aneame do lasuloo molua , maka yanila sodiiyo luaila , sabab sasaibino komian nggaa-nggaale ko Mian Bisa sabab do kadadianoo .
44004022	Mian mo toupiyo do tangalinanoo lobiano sangkap kolono kotaum kona umul .
44004023	Sambuno lapa Petulus tukon Yohanes sinodii , yanila abalimo doi tula-tulano tukon basalitakene sasaibino oila koimam-imam kapalano tukon pamalenta-pamalenta Yahudi nabinantil doi yanila .
44004024	Sambuno do tula-tulano lengele , yanila sambeang posinggat-singgat tukon pomeenggon noa doi Mian Bisa . Yanila bantile , " Temeneno , ikoomo komo tealikene kotimbu tukon buta tukon tobun tukon sasaibino koantoko .
44004025	Tukon mu Loh ikoo sidutu pohasilingonii lolo doi tumounggami , Daud , doiyamo muata ; ikoo hantile , ' Bulaando ko mian-mian , mo aki natingoniiyo ko Temeneno , nggimal ; bulaando kobangsa-bangsa mongkubai tetel mo aki nabalaguna ?
44004026	Tomundo-tomundo doi dunia batotobo sulano napolobosi , tukon sasaibino kokatua pomeenggon molawane ko Temeneno tukon Tomundo Pasalamat . '
44004027	Sabab takainomo Helodes tukon Pontius Pilatus lapamo mong-kubai kombulan tukon mian mo aki natingoniiyo ko Temeneno tukon koidan Islael miano doi kota nia . Yanila pokombuli tukon pomeenggon sulano napo lawane Yesus domu peleleani mo moliyousoo , mo lapamo ikoo bingkate teali Tomundo Pasalamat .
44004028	Yanila pomeenggon sulano napo mongkubai sasaibino kolobo , mo lapamo ikoo tantukene doi tumbe-tumbeno baikon doiya naikon nateali . Tukon ikoo tantukene doiya luwe mukuasa tukon mumongiasan susuumu .
44004029	Budodoiya , Temeneno , kitayomo bulaando yanila naaneamano kami . Tukon pataikene kami , muata-ata nia , mobabilitakene komu bilita tukon aki mai matakut .
44004030	Seekenemo komutulungan sulano komian moseselon tinangalinggon tukon kuasa mominasaingdinggon-minasaingding-gon tukon langge-langge mominasaingdinggon mololoi nakuasa moteali tukon nabukuanan luwedoi Yesus sambuno , Mupeleleani mo moliyousoo . "
44004031	Sambuno lapa yanila sambeang , doi yanila natampat pototongiandoo unggot . Yanila sasaibino Mian Bisa Na Loh kuasaiyomo , tukon tambuuno basilingan tukon balani tuuno tentang bilita moluwedoi Mian Bisa .
44004032	Sasaibino komian mo manganggadoo tubo pomeenggon noa tukon pikilan . Akiyo komeeng komian kai luwedoi yanila moaanggene baikon oila kona lobo daanoon susuungo . Sasaibino kolangge mo daano doi yanila , yanila pakeyo posinggat-singgat .
44004033	Tukon kuasa mo babasal , lasul-lasuloo mebee kasaksian baikon Yesus lapamo tubo koidan . Jadi ko Mian Bisa balakaatiyo tuuno yanila .
44004034	Tukon akiyo komeeng doi yanila mo akiyo kona oioila . Sabab yanila mo daano kona buta kai nabonua , yanila balukene ; maka do pongolinodoo yanila babayo
44004035	tukon yanila beekene doi lasul-lasuloo . Doibundu do doynodoo inobos-obos doi memeeng komian mo mapalaluu .
44004036	Bunomo lakon doiya tukon Yusuf . Mau yana balukene kona buta , maka kopongolinodoo yana babayo tukon salakanggene doi lasul-lasul . Yusuf nia daano meeng komian doi Lewi natulunan moluwedoi Siplus ; lasul-lasul bantile yana koidan Balanabas ( komaanano Pengibul ) .
44004037	
44005001	Bai daano komeeng komala-malane kosambuno Ananias . Yana tukon kona boloki kosambuno Sapila , mabalukon koidan soobos kobuta yanila koona .
44005002	Doy kopongolinodoo kosoobos yana taane tuuk butongo susuungo tukon kobai-longgon yana salakanggene doi lasul-lasul . Yana lakukanggene doiya tukon potoikono kona boloki .
44005003	Maka Petulus bantile doi yana , " Ananias , bulaando ikoo mosodiiyo ko Ibiliis nakuasaiyo konoamu , polong ikoo bakala-kala doi Mian Bisa Na Loh , tukon aki mubiyok-biyok ikoo taane tuuk butomu susuumu kosoobos do doydoo moluwedoi babalukanan butadoo ?
44005004	Do butadoo doiya koomu moakiyoon ikoo mubalukene . Tukon sambuno lapamo do butadoo binalukon , kodoyno daanoon koomu koidan . Jadi bulaando modaano komu makisuut doi noamu lalomo sulano mukubaiyo komo buno doiya ? Bolikon banggapi komu kinaakalai bai Mian Bisa ! "
44005005	Sambuno Ananias lengele do bantil-bantilanoo , yana tolubang , polaing mate . Sasaibino komian mo lengele tentang doiya kadadianoo teali matakut .
44005006	Maka kotabo-tabo lubat balune Ananias badano , tukon yanila babayo doi tonggulung sulano natinading .
44005007	Uga-ugaate tolu kojam koidan kona boloki usoko . Yana aki natoiyo oila komo sodo lapa nateali .
44005008	Petulus bantile doi yana , " Soba bontiikene doi yaku ; Oilakai do butadoo ikoo tukon mulangkai mobalukenedoo , tolongo buno naiya koolino ? " " Bisa , doiyamo koolino , " Ananias naboloki napotimbili .
44005009	Maka Petulus bantile doi yana , " Bulaando ikoo tukon mulangkai mopomeenggon sulano posobaiyo ko Temeneno Na Loh ? Mulengele ! Komian mo tadine komu langkai lapamo abalimo . Yanila naikon babayo ikoo koidan doi tonggulung . "
44005010	Tembodoo koidan Ananias nabolokidoo tolubang tukon mate doi Petulus salaano . Tukon tembo mian do tabo-tabodoo usok , yanila pososuunggene yana lapamo mate . Maka yanila babayo kobadano doi tonggulung tukon yanila tadine doi nalangkai kibulo bibilo .
44005011	Maka sasaibino komian manganggadoo tukon komian bailonggon mo lengele tentang do kadadianoo yanila tealimo matakut .
44005012	Tobikon lasul-lasul nabaleleanian maka badaango komo-minasaingdinggon tukon langge-langge modeikon lobo teali doi antala masalakat . Tukon pomeenggon noa sasaibino komian momangangga bakombul doi Salomo na Gandalia doi Temeneno Nabonua .
44005013	Tukon mian bailong akiyo komo balani lubat pototongi tukon do mianoo manganggamo . Bai do mianoo manganggamo inodotii tuuno doi masalakat .
44005014	Tukon pololokon malumbit pololokon tosuungi badaang komian mo mangangga doi Temeneno - mau mala-malane mau kai boine .
44005015	Tobikon dokaadaannoo motealimo buno doiya , tobikon komian moseselon inabos doi namooloan bungkukono kai doi nabalayon , maka nakinanggi doi loloon , sulano yanila mau nabaino soisik moola kanakon Petulus momokouno , kalu Petulus alon idoo .
44005016	Potutuundu ko mian-mian molubat doi kampung-kampung Yelusalem naponggaupan . Yanila babayo komian mo seselon tukon mian mo inusoki ibiliis . Tukon dopai mianoo sasaibino tinangalinggon .
44005017	Doibundu imam babasal tukon sasaibino kona pololaing-pololaing , doiyamo motongusokon Saduki miano , tambuuno mangala tindakan , sabab yanila masakito konoano .
44005018	Lasul-lasuloo linako , maka binaba tukon inusokon doi talunggu lalomo .
44005019	Bai dopopokoo meeng ko Temeneno namalaekat bukayo kotalunggu tataapono , maka babayo do lasul-lasuloo tobuat . Malaekatoo bantile doi lasul-lasuloo ,
44005020	" Poampakono pokokondong doi Temeneno Nabonua tukon popailukene komian kotuboan kaliangano mo boolu nia . "
44005021	Maka do lasul-lasuloo yanila loingiyo do malaekatoo nateteba . Dowa-dowa tuuno yanila ampakono doi Temeneno Nahonua tukon mulaimo yanila hangotunggul idoo . Daano buno doiya imam babasal tukon napololaing-pololaing lubat , maka kubaiyo kolapat babasal tukon pamalenta Yahudi . Doibundu yanila mosumbolii mian moampakon ndokiiyo dopai lasul-lasuloo doi talunggu lalomo sulano nabinaba mangadap doi yanila .
44005022	Bai sambuno dopai mian-mianoo mo sinumbolii polong doi talunggudoo , yanila akimo napolaate do lasul-lasuloo idoo . Jadi yanila abalimo , maka yanila lapulkanggene doi pangadilan .
44005023	" Doi tembo kami polong doi talunggudoo , " yanila bantile doi lapatoo lalomo , " kami laate kotalunggu tataapono daano motosupat mono-monondok , tukon kopadagai daanoon modagaiyo kotataapon . Bai salataa kami bukayo do tataaponoo , kami aki mai laate mau nabaino meeng komian doi talunggudoo lalomo . "
44005024	Salataa dosuludadudoo padagai Temeneno Nabonua tukon imam-imam kapalano lengele do lapulanoo , yanila pusinggenemo do lasul-lasuloo kaliangano tukon matakut naikon oila komo moola teali .
44005025	Doibundu lubat komeeng komalane mobabayo kobilita nia , " Polengele ! Dopai mianoo Tuan-tuan mo taane doi talunggudoo budodoiya daanoon mobangotunggul doi mian badaang doi Temeneno Nabonua ! "
44005026	Maka do suludadudoo padagai Temeneno Nabonua pososinggat kona padagai-padagai ampakono mondokiiyo do lasul-lasuloo koidan . Bai yanila aki napakisaayo do lasul-lasuloo , sabab yanila matakutene domianoo mobadaang ; inai-inaikene dopai mianoo mobadaang naaki napoo sakule yanila tukon batu .
44005027	Lasul-lasuloo binaba usok mangadap doi pangadilan . Maka imam babasal palesayo yanila .
44005028	Yana bantile , " Lapamo kami pantane komuyu tukon momoonas sulano komuyu akimo pobangotunggul doi mianoo . Bai budodoiya soba pokitayo oila kopo kinubaidoo ! Komuyu sialkanggene kopoo otunggul doi kampung-kampung sasaibino doi Yelusalem miano , tukon komuyu tuduwe baikon kami komo mangaanikene kona matean do mianoo . "
44005029	Petulus tukon dolasul-lasuloo bailong timbiliyo , " Kami sio mai tulutiyo ko Mian Bisa tukon bolikon tulutiyo komanusia .
44005030	Yesus , komuyu mo sempanggene , lapamo inotuboi koidan doi namatean doi tumbunggita na Mian Bisa .
44005031	Tukon ko Mian Bisa lapamo beena doi yana kadudukan tukon kakuasaan mo tatandak teali Katua tukon Pasalamat ; sulano kobangsa Islael binee todanan mobadodoloon doi napolalim-lalim tukon malaat kaampunan .
44005032	Kamimo kona sakisii-sakisii tentang sasaibinodoo - kami tukon koidan Mian Bisa Na Loh mo Mian Bisa beekene doi mian-mian mo tulutiyo kona palenta . "
44005033	Salataa koanggota-anggota Pangadilan Agama ndongoliiyo doiya , yanila nggimal tuuno , tukon yanila pomeenggon moakate-yo do lasul-lasuloo .
44005034	Bai doi antala anggota-anggota pangadilan daano komeeng ko Falisi miano kosambuno Gamaliel . Yana gulu agama mo inangga tuuno doi sasaibino komian . Yana kokondong maka mobintokon mian mobabayo tobuat loolukon do lasul-lasuloo .
44005035	Doibundu yana bantile doi Pangadilan Agama , " Utus-utus Islael miano ! Popikikene namono-monondok tentang oila komo Utus-utus naikon lakukanggene motuuk doi mian nia .
44005036	Sabab loolukon biasa sumbut Teudas , mo anggape kobutongo mian babasal , tobikon uga-ugaate sangkap kosakato komian momalaing yana . Bai yana inakate tukon sasaibino kona pololaing-pololaing pobabandakono , tukon kona kagiatan lapus .
44005037	Lapa doiya , doiya kosinggatoo daano konatinulis , sumbut koidan Yudas , Galilea miano . Tobikon napengaluh , badaang koidan komian mo malaing yana . Bai yana koidan inakate , tukon sasaibino kona pololaing-pololaing pobabandakono .
44005038	Jadi budodoiya tukon naiya kadadian nia , daku otunggul buno naiya : inai pokubaiyo oioila naiya mian nia , posodiiyomo yanila . Sabab kalu otunggul tukon kagiatan yanila nia luwedoi banggapi , maka otunggul tukon do kagiatanoo naikon lapus .
44005039	Bai kalu doiya lubat luwedoi Mian Bisa , maka Utus-utus aki naikon namoola kalayo yanila . Bai naikon totingonii baikon Utus-utus tutumbokiiyo ko Mian Bisa . "
44005040	Maka do lasul-lasuloo inuang , maka inumbas , doibundu pinantan momongotunggul koidan tentang Yesus . Lapamo doiya , maka nasodo yanila sinodii .
44005041	Lasul-lasuloo tinggalemo do Pangadilan Agama tukon laba-laba sabab ko Mian Bisa lapamo toiyo yanila sio namalaat pototulai sabab Yesus .
44005042	Tukon samba-samba kooloyo doi Temeneno Nabonua tukon doi mian nabonua , yanila banggadudul bangotunggul tukon babulitakanggene ko Bilita Monondok tentang Yesus baikon yanamo ko Tomundo Pasalamat domo pinaladandikonoo .
44006001	Yesus napololaing-pololaing pololokon malumhit pololo-kon sosuungi badaang . Doiya kosinggatoo ko Yahudi miano mobasilingan Yunani , teali aki nasanaang doi Yahudi mian-mianoo motuleng . Komo basilinganoo Yunani bantile , " Kombai boi-boine mo lapamo balu aki namalaat obos onggos samba-samba kooloyo mo inobos-obos doi mian . "
44006002	Tobikon doiya , do lasul-lasuloo mosongulo lua pototongikene sasaibino kona pololaing tukon bantile doi yanila , " Aki namonondok kalu kami tade mobabilitakanggene ko Mian Bisa nabantilan , sabab sio mongulus soal-soal kinaan .
44006003	Jadi , tadukai Utus-utus komuyu pomolilik pitu komian mo monondok kona sipat tukon kinuasaimo Mian Bisa Na Loh tukon pandoi , mo moola kami palentayo mouluse nasoal-soal nia ;
44006004	sabab kami yase sambeang tukon babulitakanggene ko Temeneno nabantilan . "
44006005	Sasaibino do mianoo yase do lasul-lasuloo nagalal . Maka yanila piliyo Stepanus , meeng komian mo mangangga tuuno doi Yesus tukon kinuasaimo Mian Bisa Na Loh . Koidan toliliko : Filipus , Plokolus , Timon , Palmenas , tukon Nikolaus doi Antiokhia ; yana bolikon Yahudi miano bai yana usoko agama Yahudi .
44006006	Do mianoo mopitu inusulkanggon doi lasul-lasuloo , maka dopai lasul-lasuloo sambeango tukon mangkabi balakaat doi Temeneno motuuk doi yanila .
44006007	Bunomo doiya kobilita moluwedoi Mian Bisa pololokono tololongol tukon Yesus napololaing-pololaing doi Yelusalem pololokono koidan tosuungi badaang . Tukon badaang koidan koimam-imam mo mangangga doi Yesus .
44006008	Stepanus Mian Bisa balakaatiyo tuuno , tobikon yana mongkubai badaang kokuasa mominasaingdinggon tukon langge-langge mobolikon langge doi antala masalakat .
44006009	Bai daano ko mian-mian mo lawane yana ; yanila daano anggota-anggota bonua kaledaan mo sinombuikon Bonua Kaleda Mian-mian mo Bebas . Anggota-anggota bonua kaledadoo daano Yahudi miano doi Kilene tukon Aleksandelia . Yanila tukon Yahudi miano doi Kilikia tukon Asia ponggeeleki tukon Stepanus .
44006010	Bai yanila aki namoola bantayo oila komo Stepanus bantile , sabab ko Mian Bisa Na Loh beenamo yana pandoiyan mohasilingan .
44006011	Tobikon doiya yanila matambo moimoiya komian sulano nabantile , " Kami lengele do mianoo totulaiyo Musa tukon Mian Bisa ! "
44006012	Bunomo kai doiya yanila natuduwano komian tukon pamalenta-pamalenta Yahudi , tukon gulu-gulu agama . Maka yanila ampakono molakoyo Stepanus , doibundu yanila babayomo Stepanus mo mangadap doi Pangadilan Agama .
44006013	Tukon yanila mangadapene kosakisii-sakisii mo mebee katalangan-katalangan mo aki nabisa doi Stepanus . Sakisii-sakisiidoo bantile , " Mian nia sidutu totulaiyo ko Temeneno Nabonua mo moliyous tukon totulaiyo ko Mian Bisa napalenta-palenta Musa mo pelenggene .
44006014	Kami lapamo lengele yana mobantile , baikon Yesus doi Nasaletoo naikon lepeyo naiya Temeneno nia Nabonua , maka naboliiyo sasaibino koadat-istiadat Musa mo obulusene doi kita ! "
44006015	Sasaibino komian mo daano mopototongi doi lapatoo Pangadilan Agama mbalenge Stepanus . Tukon doiya kosinggatoo Stepanus tokita koduduso buno malaekat duduso .
44007001	Imam babasal mansadai doi Stepanus , " Oilakai do mianoo nabinantil sasaibino bisa ? "
44007002	Stepanus timbiliyo , " Utus-utus tukon Tama-tama ! Soba polengele yaku ! Akiyoon kotumbunggita Abalaham biyol doi Halan , doiya kosinggatoo daano modungol doi Mesopotamia , Mian Bisa mo monondok lubat doi yana ,
44007003	tukon bantile , ' Otinggalemo komutano tukon kopulimu . Ampakon doi lipu yaku naikon mo tudoikene doikoo . '
44007004	Maka Abalaham otinggalemo kolipu Kasdim , maka biyol doi Halan . Sambuno Abalaham tamano mate , Mian Bisa kubaiyo Abalaham biyol doi lipu nia Utus-utus tukon Tama-tama sasaibino modungoliyo budodoo nia .
44007005	Doiya kosinggatoo akiyo mau nabaino soobos doi lipu nia Mian Bisa beekene doi Abalaham sulano nateali Abalaham nalipu ; mau kai nasalaal aki nabineekon doi yana . Bai Mian Bisa paladandikenemo baikon yana naikon mobeekene doi Abalaham sulano nateali Abalaham namilik doi nakatulunan . Doiya kosinggatoo Abalaham akiyoon nadaano kona pau .
44007006	Bai naiya ko Mian Bisa nabantilan doi yana , ' Komu katulunan naikon dungol buno mian molulubaton doi mian nalipu bailong . Dopai lipudoo tumbuno naikon kubaiyo yanila ata tukon lokis-lokise yanila sangkap kosakato kotaum kona kalumbit .
44007007	Bai yaku naikon ukume komian molokis-lokise yanila , tukon yanila koidan biyol doi lipudoo tukon yanila naikon sosubaiyo yaku doi tampat nia . '
44007008	Sambuno lapa bantile buno doiya do paladandianoo Mian Bisa sahkanggenemo tukon upaeala sunat . Maka sambuno lapa Ishak , Abalaham napau susuungo , Abalaham sunate yana salataa kona umul alu kooloyo . Doibundu Ishak sunate koidan kona pau , doiyamo Yakub . Tukon Yakub sunate koidan kona pau mosongulo lua , doiyamo komo teali Yahudi miano tama-tamano naluwean .
44007009	Tamanggita-tamanggitadoo naluwean mosikitene Yusuf , sampe yanila balukene yana teali ata doi Mesil . Bai Mian Bisa loolainge yana ,
44007010	tukon osodiiyo yana doi sasaibino kosusaan . Mian Bisa beena doi yana pikilan tukon pandoiyan dosinggatoo yana namangadapan doi Filaun tomundo Mesil , tobikon Filaun tealikene yana gubelnul tano Mesil tukon mokuasaiyo Filaun nabatomundoan .
44007011	Doibundu teali kolaal mo babasal doi posaapon ko Mesil tukon Kanaan tobikon komian sakisaa tuuno . Kotumbunggita akimo namalaat kinaan .
44007012	Salataa Yakub lengele doi Mesil daano kolabue yana sumboliiyo kona labuk-labuk , tumbunggita , ampakon indaa napo ampakonan tumbeno .
44007013	Tembo yanila naampakonan koluano luunggon , Yusuf pailukene doi utus-utusodoo baikon yanamo Yusuf . Sodo doiya kosinggatoo dotomundodoo Mesil toiyo yanila Yusuf utuso .
44007014	Doibundu Yusuf makapatu teteba doi tamano , Yakub , sulano kabiyo yana polong sasaibino kopuli-pulino nabiyol doi Mesil - sasaibino yanila daano kopitu kolono lima komian .
44007015	Maka Yakub biyolo doi Mesil tukon idoomo kotumounggita namatean .
44007016	Yanila badano doibundu koidan binaba doi Sikhem tukon tinadin doi batadinan mo lapamo Abalaham oliyo tukon momondukon kodoy doi suku Hemol miano doi Sikhem .
44007017	Salataa adukono loolani kotembono ko Mian Bisa naokkonoiyano kona janji doi Abalaham , kotulanggita doi Mesil sosuungimo kona badaangan .
44007018	Doi napupusan daano komeeng kotomundo bailong mo aki natingoniiyo Yusuf , teali tomundo doi Mesil .
44007019	Tomundodoo tolongo mae-maenggene kotulanggita todudul kulokis doi tumbunggitadoo . Yana pakisaayo yanila moaisene konapoo pau-pau mo sodo sinuung sulano nasasabul tukon namate .
44007020	Doiya lounudoo Musa nasinuungan ; yana meeng kopau lumboon mo monondok tuuno . Tolu kobituwon kona kalumbit kotamano napialaano doi nabonua ,
44007021	tukon sambuno yana sinakukon , Filaun naboine alayo yana , maka pialayo yana bunekene napau susuungo .
44007022	Sasaibino ko Mesil miano namotoiyan inotunggukon doi yana tukon yana teali meeng komian mo balakuasa tuuno doi bantilan mau doi lenggang .
44007023	Sambuno Musa kona umul sangkap kolonomo kotaum , sumbut kona mongiasan doi noano lalom sulano naampakon kitayo kondondoong kobangsa Islael miano .
44007024	Maka yana kitayo komeeng komian doi Islael mianodoo Mesil miano mosakisaayo ; maka yana belayo do mianoo mo sinakisaa tukon akateyo do Mesiloo miano .
44007025	Musa aanggene kona bangsa naikon mangalatikene baikon ko Mian Bisa daano mopakeyo yana sulano nasodiiyo yanila . Bai tokita yanila aki napoalatiyo .
44007026	Modoakon yana kitayo koidan ko Islael miano lua mopoakate , maka yana kakaate podamekene yanila . Yana bantile , ' Komuyu nia mondoutus . Bulaando komuyu mopoakate ? '
44007027	Bai do mianoo meeng mo bobokiiyo kotulano duwekene Musa doi bibil maka nabantile , ' Miano komo bingkate ikoo moteali padagai tukon pongulus doi kami ?
44007028	Kai ikoo yase akateyo yaku koidan buno do Mesiloo miano ikoo moakateyo kolubabi ? '
44007029	Sambuno Musa lengele oila do mianoo nabinantil , Musa dampas tinggale ko Mesil tukon dungol doi Midian . Indaa yana malaat lua kopau .
44007030	Sangkap kolono kotaum doibundu meeng komalaekat lubat doi Musa doi padang lalomo loolanikon ko Sinai Bunggulo . Malaekatoo lubat doi aung lalomo luwe mosolot mo daano kolot .
44007031	Musa masaingding mokitayo doiya langgedoo , tobikon yana ampakon nggau-nggaupe sulano natoiyo oila doiya . Maka yana lengele ko Temeneno alalo mobantile ,
44007032	' Yakumo ko Mian Bisa tumbumuyu ; yaku Abalaham na Mian Bisa , Ishak tukon Yakub . ' Musa lolondong namatakutan tobikon akimo nabalani koidan mokitayo do sumolotoo .
44007033	Doibundu Temeneno bantile koidan , ' Liate komu sandaal ikoo mo pakeyo nokon , sabab buta tampat mukokondonganokon daano buta mo moliyous .
44007034	Yaku lapamo kitayo tukon palatikanggene kona mosopotan tukon nasakisaawan daku mian doi Mesil . Yaku lapamo lengele yanila nakeluhan tukon yaku obulus sulano kuosodiiyo yanila . Budodoiya , maimo ! Yaku naikon sumboliiyo ikoo abali doi Mesil . '
44007035	Musa nia Musa mo aki nainakui doi bangsa Islael tukon mo tinolak tukon nabantilan nia , Tndee komo oingkate ikoo teali padagai tukon mai pongolus ? ' Bai mau nabuno doiya yanamo ko Mian Bisa nai numbolii sulano nateali padagai tukon pasalamat , tukon potombonii moluwedoi malaekat mo lubat doi yana doi mosolot mo laladoo .
44007036	Musa doiyamo komo pimpine kobangsa Islael nadampasan doi Mesil tukon kubaiyo kolangge-langge mominasaingdinggon tukon langge-langge modeikon lobo doi Mesil , doi Tobun Memela , tukon doi padang lalomo kona kalumbit sangkap kolono kotaum .
44007037	Yanamo koidan Musa mo bantile doi bangsa Islael , ' Mian Bisa naikon beena komuyu meeng konabi mo ililik doi komuyu nokoila , pokakana buno yana lilike yaku . '
44007038	Musamo kai doi bangsa Islael tanga-tangano nadaanoan doi padang lalomo komo teali pangantala tuuk malaekat mo posilingonii doi yana doi Sinai Bunggulo tukon tumbunggita . Yanamo komo mantalima doi Mian Bisa bilita mo tubo sulano napinolonggon doi kita .
44007039	Mau kai nabuno doiya kitamo tumbunggita aki nayase taat doi yana . Yanila tolake yana tukon yase abali doi Mesil .
44007040	Yanila bantile doi Halun , ' Mongkuhai dewa-dewa tuuk doi kami , sulano do dewa-dewadoo naloolainge kami . Sabab kami akimo mai toiyo oilamo naikon komo teali tukon Musadoo nakanggiyano kami dampas lengget doi Mesil ! '
44007041	Maka doiya kosinggatoo yanila mongkubaimo meeng timbalang mobuno saapi pauno , maka yanila mososubakon sosuba doi timbalang tukon yanila mongkubai lamean sulano napo sosubaiyo kolangge yanila mokubaiyo susuungo .
44007042	Maka ko Mian Bisa otinggalemo yanila tukon sodiinggenemo yanila napo sosubaiyo kobituon-bituon doi timbu . Doiya pokokonoi tukon oila komo totulis doi nabi-nabi nabuku lalomo . Buno naiya , ' Eh Islael miano ! Bolikon tuuk doi yaku komuyu metemhel tukon mososuhakon iyayon sangkap kolono kotaum kolumhito doi padang lalomo .
44007043	Sandung hapilogotan Molokh komu binababa polaing-laing tukon potimbalang iyayon bapilogotan , doiyamo Pilogot uuno ; doiyamo kopo lobo kinubai komuyu mososubaiyo . Tobikon doiya yaku naikon sakukene komuyu polong dodoon doi Babel sembeleng . '
44007044	Sandung tampat Mian Bisa nalubatan doi banggapi kona talaatan doi tumbunggita doi padang lalomo . Do sandungoo kinubai luwe Mian Bisa napalenta doi Musa tukon loingikene kosontoh Mian Bisa mo otudoikene doi Musa .
44007045	Doibundu do sandungoo tumbunggita babayo momeenggon singgatoo yanila tukon Yosua naampakonan lobuute konda lipu nia dot kakuasaan bangsa-bangsa Mian Bisa mo siikayo doi yanila salaano . Sandungoo daano idoo popolonggon Daud nalounu .
44007046	Daud sanaanggene ko Mian Bisa noano tukon mangkabi doi yana sulano yana nalinoason mongkubai meeng kobonua motuuk doi Mian Bisa Yakub nasinosubaidoo .
44007047	Bai Salomo komo kekendenge dobonuadoo motuuk doi Mian Bisa .
44007048	Mau ko Mian Bisa nababasal aki nadungol doi bonua lalomo banggapi mo kubaiyo ; sabab doi nabi nabuku totulis buno naiya ,
44007049	' Timbu doiya kukulusii , tukon dunia kubatudangan . Bonua oila kopoo kinokondong motuuk doi yaku ? Inaando kotampato daku tatadean ?
44007050	Bolikon baanggon yaku susuunggu , komo tealikene sasaibino ? ' bunomo doiya ko Mian Bisa nabantilano .
44007051	Todudulo kona matikasan konoamuyu Utus-utus tukon bunomo doiya lakon kona maalingan kopoo taatan doi Mian Bisa ! Kotolingaimuyu bongolo tuuno doi Mian Bisa nabantilan ! Komuyu sasaibino buno tumbumuyu ; sidutu lawane ko Mian Bisa Na Loh !
44007052	Oila daano konabi mo aki kotumbumuyu nasakisaayo ? Yanila akateyo kobito-bito doi Mian Bisa doi loolukonoo mo lapamo babotilanggene baikon Mian Bisa na Ata mo bisadoo naikon lubat . Bai budodoiya komuyu kulokisanggene tukon akateyo do Mian Bisadoo na Ata .
44007053	Malaekat-malaekat lapamo pelenggene ko Mian Bisa napalenta-palenta doikoo bai komuyu aki potulutiyo ! "
44007054	Buno doiya anggota-anggota Pangadilan Agama lengelemo sasaibino oila komo Stepanus nabinantil , yanila masakit konoano tukon nggimal tuuno doi yana .
44007055	Bai Stepanus mo inusokimo tukon Mian Bisa Na Loh , lelengea doi timbu . Yana kitayo ko Mian Bisa nababasalan tukon Yesus kokondong doi tampat mobalakuasa doi Mian Bisa bakalingano taalikon .
44007056	" Kitayo , " Stepanus bantile , " yaku kitayo kosulugaa motobuka tukon Banggapi Napau kokondong doi Mian Bisa bakalingano taalikon ! "
44007057	Anggota-anggotadoo pangadilan yanila kukupe kopai tolingainoila maka koku-kokuweis , maka yanila posinggat mo-lakoyo Stepanus .
44007058	Yanila keete yana doi kampung tonggulungo doibundu yanila sakule yana tukon batu . Mian mo masakisii doiya kadadianoo yanila abese konapoo pakean doi meeng kopau malane kosambuno Saulus .
44007059	Daanoon yanila molambite Stepanus , Stepanus uang , " Yesus , talimayo daku Loh ! "
44007060	Maka yana ladanggene kotuulo tukon nggeleamon tuuno , " Temeneno inai motonggungikene naiya dosa nia doi yanila ! " Sambuno lapa bantile buno doiya yana matemo . Tukon Saulus bai sanaang konoano doi Stepanus nainakateaanoo .
44008001	Doi oloyodoo koidan koanggota jemaat doi Yelusalem tam-buuno binuluk-buluk , tobikon sasaibino komian momangangga , alaasene kolasul-lasul , yanila sasabulo doi posaapon kolipu Yudea tukon Samalia .
44008002	Mian mo matakutene ko Mian Bisa tadinemo Stepanus tukon yanila kokiiliyo yana tukon susa tuuno .
44008003	Bai Saulus banggadudul mokakaate momanase kojemaat . Yana ampakon doi meeng-meeng kobonua tukon unguwo tobuatene komian momangangga , maka usekene yanila doi talunggu lalomo .
44008004	Dopai mian-mianoo momangangga mo lapamo topobanda-kon babulitakanggene ko Bilita Monondok moluwedoi Mian Bisa doi yayaamo .
44008005	Filipus ampakon doi kota Samalia tukon babilitakene doi mianoo indaa tentang Tomundo Pasalamat Mian Bisa mo paladandikenemo .
44008006	Salataa dopai mianoo lengele Filipus mobasilingan tukon yanila kitayo kokuasa-kuasa mominasaingdinggon Filipus mo kubaiyo , badaang doi yanila komo palatikanggene oila komo Filipus nabinantil .
44008007	Sabab koibiliis lapamo tobuat tukon mangga-manggadede doi mianoo mobadaang mo inusokimo setan . Mian molapit tukon mopepeenggon badaang komo tinangalinggon .
44008008	Maka komian doi Samalia laba-laba tuuno .
44008009	Doi kotadoo daano komeeng komalane kosambuno Simon , mo lapamo moimoiya kotembo kona malumbitan mokubaiyo ko Samalia miano anggayo kona ilimuu motoiyan . Yana bantile doi yanila baikon yana meeng komian mo bolikon langge .
44008010	Maka sasaibino komian doi kotadoo doi sasaibino komasalakat palatikanggene tuuno yana . " Naiya mian nia daano kobukuanan Mian Bisa mototingonii buno ' Bukuanan Babasaloo , ' " yanila nabantilano .
44008011	Malumbito tuuno yana nakuasaiyano komian tukon nakakuatan motoiyan , tobikon yanila tutuu mopalatikanggene yana .
44008012	Bai Filipus babotilanggene doi yanila ko Bilita Monondok manganai bulaando ko Mian Bisa naikon nabapalentaan buno tomundo tukon tentang Yesus Klistus , Tomundodoo Pasalamat . Maka yanila anggayomo naikon kobilita Filipus mo pelenggene , maka yanila sinaumo paisu salani - mau mala-malane mau boine .
44008013	Simon susuungo koidan mangangga . Tukon sambuno sinau paisu salani , yana banggadudul malaingo Filipus . Kuasa-kuasa mominasaingdinggon mo teali kubaiyo Simon masa-masaingding .
44008014	Lasul-lasul doi Yelusalem longoliyo baikon komian doi Samalia lapamo talimayo ko Mian Bisa nabantilan . Tobikon doiya yanila sumboliiyo Petulus tukon Yohanes ampakon doi Samalia .
44008015	Salataa Petulus tukon Yohanes polong , yanila sambeang tuuk doi Samalia mianoo sulano yanila namalaat Mian Bisa Na Loh ,
44008016	sabab ko Mian Bisa Na Loh akiyoon nalubat mokuasaiyo mau nabaino meeng doi yaniladoo ; yanila sodo sinau paisu salani luwedoi Yesus samhuno tolong .
44008017	Maka Petulus tukon Yohanes abese kopai limano doi Samaliadoo miano ; maka yanila mantalimamo Mian Bisa Na Loh .
44008018	Simon kitayo haikon tohikon lasul-lasul limano moinahos doi mianoo , Mian Bisa Na Loh hineekon doi yanila . Tohikon doiya Simon mababa doy doi Petulus tukon Yohanes ,
44008019	maka bantile , " Beena doi yaku do kuasadoo koidan sulano kalu kolimanggu inabosikon doi indee komian , maka do mianoo naikon mantalima Mian Bisa Na Loh . "
44008020	Bai Petulus timbiliyo , " Silakamo ikoo tukon komu doy ! Ikoo aanggene ko Mian Bisa nabalakaat moola inoli tukon doy ?
44008021	Ikoo akiyo komu haak sulano mumalaing doi mai limangia lalomo , sabab konoamu aki namonondok doi Mian Bisa .
44008022	Tobikon doiya otinggalemo komu makisuutoo mo lokis , tukon kabiyo doi Temeneno sulano yana ompuniyo komu pikilan mo lokisoo !
44008023	Sabab yaku toiyo ikoo moono tukon noa moonas tukon kokulokisan kubaiyo ikoo ata . "
44008024	Maka Simon bantile doi Petulus tukon Yohanes , " Tulungiyo mokabiyo doi Temeneno sulano naakiyo mau meeng kai moluwedoi utus-utus nabinantildoo nateali doi yaku . "
44008025	Sambuno yanila mebee kasaksian tukon babotilanggene ko Temeneno nabantilan , Petulus tukon Yohanes abalimo doi Yelusalem . Tukon doi ampakonan , yanila babotilanggene ko Bilita Monondokoo doi badaang kokampung-kampung doi Samalia .
44008026	Meeng ko Temeneno namalaekat bantile doi Filipus , " Ayo polenggeto ! Poampakono doi laiong taalikon doi loloon mopotaami ko Yelusalem tukon Gaza . " Doiya loloonoo aki nalame .
44008027	Maka Filipus tauso . Doiya kosinggatoo daano komeeng kopagawe batomundoan Etiopia mo daano doi ampakonan lalomo mule doi nalipu . Doiya mianoo meeng kopagawe mobabasal mo tanggung jawabpe sasaibino Kandake nabuat , tomundo boine doi Etiopia . Do mianoo lapamo ampakon doi Yelusalem sulano nasambeang doi Mian Bisa tukon budodoiya daano moabali tukon naadalan . Daano yana moosulang doi naadalanoo yana basayo kobuku Nabi Yesaya .
44008028	
44008029	Mian Bisa Na Loh bantile doi Filipus , " Ampakono koolaniyo ndaiya adalanoo . "
44008030	Maka Filipus ampakon koolaniyo do adalanoo , maka yana lengele do mianoo bacayo kobuku Yesaya . Filipus mansadai doi yana , " Oilakai Tuan mangalatikene doi Tuan nabinasadoo ? "
44008031	Do mianoo timbiliyo , " Bulaando daku mangalatian , kalu akiyo komo jelaskanggene doi yaku ? " Maka yana tobiyo Filipus doi adalanoo maka osulang polong yana .
44008032	Naiyamo koayat-ayato yana mo basayodoo , " Yana buno domba mo linako sulano natinembel , buno domba pauno mo aki nambeekon kalu kobuluno ginunting , bunomo doiya yana aki nabantile mau nabaino meeng kobantilan .
44008033	Yana tinotulai tukon kinubai tukon aki naadil . Kona ansaang binubut doi dunia nia bungkukono tobikon akiyo komeeng komian mo moola basalitakene tentang kona tulunan . "
44008034	Pagawe mobabasal doi Etiopiadoo bantile doi Filipus , " Soba bontiikene doi yaku , indee kona minakisuuti naiya nabi nia ? Butongomo kai susuungo kai mian bailong ? "
44008035	Maka Filipus tambuuno basilingan ; yana pakeyo doiya ayat-ayatoo buno naatamhuunano sulano nababotilanggene ko Bilita Monondok tentang Yesus doi pagawe mobabasaloo .
44008036	Doi loloon tanga , yanila polong doi meeng kolipu mo daano kopaisu . Pagawedoo bantile , " Kitayo ndaiya daano kopaisu ! Oilamo modaano mokulang koidan sulano musauwo yaku ? "
44008037	Filipus bantile , " Kalu Tuan anggayo tukon totubo konoamu , Tuan moola nasinau . " " Yaku anggayo Yesus Klistus takainomo Mian Bisa Napau , " pagawe babasaloo doi Etiopia nabantilano .
44008038	Maka yana sumboliiyo kona adalan tade ; doibundu yanila luaila , Filipus tukon pagawedoo , obulus doi paisu lalomo tukon Filipus sauwomo yana .
44008039	Sambuno yanila tobuat doi paisudoo , Mian Bisa Na Loh alayomo Filipus luwe idoo . Pagawe babasaloo doi Etiopiadoo akimo nakitayo yana koidan . Tukon nalabaan pagawe babasaloo banggadudulkenemo kona ampakonan .
44008040	Baanggon Filipus daanomo doi Asdod . Tukon salataa yana banggadudulkene kona tausan , yana babilitakene ko Bilita Monondok tentang Yesus doi sasaibino kokota polong yana lubat doi Kaisalea .
44009001	Mau nabuno doiya Saulus banggadudul momeeng yase aneame tukon akateyo Yesus napololaing-pololaing . Yana ampakon doi mobabasalkene koimam ,
44009002	tukon mangkabi sulat kuasa sulano naampakon doi Yahudi miano nabonua-bonua kaleda katua-katuano doi Damsyik , sulano kalu yana pososuunggene indaa komian mo mangangga doi Yesus , yana moola lakoyo yanila tukon babayo yanila doi Yelusalem .
44009003	Daanon moompokonio ko Damsyik , salataa koolaniomo tukon do kotadoo , sosinggot daano komeeng konggilep moluwedoi timbu motalaangiyo doi Saulus .
44009004	Yana tolubang doi buta maka nalengele komeeng koalaloo mobantile doi yana , " Saulus , Saulus ! Oila kosababpo ikoo mosakisaayo yaku ? " Tindee miano ikoo Tuan ? " Saulus napasadai . Do alaloo timbiliyo , " Yakumo Yesus , ikoo mo sakisaayo .
44009005	
44009006	Bai budodoiya banguno tukon usoko doi kota . Idoo naikon binotiikon doikoo oila komo sio mukubaiyo . "
44009007	Mian mo malaing-laing Saulus ngginggim tukon yanila akimo namoola bukayo kopai alalo ; sabab yanila lengele do alaloo bai akiyo komeeng komian konapo kinita .
44009008	Maka Saulus kokondong tukon bukayo komatano , bai komatano akimo namoola kitayo kooioila koidan . Jadi yanila taaniyo kolimano tukon tatandane yana usok doi Damsyik .
44009009	Tolu kooloyo kona kalumbit yana aki namoola mokita tukon selama doiya yana aki nakaan kai monginum .
44009010	Doi Damsyik daano komeeng kopololaing Temeneno Yesus kosambuno Ananias . Doi napokita lalomo , Temeneno basilingan doi yana . Temeneno bantile , " Ananias ! " Ananias timbiliyo , " Ya , Temeneno . "
44009011	Temeneno bantile , " Ya , ampakono budodoiya . Ampakono doi Yudas nabonua doi Loloon mo Moloyos . Mansadaikene indaa komian mo sinombuikon Saulus kona luwean doi kota Talsus . Doiya mianoo daano mosambeang ,
44009012	tukon doi meeng kona pokita lalomo yana kitayo komeeng komalane , kosambuno Ananias , lubat doi yana tukon abese kolimano doi yana sulano yana moola mokita koidan . "
44009013	Ananias timbiliyo , " Temeneno yaku lapamo lengele badaang komian mobasilingan manganai mian nia , utamano manganai namasakisaawan-masakisaawan yana mo lakukanggene doi mumian doi Yelusalem .
44009014	Tukon budodoiya yana lapamo lubat naimbaa tukon kaluasan doi imam-imam kapalano sulano nalakoyo komian sasaibino mo anggayo doikoo . "
44009015	Bai Yesus bantile doi Ananias , " Ampakono kai ! Sabab yaku lapamo piliyo yana sulano naleleaniyo yaku , sulano nababotilanggene tentang yaku doi bangsa-bangsa bailong mo aki nabalaagama Yahudi tukon doi tomundo-tomundo tukon koidan doi Islael miano .
44009016	Tukon yaku susuunggu naikon tudoikene doi yana sasaibino kosakisaawan mo sio yana natoupiyo sabab yaku . "
44009017	Maka Ananias ampakono doi bonuadoo tukon abese kolimano doi Saulusoo . " Utus Saulus , " Ananias bantile , " Temeneno Yesus Utus mo kitayo doi loloon tanga salataadoo Utus daano doi sumai , yanamo komo sumboliiyo yaku lubat sulano Utus namoola mokita koidan tukon Mian Bisa Na Loh mokuasaiyo . "
44009018	Doiya kosinggatoo koidan daano komeeng kolobo mo buno ikan anano toliat doi Saulusoo matano tukon yana moola mokita koidan . Maka yana banguno , maka sinau .
44009019	Tukon sambuno kaan , yana tealimo bukuanan koidan . Saulus dungol doi Damsyik tukon Yesus napololaing-pololaing bubulaa kooloyo kolumbito .
44009020	Yana banggadudul ampakon doi bonua-bonua kaleda tukon tambuuno babotilanggene baikon Yesus doiyamo Mian Bisa Napau .
44009021	Sasaibino komian masaingding molengele Saulus . Yanila bantile , " Bolikon kai yana komo doi Yelusalem molapamo akateyo sasaibino komian mo anggayo doi Yesus ? Yana lubat naimbaa doiyamo sulano nalakoyo tukon babayo yanila doi imam-imam kapalano ! "
44009022	Bai Saulus pololokon bukuan kona pangaluh . Yana bantile kobukutii-bukutii tentang Yesus mominolakon doiyamo baikon ko Tomundo Pasalamat , polong ko Yahudi miano mo dungol doi Damsyik aki namoola bantayo koidan .
44009023	Sambuno lapa moimoiya kooloyo kona kalumbit Yahudi miano pomeenggono sulano napoo akateyo Saulus .
44009024	Bai yanila natetel totoi doi yana . Oloyo popook yanila totooliyo doi kota tataapono babasal sulano akateyo yana .
44009025	Bai doi meeng kopopook , Saulus napololaing-pololaing ndokiiyo yana , maka obulusene doi meeng kobois lalomo lisiyo do kotadoo meselo .
44009026	Saulus ampakon doi Yelusalem , tukon idoo yana kakaate napototongi tukon Yesus napololaing . Bai yanila matakutene yana , sabab yanila aki naanggayo baikon yana bisa-bisa lapamo teali Yesus napololaing .
44009027	Doibundu Balanabas lubat doi yana , maka babayo yana doi lasul-lasul . Balanabas basalitakene doi yanila bulaando Saulus nakitaano Yesus doi loloon tanga tukon bulaando Yesus nabasilinganan doi yana . Balanabas pailukene koidan tentang bulaando Saulus nabalanian bangotunggul doi Damsyik tukon Yesus sambuno .
44009028	Maka doiya Saulus dungolo tukon yanila , tukon balani bangotunggul doi posaapon ko Yelusalem tukon Yesus sambuno .
44009029	Yana basalita tukon ponggeeleki tukon Yahudi miano mo basilingan Yunani , bai yanila kakaate moakateyo yana .
44009030	Salataa mian mangangga bailong toiyomo tentang do langgedoo , yanila babayomo Saulus doi Kaisalea , doibundu yanila kapatuwo yana doi Talsus .
44009031	Maka kojemaat doi posaapon ko Yudea , Galilea , tukon Samalia tealimo aman . Mian Bisa Na Loh tombonio , tukon matakutene ko Temeneno , jemaat-jemaatoo tosuungi bukuan tukon tosuungi badaang .
44009032	Petulus ampakono doi yayaamo kokampung molubotiiyo kojemaat-jemaat . Daano kooloyo meeng yana lubotiiyo ko Temeneno namian mo dungol doi Lida ,
44009033	Indaa yana pososuung tukon meeng komala-malane kosambuno Eneas , molapit tukon akimo nabangun-bangun doi namooloan alumo kotaum kona kalumbit .
44009034	Petulus bantile doi Eneas , " Eneas , Yesus Klistus tangalinggenemo ikoo . Banguno tukon tulolosiyo komu mooloan . " Sambuno buno doiya Eneas banguno .
44009035	Sasaibino komian doi Lida tukon Salon kitayo Eneas , maka yanila manganggamo doi Yesus .
44009036	Doi Yope daano komeeng koboine kosambuno Tabita . Yana meeng komian mo anggayo Yesus . ( Kosambuno doi silingan Yunani lalomo doiyamo Dolkas koalatino donga . ) Yana sidutu kai kubaiyo kolangge-langge mo monondok tukon tulungiyo komian motalalais .
44009037	Doiya kosinggatoo yana masakit polaing mate . Samhuno sinau kobadano , yana inabos doi kombiang babo .
44009038	Kampung Yope aki natodudul pododoonggon tukon kampung Lida . Jadi doiya singgatoo Yesus napololaing-pololaing modaano doi Yope ndongoliiyo Petulus modaano doi Lida , yanila mosumbolii lua komian moampakon doi Petulus tukon nateteba nia , " Mosobit-sobit lubat doi sumai . "
44009039	Petulus banggadudul bangun tukon malaingo yanila . Sambuno polong indaa , yana binabamo doi kombiang babo . Sasaibino kobalu idoo tokuuniyomo Petulus maka kokiil tukon otudoikene doi yana kalambi-kalambi tukon jubah-jubah Dolkas mo koitikene doi yanila singgatoo yana daanoon motubo .
44009040	Petulus sumboliiyo yanila sasaibino motobuat , maka yana ladanggene kotuulo tukon sambeang . Sambuno lapa doiya yana sasalaane Dolkas badano tukon bantile , " Tabita , bangun ! " Maka Dolkas bukayo komatano , tukon salataa yana kitayo Petulus , yana osulango .
44009041	Maka Petulus taaniyo kolimano tukon tomboniiyo yana nakokondong . Doibundu Petulus uangemo domianoo momangangga idoo posinggat-singgat tukon do balu-baludoo , maka yana salakanggene doi Dolkas mo lapamo tubodoo doi yanila .
44009042	Bilita tentang do kadadianoo tololongol doi posaapon ko Yope , tobikon badaang komian momangangga doi Yesus mobuno Tomundo Pasalamat doi yanila .
44009043	Petulus dungol idoo moimoiya kooloyo koidan doi meeng komian pangala kayung kulito nabonua kosambuno Simon .
44010001	Kaisalea daano komalane meeng kosambuno Kolnelius . Yana meeng kokapiteeng " Pasukan Italia " .
44010002	Yana meeng komian mo matakutene ko Mian Bisa tukon sasaibino kopulino taat doi Mian Bisa . Yana badaang kona tulung doi Yahudi miano mo talalais , tukon yana sidutu sambeang doi Mian Bisa .
44010003	Daano kooloyo meeng uga-ugaate batong tolu oloyo yana kitayo tukon tontong doi napokita lalomo , meeng ko Mian Bisa namalaekat molubat tukon uange yana , " Kolnelius ! "
44010004	Kolnelius mbalenge do malaekatoo tukon namatakutan maka bantile , " Daano kooila Tuan ? " Malaekatoo timbiliyo , " Komu sambeang tukon konoamu namonondokan lapamo Mian Bisa talimayo tukon Mian Bisa neneeke ikoo .
44010005	Budodoiya sumboliiyo komian moampakon doi Yope uange Simon , kosambuno natutuuwan tuuno Simon Petulus .
44010006	Yana daano modungol doi meeng komian pangala kayung kulito kosambuno Simon , mo dungol doi tobun bibilo . "
44010007	Sambuno do malaekatoo pobasalitai tukon Kolneliusoo ampakono , Kolnelius uange kolua komian napeleleani doi bonua tukon meeng koanggota suludadu napengawal mo mangangga .
44010008	Kolnelius basalitakene doi yanila oila komo lapamo teali maka sumboliiyo yanila ampakon doi Yope .
44010009	Modoakon kooloyo , yanila daanoon doi napo ampakonan tukon adukono polong doi Yope , Petulus liba doi bonua bunggono sulano nasambeang .
44010010	Yana malaalo tuuno tukon yasemo kaan . Kokinaan sodo nasinidak , yana malaat meeng kopokita .
44010011	Yana kitayo kotimbu motobuka tukon daano komeeng kolangge mobuno toik mo bebelan inulul doi dunia , tokooton doi sangkap kopasuno .
44010012	Doi lalomo talaat sasaibino koiyayon kaliangano mosangkap koaino , sasaibino kolangge mo tolo-tolondok tukon tomisi mombosolo .
44010013	Maka daano koalalo mobantil doi yana , " Petulus , bangun ! Tembeliyomo tukon kaane ! "
44010014	Petulus timbiliyo , " Aki , Yesus ! Yaku aki kumanaanggene kaane kooioila mo pinatanggon kai najis . "
44010015	Bai do alaloo hantil koidan doi yana , " Oila komo lapamo Mian Bisa bantile moola kinaan , inaimo moaanggene doiya pinatanggon . "
44010016	Pokitadoo abali polong tolu luunggon , doibundu do toikoo tobingkato doi sulugaa .
44010017	Petulus pusing mopikikene oila komaanano dona pokitadoo . Petulus daano mopiki-pikikene , dopai mianoo Kolnelius mo sumboliiyo lubato doi Simon nabonua tukon yanila daanomo doi tataapon salaano .
44010018	Maka yanila monguang mian tukon mansadai , " Kai diimbaa daano komian mo dungol , kosambuno Simon Petulus ? "
44010019	Petulus daano mokakaate natoiyo oilamo komaanano dona pokitadoo , Mian Bisa Na Loh bantile doi yana , " Eh Petulus , daano kotolu komian mounggoliiyo ikoo .
44010020	Ayo mosobit obulus doi bilit tukon inai mosasaaki momalaing yanila , sabab yakumo komo sumboliiyo yanila . "
44010021	Maka Petulus obulus doi bilit tukon bantile doi mianoo , " Yakumo kai utus-utus nainumbolii . Utus-utus molubat tuuk oila ? "
44010022	Yanila timbiliyo , " Kapiteeng Kolnelius komo sumboliiyo kami lubat dosumai . Yana meeng komian monondok tukon matakutene ko Mian Bisa , tukon sasaibino ko Yahudi miano odotiiyo yana . Meeng ko Mian Bisa namalaekat sumboliiyo yana nakabiyo Tuan mulubat doi nabonua sabab , doiya buno potimbilino doi nasambeangan , yana sinumholii momondongolii oila komo Tuan pailukene doi yana . "
44010023	Maka Petulus sumboliiyomo yanila usok sulano nadungol idoo . Modoakon Petulus banguno tukon ampakono polaing-laing yanila . Moimoiya komian momangangga luwedoi Yope malaing koidan .
44010024	Meeng kooloyo molapadoo yanila polong doi Kaisalea . Indaa yanila lapamo tinotiili Kolnelius tukon utus-utuso maka tula-tulano napokilakonan yana mo lapamo uange .
44010025	Salataa Petulus polong , Kolnelius ampakon lobotiyo yana tukon sosuba doi salaano .
44010026	Bai Petulus taaniyo tukon ekekendenge yana , maka nabantile , " Banguno ! Yaku susuunggu kai banggapi koidan . "
44010027	Daano yana mopobasalitai tukon Kolnelius , Petulus usok doi bonua lalomo . Idoo yana kitayo badaang komian molapamo pototongi .
44010028	Maka yana bantile doi yanila , " Utus-utus susuungo toiyo baikon ko Yahudi miano pinantanggon doi napo agama sulano nalubotiiyo kai potoikon tukon mian-mian moluwedoi bangsa bailong . Bai Mian Bisa lapamo otudoikene doi yaku baikon yaku aki namoola aanggene mau indee komiano koidan najis kai pinatanggon .
44010029	Doiyamo kosababpo salataa Tuan kabiyo sulano yaku lubat , yaku aki kukabalatan lubat . Jadi budodoiya yaku yase toiyo bulaando Tuan kabiyo yaku lubat . "
44010030	Kolnelius timbiliyo , " Toludoo kooloyo mo lapa , uga-ugaate bunomo doiya kotembono , yaku daano mosambeang doi bonua batong tolu kino-kinobian . Sosinggoton daano komeeng komalane mokokondong doi salaanggu . Do mianoo napakean nggilep-nggilep .
44010031	Yana bantile , ' Kolnelius ! Mian Bisa lapamo talimayo komu sambeang tukon neneeke naikon konoamu namonondokan .
44010032	Jadi sumboliiyo komian motaus doi Yope mouange komian meeng kosambuno Simon Petulus . Yana daano momoolo doi meeng komian mobabalukon kayung kulito nabonua kosambuno Simon ; do bonuadoo doi tobun bibilo . '
44010033	Doiyamo kosababpo yaku soisobiton sumboliiyo komian ampakon mouange Tuan . Tukon Tuan bisa-bisa monondok konoano tuuk lubat doisumai . Budodoiya kami sasaibino pototongimo dimbaa doi Mian Bisa salaano sulano mondongolii sasaibino ko Mian Bisa nasinumboliikon Tuan nabantile doi kami . "
44010034	Maka Petulus bantile , " Budodoiya yaku bisa-bisa sadaliyo baikon ko Mian Bisa lakukanggene sasaibino komian pokakana .
44010035	Mian mo matakutene ko Mian Bisa tukon mongkubaiyo kolangge mo kana , do mianoo Mian Bisa talimayo , aki napiliyo yana oila komiano .
44010036	Utus-utus lapamo toiyo kobilita antoko ko Mian Bisa mo pelenggene doi bangsa Islael . Bilitadoo doiyamo manganai Bilita Monondok tentang podamean luwedoi Yesus Klistus , doiyamo Temeneno sasaibino komian .
44010037	Komuyu toiyo oila komo lapamo teali doi posaapon ko Yudea , doiyamo tambuun doi Galilea sambuno lapa dobasauwanoo Yohanes mo otunggukene .
44010038	Komuyu toiyo baikon ko Mian Bisa lapamo piliyo Yesus Nasaletoo miano tukon beena doi yana Mian Bisa Na Loh tukon kuasa . Komuyu toiyo koidan baikon Yesusdoo ampakon doi yayaa sulano mongkubai kokubai monondok ; yana tangalinggene sasaibino komian mo inusoki tukon Ibiliis , sabab ko Mian Bisa lolainge yana .
44010039	Kamimo naiya komian mo lapamo kitayo susuungo sasaibino kolangge-langge yana mo lakukanggene doi Yahudi miano nalipu tukon doi Yelusalem . Mau kai nabuno doiya bai yanila sempanggene tukon akateyo Yesus .
44010040	Bai doi oloyo kotoluno Mian Bisa otuboiyomo yana koidan luwedoi namatean tukon okitanggene yana doi banggapi ;
44010041	aki nasasaibino komian , bai tolongo doi kami mo lapamo Mian Bisa piliyo doi loolukoo sulano teali nasakisii-sakisii : Kami kaan tukon inum tukon yana sambuno lapa yana tubo koidan doi namatean .
44010042	Tukon yana sumboliiyo kami mobabilitakene ko Bilita Monondokoo doi mian tukon mebee kasaksian baikon yanamo komo biningkat luwe Mian Bisa teali Hakim doi mian mo daanoon motubo tukon komian mo lapamo mate .
44010043	Sasaibino konabi-nabi basalita tentang doi yana . Yanila bantile baikon sasaibino komian mo mangangga doi Yesus , naikon tinolos kona lalim tukon kakuasaan moluwedoi Yesus . "
44010044	Petulus daano mobasalita , Mian Bisa Na Loh obulus tukon kuasaiyo sasaibino komian mo molongol do bilitadoo .
44010045	Yahudi miano mangangga doi Yesus tukon malaing Petulus doi Yope , sasaibino masaingding mokitayo ko Mian Bisa mobeena koidan kona Loh doi bangsa bailong mo bolikon Yahudi .
44010046	Sahah yanila ndongoliiyo dopai mianoo mobasilitamo tukon moimoiya kosilingan kaliangano tukon nggaa-nggaale kona babasalan ko Mian Bisa . Maka Petulus bantile ,
44010047	" Soba kitayo , naiya pai mian nia lapamo malaat Mian Bisa Na Loh bunomo kita . Jadi moola kai komian mosemba-sembange yanila sulano nasinau tukon paisu ? "
44010048	Maka Petulus sumboliiyo yanila nasinau luwe Yesus Klistus sambuno . Lapamo doiya yanila kabiyo , sulano Petulus nadungol tukon yanila moimoiya kooloyo kona kalumbit .
44011001	Lasul-lasul tukon mian mo mangangga doi posaapon ko Yudea ndongoliiyo baikon komian mo aki nabaagama Yahudi lapamo talimayo ko Mian Bisa nabantilan .
44011002	Doibundu salataa Petulus ampakono doi Yelusalem , do Yahudidoo miano mo lapamo mangangga , mbisalakene Petulus . Yanila bantile ,
44011003	" Bulaando ikoo moampakon doi mian mo akiyoon nasinunat nabonua ? Tukon ikoo koidan pokaanggon posinggat-singgat tukon yanila ! "
44011004	Tobikon doiyamo Petulus talangkanggene doi yanila sasaibino komo lapamo teali , tambuun luwedoi tumbeno . Petulus bantile ,
44011005	" Yaku daano mosamheang doi kota Yope , maka yaku kitayo komeeng kopokita . Yaku kitayo daano kolangge meeng mo buno meeng kotoik mo bebelan inobuluson luwedoi timbu , tokooton doi sangkap kopasuno , doibundu tade doi yaku taalikon .
44011006	Salataa yaku palatikanggene doi lalomo , yaku kitayo koiyayon-iyayon mosangkap koaino , iyayon-iyayon mombosolo , iyayon-iyayon mo tolo-tolondok tukon tomisi mombosolo .
44011007	Maka yaku lengele komeeng koalalo mobantile doi yaku , ' Yo bangun , Petulus ! Tembele doiya tukon kaane ! '
44011008	Bai yaku timbiliyo , ' Aki , Temeneno ! Akiyoon nasidutu yaku makaan kinaan mo pinatanggon kai najis . '
44011009	Bai do alaloo bantil koidan luwedoi timbu , ' Lobo mo lapamo Mian Bisa bantile halaal inaimo kai nabinantil pinatanggon . '
44011010	Yaku kitayo do langgedoo polong tolu luunggon tukon doi napupusan sasaibino tobingkat koidan doi sulugaa .
44011011	Kana doiya kotembono koidan domianoo motoluila moluwedoi Kaisalea , mo sinumbolii doi yaku , lubat doi kubonua dungolan .
44011012	Maka ko Mian Bisa Na Loh sumboliiyo yaku ampakon polaing yanila tukon aki sasaaki . Konoom komian utus nia malaing tukon yaku doi Kaisalea , tukon kami sasaibino usok doi Kolnelius nabonua lalomo .
44011013	Doibundu Kolnelius basalitakene doi kami bulaando yana nakitaano komeeng komalaekat mokokondong doi nabonua tukon bantile , ' Moointokon mian moampakon doi Yope mouange komeeng komalane kosambuno Petulus .
44011014	Yana naikon pailukene doi komuyu kobilita mo salamatene ikoo tukon pulimu . '
44011015	Tukon salataa yaku atamouune basalita buno doiya , " bunomo doiya Petulus banggadudulkene kona salita , " Mian Bisa Na Loh lubat doi yanila , pokakana buno komo teali doi kita loolukonoo doi tumbe-tumbeno .
44011016	Maka yaku neneeke , Temeneno sidutu bantile , ' Yohanes mansau tukon paisu , bai komuyu naikon sinau tukon Mian Bisa Na Loh . '
44011017	Jadi tontong ko Mian Bisa mebeekon koidan doi mian mo aki nabaagama Yahudidoo balakaat mo pokakana yana mo beekene doi kita doi tembonodoo nda manganggaan doi Yesus Klistus . Tobikon doiya , aki nateali yaku mopantane ko Mian Bisa ! "
44011018	Sambuno ndongoliiyo doiya , yanila akimo nanggeelekiyo yana koidan . Maka yanila nggaa-nggaale ko Mian Bisa , yanila bantile , " Kalu buno doiya , komian mobolikon Yahudi binee todanan moluwedoi Mian Bisa sulano badodoloon doi napolalim-lalim tukon tingoniiyo kotuboan mo bisa ! "
44011019	Sambuno Stepanus inakate , komian mo anggayo Yesus tambuuno binuluk-buluk , tobikon yanila topobabandakon doi yayaa . Daano kobuleng polong doi Fenesia , tukon daano koidan komo polong doi Siplus tukon doi Antiokhia . Yanila babilitakene kobilita moluwedoi Mian Bisa tolongo doi Yahudi miano tolong .
44011020	Bai luwedoi do mianoo momangangga , mo luwedoi Siplus , tukon doi Kilene , daano koidan kopai mian mo ampakon doi Antiokhia tukon babilitakene ko Bilita Monondok tentang Yesusoo doi mian mo aki nabaagama Yahudi koidan .
44011021	Ko Temeneno nakuasa daano doi yanila tobikon badaang komian moteali mangangga tukon salakanggene kooutongo doi Temeneno .
44011022	Salita-salita tentang kadadian-kadadian nia polong koidan doi jemaat Yelusalem . Maka yanila sumboliiyo Balanabas ampakon doi Antiokhia .
44011023	Tukon Balanabas polong indaa , tukon kitayo bulaando ko Mian Bisa nabalakaatiyano do mianoo , yana laba tuuno . Maka yana kabiyo sulano yanila bisa-bisa motaat doi Temeneno tukon totubo konoano .
44011024	Balanabas nia mian monondok konoano tukon kinuasaimo Mian Bisa Na Loh tukon tutuu anggayo ko Temeneno tobikon badaang komian momalaing Temeneno .
44011025	Doibundu Balanabas ampakon doi Talsus umboliiyo Saulus .
44011026	Sambuno pososuung tukon Saulus , yana babayo Saulus doi Antiokhia tukon meeng kotaum moono yanila pototongi tukon anggota jemaat indaa tukon mongotunggul badaang komian . Doi Antiokhia indaamo komian mangangga doi Yesus tuuk tumbeno luunggon kona binantilan Salani miano .
44011027	Doi lounudoo daano komoimoiya konabi molubat luwedoi Yelusalem ampakon doi Antiokhia .
44011028	Doi antalano yanila daano komeeng komian kosambuno Agabus . Luwe dolongan Mian Bisa Na Loh yana tantukanggenemo baikon doi posaapon kodunia teali kolounu malaalan mo bolikon langge . ( Tukon do langgedoo takainomo tealimo koidan doi tembodoo Kaisal Klaudius natealian tomundo . )
44011029	Maka sasaibino Yesus napololaingoo pomeenggon sulano namakapatu bantuan doi utus-utus mo dungol doi Yudea ; suwe-suwele makapatu manulut kona tinondong .
44011030	Pomeenggonanoo linaksanakanggon koidan , maka Balanabas tukon Saulus sinumbolii sulano nababayo do bantuanoo doi gulu-gulu jemaat .
44012001	Doi lounudoo koidan Tomundo Helodes atambuunemo kona dodokanano koanggota-anggota jemaat .
44012002	Luwe napalenta , Yakobus , Yohanes utuso inakate tukon bakoko .
44012003	Salataa Helodes kitayo baikon dona kokubaidoo sanaanggene ko Yahudi miano noano , yana mongkubai koidan mo buno doiya ; yana sumboliiyo komian molakoyo Petulus koidan . Doiya langgedoo teali doi tembo Lamekanano ko Loti Moakiyo ko Lagino .
44012004	Sambuno linako , Petulus inusokon doi talunggu lalomo . Sangkap kotambuno kosuludadu mobinontokon sulano natotooliyo Petulus idoo - suwe-suwele kotamhuno sangkap komian koanggota suludadu . Samhuno kolamean Paskah pupus , maka Helodes naikon palesayo Petulus doi mian badaang salaano .
44012005	Jadi Petulus tinaan doi talunggu ; bai koanggota-anggota jemaat banggadudul momeeng mosambeang tukon bisa-bisa doi Temeneno motuuk doi Petulus .
44012006	Doi popook akiyoon Helodes naikon nasasalaanikene Petulus doi mian badaang , Petulus moolo kinoot tukon lua kopokoot doi antala lua kosuludadu padagai . Doi talunggu tataapono , padagai-padagai bailong koidan daano modagaiyo kotalunggu .
44012007	Sosinggot Temeneno namalaekat kokondong idoo tukon daano komeeng nggilep motalaang doi talunggudoo kombiango lalomo . Malaekatoo ungge-unggete Petulus polong yana bangun . Maka do malaekatoo bantile , " Eh , mosobit bangun ! " Singgatoo koidan otuwongo dolante besidoo modoi Petulus limano .
44012008	Lapamo doiya malaekatoo bantile , " Pakeyo komu pakean tukon keetemo komu sapatu aloso . " Maka Petulus pakeyomo kona pakean tukon keetemo kona sapatu aloso . Doibundu malaekatoo bantile koidan , " Pakeyo komu jubah tukon laingemo yaku . "
44012009	Maka Petulus lainge do malaekatoo tobuat luwedoi talunggudoo lalomo . Bai Petulus aki natoiyo baikon oila komo sodo kinubai luwe do malaekatoo doiya daano kai meeng kolangge mo bisa-bisa teali . Petulus aanggene doiya tolongo meeng kopokita .
44012010	Salataa yanila lupaiyo kotataapon badagaian komeengo tukon koluano , yanila polong doi tataapon besi , mo loloiyo kokota . Tataaponoo tobuka susuungo , maka yanila tobuat tukon ambakono loloiyo kololoon meeng pangano . Sosinggot do malaekatoo tinggalemo Petulus .
44012011	Lapamo doiya maka sodo Petulus toiyo oilamo komo teali doi yana , maka yana bantile , " Budodoiya yaku toiyomo baikon ko Temeneno bisa-bisa molapamo kapatuwe kona malaekat sulano naosodiiyo yaku doi Helodes nakuasa tukon luwe sasaibino kolangge komo naikon bangsa Yahudi mo kubaiyo doi yaku . "
44012012	Sambuno lapa yana toiyo doiya ndondoongoo , Petulus ampakono doi Malia nabonua , Yohanes tinano mo sinombuikon koidan Malakus . Idoo badaang komian mopototongi tukon daano mosambeang .
44012013	Petulus tokiyo kotataapon doi tonggu-lung , maka komeeng kopeleleani boine kosambuno Lode , lubat sulano nabukayo kotataapon .
44012014	Banggadudul tingoniiyo Petulus alalo . Tobikon nalabaan , yana moso-mosobit usok koidan akimo nabukayo kotataapon , maka pailukene komian idoo baikon Petulus daano doi tonggulung .
44012015	" Ikoo tindo ! " yanila bantile . Bai Lode kokotikas baikon doiya bisa-bisa Petulus . Maka yanila bantile , " Doiya malaekato ! "
44012016	Daano mobuno doiya Petulus banggadudul momeeng tokiyo kotataapon . Maka salataa yanila bukayo kotataapon , tukon kitayo Petulus , yanila masaingding tuuno .
44012017	Petulus mebee isalat tukon limano sulano yanila natanaang , doibundu yana basalitakene bulaando ko Temeneno molapamo babayo yana tobuat luwedoi talunggu lalomo . Maka yana bantile , " Popailukene naiya doi Yakobus tukon utus-utus bailong koidan . " Lapamo doiya Petulus otinggalemo do tampatoo tukon ampakon doi tampat bailong .
44012018	Modoakon dowa-dowa tealimo kokakacauwan doi antala suludadu-suludadu pototoolino . Yanila pusing tuuno oila komo teali manganai doi Petulus .
44012019	Maka Helodes mosumbolii mian moumboliiyo Petulus , bai yanila aki namoola pososuunggene yana . Jadi Helodes mapalentakene sulano suludadu-suludadu pototoolinodoo nasinadai maka nainakate . Sambuno lapa doiya Helodes ampakon doi Yudea tukon dungol moimoiya kolumbito doi Kaisalea .
44012020	Helodes nggimoliiyo tuuno komian doi Tilus tukon Sidon . Tobikon doiya yanila posinggat-singgat lubat momangadap doi yana . Tumbe-tumbeno yanila mangala noa doi Blastus , mo kapalaiyo Helodes nabatomundoan , sulano yana naala doi yanila . Doibundu yanila ampakono mangadap doi Helodes , maka kabiyo podame , sabab konapoo lipu tolongo moinikene kokinaan doi Helodes nalipu .
44012021	Daano kooloyo meeng mo lapamo tinantukon , Helodes pakeyo kona pakean batomundoan maka osulang doi kulusii tukon tambuuno bapidato doi nalayat salaano .
44012022	Layat mo daanon mo mondongoliidoo nggele-nggeleamon , " Naiya pilogot alalo , bolikon banggapi alalo ! "
44012023	Doiya kosinggatoo koidan Temeneno namalaekat tapiyo Helodes , sabab yana aki naanggayo ko Mian Bisa . Helodes kinaan ngganggalang maka mate .
44012024	Jadi ko Mian Bisa nabantilan momeeng pololokon tololongol tukon pololokono oukuan .
44012025	Sambuno lapa Balanabas tukon Saulus alapayo konapoo limang , yanila abalimo doi Yelusalem tukon babayo Yohanes Malakus polaing-laing yanila .
44013001	Doi jemaat Antiokhia lalomo daano konabi-nabi tukon gulu-gulu , doiyamo Balanabas , Simeon mo tinotumaikon Mopook , Lukius luwedoi Kilene , Menahem napiniala posinggat-singgat Helodes , tukon Saulus .
44013002	Salataa yanila daano mobakaleda doi Temeneno tukon bapuasa , Mian Bisa Na Loh bantil doi yanila , " Popiliyomo Balanabas tukon Saulus motuuk doi yaku , sulano yanila nalimange kolimang mo lapamo yaku tantukene motuuk doi yanila . "
44013003	Sambuno yanila bapuasa tukon sambeang yanila abese kopai limano doi Balanabas tukon Saulus maka yanila sumboliiyo yanila luaila .
44013004	Tobikon inosumbolii Mian Bisa Na Loh , Balanabas tukon Saulus lengget taus doi Seleukia . Doi Seleukia yanila talabut doi togong Siplus .
44013005	Salataa polong doi Salamis , yanila babotilanggene ko Mian Bisa nabantilan doi Yahudi miano nabonua kaleda . Yohanes Malakus tomboniiyo yanila doi yanila naampakonan lalomo .
44013006	Posaapon do togongoo yanila ompokoniiyo polong doi Pafos . Indaa yanila pososuung tukon komeeng ko Yahudi miano , kosambuno Bal Yesus . Yana meeng komian modaano kona motoiyan mo akuiyo kobutongo nabi .
44013007	Selgius Paulus , gubelnul doi togongoo yana posobat tukon Bal Yesus . Gubelnuloo daano meeng komian mo pandoi tukon bijaksana . Yana uange Balanabas tukon Saulus sabab yana yase mondongolii Mian Bisa nabantilan .
44013008	Bai Balanabas tukon Saulus Elimas tumbak-tumbak do pandoidoo motoiyan , sabab Elimas ( doiyamo kosambuno doi silingan Yunani lalomo ) kakaate sulano do gubelnuloo inai napolong mangangga doi Yesus .
44013009	Bai Saulus - mo binantil koidan Paulus - kinuasaimo Mian Bisa Na Loh , tohikon yana mhalenge do mopandoidoo motoiyan ,
44013010	maka bantile , " Eh hakokolii tuuno , pau molokis ! Ikoo musu doi sasaibino komo monondok . Bulaando ikoo moaki muyase tade molusayo ko Mian Bisa natetel sulano nasalamatene kooanggapi ?
44013011	Budodoiya kitayo , Temeneno ukume ikoo ! Ikoo naikon teali piit , polong ikoo aki mumoola mokita oloyo panano koidan doi soisik kotemho . " Doiya kosinggatoo koidan Elimas lasaiyo daano kohunom mo mopook motombukiyo komatano , tooikon yana ampakon nggaa-nggaam moumholii mian motanda-tandane yana .
44013012	Salataa do guhelnuloo kitayo oila komo lapamo teali , yana manganggamo doi Yesus ; sabab yana masaingding tuuno naikon kootunggul tentang Temeneno .
44013013	Doi Pafos , Paulus tukon tula-tulano talabut doi Pelga doi Pamfilia . Idoo Yohanes Malakus otinggale yanila , maka abali doi Yelusalem .
44013014	Doi Pelga , yanila banggadudulkene kona poampakonan doi Antiokhia Pisidia , doibundu doi oloyo Tadean yanila ampakon osulang doi bonua kaledaan lalomo .
44013015	Sambuno Musa na Buku tukon Nabi-nabi na Buku binasakono , gulu-gulu jemaat sumboliiyomo komian momansadai doi Paulus tukon tula-tulano , " Utus-utus , kalu Utus daano komu otunggul motuuk doi mian nia , yo pelenggenemo domu otunggul . "
44013016	Paulus kokondong , maka tidekene kolimano mebee paloosan , doibundu bantile , " Utus-utusonggu bangsa Islael tukon utus-utus mo bailonggon naimbaa mo taat doi Mian Bisa ! Soba polengele yaku :
44013017	Mian Bisa bangsa Islael lapamo piliyo kotumbunggita , tukon tealikene naiya bangsa nia bangsa mo babasal salataa yanila dungol doi Mesil buno mian molulubaton . Doibundu tukon kuasa mo babasal Mian Bisa babayo yanila tobuat doi Mesil .
44013018	Yana tanaang telhadap yanila nakokubai doi padang lalomo sangkap kolono kotaum kona kalumbit .
44013019	Pitu kobangsa yana momanase doi lipu Kanaan sulano naobos-obosikene do lipudoo doi bangsa Islael nateali yanila nalipu .
44013020	Sasaibino doiya banggadudul sangkap kosakato lima kolono kotaum . Sambuno lapa kobangobosan do lipudoo Kanaan , Mian Bisa beekene doi yanila kohakim-hakim . Hakim doibundu doiyamo Nabi Samuel .
44013021	Doibundu yanila mangkabi meeng kotomundo . Mian Bisa beekene doi yanila Saul Kis napau luwedoi suku Benyamin sulano nateali yanila natomundo sangkap kolono kotaum kona kalumbit .
44013022	Sambuno Mian Bisa beletiyo yana doi nabatomundoan , Mian Bisa bingkate koidan Daud teali yanila natomundo . Tukon naiyamo ko Mian Bisa nabinantil tentang Daud , ' Yaku lapamo laate Daud Isai napaudoo mo sanaanggene konoanggu . Yana meeng komian mo lakukanggene daku mongiasan . '
44013023	Luwedoi Daud doiyamo ko Mian Bisa namasadiakanano kobangsa Islael meeng ko Tomundo Pasalamat , pokakana mo lapamo paladandikene . Tukon Yesus yanamo ko Tomundo Pasalamatoo .
44013024	Akiyoon Yesus natambuune kona limang , Yohanes lapamo babotilanggene doi Islael miano sulano yanila nabadodoloon luwedoi yanila nalalim-lalim tukon sinau .
44013025	Tukon adukono pupus kona limang , Yohanes bantile doi mian , Tndee kai miano yaku nia manulut komuyu popalaat ? Yaku bolikon domianoo komuyu mototooliyo . Poneneeke , do mianoo naikon lubat sambuno lapa yaku ; tuuk mobukayo kona sapatu yaku aki namoola . '
44013026	Utus-utus katulunan Abalaham , tukon sasaibino Utus-utus komo bailonggon dimbaa mo taat doi Mian Bisa ! Mian Bisa lapamo kapatuwo doi kita kobilita kasalamatanoo ;
44013027	sabab komian mo dungol doi Yelusalem tukon yanila pamalenta-pamalenta aki napo toiyo baikon yanamo do pasalamatoo . Yanila aki namangalatikene konabi-nabi naotunggul mo binasakon samba-samba kooloyo Tadean , tobikon yanila ukume Yesus . Bai tukon lakukanggene mo buno doiya mangaanikene baikon oila komo tinantukon doi nabi-nabidoo tealimo .
44013028	Mau kai yanila aki namoola pososuunggene komeeng kokasalaan doi yana mo moola inukum tukon ukuman mate , bai yanila kabiyo doi Pilatus sulano yana inakate .
44013029	Tukon sambuno yanila okoobusemo kubaiyo sasaibino komo lapamo totulis doi Kitab Moliyous lalomo tentang yana , yanila ohulusene kobadano doi kayung sempang , maka inabos doi kibul lalomo .
44013030	Bai Mian Bisa otuboiyo koidan doi namatean .
44013031	Doibundu moimoiya kooloyo kona kalumbit yana lubat okitakene kobutongo doi mian mo lapamo lubat tukon yana doi Galilea ampakon doi Yelusalem . Yanila doiyamo komo budodoo teali sakisii-sakisii motuuk doi yana doi Islael miano .
44013032	Jadi , budodoiya nia kami pelenggene kobilitadoo monondok doikoo : Oila komo Mian Bisa lapamo paladandikene doi tumbunggita ,
44013033	doiya yana lapamo kubaiyo doi kita tukon naotuboiyo Yesus koidan doi namatean . Sabab doi Mazmul koluano lalomo daano mototulis , Tkoo daku Pau , doi oloyo nia yaku lapamo teali Tamamu . '
44013034	Mian Bisa lapamo otuboiyo koidan yana doi namatean . Budodoiya yana akimo naikon koidan natoupiyo komatean doi kibul lalomo . Tentang doiya langgedoo Mian Bisa bantile , ' Yaku naikon mebeekon doi komuyu teteba moliyous mo pasti naikon tinopati , mo lapamo kudandikene doi Daud . '
44013035	Bunomo lakon koidan doi ayat lalomo bailong nabinantilan , Tkoo aki naikon mubatadikene komu ata mo satiadoo nabooan doi kibul lalomo . '
44013036	Daud lapamo mate tukon kinibulo koidan posinggat-singgat tukon kotumbuno , sambuno lapa yana lakukanggene oila komo Mian Bisa nasinumboliikon yana kubaiyo . Daud badano lapamo manas kabus sasaibino .
44013037	Bai Yesus komo Mian Bisa otuboiyo koidan doi matean , Yesusoo aki namanas kabus .
44013038	Tobikon doiya Utus-utus , siokai komuyu potoiyo baikon luwe Yesus nia bilita tentang potolos lalim pinailukon doikoo ; komuyu sio potoiyo baikon samba komian mo mangangga doi yana , inosodii doi sasaibino kolalim mo aki namoola inapusanggon luwedoi Mian Bisa napalenta-palenta Musa mo pelenggene .
44013039	
44013040	Ooiyamo kosababpo komuyu sio popalatikanggene mono-monondok , inai napolong teali doi komuyu oila komo nabi-nabi nabinantil nia ,
44013041	' Popalatikanggene mono-monondok , eh komuyu komian mo yase batotulai ! Komuyu naikon masaingdinggene , maka mate ! Sabab doi lounu nia yaku daano mokubaiyo komeeng kolangge , komo komuyu susuumuyu aki naikon poanggayo , mau kai nadaano komian motalakanggene doi komuyu . ' "
44013042	Salataa Paulus tukon Balanabas otinggale do bonua kaledadoo , komian modaano doi bonua kaledaanoo , kabiyo yanila naabali koidan doi oloyo Tadean doi salaandoo , sulano natalakanggene nalobian banggadudul tentang do langge-langgedoo .
44013043	Sambuno lapa komianoo luwedoi bonua kaledaanoo , Paulus tukon Balanabas linoolaing doi badaang komian Yahudi tukon bangsa bailong mo lapamo usok agama Yahudi . Maka do lasul-lasuloo otinauwo yanila sulano yanila nabanggadudul basosinggalanggon doi Mian Bisa nakuasa .
44013044	Doi oloyo Tadean salaandoo , adukon sasaibino komian doi kotadoo lubat momondongolii Temeneno nabantilan .
44013045	Salataa dopai Yahudi miano kitayo dopai mianoo mobadaang , yanila masakit konoano tuuno . Yanila totulaiyo Paulus tukon yanila bantayo sasaibino kona binantil .
44013046	Bai tukon lobian balani koidan Paulus tukon Balanabas basilingan banggadudul talang-talaangan . Yanila bantile , " Ko Mian Bisa nabantilan takainomo sio napinolonggon doi komuyu loolukon . Bai tobikon komuyu mo aki poyase talimayo , komuyu lapamo tantukene susuumuyu baikon komuyu aki namoola mantalima tuboan mobisa tukon posidutukon . Tukon budodoiya kami otinggale komuyu tukon ampakon doi bangsa bailong .
44013047	Sabab naiyamo ko Temeneno napalenta doi kami ; Temeneno bantile , ' Yaku lapamo tantukene komuyu moteali meeng komadialan doi bangsa bailong mo bolikon Yahudi , sulano komuyu polubatene kokasalamatan doi posaapon kodunia . ' "
44013048	Doi singgatoo kobangsa bailong mo bolikon Yahudi molengele doiya , yanila sanaang tuuno , maka nggaa-nggaale ko Temeneno nabantilan . Tukon domianoo mo lapamo Mian Bisa tantukene sulano namalaat tuboan mobisa tukon posidutukon , do mianoo anggayo .
44013049	Ko Temeneno nabantilan tololongolo doi yayaa doi posaapon doi lipudoo .
44013050	Bai kosambu-sambu doi kotadoo tukon boi-boine moluwe golongan mian motatandak matakutene ko Mian Bisa , Yahudi miano gololiiyo . Yanila osumhete kopomusuan doi Paulus tukon Balanabas , tukon siikayo yanila luaila luwedoi lipudoo .
44013051	Maka do lasul-lasuloo otipasene koambata doi ainoila doi mianoo salaano doiya buno meeng kotondoon , maka ampakon doi Ikonium .
44013052	Pololaing-pololaing doi Antiokhia laba tuuno tukon kinuasaimo Mian Bisa Na Loh .
44014001	Paulus tukon Balanabas toupiyo kolangge mo pokakana doi Ikonium . Yanila ampakon koidan doi Yahudi miano nakaledaan tukon basalita idoo mobuno doiya tobikon badaang ko Yahudi miano tukon mobolikon Yahudi miano teali mangangga doi Yesus .
44014002	Bai ko Yahudi miano mo aki nayase mangangga asute komian mobolikon Yahudi , tobikon kubaiyo yanila mosikitene komian mangangga doi Yesus .
44014003	Tobikon doiya Paulus tukon Balanabas dungol malumbit idoo . Tukon doi napo balanian yanila basilingan manganai Temeneno . Maka ko Temeneno bukutiikanggene baikon yanila nabilita tentang namaasi doiya bisa ; yana beena doi yanila kuasa sulano napo kubaiyo kuasa mominasaingdinggon tukon langge-langge modeikon lobo .
44014004	Bai komian doi kotadoo pototonggulung meeng tukon bailong ; daano komo ala doi Yahudi miano tukon daano komo ala doi lasul-lasuloo .
44014005	Maka ko Yahudi miano tukon kona posambu-sambu po-singgat-singgat tukon mian-mian mobolikon Yahudi pomeenggon sulano naposakisaayo tukon napo sakule batu do lasul-lasuloo .
44014006	Bai dopai lasul-lasuloo toiyo do ndondoongoo , maka yanila dampas doi Listla tukon Delbe , doiya kota-kota doi Likaonia , tukon doi lipu naponggaupan .
44014007	Indaa yanila babulitakanggene koidan do Bilitadoo Monondok .
44014008	Doi Listla daano komeeng komala-malane mo lapit koaino salataa nasinuungan , tobikon yana aki nasidutu biasa amba-ambakon , sabab koaino todudul muyuk .
44014009	Mianoo osulang indaa mondongolii Paulus mobasilingan . Paulus kitayo baikon do mianoo anggayo tukon tobikon doiya yana moola tinangalinggon . Maka Paulus mbalenge yana ,
44014010	tukon alalo mo babasal Paulus bantile , " Kokondong kokoloyos ! " Mianoo osuut kokondong maka ambakon . " Salataa komian badaang kitayo oila komo lapamo Paulus kubaiyo , yanila toloukon doi silingan Likaonia lalomo , " Pilogot-pilogot lapamo obulus doi dunia tukon banggapi butongo . "
44014011	
44014012	Maka Balanabas yanila sombuikene Zeus , tukon Paulus yanila sombuikene Helmes , sabab yanamo komo basilingan .
44014013	Imam Pilogot Zeus , kopopialungo tangabos doi salaano , lubat momababa saapi-saapi langgilo tukon bunga-bunga doi kota tataapono babasal . Yana yase malaing tukon mian badaangoo momososubakon sosuba doi lasul-lasuloo .
44014014	Salataa Balanabas tukon Paulus ndongoliiyo oila komo do mianoo yase kubaiyo , yanila bea-beake yanila napakean maka yanila obuleng doi mianoo mobadaang tanga-tangano , maka nggeleamon ,
44014015	" Eh , bulaando komuyu mokubaiyo naiya ? Kami naiya banggapi koidan pokakanamo Utus ! Kami daano naimbaa sulano babilitakene ko Bilita Monondok doi komuyu sulano komuyu potinggale kolangge-langge mo akiyo kogunano nia tukon polubat doi Mian Bisa mo tubo , motealikene kotimbu tukon buta tukon tobun tukon sasaibino komo daano doi lalomo .
44014016	Doi tembo mo lapa ko Mian Bisa batadikenemo kobangsa-bangsa motubo naloingiyo kona mongiasan yanila suwe-suwele .
44014017	Bai yana aki natoliminggene momebee bukutii-bukutii tentang kobutongo , doiyamo tukon mongkubaiyan ko-kubai momonondok . Yana beekene doi komuyu koudan luwedoi timbu tukon polangge kinanggikon hasilo doi tembono . Yana beena kinaan doi komuyu tukon sanaanggene konoamuyu . "
44014018	Bai tukon do bantil-bantilanoo daano maaling koidan do lasul-lasuloo napantane do mian-mianoo mososubakon sosuba doi yanila .
44014019	Moimoiya ko Yahudi miano mo lubat doi Listla luwedoi Antiokhia doi Pisidia tukon luwedoi Ikonium pangaluiyo komian mobadaangoo tobikon do mianoo mobadaang alamo doi yanila . Yanila sakule Paulus tukon batu , doibundu keete yana doi kota tonggulungo . Yanila aanggene yana lapamo mate ,
44014020	bai salataa dopai mianoo mo mangangga idoo kokondong potikunggon , yana bangun tukon usok abali doi kota . Modoakon yana tauso doi Delbe polaing-laing Balanabas .
44014021	Doi Delbe , Paulus tukon Balanabas babilitakene do Bilita Monondokoo tukon madaang komian moteali mangangga doi Yesus . Lapa doiya yanila abalimo doi Listla , doibundu doi Ikonium , maka doi Antiokhia doi Pisidia .
44014022	Doi kota-kotadoo yanila ekeenggele Yesus napololaing-pololaing noano tukon otinaukene do pololaing-pololaingoo natataap mangangga doi Yesus . " Kita sio nabadaang kosakisaa nda tinoupi loolukon , maka nasodo kita toupiyo kosanaangan doi Mian Bisa na Dunia Boolu , " bunomo doiya do lasul-lasuloo naotunggukanano doi Yesus napololaing-pololaing doi kotadoo .
44014023	Tukon samba-samba kojemaat , Paulus tukon Balanabas mongoduduk katua-katua tuuk doi jemaatoo . Maka tukon sambeang tukon bapuasa , yanila salakanggene katua-katuadoo doi Temeneno komo yanila mo anggayomodoo .
44014024	Sambuno doiya Paulus tukon Balanabas banggadudulkene-mo kona ampakonan yanila loloiyo kolipu Pisidia tukon polong doi Pamfilia .
44014025	Tukon sambuno lapa yanila babilitakene ko Mian Bisa nabantilan doi Pelga , yanila ampakono doi Atalia .
44014026	Luwe idoo yanila talabut koidan doi Antiokhia . Doiyamo kota tampat yanila loolukonoo nasinalaakanggonan doi maasi Mian Bisa , sulano yanila nalimange kolimang mo budodoiya lapamo yanila okoobuse .
44014027	Salataa polong doi Antiokhia , yanila pototongikene koanggota-anggota jemaat idoo , maka basalitakene sasaibino oila komo lapamo Mian Bisa kubaiyo lolo doi yanila . Yanila basalitakene koidan manganai bulaando ko Mian Bisa molapamo mobuka loloon sulano komian mobolikon Yahudi mangangga doi Yesus . MDoi kotadoo Paulus tukon Balanabas dungol malumbit tukon mian mangangga .
44014028	
44015001	Moimoiya komian moluwedoi Yudea lubat doi Antiokhia tukon yanila otunggule komian momangangga doi Antiokhiadoo baikon kalu yanila aki nasinunat loloiyo Musa naatulan , yanila aki namoola sinalamaton .
44015002	Paulus tukon Balanabas bantayo tuuno dopai mianoo napandapat . Doi napupusan tinantukanggon sulano Paulus tukon Balanabas tukon moimoiya komian bailong moluwedoi Antiokhia ampakon doi Yelusalem sulano pobisalaikene masaaladoo tukon lasul-lasul tukon katua-katua indaa .
44015003	Anggota jemaat doi Antiokhia antekene yanila polong doi kota tonggulungo , doibundu yanila ampakono loloiyo kokota Fenesia tukon Samalia . Indaa yanila basalitakene bulaando komian mobolikon Yahudi lapamo salakanggene kobutongo doi Mian Bisa . Do bilitadoo tutuu laba-labakene komian mo mangangga idoo .
44015004	Salataa yanila polong doi Yelusalem , yanila tinalima tukon monondok doi jemaat , tukon doi lasul-lasul tukon katua-katua . Maka yanila basalitakene doi mianoo tentang sasaibino oila ko Mian Bisa mo lapamo kubaiyo doi yanila .
44015005	Bai moimoiya komian motongusokon Falisi miano mo manganggamo , kokondong tukon bantile , " Mian bangsa bailong komo lapamo manganggadoo sio nasinunat tukon sabole-bole sio naloloiyo Musa naatulan . "
44015006	Maka lasul-lasul tukon katua-katua pototongi sulano napo bisalakene doiya masaaladoo .
44015007	Malumbit tuuno yanila napobeean pikilan . Doi napupusan Petulus kokondong tukon bantile , " Utus-utus ! Komuyu susuumuyu toiyo baikon moimoiya kotembo mo lapa Mian Bisa piliyomo yaku luwedoi antala komuyu sulano babilitakene ko Bilita Monondokoo doi mian mobolikon Yahudi , sulano yanila molongol tukon anggayo .
44015008	Tukon Mian Bisa komo toiyo kobanggapi noano lapamo otudoikene baikon yana talimayo yanila ; yana otudoikene do langgedoo tukon beekene doi yanila ko Mian Bisa Na Loh bunomo komo lapamo beekenemo doi kitadoo koidan .
44015009	Mian Bisa aki naposasalakene kita tukon yanila . Mian Bisa kokoliyousio yanila noano , sabab yanila manganggamo .
44015010	Ah , oila kosababpo komuyu moyase tumbokiiyo ko Mian Bisa budodoiya tukon mebee meeng kokawajipan doi napololaing-pololaing nia , sabea kai kotumbunggita tukon kita susuunggita koidan aki namoola molaksanakanggene ?
44015011	Kona bisaan , kita anggayo tukon kita sinalamaton tobikon Yesus namaasi doi kita ; bunomo koidan yanila . "
44015012	Maka tademo yanila sasaibino mo pototongi idoo . Doibun-du yanila ndongoliiyo Balanabas tukon Paulus mobasalitakene koidan sasaibino kokuasa-kuasa mominasaingdinggon tukon langge-langge mobolikon lobo ko Mian Bisa mo lapamo kubaiyo lolo doi yanila doi antala mian-mian bangsa bailong mo bolikon Yahudi .
44015013	Sambuno yanila lapa mobasalita , Yakobus bantile , " Utus-utus ! Soba pondongoliiyo yaku .
44015014	Simon sodo lapa talangkanggene bulaando ko Mian Bisa doi tumbeno natudoikanano kona palahatian doi mian mobolikon Yahudi . tukon makisuut mopili luwedoi yanila mian bailong komo naikon teali namian .
44015015	Doiya pokokonoi tukon komo lapamo doi nabi-nabi tantukene . Sabab daano mototulis buno naiya ,
44015016	' Lapamo doiya yaku naikon lubat koidan , ' Temeneno bantile , ' yaku naikon bangune koidan Daud nabonua mo lapamo molopo , tukon okindendeke kona molopoan , tukon ekekendenge koidan ;
44015017	sulano sasaibino komian labinodoo umboliiyo ko Temeneno , posinggat-singgat sasaibino kobangsa bailong mo bolikon Yahudi mo lapamo yaku uange sulano nateali kumian . ' Bunomo doiya ko Temeneno nabantilano ,
44015018	komo lapamo pailukene doiya langgedoo salataa doi looluk . "
44015019	" Jadi manulut kupalaat , " Yakobus nabantilano , " kita aki namoola kubaiyo susa komian mobolikon Yahudidoo mo salakanggenemo kobutongo doi Mian Bisa .
44015020	Bai kita sio nda motulis sulat doi yanila tukon otinauwo yanila sulano yanila naaki nakaane kokinaan monajis mo lapamo sinosubakon doi bapilogotan , kai makaan iyayon sailo motokoot mate , kai makaan sau . Tukon koidan sulano yanila nadedeenggene kobutongo luwe kokubai-kokubai mo lokis .
44015021	Sabab Musa naatulan lapamo salataa looluk binasakon doi samba-samba kooloyo Tadean doi bonua-bonua kaleda , tukon binabilitakon doi sasaibino kokota . "
44015022	Lasul-lasul tukon katua-katua , posinggat-singgat tukon sasai-bino koanggota jemaatoo putusemo sulano napo mopomolilik moimoiya komian doi yanila komo naikon sinumbolii doi Antiokhia polaing-laing Paulus tukon Balanabas . Maka yanila lilike Silas tukon Yudas mo sinombuikon koidan Balsabas . Namian nia luaila daano kai mian mo talakamuka doi antala mian mangangga doi Yelusalem .
44015023	Polaing-laing tukon do bito-bitodoo yanila makapatu koidan meeng kosulat kona bantilano buno naiya , " Doi sasaibino utus-utus mo luwedoi bangsa bailong mo bolikon Yahudi , mo dungol doi Antiokhia , Silia tukon Kilikia . Komai salam , lasul-lasul tukon katua-katua , doiyamo poutus-utus .
44015024	Kami lengele daano komoimoiya komian luwedoi antala kami mo lapamo ampakon doi komuyu tukon mobanggabut tukon kubaiyo pusing komuyu tukon yanila naotunggul-otunggul . Bai kami aki mai sumboliiyo yanila molakukanggene doiya .
44015025	Doiyamo kosababpo kami lapamo po pikilikene tukon sasaibino satuju sulano molilik moimoiya komian tukon sinumbolii yanila lubat doikoo . Yanila naikon ampakon polaing-laing tukon Utus Balanabas tukon Paulus kami mo seange .
44015026	Doi mian nia molua lapamo yanila bataanggene yanila butongo tobikon nda Temeneno Yesus Klistus .
44015027	Jadi , kami sumboliiyo Yudas tukon Silas doi Utus-utus . Yanilamo komo naikon mopelenggene susuungo seeala bantilan doi komuyu kobilita mo totulis doi sulatia lalomo koidan .
44015028	Mian Bisa Na Loh lapamo satujuiyo - tukon kami koidan satuju - sulano komuyu inai pobinee limang-limang mo lobian motoong luwedoi limang-limang komo palaluu nia tolong :
44015029	inai pokaane kokinaan mo lapamo sinosuhakon doi hapilogotan ; inai pokaane sauno , inai pokaane koiyayon sailo mo tokoot mate , tukon podedeenggene kokokubai-kokubai mo lokis . Kalu komuyu dedeenggene kobutomuyu doi langge-langgedoo , komuyu lapamo kubaiyo kolangge mo monondok . Tolongo buno doiya , kinatauwan ! "
44015030	Sambuno palamisi , yanila mo sinumboliidoo tauso doi Antiokhia . Indaa yanila uange sasaibino koanggota jemaai ; napototongi maka pelenggene do sulatoo .
44015031	Salataa do anggota jemaatoo basayo do sulatoo , yanila sanaang tuuno do sulatoo antoko mo hibule yanila noano .
44015032	Yudas tukon Silas , mo daano kai nabi koidan , malumbit kona pobasalitaiyan tukon utus-utus mo manganggamo doi Antiokhiadoo sulano mebee dolongan tukon kakabalanian doi yanila .
44015033	Sambuno Yudas tukon Silas dungol indaa moimoiya kooloyo , komian mangangga doi Antiokhiadoo kapatuwo yanila abali tukon sumboliiyo yanila mopelenggene kosalam doi mo sumboliiyo yanila .
44015034	Bai Silas putusemo sulano tataap dungol doi Antiokhia .
44015035	Paulus tukon Balanabas koidan dungol moimoiya kooloyo doi Antiokhia . Indaa yanila bangotunggul tukon babilitakene ko Temeneno nabantilan polaing-laing tukon mian badaang bailong .
44015036	Aki namalumbit doibundu Paulus bantile doi Balanabas , " Mai kita abali molubotiiyo koutus-utus mo manganggamo doi Yesus doi sasaibino kokota-kota molapamo kita babilitakene ko Temeneno nabantilan ; sulano kita nda kitayo bulaando kondondoongo yanila . "
44015037	Balanabas yase babayo Yohanes Malakus ,
44015038	bai Paulus lasaiyo aki namonondok mobabayo Malakus , mo aki nayase balimang polaing-laing tukon yanila tukon mootinggale yanila doi Pamfilia .
44015039	Maka Paulus tukon Balanabas ponggeeleki tuuno tobikon doi napupusan yanila pobabandakon ; Balanabas alayomo Malakus tukon talabuto tukon yana doi Siplus .
44015040	Paulus piliyo Silas maka lengget tukon yana sambuno utus-utus doi Antiokhiadoo salakanggene yanila doi Temeneno namaasi .
44015041	Yanila boilingiyo ko Silia tukon Kilikia ; indaa yanila ekeenggele koanggota-anggota jemaat .
44016001	Paulus banggadudulkene kona ampakonan doi Delbe , doibundu doi Listla . Idoo daano komeeng komian Yesus napololaing kosambuno Timotius . Kotinano meeng ko Yahudi miano , mo lapamo mangangga doi Yesus bai kotamano Yunani miano .
44016002	Doi antala mian mangangga mo dungol doi Listla tukon doi Ikonium , Timotius totingonii buno meeng komian mo monondok .
44016003	Paulus yase sulano Timotius namalaing tukon yana ; tobikon doiya yana sunate Timotius . Yana kubaiyo doiya , sabab ko Yahudi miano doi lipudoo sasaibino toiyo baikon Timotius tamano meeng ko Yunani miano .
44016004	Doi samba-samba kokota komo yanila lubotiiyo , yanila polongikene doi mianoo mo anggayo kokaputusan-kaputusan mo lapamo tinantukanggon doi lasul-lasul tukon katua-katua doi Yelusalem . Yanila otinauwo koutus-utus mo lapamo manganggadoo sulano natulutiyo do atulan-atulanoo .
44016005	Maka anggota-anggota jemaatoo sosuungi bukuan konapoo iman , tukon samba-samba kooloyo pololokon sosuungi koaito .
44016006	Mian Bisa Na Loh aki napataikene Paulus tukon Silas mobabilitakene ko Mian Bisa nabantilan doi ployinsi Asia . Jadi konapoo ampakonan yanila banggadudulkene doi kabupaten Fligia tukon Galatia .
44016007	Salataa polong doi palabatasan Misia , yanila toitambenge usok doi ployinsi Bitinia , bai Yesus Na Loh pantane yanila moampakon indaa .
44016008	Jadi yanila lupaiyo ko Misia tukon banggadudul doi Toloas .
44016009	Dopopookoo , doi Toloas , Paulus mongkita meeng kopokita . Doi pokitadoo lalomo yana kitayo komeeng ko Makedonia miano kokondong doi salaano maka kabiyo tukon tutuu sulano yana naampakon doi Makedonia sulano natulungiyo yanila .
44016010	Sambuno Paulus malaat do pokitadoo , kami banggadudul batotobo sulano ampakon doi Makedonia . Sabab tukon yakin kami mahgala kasimpulan baikon ko Mian Bisa sumboliiyo kami babilitakene ko Bilita Monondokoo doi mian indaa .
44016011	Kami otinggale ko Toloas tukon talabut banggadudul doi Samotlake , tukon modoakon doi Neapolis .
44016012	Luwe idoo kami doi Filipi , meeng kokota doi kaeamatan tumheno doi Makedonia . Filipi daano jajahan batomundoan Loma . Indaa kami dungol moimoiya kooloyo .
44016013	Doi oloyo Tadean kami ampakon doi paisu bibilo doi tonggulung kota tataapono babasal , sabab kami lasaiyo idoo daano kotampat sambeangan motuuk doi Yahudi miano . Maka kami osulang tukon basa-basalita tukon boi-boine mo popotongi doi tampatoo .
44016014	Meeng komeeng doi antala yanila daano kai padagang toik mobotiki manampal , kosambuno Lidia tukon luwedoi Tiatila . Yana mamaasikene ko Mian Bisa , maka ko Temeneno galakanggene konoano sulano yana natalimayo oilamo Paulus nainotunggukon doi yana .
44016015	Lidia tukon sasaibino kona bonua tumbuno sinaumo . Sambuno lapa sinau yana undange kami . Yana bantile , " Kalu Utus-utus lasayo yaku bisa-bisa molapamo mangangga doi Yesus , pomaimo pomoolo doi kubonua . " Maka yana kandatiyo sulano kami loingiyo kona kakabi .
44016016	Daano kooloyo meeng salataa kami sodo ampakon doi tampat sambeangan , kami pososuung tukon meeng koboine ; yana ata . Boinedoo inusoki ibiliis mo moola tantukene koka-dadian-kadadian komo naikon mo lubat . Tukon motantukene komian nanasib , boinedoo mebee kauntungan mo babasal doi mian natampat balimanganoo .
44016017	Do boinedoo banggadudul mololainge Paulus tukon kami maka nanggele-nggeleamon , " Naiya pai mian nia Mian Bisa naata mobabasal ! Yanila lubat sulano napailukene doi Utus-utus bulaando koealano komuyu malaat salamat ! "
44016018	Moimoiya kooloyo kona kalumbit do boinedoo banggadudul momeenggon nggele-nggeleamon buno doiya . Paulus lapus kona sabalan , maka yana mbalenge tukon bantile do lohdoo , " Luwe Yesus Klistus sambuno yaku bintekene ikoo tobuat doi boine nia ! " Doiya kotembono koidan ibiliisoo otinggalemo do boinedoo .
44016019	Salataa domianoo nabalainggonan toiyo baikon kokasampatan yanila sulano namalaat doy lapamo lapus , yanila lakoyo Paulus tukon Silas , maka kinoot luaila doi labotan mangadap doi pamalenta .
44016020	Yanila mangadapene Paulus tukon Silas doi pamalenta-pamalenta Loma , doibundu yanila bantile , " Naiya pai mian-mian nia Yahudi miano . Yanila banggabut doi nda kota .
44016021	Yanila popitoikene komian nalakukanggene koadat kabiasaan komo pototonggulung tukon nda atulan-atulan , Loma miano . Kita aki namoola talimayo kai tulutiyo do adat kabiasaanoo ! "
44016022	Dopai mianoo badaang tulut lobosiyo Paulus tukon Silas ; tukon pamalenta-pamalenta beake kona pakean doi butongo doi lasuloo molua maka sumboliiyo komian monanale yanila luaila . " Salataa yanila lobiano tuuno konainanalan , yanila inusokon doi talunggu lalomo . Kokapala talunggu sinumbolii dagaiyo yanila tukon mono-monondok .
44016023	
44016024	Tobikon do palentadoo , kapala talunggudoo taane yanila doi talunggu kombiango mo atean tuuno , tukon yanila aino pinango doi balak .
44016025	Uga-ugaate pintanga kopopook Paulus tukon Silas daano mosambeang tukon mananikene konggaa-nggaalano ko Mian Bisa . Mian motinaan bailonggon daano mondongoliiyo yanila momanani .
44016026	Sosinggoton teali koleali mo babasal tuuno , polong pandasi talunggudoo talalaing tounggot . Sasaibino kotalunggu tataapono tobuka tukon kolante-lante pokoot sasaibino komian motinalunggu toliat .
44016027	Kapala talunggudoo ngginggim tabangun . Salataa yana kitayo kotalunggu tataapono tobukamo , yana bubute kona bakoko doi salungo sulano nabangakate sabab yana aanggene komian motinalunggu lapamo obuleng sasaibino .
44016028	Bai Paulus nggeleamon kobu-kobukuan , " Inai mobangakate ! Kami sasaibino daano naimbaa ! "
44016029	Kapala talunggudoo makabi lampu maka obuleng usok doi lalomo , tukon koidan lolondong yana tootuku doi Paulus tukon Silas salaano .
44016030	Doibundu yana babayo yana tobuat tukon bantile , " Tuan-tuan oila komo sio yaku kubaiyo sulano kusinalamaton ? "
44016031	Paulus tukon Silas timbiliyo , " Manganggamo doi Temeneno Yesus ! Ikoo naikon salamat - ikoo tukon sasaibino komian komo doi mubonua ! "
44016032	Maka Paulus tukon Silas talakanggene ko Temeneno nabantilan doi kapala talunggudoo tukon doi sasaibino komian mo daano doi nabonua .
44016033	Doi popookoo tangano koidan , kapala talunggudoo babayo yanila maka kumesiyo yanila napakol-pakol . Maka yana tukon sasaibino komian komo doi nabonua banggadudul sinau .
44016034	Doibundu yana babayo Paulus tukon Silas doi nabonua tukon beena kaan doi yanila . Yana tukon sasaibino kona pulino sanaang tuuno sabab yanila budodoiya anggayo ko Mian Bisa .
44016035	Modoakon dodowa , pamalenta-pamalenta Loma mosumbolii polisi doi talunggu sulano napelenggene kopalenta sulano Paulns tukon Silas nasinodii .
44016036	Kapala talunggudoo pailukene doiya langge-langgedoo doi Paulus . Yana bantile , " Tuan-tuan , pamalenta lapamo mebee palenta sulano osodiikene Tuan-tuan . Budodoiya Tuan-tuan moolamo pomule . Kinatauwan poambakono ! "
44016037	Bai Paulus bantile doi polisidoo , " Kami negala Loma miano . Aki napinalesa , kami lapamo binobokii doi mian badaang salaano tukon inusokon doi talunggu lalomo . Tukon budodoiya yanila sumboliiyomo kami ampakon tukon diam-diam ? Kami aki mai yase ! Pobintekene do pamalentadoo nalubat susuungo doi sumai mosodiiyo kami . "
44016038	Polisidoo lapulkanggene doiya langgedoo doi pamalenta Loma . Salataa do pamalenta-pamalentadoo lengele baikon Paulus tukon Silas negala Loma miano , yanila tealimo matakut .
44016039	Maka yanila ampakon doi Paulus tukon Silas momangkaoi maaf , doibundu antekenemo yanila luaila tobuat doi talunggu , tukon mobabayo sulano yanila ampakon luwedoi kotadoo .
44016040	Paulus tukon Silas otinggalemo do talunggudoo maka ampakon doi Lidia nabonua . Sambuno lapa yanila pososuung dopai mian-mianoo momangangga indaa , tukon mebee dolongan doi yanila , Paulus tukon Silas ampakono .
44017001	Paulus tukon Silas banggadudulkenemo kona ampa-konan loloiyo ko Amfipolis tukon Apolonia maka polong doi Tesalonika . Indaa daano ko Yahudi miano nabonua kaleda .
44017002	Maka Paulus ampakono doi bonua kaledaanoo - pokakana komo biasa lakukanggene kalu daano komeeng kobonua kaleda Yahudi miano - maka posoboli pikilan tukon komian idoo manganai ayat-ayat Kitab Moliyous . Yana lakukanggene doiya tolu kooloyo Tadean potutuundu .
44017003	Baladasalkan ayat-ayat doi Kitab Moliyous yana talakanggene tukon bukutiikanggene baikon ko Tomundo Pasalamat Mian Bisa mo paladandikene palaluu malaat sakisaawan tukon tubo koidan doi matean . " Yesus yaku mo babilitakene doi komuyudoo , yanamo ko Tomundo Pasalamat mo dinandikon , " Paulus nabantilano .
44017004	Moimoiya komian motealimo mangangga maka malaingo Paulus tukon Silas ; bunomo koidan daano badaang ko Yunani miano komo matakut doi Mian Bisa , tukon badaang koidan koboi-boine motalakamuka .
44017005	Bai ko Yahudi mian-miano masakit konoano . Yanila uange komian mo tolongo dombaa dombulo doi loloon-loloon tukon mobentuke kogolombolan panggabut . Maka yanila nggabute doi posaapon do kotadoo tukon libaiyomo komeeng komian manganggamo nabonua kosambuno Yason sulano umboliiyo Paulus tukon Silas , sabab yanila yase babayo Paulus tukon Silas doi tonggulung mangadap doi mian badaang .
44017006	Bai salataa yanila aki napososuunggene Paulus tukon Silas , yanila keete Yason tukon moimoiya komian mangangga bailong doi pamalenta-pamalenta mo balakuasa salaano doi kotadoo . Yanila nggeleamon , " Naiya pai mian-mian nia banggabut doi yayaa ! Budodoiya mau konda kota linubotiimo yanila ,
44017007	tukon Yason lapamo talimayo yanila doi nabonua . Yanila sasaibino akiyenggene kokatatapan-katatapan Tomundo Loma sabab yanila bantile baikon daano koidan kotomundo bailong kosambuno Yesus . "
44017008	Tukon do bantil-bantilanoo yanila kubaiyo komian badaang tukon pamalenta doi kotadoo teali matakut .
44017009	Maka dopai pamalentadoo sumboliiyo Yason tukon mian mangangga mo bailonggonoo mebeal doy tambo . Sambuno lapa doiya maka sodo yanila inosodiikon .
44017010	Doi popookoo dopai mian-mianoo momangangga modaano doi kotadoo sumboliiyo Paulus tukon Silas ampakon doi Belea . Sambuno polong idoo , Paulus tukon Silas ampakono doi Yahudi miano nabonua kaleda .
44017011	Kopai mian doi Belea pololokon tobuka kopai noano kalu baino mian doi Tesalonika . Tukon sanaang kopai noano yanila molengele kobilita tentang Yesus , tukon samba-samba kooloyo yanila solidikiyo ko Kitab Moliyous sulano napo toiyo oilakai Paulus naotungguloo bisa .
44017012	Badaang doi antala yanila mangangga doi Yesus , tukon aki natolongo soisik koidan kopai Yunani miano motalakamuka , mo manganggamo ; mau kai boine tukon kai malane .
44017013	Salataa ko Yahudi miano doi Tesalonika lengele baikon Paulus babilitakene koidan ko Mian Bisa nabantilan doi Belea , yanilakai lubat doi Belea tukon baloobu maka kubaiyo komian idoo tealimo susa .
44017014	Mosobit-sobit koutus-utus doi Beleadoo antekene Paulus doi tobin bibilo , bai Silas tukon Timotius tataap dungol doi kotadoo .
44017015	Sambuno antekene Paulus polong doi Atena , utus-utusoo abalimo doi Belea tukon babayo koteteba moluwedoi Paulus sulano Silas tukon Timotius napotunduwo yana mosobit-sobit .
44017016	Daano Paulus mototiiliyo Silas tukon Timotius doi Atena , konoano susa mokitayo do kotadoo moono tukon pilogot-pilogot .
44017017	Tobikon doiya doi bonua kaledaan , Paulus posoboli pikilan ko Yahudi miano tukon mian bailonggon komo sosubaiyo ko Mian Bisa idoo . Bunomo koidan doi labotan-labotan sasamba kooloyo yana posoboli pikilan tukon samba-samba komian komo daano idoo .
44017018	Gulu-gulu alilan Epikulos tukon alilan Stoa ponggeeleki koidan tukon yana . Moimoiya doi yanila bantile , " Naiya mian nia oila kona tinoi ? Kona pandoiyan tolongo soisik , bai yana tolongo badaang kona silingan ! " Moimoiya komian bailong koidan bantile , " Buno langge yana babilitakene tentang dewa-dewa bangsa bailong . " Yanila bantile buno doiya , sabab Paulus basalitakene tentang Yesus tukon tentang natuboan koidan doi namatean .
44017019	Maka yanila babayo Paulus doi pososuungan doi Bungkuko Aleopagus . Indaa yanila bantile doi yana , " Kami yase toiyo kootunggul boolu komo ikoo babilitakene .
44017020	Sabab ikoo kamukakene kolangge-langge molongol sosibong doi tolingainggami . Tobikon doiya kami yase toiyo komaanano . "
44017021	( Sabab sasaibino komian doi Atena tukon mian moluba-lubaton mo dungol idoo yase tuuno akabuse konapoo tembo balasanaangan sulano napo molongol tukon basalita doi langge-langge mo boolu . )
44017022	Doiya singgat Paulus kokondong doi mian badaangoo salaano mo bakombul doi Aleopagusoo , Paulus bantile , " Eh , Atena miano ! Yaku kitayo baikon doi sasaibino kolangge komuyu tutuu baagama .
44017023	Sabab salataa yaku mbambakon potikunggon doi pokota nia tukon palatikanggene kotampat-tampat musambeangan , yaku kitayo koidan komeeng kotampat basosubakonan sosuba ; doi tampatoo totulis , ' Doi Mian Bisa Moaki Natiningoni . ' Jadi ko Mian Bisa komuyu mososubaiyo bai aki potingoniiyo , yanamo komo yaku babilitakene doikoo .
44017024	Ko Mian Bisa mo tealikene naiya dunia nia tukon sasaibino koantoko , doiyamo Temeneno mokuasaiyo kotimbu tukon buta . Yana aki nadungol doi bonua bapilogotan banggapi mokubaiyo .
44017025	Yana koidan aki napalaluu potombonii doi banggapi , sabab yanamo komo beena tuboan tukon ansaangan tukon sasaibino kolangge doi banggapi .
44017026	Doi meeng kobanggapi yana kubaiyo sasaibino kobanggapi tukon sumboliiyo yanila modungoliyo doi posaapon kodunia . Yanamo koidan komo tantukene salataa doi tumbe , oila kotembono tukon inaando yanila moola tubo .
44017027	Mian Bisa lakukanggene doiya , sulano yanila naumboliiyo yana . Boli-boliisi yanila napososuung tukon yana doi tembo napo umbo-umboliiyano . Bai kona tutuuwan ko Mian Bisa aki naodoon doi kita suwe-suwele .
44017028	Pokakana komo mian nabinantil , ' Kita tubo tukon-palabiyok tukon daano doi dunia nia tobikon yana nakakuasaan . ' Buno koidan komo binantil doi moimoiya komu tolosulat . Yanila bantile , ' Kita sasaibino daanoon napau-pau . '
44017029	Nah , sabab kita daanoon Mian Bisa napau-pau , kita aki namoola pokakanakene ko Mian Bisa buno pokakana kopatung mokinubai doi emas kai pelak kai batu mo kinubai manulut banggapi napandoiyan .
44017030	Lounu nda bodoanoo , Mian Bisa lapamo toliminggene , bai budodoiya yana sumboliiyo sasaibino komian doi posaapon kodunia nabadodoloon doi nalalim-lalim .
44017031	Sabab yana lapamo tantukene komeeng kotemho sulano naadiliyo komian sasaibino nai dunia nia tukon adil . Doiya tugasoo naikon linakukanggon doi meeng komian mo lapamo Mian Bisa piliyo tuuk doiya . Tukon sulano sasaibino komian anggayo , Mian Bisa lapamo otuboiyo koidan do mianoo doi namatean ! "
44017032	Salataa dopai mianoo lengele tentang tuboan koidan sambuno lapa mate , daano doi yanila komo kokumbite Paulus . Daano koidan komo bantile , " Kami yase mondongolii Utus mobasilingan koidan manganai naiya langge nia . "
44017033	Maka Paulus otinggalemo do pototongianoo .
44017034	Bai daano doi yanila komo ala doi Paulus tukon mangangga doi Yesus , doi antalano : Dionisius , anggota majelis Aleopagus , tukon meeng koboine kosambuno Damalis , tukon moimoiya komian koidan .
44018001	Lapamo doiya Paulus otinggalemo ko Atena tukon ampakono doi Kolintus .
44018002	Idoo yana pososuung komeeng ko Yahudi miano kosambuno Akwila , kona lipu luwean doi Pontus . Akwila sodo lubat doi Italia tukon naboloki Pliskila . Yanila lubat doi Kolintus sabab Tomundo Klaudius sumboliiyomo sasaibino ko Yahudi miano tobuat luwedoi Loma . Paulus ampakon molubotiiyo yanila luaila ,
44018003	maka dungol idoo tukon yanila tukon balimang polaing-laing yanila , sabab konapo mangambalan pokakana tukon Paulus , doiyamo mongkubai sabu-sabuwa .
44018004	Bai samba-samba kooloyo Tadean , Paulus ampakon basa-basalita doi bonua kaledaan sulano nakubaiyo ko Yahudi miano mau kai Yunani miano , naanggayo Yesus .
44018005	Sambuno Silas tukon Timotius lubat doi Makedonia , Paulus gunakanggene sasaibino kona tembo sulano nabasalitakene kobilita moluwedoi Mian Bisa doi Yahudi miano baikon Yesus doiyamo ko Tomundo Pasalamat Mian Bisa mo lapamo paladandikene .
44018006	Bai tobikon komian banggadudul momeeng tantange tukon asalakene yana , maka Paulus tipase koambata doi napakean teali paloosan sulano ingotiikene yanila naikon kokasalaan yanila . Yana bantile , " Kalu komuyu silaka , musalamo susuumu ! Yaku lapaasemo kolimanggu ! Tambuun budodoiya yaku naikon ampakon doi mian mobolikon Yahudi . "
44018007	Maka Paulus otinggalemo yanila tukon ampakon dungol doi bonua meeng mo pokopili do bonua kaledaanoo . Bonuadoo kotumbuno meeng komian mo bolikon Yahudi , bai yana sosubaiyo ko Mian Bisa . Mianoo kosambuno Titius Yustus .
44018008	Bai Klispus , do bonuadoo kaledaan kapalano tukon sasaibino kona bonua tumbuno manganggamo doi Yesus . Tukon badaang koidan ko Kolintus miano oailonggon momolongol kobilita Paulus mo pelenggene , tukon yanila anggayo doi Yesus maka sinau .
44018009	Daano kopopook meeng doi napokita lalomo , Yesus bantile doi Paulus , " Inaikai momatakut ! Basilingan momeeng tukon inai motade .
44018010	Sabab yaku lolainge ikoo . Akiyo komeeng komian momoola kubaiyo ikoo lokis , sabab badaango komian nai kota nia daano kai kumian . "
44018011	Tobikon doiya Paulus dungol doi Kolintus meeng kotaum sembeleng kolumbito tukon otunggulkene ko Mian Bisa nabantilan doi yanila .
44018012	Salataa Galio teali gubelnul Akhaya , Yahudi miano pomeenggon molawane Paulus tukon babayo yana doi pangadilan .
44018013	Yanila pelenggene kona potuduhan nia , " Naiya mian nia pangaluiyo komian badaang sulano nasosubaiyo ko Mian Bisa tukon kokubai mo pototonggulung tukon Musa naatulan ! "
44018014	Bunomo doiya Paulus natimbiliyano , Galio lapamo bantile doi mian-mian Yahudi , " Eh Yahudi miano ! Kalu komo linakukanggon nia meeng kokasalaan kai kulokisan , takainomo kona tutuuwan yaku sio kusabal mondongoliiyo naiya mulapulan nia .
44018015	Bai naiya daano ponggeelekian manganai bantil-bantilan tukon sambu-sambu tukon poatulan-atulan susuumuyu ! Jadi komuyu komo sio poalapayo . Yaku aki kumongulus langge-langge mobuno naiya ! "
44018016	Maka Galio siikayo yanila tobuat .
44018017	Maka yanila lakoyo Sostenes , kapala bonua kaledadoo , tukon nanale yana doi meda bangulusan salaano . Bai Galio aki namapaduli naikon doiya langgedoo .
44018018	Sambuno lapa doiya Paulus daano modungol malumbit doi Kolintus . Doibundu yana bantile salamat tinggal doi mian-mian momangangga idoo , maka talabut tukon Pliskila maka Akwila doi Silia . Doi Kengklea , Paulus daluwo kona buuk mo lapamo batadikene teali bulusan sabab nakaul doi Temeneno .
44018019	Salataa polong doi Efesus , Paulus otinggalemo Pliskila tukon Akwila , maka usok doi bonua kaledaan tukon posoboli pikilan tukon Yahudi miano idoo .
44018020	Yanila kabiyo sulano yana nadungol lobian malumbit tukon yanila , bai yana aki nayase .
44018021	Mau kai nabuno doiya , singgatoo naikon naluwean , yana bantile , " Kalu Mian Bisa pataikene , yaku abali koidan dimbaa . " Sambuno lapa bantile buno doiya , yana luwemo doi Efesus .
44018022	Salataa obulus doi Kaisalea , yana ampakon doi Yelusalem sulano namebee salam doi anggota-anggota jemaat idoo , maka banggadudul doi Antiokhia .
44018023	Sambuno dungol idoo moimoiya kolumbito , yana tauso koidan molubotiiyo kolipu Galatia tukon Fligia sulano naekeenggele komian mangangga naiman .
44018024	Daano buno doiya , lubato kai doi Efesus meeng ko Yahudi miano kotosuungan doi Aleksandelia , kosambuno Apolos . Yana pandoi basalita tukon toiyo tuuno ko Kitab Moliyous antoko ,
44018025	tukon lapamo inotunggul sulano natoiyo kootunggul tentang Yesus . Maka tukon samangat mo lobi-lobian yana mongotunggul tukon teliti tentang Yesus , maka nasodo Yohanes nabasauwan kona tinoi .
44018026	Tukon nahalanian Apolos atamhuune kona basalitaan doi bonua kaledaan tukon doiya singgat Pliskila tukon Akwila molongol naotunggul , yanila babayo yana doi bonua . Indaa yanila otunggukene doi yana tukon tapaat tuuno koidan tentang ko Mian Bisa natetel sulano nasalamatene komian lolo doi Yesus .
44018027	Doibundu Apolos makisuutiyo moampakon doi Akhaya . Maka ko mian-mian mo mangangga Yesus doi Efesus motulis sulat doi utus-utus mo mangangga doi Akhaya sulano yanila natalimayo Apolos . Tukon tembo Apolos lubat doi Akhaya , kona batulungian tokita tuuno balaguna doi mian-mian tobikon Mian Bisa namaasi lapamo mangangga doi Yesus .
44018028	Sabab tukon nataanggaan tuuno , Apolos kalayo ko Yahudi miano doi pogaga-gagaiyan lalomo doi mian badaang salaano . Tukon yana bukutiikanggene tukon ayat-ayat doi Kitab Moliyous baikon Yesus kai ko Tomundo Pasalamat mo pinaladandikon .
44019001	Daano Apolos modaanoon doi Kolintus , Paulus daano ompokoniiyo kobabono doi lipudoo maka polong doi Efesus . Indaa yana pososuung tukon moimoiya komian mo lapamo anggayo doi Yesus .
44019002	Yana mansadai doi yanila , " Kai lapamo Utus-utus mantalima Mian Bisa Na Loh salataa komuyu anggayo doi Yesus ? " Yanila timbiliyo , " Akiyoon . Bai kami aki mai sidutu molongol baikon modaano ko Mian Bisa Na Loh . "
44019003	" Kalu buno doiya , tukon basauwan oilakai komuyu mosinau ? " Paulus sadaikene . " Tukon Yohanes nabasauwan , " yanila timbiliyo .
44019004	Maka Paulus bantile , " Yohanes mansau mian sulano naokitakene baikon dopai mianoo lapamo badodoloon doi napolalim-lalim . Bai daano mobuno doiya koidan Yohanes pailukene ko Islael miano baikon yanila sio naanggayo doi mianoo naikon mo lubat doibundu tukon doi yanadoo , doiyamo Yesus . "
44019005	Salataa yanila lengele doiya , yanila sinaumo luwedoi Yesus sambuno .
44019006	Tukon singgatoo Paulus abesemo kolimano doi yanila , Mian Bisa Na Loh kuasaiyomo yanila , maka yanila tambuuno mobasalita tukon silingan-silingan lalomo mo sosibong tukon pelenggene kobilita moluwedoi Mian Bisa .
44019007	Koaito yanila sasaibino daano uga-ugaate songulo lua komian .
44019008	Doi motoludoo kobituwon Paulus balanimo basalita bangga-dudul tukon doi mianoo doi bonua kaleda tukon ponggeeleki yanila sulano namolakene yanila tentang bulaando ko Mian Bisa nahapalentaan pokakana ko Tomundo .
44019009	Bai moimoiya doi antala do mianoo matikas konoano tukon aki nayase mangangga . Doi mianoo sasaibino mo pokombuli salaano yanila totulaiyo kootunggul manganai Mian Bisa natetel sulano nasalamatene kobanggapi mololo doi Yesus . Tobikon doiya Paulus otinggalemo yanila , maka ampakon tukon Yesus napololaing-pololaing doi Tilanus nasikolaan lalomo . Idoo sasamba kooloyo yana posadai potimbili tukon mian-mian .
44019010	Yana lakukene doiya langgedoo banggadudul lua kotaum kona kalumbit polong sasaibino komian mo dungol doi ployinsi Asia , mau Yahudi miano mau kai doi bangsa bailong sasaibino molongol Yesus nabantilan .
44019011	Mian Bisa lakukene kokuasa mominasaingdinggon mo bolikon langge luwedoi Paulus .
44019012	Kalu lenso kai toik poboot Paulus oako mo biasa pakeyo binabakon doi mian momasakit , konapoo sakit tangalin tukon kosetan naloh tobuat doi yanila .
44019013	Daano komoimoiya kotalapu Yahudi miano ampakon doi yayaa , momosiika setan naloh-loh doi mian . Talapu-talapudoo soba-sobayo koidan mopakeyo Yesus sambuno sulano nasiikayo setannoo naloh-loh . Yanila bantile doi setan nalohdoo , " Luwe Yesus samouno Paulus mo babilitakenedoo , yaku siikayo ikoo ! "
44019014	Meeng koimam kapalano daano kopitu kona pau malaneno , kosambuno Skewa , mo lakukene do langge-langgedoo mobuno doiya .
44019015	Bai setannoo naloh bantile doi yanila , " Yaku tingoniiyo Yesus tukon mau Paulus yaku tingoniiyo , bai komuyu nia indee ? "
44019016	Maka do mianoo mo inusoki setan tobiil maka kakate yanila tukon ganaso tuuno polong yanila obuleng luwedoi bonuadoo tukon poko-pokolon tukon koidan talalau , sabab yanila napakean bineak doi yanila butongo .
44019017	Sasaibino ko Yahudi miano tukon bangsa bailong mo dungol doi Efesus lengele tentang do kadadianoo , maka yanila teali matakut . Maka Yesus sambuno momeenggon ngginaa-nggaal .
44019018	Badaang komian mo tealimo mangangga doi Yesus , lubat moakuiyo doi mian badaang salaano yanila nakokubai-kokubai doi lounu loolukon .
44019019	Tukon yanila mo moola ampakonggene konamontoiyan guna-guna , yanila pototongikene konapo buku-buku tukon yanila suayo doi mian nabadaangan salaano . Do buku-bukudoo olino kalu pinosuungikon sasaibino koolino uga-ugaatene lima kolono koloon kodoy pelak .
44019020	Bunomo doiya tukon caladoo mo hebat tuuno ko Temeneno nabantilan momeeng tasabukon tukon momeeng bukuan kona pangalu .
44019021	Lapamo kadadian-kadadianoo , Paulus tataapenemo sulano naampakon doi Makedonia tukon Akhaya maka nabanggadudul doi Yelusalem . " Salataa lapamo indaa , " Paulus bantile , " yaku ampakon doi Loma koidan . "
44019022	Maka yana mobintokon lua komian doi napotombonii-potombonii , doiyamo Timotius tukon Elastus sulano naampakon doi Makedonia , modaano yana modungol moimoiya kooloyo koidan doi ployinsi Asia .
44019023	Uga-ugaate doiya kosinggatoo kona tealian konggalangga-butan mo babasal doi Efesus sabab otunggul manganai doi Yesus .
44019024	Sabab doi kotadoo daano komeeng kotukang pelak kosambuno Demetlius , mo mongkubai dewa-dewa nabonua motuuk Dewi Altemis . Do mianoo nausaha lubatene kopanda-patan mo babasal doi napolimang-polimangoo .
44019025	Tobikon doiya yana mokombul napolimang-polimang tukon posinggat-singgat polimang-polimang tukang pelak bailong , maka nabantile , " Utus-utus ! Utus toiyo baikon kita malaat pandapatan doi limang nia .
44019026	Budodoiya Utus lapamo kitayo tukon lengele susuungo oila Paulus nakinubaidoo . Yana bantile baikon dewa-dewa banggapi mo kubaiyo doiya takainomo bolikon dewa . Tukon yana lapamo malaat pandapatan mokubaiyo badaang komian mangangga naikon kona otunggul , bolikon tolongo naimba doi Efesus , bai kasikon posaapon kolipu Asia koidan .
44019027	Kobahano doiyamo baikon naiya ndalimangia naikon malaat sambu molokis . Tukon bolikon tolongo doiya , bai tukon Dewi Altemis nabonua koidan naikon inanggon akiyo kotakoso tukon kona babasalan tinudo-tudongii ; bai kai yana dewi mo sinosubai doi sasaibino komian doi Asia tukon posaapon kodunia ! "
44019028	Bunomo doiya dopai mianoo molengeledoo yanila noano tealimo moonas , maka yanila wowookon , " Tubo Altemis , dewi Efesus miano ! "
44019029	Maka do nggabutanoo tebeaason polong doi posaapon kokota-kota . Doibundu golombolan panggalanggabutoo lakoyo Gayus tukon Alistalkus , doiyamo Makedonia miano mo lainge Paulus doi naampakonan , maka keete yanila doi stadiun kotadoo .
44019030	Paulus yase usok lolainge yanila , bai komian mo anggayomo Yesus indaa pantane yana .
44019031	Moimoiya kopamalenta mobabasal doi ployinsi Asiadoo , mo posobat tukon Paulus , mobintokon mian mopailukene doi Paulus sulano yana aki naokitakene kobutongo doi stadiunoo .
44019032	Daano mobuno doiya mian-mian mo pototongi doi stadiunoo lapamo tealimo nggatmt . Daano komo nggele-nggeleamon buno naiya , daano komo nggeleamon buno doiya , sabab doi mian badaangoo badaang komo aki natoiyo , oila kosababpo yanila pototongi idoo .
44019033	Kosoobos doi mianoo aanggene Aleksandel kona poondosuuk , sabab yanamo komo Yahudi miano dudunggene doi muka . Maka Aleksandel mebee paloosan tukon limano sulano namangkabi nabinee todanan nabelayo kobutongo doi mianoo salaano .
44019034	Bai buno doiya yanila kitayo baikon yana Yahudi miano , yanila posinggat mowookon kabu-kabukuan , " Tubo Altemis , dewi Efesus miano ! "
44019035	Kona pupusan julu tulis doi kotadoo moola amankanggene do mianoo mobadaang . Yana bantile , " Efesus tumbuno ! Samba-samba komian toiyo baikon Efesus kai kokota komo pialayo ko Dewi Altemis nabonua tukon batu moliyous mo otuwong luwedoi timbu .
44019036	Akiyo komeeng komian momoola bantayo do langgedoo . Tobikon doiya potademo tukon inai polakukene komeeng kolangge tukon ndia-ndia .
44019037	Naiya mian nia , komuyu babayo doi sumai bolikon yanila lapamo ndikuke kodewa nabonua kai tobikon yanila lapamo totulaiyo konda dewi .
44019038	Kalu Demetlius tukon dona polimang-polimangoo daano komeeng kona pangaduan moluwedoi meeng-meeng komian , tadikenemo yanila nababayo donapo ulusan doi pangadilan . Kopangadilan tobuka tuuk doiya tukon kopamalenta-pamalenta sidutu daano .
44019039	Bai kalu daano koidan komeeng kolangge mo bailong komo komuyu moyase , doiya sio nainalapa doi lapat umum mo sah .
44019040	Sabab oila komo teali oloyo nia moola silakaiyo kita . Kita moola nda tinudu mongkubai nggabutan , sabab kita akiyo komeeng konda alasan sulano nda obisakene naiya nggabutan nia . "
44019041	Sambuno mobantile sasaibino doiya , do julu tulis kotadoo sumboliiyomo do mianoo mobadaang namule . Paulus ampakon doi Makedonia tukon Yunani Salataa kondondoongo doi Efesus tanaango koidan ,
44020001	Paulus kombule kojemaat tukon beena dolongan doi yanila . Doibundu yana mabantil kinatauwan dungolo maka yana banggadudulkene kona ampakonan doi Makedonia .
44020002	Yana duutiyo kolipu-lipu Makedonia tukon mebee badaang kootunggul motuuk doi mian mo mangangga doi Yesus indaa sulano namebee dolongan doi yanila . Doibundu yana ampakon doi Yunani .
44020003	Tolu kobituwon kona kalumbit yana dungol indaa . Maka salataa yana daano mobato-batotobo talabut ampakon doi Silia , daano kobilita baikon ko Yahudi miano pomeenggon sulano naakateyo yana . Tobikon doiya yana putusemo sulano naabali lolo doi Makedonia .
44020004	Sopatel Pilus napau mo luwedoi Belea ampakon polaing-laing yana ; buno koidan Alistalkus tukon Sekundus Tesalonika miano , tukon Gayus Delbe miano . Koidan Timotius , Tikhikus tukon Tolofimus , mian moluwedoi Asia .
44020005	Yanila lukoniyo kami maka totiiiiyo kami doi Toloas .
44020006	Sambuno lapa Lamekanano Loti Moakiyo ko Lagino , kami talabut tinggale ko Filipi . Sambuno lima kooloyo doibundu kami pokombuli koidan tukon yanila doi Toloas . Indaa kami dungol meeng kominggu .
44020007	Minggu popook kami pototongi sulano kaan posinggat soeala mondoutusan , Paulus basa-basalita tukon komian , sabab namodoakon yana bapikilo molengget . Polong pintanga kopopook Paulus banggadudul basalita .
44020008	Doi kombiang babo lalomo , tampat mai pototongianoo , daano badaang koposi .
44020009	Meeng kotabo kosambuno Eutikus osulang doi lolombong . Sabab Paulus aki natade-tade basilingan , do tabodoo tealimo pipiit tuuno polong yana tomboosokon doi lolombongoo , maka otuwong doi bilit iuwedoi tingkat kotoluno . Tembo yanila nabingkatano , yana lapamo mate .
44020010	Bai Paulus obulus doi bilit , maka lubanggene kobutongo doi tabodoo maka nalebeke . Paulus bantile , " Inai mokhawatil , yana daanoon motubo ! "
44020011	Doibundu Paulus liba koidan doi babo , maka namongobos-obos loti tukon kaan posinggat-singgat . Sambuno lapa kona kalumbit mobasalita tukon do mianoo polong dowa-dowa , Paulus lenggeto .
44020012	Komian badaang mobabayo mule do tabodoo tubo doi nabonua . Yanila lasayo sanaang tukon tohibul .
44020013	Kami ampakon doi kapal maka talabut matailuk doi Asos sulano mai lobotiyo Paulus doi kapal idoo . Yana lapamo moatule buno doiya sabab yana naikon badombalaakon lolo bendal .
44020014	Sambuno pososuung doi Asos , Paulus soisobiton liba doi kapal maka kami talabut ko Metilene .
44020015	Luwe indaa kami talabut koidan , tukon modoakon polong doi tampat mo posasalaanggon tukon Khios . Lua kopopook kami polong doi Samos tukon modoakon koidan doi Miletus .
44020016	Paulus lapamo tataapkanggene sulano naaki nasapu doi Efesus , sulano inai nasakukene kotembo doi lipu Asia . Yana yase tuuno moso-mosobit polong doi Yelusalem doi oloyono kolamean Pentakosta .
44020017	Luwedoi Miletus Paulus makapatu teteba dombala Efesus sulano nakabiyo doi gulu jemaat indaa nalubat pososuung tukon yana .
44020018	Sambuno yanila lubat , Paulus bantile doi yanila , " Utus-utus toiyo bulaando daku tuboan namalumbitan nia doi antala komuyu salataamo oloyo tumbeno yaku lubat doi Asia .
44020019	Tukon napependean konoanggu tukon namadaangan komatanggu paisuno , yaku halimang tuuk Temeneno doi sakisaawan tanga-tangano komo yaku toupiyo sabab tetel lokis doi Yahudi miano .
44020020	Utus toiyo baikon yaku aki kumata-matakut mobontiikene doi utus-utus oila komo balaguna doikoo . Yaku mongotunggul komuyu doi pososuungan-pososuungan mobadaang komian doi bonua-bonua .
44020021	Mau doi Yahudi miano mau doi bangsa hailong yaku sidutu mebee poingotii sulano yanila badodoloon luwedoi yanila nalalim-lalim tukon lubat doi Mian Bisa , tukon namangangga doi Temeneno Yesus .
44020022	Diabudodoo sulano motaatiyo ko Mian Bisa Na Loh napalenta , yaku ampakon doi Yelusalem . Tukon yaku aki kutoiyo oilamo komo teali naikon doi yaku indaa .
44020023	Yaku tolongo toiyo baikon doi samba-samba kokota , ko Mian Bisa Na Loh lapamo tukon tegas mopailukene doi yaku , baikon yaku naikon inusokon doi talunggu , tukon naikon sakisaa .
44020024	Bai yaku aki kupopusinggon daku tuboan nia , asal yaku lapamo alapayo daku tugas nia Temeneno Yesus mo beekenemo doi yaku , tukon asal kusatia polong doi kutuboan napupusan tuuk basalitakanano ko Bilita Monondokoo tentang Mian Bisa namaasi .
44020025	Yaku lapamo lubotiiyo Utus-utus sasaibino tukon lapamo babilitakene koidan tentang bulaando ko Mian Bisa nabapalen-taan mobuno Tomundo . Budodoiya yaku piki-pikikene akimo naikon nda pososuung koidan tukon Utus-utus .
44020026	Tobikon doiya tukon tegas yaku bantile doikoo doi oloyo nia baikon kalu daano doi antala komuyu komo silaka naikon , doiya bolikono kusala .
44020027	Aki nabiasa yaku dampas luwedoi kulimang sulano kutalakanggene doi komuyu sasaibino ko Mian Bisa natetel .
44020028	Siokai komuyu podagaiyo kobutomuyu tukon pobadagai kai koidan sasaibino koanggota jemaat mo lapamo Mian Bisa Na Loh salakanggene doi komuyu sulano dinagai ; sabab komuyu lapamo biningkat moteali padagai do anggota jemaatoo . Siokai komuyu podagaiyo ko Mian Bisadoo naanggota jemaat pokakana kopadagai domba , sabab ko Mian Bisa iapamo tealikene do anggota jemaatoo koonamo nalangge susuungo luwedoi napaudoo susuungo namatean .
44020029	Dokuampakonanoo , pasti naikon lubat koasulobo-asulobo mo balani doi komuyu tanga-tangano . Tukon komian komo komuyu mo dagaiyodoo naikon tealimo do asulobo-asulobo nakinaan .
44020030	Bai luwedoi antala Utus-utus susuungo naikon sumbot komian mo basalitakene kobilita mo aki natalakana . Yanila kubaiyo buno doiya sulano komian mo lapamo mangangga doi Yesus nateali tapa tukon mololoi yanila .
44020031	Tobikon doiya pobada-badagai ! Neneeke baikon doi tolu kotaum kona kalumbit tukon badaang komatanggu paisuno , oloyo popook yaku aki biasa tade mobangotunggul doi samba-samba komian doi komuyu .
44020032	Budodoiya yaku salakanggene komuyu doi Mian Bisa sulano yana komo pialayo komuyu tukon sulano komuyu pobataani doi bilita Mian Bisa namaasi . Ko Mian Bisa daano kona kuasa sulano naekeenggele komuyu tukon mebee balakaat-balakaat mo lapamo sadiakene tuuk sasaibino kona mian .
44020033	Akiyoon nabiasa yaku momomooti doy kai pakean doi meeng komian .
44020034	Utus susuungo toiyo , baikon tukon bukunggu susuunggu yaku balimang sulano nakoonoiyo daku kapalaluuan tukon tula-tulanggu mo malaing yaku .
44020035	Doi sasaibino kolangge yaku lapamo mebee sontoh doikoo baikon tukon balimang kakabukuan buno naiya kita sio nda tulungiyo komian mo aki nabukuan . Sabab kita sio nda neneeke naikon oilamo komo Yesus susuungo lapamo bantile , ' Lobian koanggano mebeean tukon doi mantalimaan . ' "
44020036	Samhuno Paulus lapa basalita , yana ladanggene kotuulo tukon yanila sasaibino maka sambeang .
44020037	Yanila sasaibino kokiil maka lebeke Paulus tukon bantile , selamat jalan .
44020038	Yanila susa toloutama sabab Paulus bantile baikon yanila akimo napokitayo yana koidan . Maka yanila antekene polong doi kapal .
44021001	Kami palamisi tukon gulu-gulu jemaat Efesusoo , doibundu otinggalemo yanila . Maka kami talabut banggadudul doi togong Kos ; tukon modoakon kami polong doi togong Lodos . Luwe idoo kami talabut banggadudul doi pakala balabuanno .
44021002	Doi Patala kami pososuunggene kokapal komo yase doi Fenesia . Maka kami lakit doi kapaloo tukon kami luwemo
44021003	tukon talabut polong kami kitayo kotogong Siplus doi bobonggami taalikon ; bai kami talabut banggadudul konoikene ko Silia . Kami ampakon lolo tano doi Tilus , sabab idoo do kapaloo mai lakitan daano mobangobuluson muatan .
44021004	Doi tampatoo kami ampakon lubotiiyo komian mo anggayo Yesus , maka dungol tukon yanila meeng kominggu kona kalumhit . Luwedoi Mian Bisa Na Loh napohontiikon yanila otunggule Paulus sulano naaki naampakon doi Yelusalem .
44021005	Bai salataa kabus kotemhono motuuk komai dungolan idoo , kami otinggalemo yanila tukon banggadudulkenemo komai ampakonan . Yanila sasaibino polaing-laing tukon napai boloki maka nalabuk yanila antekene kami polong doi kota tonggulungo . Indaa doi tobun bibilo , kami sasaibino osulang maka sambeang .
44021006	Lapa doiya kami pokanggi lima paumeng tukon paumeng , maka kami lakito doi kapal tukon yanila koidan mulemo doi napoo bonua .
44021007	Kami talabut banggadudul luwedoi Tilus polong doi Ptolemais . Indaa kami ampakon lubotiiyo koutus-utus mo mangangga , sulano mebee kinatauwan doi yanila , tukon dungol meeng kooloyo doi yanila .
44021008	Modoakon kami luwemo koidan , maka polong doi Kaisalea . Idoo kami ampakon doi gulu injil kosambuno Filipus , maka dungol doi nabonua . Yana daano meeng komian doi pituiladoo mo pinili doi Yelusalem .
44021009	Sangkap kona pau boine lapamo Mian Bisa beena kosanggupan sulano babilitakene kobilita moluwedoi Mian Bisa .
44021010	Sambuno moimoiya kooloyo kami indaa lubat luwedoi Yudea komeeng konabi kosambuno Agabus .
44021011	Yana lubat doi kami maka naalayo Paulus napabaan oako . Tukon do pokoot oakodoo yana keete koaino tukon limano susuungo maka nabantile , " Naiyamo ko Mian Bisa Na Loh nabinantil : Kotumbuno naiya pabaan nia oako naikon kinoot pokakana naiya doi Yelusalem doi Yahudi miano , tukon sinalakanggon doi mian mobolikon Yahudi . "
44021012	Salataa kami ndongoliiyo doiya , kami tukon sasaibino koutus mo dungol doi Kaisaleadoo kabiyo tutuuno doi Paulus sulano yana inai naampakon doi Yelusalem .
44021013	Bai yana timbiliyo , " Oila kona totuuk Utus mokokiil buno naiya sampe kubaiyo konoanggu nia teali susa ? Yaku lapamo basadia bolikon tolongo sulano kulinako indaa , bai koidan mau kai kumate tobikon Yesus . "
44021014	Paulus aki nayase lengele kami , maka kami tade mopantane yana . " Sodiiyomo baino Temeneno namongiasan komo teali , " komai bantilano .
44021015	Sambuno dungol idoo moimoiya kooloyo , kami tulolosiyo-mo komai lolonggu , maka kami taus doi Yelusalem .
44021016	Moimoiya koutus luwedoi Kaisalea moampakon koidan polaing-laing tukon kami sulano napo antekene kami doi Manason nabonua , sabab doi nabonua komai mooloan . ( Manason daano meeng ko Siplus miano mo malumbito kona tealian Yesus napololaing . )
44021017	Sambuno kami polong doi Yelusalem , utus-utus idoo talimayo kami tukon sanaang kopai noano .
44021018	Modoakon Paulus ampakon polaing-laing kami molubotiiyo Yakobus ; sasaibino kogulu-gulu jemaat daano idoo koidan .
44021019	Sambuno lapa bangadat doi yanila , Paulus basalitakene doi yanila sasaibino kolangge mo lapamo Mian Bisa kubaiyo mololoi doi yana doi antala mian mobolikon Yahudi .
44021020	Sambuno lapa molongol Paulus nasalitadoo , yanila sasaibino nggaale ko Mian Bisa . Doibundu yanila bantile doi Paulus , " Utus Paulus ! Utus sio mutoiyo baikon daanomo doi libu-libuso ko Yahudi miano mo manganggamo doi Yesus . Yanila sasaibino mian-mian mo tulutulutan taatiyo Musa naatulan .
44021021	Tukon budodoiya yanila ndongoliiyo baikon Utus otunggule sasaibino ko Yahudi miano komo dungol doi antala bangsa bailong , sulano nalapaase Musa naatulan . Utus otunggule yanila naaki napo sunate kona pau-pau kai loloiyo koaelat-aelat Yahudi .
44021022	Budodoiya ko Yahudi miano mo lapamo manganggadoo tantu naikon lengele haikon Utus modaanomo dimbaa . Jadi , budodoiya bulaandomo ?
44021023	Kona monondokan tulutiyomo komai otunggul . Daano kosangkap komian naimbaa lapamo mongkubai toon doi Temeneno .
44021024	Ah , siokai Utus muampakon mongkubai aeala bakiliyousian butong posinggat-singgat tukon yanila , tukon tanggunge yanila naonggos sulano yanila nabuuk moola dinalulu . Tukon nabuno doiya naikon totingonii doi sasaibino komian baikon oila kona pai linongol tentang Utus aki nabisa , sabab Utus susuungo ampakonggene Musa naatulan .
44021025	Bai manganai mian mo bolikon Yahudi mo manganggamo doi Yesus , kami lapamo makapatu sulat doi yanila tentang komai kaputusan baikon yanila aki namoola kaane kokinaan mo lapamo sinosubakon doi pilogot , aki namoola kaane kosau , kai kaane koiyayon sailo motokoot mate , tukon aki namoola mongkubai kokubai-kokubai mo lokis . "
44021026	Maka Paulus ampakon tukon do mianoo mosangkap maka mongkubai upaeala bakiliyousian butong posinggat-singgat tukon yanila doi namodoakonan kooloyo . Doibundu yanila usok doi Temeneno Nabonua sulano nabotiikene moiya kooloyo koidan maka nasodo do upaeala bakiliyousianoo nalapa tukon sosuba motuuk doi yanila suwe-suwele nasinosubakon .
44021027	Salataa do tembodoo mopitu kokinobianoo adukono pupus , daano komoimoiya ko Yahudi miano moluwedoi Asia kitayo Paulus doi Temeneno Nabonua lalomo . Maka yanila baloobukene doi mianoo madaang , doibundu taaniyo Paulus ,
44021028	maka wowookon , " Eh Islael miano , tulung ! Naiyamo komiano mo ampakon doi yayaa momongotunggul doi sasaibino komian kootunggul-otunggul mo tantaange ko Islael miano , tantaange Musa naatulan tukon tantaange naiya Temeneno nia Nabonua . Tukon budodoiya yana tolongo babayo komian mobolikon Yahudi miano sulano nausok doi Temeneno Nabonua lalomo , tukon kubaiyo manggilit naiya tampatia mo moliyous ! "
44021029	( Yanila bantile buno doiya sabab yanila lapamo kitayo Tolofimus Efesus mianodoo doi kota polaing-laing Paulus ; tukon yanila aanggene Paulus lapamo babayo yana doi Temeneno Nabonua lalomo . )
44021030	Posaapon kota teali nggalanggabut , tukon sasaibino komian obu-obuleng pototongi . Yanila lakoyo Paulus tukon tandane yana tinobuatonggon doi Temeneno Nabonua . Tembodoo doiya koidan Temeneno Nabonua tataapono tinutupo .
44021031	Daano do bito-bitodoo mokakaate akateyo Paulus , daanomo komian mobantikene doi suludadudoo Loma kapalano baikon posaapon komian doi Yelusalem daano monggalanggabut .
44021032	Tuluus do suludadudoo kapalano mangala bubulaa kopolwila tukon suludadu maka moso-mosobit ampakon tukon yanila doi tampatoo monggalanggabut . Salataa do mianoo badaang kitayo do komandaanoo tukon napasukan , yanila tademo mononoliiyo Paulus .
44021033	Suludadudoo kapalano ampakon doi Paulus maka nalakoyo , tukon sumboliiyo komian mokeete yana . Doibundu do suludadudoo kapalano mansadaikene manganai indee doi Paulusoo tukon oila komo lapamo lakukanggene .
44021034	Kosoobos doi mianoo badaang timbiliyo buno naiya tukon kosoobos koidan timbiliyo buno doiya . Kaadaan buno doiya monggabut tobikon do suludadudoo kapalano aki namoola toiyo oila kona tutuuwan komo lapamo teali . Tobikon sabab doiya yana mapalentakenemo mian sulano Paulus nabinaba doi malkas .
44021035	Salataa yanila babayo yana polong doi tukal , do bito-bitodoo mbuolo tuuno tobikon Paulus sio sasaibino kosuludadu napotombonikene .
44021036	Yanila tinuudukon doibundu doi golombolan bito-bitodoo komo wowookon , " Akateyo yana ! "
44021037	Sambuno adukon usok doi malkas lalomo , Paulus bantile doi suludadudoo kapalano , " Moola kai yaku basilingan naapa doiya tukon Tuan ? " " Oila ikoo moola basilingan Yunani ? " suludadudoo kapalano sadaiyo .
44021038	" Kalu buno doiya , ikoo bolikon do Mesiloo miano komo buunia mokubaiyo kopo lobosian maka babayo obulenggene kosangkap koloon komian monggabut tukon makanggi sinapan usok doi padang lalomo ? "
44021039	Paulus timbiliyo , " Yaku Yahudi miano ; yaku penduduk doi kota Talsus , kota mo tololongol doi Kilikia . Tolong izinkanggene yaku mobasilingan doi mianoo . "
44021040	Maka sambuno Paulus binee izin mobasalita , Paulus kokondong doi tukal , maka mebee tanda tukon limano . Sasaibino komian teali tenang . Doibundu Paulus basalita doi yanila tukon silingan Iblani . Paulus bantile ,
44022001	Tama-tama tukon Utus-utus sasaibino ! Yaku lolukene daku belaano kobutonggu doi komuyu . Soba polengele ! "
44022002	Salataa yanila lengele Paulus mobasilingan tukon silingan Iblani , yanila pololokon tenang koidan . Maka Paulus banggadudulkenemo kona katalangan .
44022003	" Yaku Yahudi miano , " Paulus bantile , " yaku sinuung doi Talsus doi kabupaten Kilikia , bai yaku babasal doi Yelusalem nia tukon yaku inotunggul mono-monondok doi meeng kogulu babasal Gamaliel doi atulan lalomo komo Musa mo beekene doi tumbunggita . Buno pokakana Utus-utus sasaibino naimbaa doi oloyo nia , mau yaku tutuu giat tuuk doi Mian Bisa .
44022004	Yaku sakisaayo polong mate do pololaing-pololaingoo otunggul booludoo . Yanila sasaibino , mau mala-malane mau boi-boine , yaku lakoyo tukon usekene doi talunggu lalomo .
44022005	Imam babasal susuungo tukon sasaibino komo Pangadilan Agama moola mebee kasaksian baikon yaku aki kukala-kala . Sabab yanilamodoo komo beena yaku sulat pangantokon mo inotuuk doi Yahudi miano doi Damsyik . Tukon do sulatoo yaku moola momalako indaa komian mo mangangga doi otungguloo , tukon babayo yanila doi Yelusalem sulano nainukum . "
44022006	" Tempodoo yaku daano doi loloon tanga doi kuampakonan tukon adukono polong doi Damsyik , pas suun kooloyo , daano komeeng kolangge laango mo madialan tuuno sosinggoton momotontilang luwedoi timbu potikunggon yaku .
44022007	Yaku tolubang doi buta maka yaku lengele komeeng koalalo mobantile doi yaku , ' Saulus , Saulus ! Bulaando ikoo mosakisaayo yaku ? '
44022008	Maka yaku mansadai , Tndee miano ikoo , Tuan ? ' ' Yakumo Yesus Nasalet mianodoo ikoo mo sakisaayo , ' kona potimbili .
44022009	Kopai mian mo daano idoo mopolaing-laing yaku yanila kitayo do langgedoo laango , bai yanila aki nalengele doalaloo mo bantil-bantil doi yaku .
44022010	Maka yaku mansadai koidan , ' Yaku sio kumongkubai oila , Yesus ? ' Yesus timbiliyo , ' Banguno tukon ampakono usok doi Damsyik . Indaa maka nasodo ikoo naikon mubinontiikon manganai sasaibino komo Mian Bisa nainiyas mukubaiyo . '
44022011	Yaku teali piit sabab do langgedoo laango monggalunge komatanggu . Jadi kotula-tulanggu taaniyo yaku usok doi Damsyik .
44022012	Idoo daano komeeng komian kosambuno Ananias . Yana meeng komian mo mangangga tukon taat moambakonggene Musa naatulan . Sasaibino ko Yahudi miano mo dungol doi Damsyik anggayo tuuno yana .
44022013	Yana lubat mokitayo yaku , maka kokondong doi lisukonggu taalikon tukon bantile , ' Utus Saulus , siokai ikoo mumokita koidan ! ' Tembodoo doiya koidan yaku bangune koolunggu , maka yaku kitayo yana .
44022014	Doibundu yana bantile doi yaku , ' Ko Mian Bisa tumbunggita lapamo piliyo ikoo sulano mutoiyo kona mongiasan , tukon mokita Yesus , Mian Bisa na Ata mo kubaiyo ko Mian Bisa namongiasan tukon lengele Yesus alalo susuungo .
44022015	Ikoo naikon teali sakisii tuuk babilitakanano doi sasaibino komian oila komo lapamo ikoo kitayo tukon lengele .
44022016	Budodoiya inaimo koidan mototiili malu-malumbit . Banguno , tukon beekenemo kobutomu nasinau . Uwang doi Temeneno sulano ikoo muinosodii doi mulalim-lalim . ' "
44022017	" Yaku abali doi Yelusalem , tukon salataa yaku daano mosambeang doi Temeneno Nabonua , yaku kinuasaimo Mian Bisa Na Loh .
44022018	Yaku kitayo ko Temeneno ; yana bantile doi yaku , ' Mosohit tinggale ko Yelusalem , sabab komian naimbaa aki naikon natalimayo komu kasaksian tentang yaku . '
44022019	Yaku bantile , ' Yesus , yanila toiyo tuuno baikon yaku lapamo usokiyo kobonua-bonua kaleda sulano kulakoyo yanila tukon nanale komian mo mangangga doikoo .
44022020	Bunomo doiya koidan salataa komu sakisii Stepanus nainakatean , yaku susuunggu daano idoo tukon setujuiyo do mangakateanoo . Tukon yakumo komo dagaiyo ko mian-mian mo akateyo yana napakean . '
44022021	Bai ko Temeneno hantile koidan doi yaku , ' Ampakono , sabab yaku naikon bintekene ikoo doi tampat mo odoon doi mian mobolikon Yahudi . ' "
44022022	Domianoo daano mobanggadudul mondongolii Paulus mobasalita , bai doi nabantilan bindunodoo yanila wookon kakabukuan , " Akateyomo kai komian mo buno koiya . Yana akimo napatas natubo ! "
44022023	Doi napowookonan yanila tipasene konapo jubah , tukon koambata kobung doi dapang .
44022024	Maka do suludadu Lomadoo kapalano sumboliiyo Paulus nabinaba doi malkas sulano yana napinalesa idoo tukon kakalasan sulano natinoi oila kosababpo ko Yahudi miano mowookon buno doiya motuuk doi yana .
44022025	Bai doi tembo Paulus lapamo binoboi sulano nainumbas , Paulus bantile doi pelwila mo kokondong idoo , " Oilakai minoolakon nainumbas komian batomundoan Loma kalu akiyoon yana napinalesa ? "
44022026	Linongol doiya , pelwiladoo ampakono doi suludadudoo kapalano tukon bantilan , " Oila naiya komo naikon Tama lakukanggene ? Naiya mian nia walga negala Loma ! "
44022027	Maka do suludadudoo kapalano ampakon doi Paulus tukon sadaiyo , " Soba pailukanaku , oilakai ikoo walga negala Loma ! " " Oode , " Paulus bantile , " yaku walga negala Loma . "
44022028	Suludadudoo kapalano bantile koidan , " Yaku teali walga negala Loma tukon mebeal badaang tuuno ! " Paulus timbiliyo , " Bai yaku sinuung salaku walga negala Loma . "
44022029	Tembodoo doiya koidan anggota-anggota suludadu mo yase palesayo Paulusoo , saakon tukon do suludadudoo kapalano teali matakut sabab yana lapamo keete Paulus , banggokai Paulus walga negala Loma .
44022030	Suludadu Lomadoo kapalano yase tuuno motoiyo oila kona tutuuwan komo mangaanikene ko Yahudi miano moasalakene Paulus . Tobikon doiya modoakon yana uange koimam-imam kapalano tukon mobabasakene koagama Yahudi sulano napototongi . Maka Paulus liniato doi nakinootan , doibundu binaba mangadap doi yanila sasaibino .
44023001	Paulus sumboliiyo elopai anggota-anggotadoo pangadilan agama maka nabantile , " Utus-utusonggu ! Polong doi oloyo nia yaku aki kulasaiyo mosala doi Mian Bisa doi noanggu lalomo manganai daku tuboan . "
44023002	Sambuno Paulus bantile buno doiya , Imam Babasal Ananias mobintokon mian komo kokondong doi Paulus lisuko taalikon motapiyo Paulus babano .
44023003	Maka Paulus bantile doi imam babasaloo , " Mian Bisa pasti tapiyo ikoo , mian mo kakadukon moliyous ! Ikoo osulang indokon palesayo yaku manulut Musa naatulan , padahal ikoo susuumu lumbaiyo do atulanoo tukon mobintokon mian motapiyo yaku ! "
44023004	Dopai mian badaangoo doi Paulus lisuko taikon bantile doi Paulus , " Ikoo totulaiyo ko Mian Bisa naimam babasal ! "
44023005	Paulus timbiliyo , " Oh , yaku aki kutoiyo , Utus-utus , baikon yana imam mobabasal . Takainomo doi Kitab Moliyous lalomo daano mototulis , ' Inaikai ikoo mototulaiyo komo katuaiyo mubangsa . ' "
44023006	Paulus kitayo baikon kosoobos dopai anggota-anggota pangadilan agamadoo daano ko Saduki miano tukon kosongo-bos koidan daano ko Falisi miano . Tobikon doiya yana bantile doi pangadilan agamadoo , " Utus-utus ! Yaku meeng ko Falisi miano , katulunan Falisi . Yaku pinalesa dimbaa sabab yaku anggayo baikon komian mate naikon tubo koidan . "
44023007	Salataa yana bantile buno doiya , dopai Falisi miano tukon Saduki miano yanila mulaimo ponggeeleki , sampe do lapatoo nggabut teali lua kotambuno .
44023008	( Sabab ko Saduki miano pikikene baikon komian momate akimo natubo koidan , sabab komalaekat akiyo , tukon koloh-loh koidan akiyo ; bai ko Falisi miano anggayo naikon kona daanoan sasaibinodoo . )
44023009	Maka sumbuto koponggeelekian mo hebat tuuno . Moimoiya ko Falisi miano mo teali gulu agama kokondong tukon tantaange tutuu . Yanila bantile , " Manulut koonggami naiya mian nia akiyo kona sala mau nabaino soisik ! Ugaate daano koloh kai malaekat mo basilingan doi yana ! "
44023010	Ponggeelekianoo teali hebat sampe do suludadudoo kapalano matakut inai-inaikene Paulus naikon yanila kemele . Jadi yana sumboliiyo kona pasukan ampakon ndokiiyo Paulus doi mianoo mobadaang tanga-tangano tukon babayo yana doi malkas .
44023011	Modoakon popook koidan Yesus kokondong doi Paulus bibilo tukon bantile , " Ekeenggele konoamu ! Ikoo lapamo mebee komu kasaksian manganai yaku doi Yelusalem . Ikoo sio mumebee do kasaksianoo doi Loma koidan . "
44023012	Modoakon dowa-dowa , ko Yahudi miano mulaimo mongkubai pomeenggonan . Yanila batotopi aki nakaan kai monginum paisu kalu yanila akiyoon napoo akateyo Paulus .
44023013	Daano molobian sangkap kolono komian mo mongkubai do pomeenggonanoo .
44023014	Yanila ampakon doi imam-imam kapalano tukon katua-katua Yahudi maka bantile , " Kami lapamo batotopi posinggat-singgat , aki naikon mai kaan kai monginum oioila kalu kami akiyoon mai akateyo Paulus .
44023015	Jadi , budodoiya Utus-utus tukon anggota-anggota Pangadilan Agama siokai pomakapatu sulat motuuk doi suludadudoo Loma kapalano sulano pokabiyo yana nababayo Paulus koidan namangadap doi komuyu , nai-naikon komuyu yase palesayo koidan kona palakala tukon lobian teliti . Tukon kami naikon siap sulano moakateyo yana mau naakiyoon yana napolong naimbaa . "
44023016	Bai Paulus utuso boine napau lengele do tetel napome-enggonanoo . Maka yana ampakon doi malkas tukon pailukene doiya langgedoo doi Paulus .
44023017	Paulus maka uange komeeng kopohyila tukon bantile doi yana , " Babayomo naiya pau nia doi suludadudoo kapalano ; yana yase lapolkanggene komeeng kolangge doi yana . "
44023018	Polwiladoo babayo do paudoo doi suludadudoo kapalano tukon bantile , " Paulus domo tinaanoo , uange yaku tukon kabiyo doi yaku sulano kubabayo napau nia doi Tama ; yana yase lapolkanggene komeeng kolangge . "
44023019	Suludadudoo kapalano taaniyo do paudoo limano , maka babayo dopaudoo susuungo doi sembeleng maka sadaiyo , " Ikoo yase momapailukon oila doi yaku ? "
44023020	Do paudoo timbiliyo , " Yahudi miano lapamo pomeenggon sulano kabiyo Tuan nababayo Paulus mangadap doi Pangadilan Agama namodowa , nai-naikon yanila yase palesayo koidan kona ulusan tukon lobian teliti .
44023021	Bai Tuan inaikai motulutikene doi yanila nakakabidoo , sabab daano molobian sangkap kolono komian komo basookon sulano nalakoyo yana doi loloon . Yanila sasaibino lapamo batotopi aki naikon nakaan tukon monginum paisu kalu yanila akiyoon napo akateyo Paulus . Budodoiya kai yanila lapamo basadia ; baino mototiili Tuan napotimbili doi yanila . "
44023022	Suludadudoo kapalano bantile , " Inai mobontiikene mau doi inde-indee komiano baikon ikoo molapamo lapolkanggene nia doi yaku . " Maka yana sumboliiyomo do paudoo namule .
44023023	Doibundu do suludadudoo kapalano monguang lua komian kopolwila , maka yana bantile doi yanila , " Sadiyayomo kolua kosakato kosuludadu polaing kopitu kolono kosuludadu molakit adalan tukon lua kosakato kosuludadu momangkanggi kalait sulano napo taus batong sio doi popokia nia koidan doi Kaisalea .
44023024	Masadiakene koidan adalan sulano Paulus nalokitiyo tukon pobabayo yana tukon salamat polong doi Gubelnul Feliks . "
44023025	Maka suludadudoo kapalano motulis sulat kona bantilano buno naiya ,
44023026	" Komo Mulia Gubelnul Feliks . Salam moluwedoi Klaudius Lisias !
44023027	Naiya mian nia lapamo linako doi Yahudi miano tukon adukono yanila akateyo , kalu yaku aki kulubat tukon kupasukan tukon moasalamatene yana ; sabab yaku lengele baikon yana walga negala Loma .
44023028	Sabab yaku yase toiyo kona bisa-bisaan kokasalaan komo yanila motudukanggene doi yana , maka yaku babayo yana doi Pangadilan Agama .
44023029	Tokita yana aki namongkubai mau nabaino meeng kolangge komo pantas nainukum tukon ukuman mate kai natinalunggu . Tuduhan yanila doi yana tongo napotaamian tukon atulan-atulan agama yanila susuungo .
44023030	Doibundu yaku pinailukonggon baikon daano kotetel lokis moluwedoi Yahudi miano motuuk doi yana . Jadi banggadudul yaku kapatuwo yana doi Tuan Gubelnul . Tukon yaku lapamo sumboliiyo kapala ponuduhno babayo yanila napangaduan motuuk doi yana doi Tuan . "
44023031	Maka dopai anggota-anggota suludadudoo ampakongge-nemo yanila natugas . Yanila alayo Paulus maka babayo yana do popookoo polong doi Antipatlis .
44023032	Modoakon yanila batadikenemo kopasukan molakit adalan banggadudulkene kona ampakonan tukon Paulus , tukon yanila susuungo abalimo doi malkas .
44023033	Salataa pasukan molakit adalanoo polong doi Kaisalea , yanila pelenggene do sulatoo doi gubelnul , maka yanila salakanggene Paulus doi yana .
44023034	Sambuno iapa do gubelnuloo mobasayo do sulatoo , yana sadaiyo doi Paulus inaando kona luwean . Salataa yana toiyo baikon Paulus kona luwean doi Kilikia ,
44023035	yana bantile " Mondoko ! Yaku naikon palesayo komu ulusan , kalu naikon komian komo kalaakene ikoo lapamo lubat naimbaa . " Maka yana mapalentakene sulano Paulus natinaan doi Helodes nabatomundoan lalomo .
44024001	Lima kooloyo doibundu , Imam Babasal Ananias tukon katua-katua Yahudi ampakon doi Kaisalea polaing tukon meeng kopangaeala kosambuno Teltulus . Yanila mangadap doi Gubelnul Feliks tukon lolukenggene yanila napangaduan motuuk doi Paulus .
44024002	Salataa Teltulus inuang doi muka , yana tuduwo Paulus buno naiya , " Tuan Gubelnul Mo Mulia ! Doi Tuan nataaniyano kami komai lipu aman . Tukon luwe Tuan napandoiyan lapamo badaang kopalabaikan komo linaksanakanggon motuuk doi mai bangsa .
44024003	Sasaibino doiya kami talimayo momeenggon tukon mopolonggon kinatauwan tukon pongodotiian mo lobi-lobian doi yaandomo kai koidan .
44024004	Bai sulano inai natangaison badaang Tuan natembo , yaku kabiyo sanaang nalengele komai pangaduan nia mo palus .
44024005	Kami laate naiya mian nia panggalanggabut mo bahaya . Doi yayaandomo yana osumbetene konggalanggabutan doi antala Yahudi miano tukon yana teali kapalano kogelakan Nasalet miano .
44024006	Yana lapamo mosobae mokubaiyo manggilit ko Temeneno Nabonua . Bai kami lakoyo yana . Kami makisuutiyo mopalesayo yana manulut mai agama naatulan susuungo .
44024007	Bai suludadudoo kapalano Lisias leleiyo Paulus doi kami ,
44024008	tukon palentayo sulano indee komo kalaakene yana namangadap doi Tuan . Kalu Tuan palesayo naiya mian nia , Tuan susuungo naikon ndongoliiyo luwedoi yana kokobenalan moluwedoi sasaibino komo kami mo adukanggene nia motuuk doi yana . "
44024009	Ko Yahudi miano komo idoo koidan talalaing motuduwo Paulus tukon obisakene sasaibino komo doi Teltulus nabinantil .
44024010	Maka gubelnuloo beena tanda doi Paulus baikon yana moola mobasilingan . Maka Paulus bantile , " Yaku toiyo Tuan lapamo teali hakim nai lipu nia doi taum-taum kolumbito . Doiya kosababpo yaku lasayo sanaang mololukenggene daku pembelaan nia doi Tuan salaano .
44024011	Tuan moola solodikiyo susuungo baikon aki nalobian doi mo songulodoo lua kooloyo mo lapa yaku ampakon sambeang doi Yelusalem .
44024012	Tukon aki nabiasa ko Yahudi mian-miano laate yaku moponggeeleki tukon meeng kai komian kai mopototongikene komian sulano namongkubai nggalanggabutan mau doi Temeneno Nabonua mau kai doi bonua-bonua kaleda lalomo kai doi yayaamo tolong doi kota lalomo .
44024013	Yanila kai aki namoola tmkutiikanggene konapoo tuduhan-tuduhan komo yanila mo pelenggene doi Tuan motuuk doi yaku .
44024014	Takainomo yaku sio kuakuiyo doi Tuan baikon yaku sosubaiyo ko Mian Bisa tumbunggami manulut Yesus naotunggul komo yanila aanggene sala . Bai yaku daano moanggayo naikon sasaibino komo totulis doi Musa na Buku lalomo tukon Nabi-nabi na Buku .
44024015	Buno pokakana yanila , yaku koidan daano daku moinian doi Mian Bisa baikon sasaibino komian naikon tubo koidan sambuno lapa mate - mian-mian momonondok , mau kai mian lokis !
44024016	Doiyamo kosababpo yaku sidutu kakaate mono-monondok , sulano konoanggu lalomo nabilisii motuuk doi Mian Bisa tukon bilisii motuuk doi banggapi .
44024017	Salataa moimoiya kotaum akimo kudungol doi Yelusalem , yaku abalimo indaa sulano kubabayo kobantuan doy doi kubangsa tukon sulano mososubakon sosuba doi Mian Bisa .
44024018	Doiya kosinggatoo yaku daano molakukene doiya , yanila pososuunggene yaku doi Temeneno Nabonua , sambuno lapa yaku alapayo daku aeala bakiliyousan butong . Akiyo komian mobadaang mopolaing yaku , tukon akiyo koidan konggabutan idoo doiya kosinggatoodoo .
44024019	Tolongo daano komoimoiya ko Yahudi miano indaa molubat doi ployinsi Asia . Yanilamo kai komo siokai nadaano naimbaa sulano napelenggene yanila napangaduan doi Tuan , kalu yanila daano komeeng kolangge kona popangaduan motuuk doi yaku .
44024020	Kai batadikenemo naiya mian nia susuungo komo lolukenggene kolokisan oilamo yanila napai linaat doi yaku salataa yaku sinasalaanikon doi Pangadilan Agama .
44024021	Yanila nalinaat tolongo naiya bantilan nia tolong komo yaku bantile doi yanila salaano , doiyamo bantilan : Yaku pinalesa oloyo nia sabab yaku anggayo baikon komian momate naikon inotuboi koidan . "
44024022	Maka Feliks mo lapamo motoi badaang tentang Yesus naotunggul , opupusemo do lapat palakaladoo . " Yaku naikon putusemo naiya ulusan nia , " kona bantilano , " kalu suludadudoo kapalano Lisias lapamo lubat . "
44024023	Maka yana mapalentakene kopolwila komo balatanggung jawab doi Paulusoo sulano natataap taane Paulus , bai tukon beena soisik kabebasan doi yana tukon napinataikon kotula-tulano nabeena oilamo Paulus nainiyas .
44024024	Bula-bulaa kooloyo doibundu Feliks lubat , linubotii naboloki kosambuno Dulusila ; yana meeng ko Yahudi miano . Maka Feliks mosumholii mian mondokiiyo Paulus , doibundu Feliks mondongolii Paulus basalita tentang manganggaan doi Klistus .
44024025	Bai salataa Paulus banggadudulkene kona salita tentang kajujulan tukon taanano komoot tukon tentang ukuman doi oloyo Nakiamatan , Feliks teali matakut maka bantile , " Ikoo moolamo ampakon budodoiya . Yaku naikon uange ikoo koidan kalu daano kotodanan . "
44024026	Daano buno doiya Feliks moinikene naikon momalaat doy luwedoi Paulus . Doiyamo kosababpo yana badaang luunggon namobintokon mian mondokiiyo Paulus sulano basalita tukon yana .
44024027	Salataa lua kotaum , Pelkius Festus soboliyomo Feliks doi natealian gubelnul . Tukon tobikon Feliks yase mangala noa doi Yahudi miano , yana batadikene Paulus doi talunggu lalomo .
44025001	Tolu kooloyo sambuno lapa Festus polong doi lipudoo , yana ampakono luwedoi Kaisalea ko Yelusalem .
44025002	Indaa koimam-imam kapalano tukon sambu-sambu Yahudi pelenggenemo doi yana yanila napangaduan motuuk doi Paulus . Yanila banggadudul momeenggon oluuliyo Festus
44025003	sulano iuwe namonondokan konoano doi yanila , yana yase sumboliiyo komian mobabayo Paulus doi Yelusalem ; sabab yanila pomeenggono moakateyo Paulus doi loloon tanga .
44025004	Bai Festus timbiliyo , " Paulus daano motinaan doi Kaisalea , tukon yaku susuunggu kai akimo namalumhit koielan naikon ahalimo inelaa .
44025005	Jadi , tadikenemo kai komian motalakamuka doi antala komuyu naampakon polaing-laing yaku ko Kaisalea tukon mopoulusene yana indaa , kalu takainomo yana lapamo lakukanggene komeeng kosalaan . "
44025006	Sambuno lapa dungol doi Yelusalem uga-ugaate alumo kai songulomo kooloyo koidan , Festus ahalimo doi Kaisalea . Modoakon yana mongkubaimo iapat bangulusan tukon mapa-lentakene sulano Paulus binaba namangadap .
44025007	Salataa Paulus lubat , Yahudi miano mo lapamo lubat doi Yelusalem kokondong doi napotikunggonan tukon mulaimo yanila pelenggene kona potuduhan-tuduhan mo motoong motuuk doi yana . Bai yanila aki namoola bukutiikanggene do tuduhan-tuduhanoo .
44025008	Doi nababelaan lalomo , Paulus bantile , " Yaku aki kumongkubai mau meeng kooioila komo sala motuuk doi Musa naatulan kai motuuk doi Temeneno Nabonua kai motuuk doi Tomundo Loma . "
44025009	Bai Festus yase mangala noa doi Yahudi miano . Maka yana mansadai doi Paulus , " Yase kai ikoo ampakon doi Yelusalem sulano muinulus indaa doi salaanggu manganai do tuduhan-tuduhanoo ? "
44025010	Paulus timbiliyo , " Yaku daano mokokondong doi mobaba-salkene ko Tomundo Loma ; tukon doi tampatoo doiya yaku sio kuinulus . Tuan susuungo toiyo baikon yaku akiyo dakusala motuuk doi Yahudi miano .
44025011	Kalu yaku lupaiyomo koatulan tukon mongkubai meeng kolangge komo moolamo kuinukum tukon ukuman mate , yaku sanaang moinakate . Bai kalu yanila natuduhan-tuduhan aki nabisa , akiyo komeeng komian momoola salakanggene yaku doi yanila . Yaku kabiyo kupinalesa doi bangulusan Tomundo ! "
44025012	Salataa lapa popikili tukon napotunggul-pongutunggul , Festus bantile , " Ikoo kabiyo mupinalesa doi bangulusan Tomundo , jadi ikoo sio muampakon mangadap doi Tomundo . "
44025013	Aki nabula-bulaa kolumbito doibundu , Tomundo Aglipa tukon Belnike lubat ko Kaisalea sulano namabantil salamat doi Festus .
44025014	Salataa yanila moimoiyamo kooloyo konapoo daanoan idoo , Festus talangkanggenemo Paulus napalakala doi Tomundo Aglipa . Festus bantile , " Daano naimbaa komeeng komian motinaan Feliks mo tinggale .
44025015	Tempodoo yaku daano doi Yelusalem , imam-imam kapalano tukon Yahudi miano nakatua-katua yanila pelenggene konapoo tuduhan-tuduhan motuuk doi mianoo tukon kabiyo sulano yaku otuwengemo koukuman doi yana .
44025016	Bai yaku timbiliyo baikon ko Loma miano aki namoola tolongo salakanggene buno doiya balang komeeng komian motinudu sulano nainukum , kalu do mianoo motinudu akiyoon naposasalaan tukon mokalaakene yana tukon nabinee todanan mobelayo kobutongo .
44025017	Jadi , salataa yanila lubat doisumai , yaku aki kumontotiili malu-malumbit . Modoakon yaku banggadudul mongkubai lapat bangulusan tukon mapalentakene sulano do mianoo nabinaba mangadap .
44025018	Salataa do pakalaakon-pakalaakonoo kokondong pelenggene konapoo tuduhan , yanila aki namopolonggon meeng kolangge molokis pokakana komo yaku pikikene yanila naikon pelenggene .
44025019	Yanila tolongo posasala konapoo palaat tukon yana manganai agama yanila susuungo tukon manganai meeng komian mo sinombuikon Yesus . Doiya mianoo lapamo mate , bai Paulus kakatikas baikon doiya mianoo tubo .
44025020	Sabab yaku bingo manganai bulaando yaku kumoola malaat katalangan-katalangan manganai doiya palakaladoo , yaku mansadai doi Paulus , oilakai yana yase ampakon doi Yelusalem tukon moinulus indaa luwedoi napalakaladoo .
44025021	Bai Paulus kabiyo sulano kona ulusan nalinibakon doi natatandakan ; yana kabiyo sulano yana natataap dungol doi natinaanan polong kona palakala Tomundo naputusiano . Tobikon doiya yaku mapalentakene sulano yana natinaan banggadudul , polong yaku malaat todanan sulano mokapatuwo yana doi Tomundo . "
44025022	Maka Aglipa bantil doi Festus , " Yaku susuunggu kai yase mondongolii doiya mianoo . " " Modoa Tuan moola mondongolii , " Festus timbiliyo .
44025023	Modoakon kolobo Aglipa tukon Belnike lubat tukon kinubai koupaeala mobabasal . Yanila usokiyo kobangulusan kombiango polaing-laing tukon mobabasalkene kosuludadu tukon pau-paulanggaino doi kotadoo . Luwe Festus napalenta , Paulus binaba usok .
44025024	Maka Festus bantile , " Tomundo Aglipa tukon doi mian modaano sasaibino ! Naiya mian nia lapamo kinalaakon doi yaku doi sasaibino ko Yahudi bangsano , mau komo doi Yelusalem mau kai komo naimbaa . Yanila tuntute tukon nggele-nggeleamon baikon yana akimo namoola binatadikon tubo .
44025025	Bai yaku aki kumalaat mau nabaino meeng kolangge yana mo lapamo kubaiyo mo mooia inukum tukon ukuman mate . Tukon koidan yana susuungo lapamo kabiyo kona palakala nainulus doi bangulusan Tomundo , yaku lapamo putuskanggene sulano kinapatu yana doi Tomundo .
44025026	Bai yaku akiyoon kumalaat meeng kokatalangan mo tegas manganai butongo sulano natinulis doi kusulat lalomo motuuk doi Tomundo . Doiyamo kosababpo yaku mohadapkanggene yana doi Tuan-tuan sasahoino , toloutama doi Mo Mulia Tomundo Aglipa ! Daku makisuut doiyamo sulano kalu lapamo naiya bapalesaan nia , nadaano daku bahan sulano kutulise .
44025027	Sabab manulut kupalasaan , bolikono kai natampat momakapatu meeng komian motinaan tukon aki nabinantil kokasalaan-kasalaanoo mo kinonoikon doi yana . "
44026001	Aglipa bantile doi Paulus , " Ikoo linoason mobasilingan sulano mubelayo kobutomu . " Maka Paulus bingkate kolimano maka pelenggene kona pombelaan buno naiya nia ,
44026002	" Ko Mulia Tomundo Aglipa ! Yaku lasayo utung tuuno sabab yaku moola mopelenggene daku belaano kobutonggu doi Tomundo salaano manganai sasaibino kopangaduan komo inajukanggon doi Yahudi miano motuuk doi yaku ;
44026003	toloutama tuuno sabab Tomundo toiyo tutuu koadat istiadat tukon masaala-masaala Yahudi miano . Luwe do sababpoo , yaku kabiyo sanaango kai Tomundo mondongolii daku katalangan tukon sabal .
44026004	Sasaibino ko Yahudi miano toiyo bulaando daku tuboan salataa yaku daano mopaumalanekon . Yanila toiyo baikon salataa yaku teali mian paumalane , yaku tubo doi antala kubangsa susuunggu doi Yelusalem .
44026005	Lapamo malumbit yanila natoiyano tentang yaku . Tukon kalu yanila yase , yanila moola mebee kasaksian baikon salataa doi tumbe yaku lapamo tubo buno Falisi miano tukon loingiyo sasaibino kopalatulano komo ketaat tuuno doi mai agama lalomo .
44026006	Tukon budodoiya yaku kokondong naimbaa sulano kupinalesa sabab yaku anggayo naikon kopaladandian komo kinubai luwe Mian Bisa doi tumbunggita .
44026007	Doiya paladandianoo doiyamo koidan komo minoi-moinikon doi songulo lua kobenseno bangsa Islael , tohikon yanila samheang eloi Mian Bisa oloyo popook . Tukon tohikon yaku anggayo naikon do paladandianoo , Tomundo mo mulia , yaku inasalakon doi Yahudi miano .
44026008	Bulaando utus-utus Yahudi miano aki namoola anggayo baikon ko Mian Bisa otuboiyo koidan komian momate ?
44026009	Loolukonoo yaku susuunggu kai pikikene baikon yaku sio kulakukanggene sasaibino kolangge-langge sulano motantaange Yesus doi Nasaletoo .
44026010	Tukon takainomo doiyamo kai komo lapamo yaku kubaiyo doi Yelusalem . Tukon sulat kuasa moluwedoi imam-imam kapalano , yaku lapamo mongusokon doi talunggu lalomo badaang komian komo satia doi Mian Bisa . Yaku malaing koidan mosotujuiyo baikon yanila inotuwongi ukuman mate .
44026011	Badaang luunggon yaku sakisaayo yanila doi bonua-bonua kaledaan , sulano mopakisaayo yanila naotinggale oila yanila nainangga . Buno doiya kona moonasan konoanggu motuuk doi yanila , sulano doi kota-kota bailong kai yaku ampakon molelenggene yanila indaa . "
44026012	" Tukon do makisuutoo doiya koidan yaku mababa sulat kuasa moluwedoi imam-imam kapalano tukon ampakon doi Damsyik .
44026013	Tukon doiya kosinggatoo yaku doi loloon tanga , salataa suun kooloyo , Tomundo mo mulia , yaku kitayo komeeng kolangge panano luwedoi timbu mo lobian kona talaangan tukon doi oloyo . Do panadoo talaangiyo potikunggon yaku , tukon potikunggon komian mo ambakon polaing-laing yaku . Kami sasaibino tolubang doi buta .
44026014	Maka yaku lengele koalalo mobantil doi yaku tukon silingan Iblani , ' Saulus , Saulus ! Bulaandokon ikoo mobanggadudul momeenggon sakisaayo yaku ? Ikoo naikon lasayo masakit susuumu , kalu ikoo banggadudul momeenggon lawane yana napimpinan mo teali mutuan . '
44026015	Maka yaku bantile , ' Indee kai miano ikoo , Tuan ? ' Tukon Yesus timbiliyo , ' Yakumo Yesus ikoo mo sakisaayo .
44026016	Banguno tukon kokondong ! Yaku okitanggene kobutonggu doi ikoo tukon makisuut sulano mobingkate ikoo nateali kupeleleani . , Ikoo sio mubabilitakene doi mian bailong oila komo ikoo kitayo doi oloyo nia tentang yaku tukon tentang oila komo yaku naikon tudoikene doikoo naikon doi oloyo-oloyo salaando .
44026017	Yaku naikon osodiiyo ikoo doi bangsa Islael tukon doi bangsa-bangsa bailong , mo bolikon Yahudi . Yaku naikon sumboliiyo ikoo ampakon doi yanila sulano mubilate yanila matano ,
44026018	sulano yanila natobuat doi kalipookan tukon usok doi madialanan lalomo ; sulano yanila natongosodii doi Ibiliis nakuasa , maka kinuasai doi Mian Bisa . Maka tukon mangangga doi yaku yanila nalalim-lalim tinolos tukon yanila naikon tealimo Mian Bisa namian mo tolilik . ' "
44026019	" Tobikon doiya , Tomundo Aglipa , yaku sidutu kakaate motaatiyo doi bakitaan mo lapamo yaku talimayo doi Mian Bisadoo .
44026020	Tukon tuluus talaang yaku pailukene doi mian baikon yanila sio napo badodoloon doi yanila nalalim-lalim tukon salakanggene kobutongo doi Mian Bisa tukon okitakene yanila natuboan lalomo baikon yanila lapamo badodoloon doi napai lalim-lalim . Yaku pailukene doiya langgedoo tumbe-tumbeno doi Damsyik , doibundu doi Yelusalem tukon doi posaapon ko Yudea tukon doi antala komian mobolikon Yahudi .
44026021	Maka tobikon doiyamo ko Yahudi miano lakoyo yaku doi Temeneno Nabonua tukon kakaate moakateyo yaku .
44026022	Bai polong budodoiya nia yaku linindungi Mian Bisa , sahingga yaku moola kokondong dimbaa sulano kumebee kasaksian doi sasaibino komian - mobabasal kai mopoipoisik . Oila komo yaku mo bantile nia aki kai nasangalaasan tukon doi oila komo lapamo nabi-nabi tantukene tukon Musa ;
44026023	doiyamo baikon ko Tomundo Pasalamat do Mian Bisadoo mo paladandikene sio nasakisaa , tukon teali mian tumbeno mo tubo koidan sambuno lapa mate ; sulano tukon doiya yana moola mobabilitakene komadialan - doiyamo kasalamatan - mau doi Yahudi miano mau kai doi mobolikon Yahudi . "
44026024	Daano Paulus moloolukenggene kona pombelaanoo , Festus wookon , " Ikoo lapamo tando Paulus ! Komu motoiyanoo badaang lapamo tealikene ikoo tando ! "
44026025	Bai Paulus timbiliyo , " Yaku aki kutando , Mo Mulia . Bantil-bantilan yaku moban-tiledoo bisa tukon sumbot doi pikilan mo sehat .
44026026	Tomundo Aglipa susuungo toiyo tutuu naikon do langge-langgedoo . Doiyamo kosababpo yaku balani mobasilingan doi Tomundo salaano tukon tuluus talaang . Yaku anggayo akiyo mau meeng moluwedoi langge-langgedoo komo akiyoon Tomundo natoiyo , sabab sasaibino doiya aki nateali doi tampat-tampat mo tosookon .
44026027	Komo Mulia Tomundo Aglipa , oilakai Tomundo anggayo naikon oila komo nabi-nabi nabinantil ? Yaku pikikene Tomundo anggayo ! "
44026028	Maka Aglipa bantile doi Paulus , " Ikoo neneeke gambang mokubaiyo yaku teali Salani miano doi tembo nia lalomo mo dudul ? "
44026029	" Doi tembo mo dudul kai doi tembo nabulusanan , " Paulus timbiliyo , " Yaku sambeang doi Mian Bisa sulano Tomundo tukon Tuan-tuan sasaibino mo mondongolii yaku doi oloyo nia namoola teali buno yaku nia - kasuali talunggu nia , natantuan ! "
44026030	Napupusan tomundo , gubelnul tukon Belnike , tukon sasaibino komo bailonggon kokondongo .
44026031	Salataa daano doi tonggulung , yanila pobontiikono pau meeng maka bailong , " Naiya mian nia aki namongkubai meeng kolangge mo moola yana inukum tukon ukuman mate kai tinalunggu . "
44026032	Maka Aglipa bantile doi Festus , " Naiya mian nia moolamo nasinodii , kalu andeno yana aki natuntute kona palakala nainulus doi pangadilan Tomundo . "
44027001	Sambuno pinutuskanggon baikon kami sio mai talabut doi Italia , Paulus tukon moimoiya komian motinalung-gu bailong sinalakanggon doi Yulius , pasukan suludadu kapalano Loma mo sinombuikon , " Lesimen Tomundo " .
44027002	Kami lakit doi kapal mo lubat doi Adlamitium , doibundu kami lenggeto tukon do kapaloo mo lapamo basadia talabut doi palabuhan-palabuhan ployinsi Asia . Alistalkus , meeng ko Makedonia miano mo lubat doi Tesalonika , talabut koidan polaing-laing tukon kami .
44027003	Modoakon kami polong doi Sidon . Paulus pinalalukon tukon monondok tuuno doi Yulius . Yana minoolakon nalubotiiyo kotula-tulano sulano yanila namoola beena doi yana oilamo komo pinalaluu .
44027004	Luwe idoo kami banggadudulo motalabut . Badungga kombombuul mosusule kokapal salaano , kami talabul banggadudul manisikiyo kotogong Siplus bibilo mo adukon tosookon doi mbombuul .
44027005	Doibundu kami pintosiiyomo kotobun mo posalaanggon tukon Kilikia tukon Pamfilia maka polong doi Mila doi tano Likia .
44027006	Idoo do pelwiladoo malaat meeng kokapal luwedoi Aleksandelia mo yase talahut doi Italia . Maka yana biyele kami doi kapaloo .
44027007	Moimoiya kooloyo kolumbito komai talabutan kunung tuuno , tukon susa tuuno doibundu kami polong potimbang kokota Knidus . Doibundu tobikon mbombuul daano koidan kulokis , kami aki namoola banggadudul motalabut kojulusan tumbeno . Maka kami talabut kosalatan togong Kleta lisiyo ko Salmone Tadunono sulano indaa kami topopoki doi mbombuul .
44027008	Tukon susa tuuno kami talabut momanisikiyo do togongoo polong kona pupusan kami lubat doi meeng kotampat mo sinombuikon Labuan Monondok , moaki natodudul odoon doi kota Lasea .
44027009	Doiya singgat oloyo Babasal Podamean ko Yahudi miano lapamo tolupai . Kami lapamo badaang komai tembo mopuus , tobikon bolikono tembono koidan kotalabutan tukon aman . Tobikon doiyamo Paulus mebee otinau doi yanila ,
44027010	" Utus-utus , manulut daku palaat , kita silaka tuuno kalu kita talabut banggadudul . Kita naikon toupiyo kokalugian mobabasal bolikon tolongo nda muatan tukon nda kapal , bai mau kita moola nasilaka . "
44027011	Bai do pelwiladoo anggayo tuuno kojulagangoo tukon kapiteeng kapal kalu baino Paulus nabantilan .
44027012	Polabuhanoo idoo takainomo aki namonondok kalu kapal-kapal nabalabu idoo kalu doi timul tembono . Tobikon doiya badaang koawak kapal mosotuju sulano talabut koidan mootinggale do palabuhanoo sabab yanila yase kakaate polong doi Feniks tukon dungol indaa polapakon kotemho timul . Feniks daano kai pelahuhan doi Kleta komo sasalaan doi balat daya tukon balat laut .
44027013	Doiya kosinggatoo kombombuul lalom puul tukon poi-poniak . Maka koawak kapal aanggene yanila moolamo napo talabut koidan . Jadi yanila bonggalemo komuatan maka yanila talabut manisikiyo kotogong Kleta .
44027014	Bai aki namalumbit doibundu puul kosokoi - doiyamo mbombuul mo sinombuikon mbombuul Timul Laut - puul doi buta tina ,
44027015	tukon beese komai kapal . Sabab aki namoola kokapal motalabut banggadudul mosusule kombombuul , maka kami baino batingaakon tolong tukon batadikenemo kapal natalalin mbombuul nababayo .
44027016	Kami topoopoki soisik , salataa kami lupaiyo doi lalom taalikon kotogong Kauda mo poipoisikoo . Idoo tukon susa tuuno kami moola kuasaiyo komai kapal kukusi .
44027017	Salataa lapa do kukusidoo linibakon doi kapal , do kapaloo susuungo kinoonggolimo tukon mapake alos mo kinoot potikunggon do kapaloo . Sabab minatakuton nakoyol doi bone Siltis mo pepelat , kokadut inobuluson maka kokapal binatadikono mbombuul nalaline .
44027018	Kombombuul banggadudul makansang , sahingga modoakon kooloyono komuatan kapal mulaimo sinakukon doi tobun lalomo .
44027019	oloyo bailonggon koidan awak-awak kapaloo yanila sakukenemo koidan kopakakas-pakakas kapal doi tobun tukon yanila limano susuungo .
44027020	Samba-samba kooloyo kolumbito kami aki mai mokita oloyo tukon bituon pauno , tukon kombombuul kai banggadudul momeenggon mosokoiyon . Napupusan lapuso komai moinian mosalamat .
44027021	Moimoiya kotembo kona kalumbit do mianoo akimo nakaan . Maka Paulus ampakon kokondong doi tanga-tanga yanila maka bantile , " Utus-utus ! Kalu komuyu lapamo loingiyo daku otinau , tukon aki nda talabut luwedoi Kleta , kita aki nda motoupi sasaibino kokalusakan tukon kalugian nia .
44027022	Bai budodoiya yaku kabiyo tukon tutuu sulano komuyu pokabasale konoamuyu . Akiyo kai komeeng komian doi Utus komo naikon mate ; kita naikon tongo kapal nia komo lapus tolong .
44027023	Sabab kolubongi malaekat moluwedoi Mian Bisa komo yaku sosubaiyo , doiyamo Mian Bisa komo totooliyaku , lubat doi yaku .
44027024	Malaekatoo hantile , inai matakut , Paulus ! Sabab ikoo naikon mangadap doi Tomundo . Tukon luwe namonondokan ko Mian Bisa noano doikoo , sasaibino komian komo talabut tukon ikoo naikon salamat sabab ikoo . '
44027025	Tobikon doiya , Utus-utus , siokai Utus pokabasale konoamuyu ! Sabab yaku mangangga doi Mian Bisa baikon sasaibino naikon teali buno komo bantilemo doi yaku .
44027026	Bai kita naikon tapapanggon doi meeng kotogong bibilo . "
44027027	Doi popook kosongulono sangkap kami daano motalanto-lanto doi Tobun Adlia . Uga-ugaatene pintangamo kopopook koawak kapal yanila lasaiyo dokapaloo adukono loolaniyo kobuta tina .
44027028	Jadi yanila mongulul alos tukon batuno sulano napo ukule kotobun naateanan . Totoi do tampatoo naateanan adukon sangkap kolono kometel . Aki namalumbit doibundu yanila ukulemo koidan , maka talaat kotobun doi tampatoo kona ateanan adukono tolu kolono kometel .
44027029	Yanila matakutene kokapal nakoyol doi batu nggalanggang , jadi yanila obulusene kosangkap komuatan taalikon doi puus tukon yanila moinikene kalu moola moso-mosobit modowa .
44027030	Aki napelek-pelek pala awak kapal sosobae obuleng luwedoi kapaloo . Yanila obulusene kokukusi doi paisu tukon bakabai kakaadukon yase moobulusene komuatan doi kapal mboyoko .
44027031	Bai Paulus bantil doi pelwila tukon palajulit-palajulit komo doi kapaloo , " Kalu naawak kapal nia aki nabatingaakon doi kapal , Utus-utus sasaibino aki namalaat saiamat . "
44027032	Tobikon doiya do palajulit-palajulitoo tuase do kukusidoo aloso , tobikon do kukusidoo talalin .
44027033	Doiya singgat akiyoon nasumbot kooloyo panano , Paulus bintekene sulano yanila sasaibino nakaan . Paulus bantile , " Lapamo songulo sangkap kooloyo kolumbito Utus sasaibino tolongo monto-montotiili tolong doi kaadaan silakaan lalomo tukon aki namakaan oioila .
44027034	Yaku bontiikene , pomakaan soisik . Doiya namonondokan doi komuyu , sulano komuyu pobukuan koidan . Sabab Utus sasaibino naikon salamat tukon akiyo kooioila . "
44027035	Sambuno lapa bantile buno doiya Paulus mangalamo loti tukon mangkabi kinatauwan doi Temeneno doi yanila salaano sasaibino . Doibundu yana ebe-ebese do lotidoo maka yanila kaane .
44027036	Maka yanila sasaibino basamangato koidan tukon tulut kaan koidan .
44027037	Sasaibino komo daano doi kapaloo daano kolua kosakato pitu kolono noom komian .
44027038	Salataa sasaibino kaan polong bobosul , yanila sakukene komuatan gandum doi tobun sulano kokapal nateali mimilaan .
44027039	Sambuno kooloyo lapamo madialan , awak kapal kitayo kobuta tina , bai yanila aki natoiyo buta tina oila ndoiya . Yanila kitayo komeeng kominanga tukon kobibilo . Jadi yanila makisuutiyo mokoyoli kokapal indaa kalu moola .
44027040	Maka koalos-alos muatan tinuas maka do muatan-muatanoo binatadikono tombul doi tobun . Polaing tukon doiya koidan yanila sodiiyo koalos pokoot uling . Doibundu yanila libakene kadut doi taalikon kapal mboyoko sulano mbombuul napuule do kapaloo maju tujuiyo kotokoluan .
44027041	Bai do kapaloo koyol doi bone . Doi mboyok taalikon koyolo tukon akimo nabiyok , sadangkan taalikon doi puus manas moinumbas bokol mo makansang .
44027042	Palajulit-palajulit doi kapaloo baniat moakateyo sasaibino komian motinaan , sabab yanila matakutene inai-inaikene naikon nadaano komo kayok doi buta tina tukon obuleng .
44027043	Bai do pelwiladoo cogaayomo konapoo niatoo sabab yana yase salamatene Paulus . Yana sumboliiyo sasaibino komian motoiyo kayok nabasuapon loolukon tukon nakayok doi tape ;
44027044	komo bai-bailonggon sio natuundu tukon bataani doi dopi-dopi kapaloo binduko . Tukon loloon buno doiyamo kami sasaibino salamat polong doi buta tina .
44028001	Sambuno polong doi buta tina tukon salamat , maka nasodo kami toiyo baikon do togongoo kosambuno Malta .
44028002	Kotumbuno do togongoo monondok tuuno doi kami . Yanila talimayo kami sasaibino tukon monondok tukon okoitiyo koaung tuuk kami sabab tambuuno lubat koudan tukon kodapang kai kumelon .
44028003	Paulus mangatambun kayung , tukon abese do kayung-kayungoo doi aung bungkono . Daanooa yana mokubaiyo doiya , komeeng kobinda mosumbot , sabab namoonasan do aungoo , maka nakakate tukon nakaleyo kolimano .
44028004	Salataa do togongoo tumbuno kitayo do bindadoo motongulul doi Paulus limano , yanila pobotiiyonggon meeng tukon bailong , " Naiya mian nia tantumo pangakate , sabab mau kai nalapamo luput luwe kosilakaan doi tobun , Dewi Keadilan aki nabatadikene yana natubo . "
44028005	Bai Paulus tipasene do bindadoo doi aung lalomo , tukon aki nalasayo masakit mau nabaino soisik .
44028006	Yanila pikikene naapa doiya Paulus Iimano naikon boboongano kai sosinggoton yana naikon tuwong mate . Bai salataa montotiili moimoiya kolumbito tukon akiyo kolangge meeng molual biasa komo teali doi yana , yanila napikilan tobolii maka yanila bantile baikon Paulus daano kai dewa .
44028007	Aki naodoon doi tampatoo daano kobuta Publius koona , pamalenta mobabasal doi togongoo . Tukon sanaang konoano yana talmayo kami buno natamu tolu kooloyo kolumbito .
44028008	Doiya kosinggatoo kotamano daano momasakit , kanakon maligoot tukon masakit kotiano . Paulus ampakon duutiyo do langgaidoo momasakit maka sambeang tukon abese kolimano doi bungkukono sahingga yana tangalin .
44028009	Tobikon kadadianoo sasaibino komian mo seselon doi togongoo lubat doi Paulus , tukon yanila tinangalinggon .
44028010	Yanila mebeekon doi kami badaang kotambo , tukon salataa kami naikon talabut , yanila mababa doi kapal sasaibino komo kami palaluuwo tuuk doi mai ampakonan .
44028011	Sambuno lapa tolu kobituwon indaa , kami lengget luwedoi togongoo lakit komeeng kokapal moluwedoi Aleksandelia komo po pupuson kotembo timul balabu doi togongoo . Doiya kapaloo mapake lambang , " Dewa Pinga Kastol tukon Poluks " .
44028012	Kami balabu doi kota Silakusa tukon dungoi idoo tolu kooloyo .
44028013	Luwe idoo kami talabut koidan manisikiyo kotape polong doi kota Legium . Modoakon kombombuul tambuuno puul doi lalom , sahingga tolongo lua kooloyo kami polongo doi kota Putioli .
44028014	Idoo kami pososuung komoimoiya komian mo manganggamo doi Yesus , tukon luwe yanila naundangan kami podungoli tukon yanila meeng kominggu kolumhito . Maka kami ambakono doi Loma .
44028015	Utus-utus doi Loma mo manganggamo doi Yesus ndongoliiyo kohilitano tentang doi kami , sahingga yanila lubat polong doi Labotan Apius tukon Tolu ko Bonua Sambuan sulano natalimayo kami . Salataa Paulus pososuung tukon yanila , yana mangkabi kinatauwan doi Mian Bisa tukon konoano teali moonggol .
44028016	Salataa polong doi Loma , Paulus minoolakon nadungol susuungo tukon natinotooli doi meeng kosuludadu .
44028017	Sambuno tolu kooloyo , Paulus uange kotokoh-tokoh Yahudi miano . Tukon sambuno lapa yanila pototongi , yana bantil doi yanila , " Utus-utus ! Yaku aki kubalasala oioila motuuk doi nda bangsa , kai lupaiyo koadat kabiasaan komo kita talimayo luwedoi tumbunggita . Mau kai nabuno doiya yaku linako doi Yelusalem tukon sinalakanggon doi Loma miano .
44028018	Salataa daku palakala pinalesamo , yanila yase bebaskanggene yaku , sabab tokita yaku aki kumongkubai meeng kokasalaan komo pantas inukum tukon ukuman mate .
44028019	Bai sabab ko Yahudi miano tantaange , tapakisaa yaku tuntute daku palakala nainadili doi pengadilan Tomundo Loma . Yaku kubaiyo doiya bolikon sabab yaku daano kolangge meeng inadukanggon motuuk doi kubangsa susuunggu .
44028020	Tukon doiyamo kai kosababpo yaku kabiyo kupososuung tukon komuyu sulano basa-basalita ; sabab yaku tinalunggu , tobikon Pasalamaton mo minoi-moinikon doi bangsa Islael . "
44028021	Maka yanila bantile doi yana , " Kami akiyoon mai mantalima meeng kosulat luwedoi Yudea manganai doi Utus . Tukon akiyo komeeng koutus kai moluwe indaa komo lubat mababa bilita manganai Utus kai babisala mo lokis manganai Utus .
44028022	Bai kami yase koidan molongol tentang Utus namanganggaan , sabab kami sasaibino lapamo lengele komian mototulaiyo kootunggul Utus mo taaniyodoo . "
44028023	Maka yanila tukon Paulus matantukon meeng kooloyo sulano napososuung . Doi oloyodoo badaang komian molubat doi Paulusoo natampat dungolan . Luwe dodowa polong kinobian Paulus talakanggene tukon babilitakene doi yanila kobilita tentang bulaando ko Mian Bisa namapalentaan pokakana ko Tomundo . Tukon momapake ayat-ayat moluwedoi Musa na Buku tukon Buku Nabi-nabi , Paulus kakaale mokubaiyo yanila mangangga tentang Yesus .
44028024	Daano komo mangangga naikon oila komo Paulus nabinantil , bai daano koidan komo aki namangangga .
44028025	Tukon napoo palaat mo posasala yanila tinggalemo do tampatoo , sambuno Paulus hantile doi yaniladoo , " Takainomo kana tuuno oila ko Mian Bisa Na Loh nabinantil moluwedoi Nabi Yesaya doi tumbumuyu !
44028026	Mian Bisa bantile , ' Ampakono bantile doi bangsa nia : Komuyu naikon banggadudul molengele , bai aki pomangalati ; komuyu naikon banggadudul mopalatikanggene bai aki potoiyo oila komo teali .
44028027	Sabab nabangsa nia napikilan lapamo teali mokisul , kopai tolingaino tealimo bongol tukon kopai matano lapamo inopiit . Naiya teali sulano yanila matano inai namokita , yanila tolingaino inai molongol , yanila napikilan inai namangalati , tukon inai naabali doi yaku , maka yaku naikon tangalinggene yanila . ' "
44028028	Doibundu Paulus bantile , " Utus-utus sio potoiyo baikon bilita tentang kasalamatan mo luwedoi Mian Bisa budodoo lapamo pinolonggon doi bangsa-bangsa bailong mo bolikon Yahudi . Yanila naikon tulutiyono ! "
44028029	Sambuno lapa Paulus bantile buno doiya , ko Yahudi mianodoo tinggalemo do tampatoo tukon pogagai meeng maka bailong .
44028030	Lua kotaum kona kalumbit Paulus dungol doi Loma , doi bonua mo sabele susuungo . Yana sanaang momantalima sasaibino komian komo lubat duutiyo yana .
44028031	Tukon balani yana pailukene doi yanila tentang bulaando ko Mian Bisa namapalentaan pokakana ko Tomundo tukon tentang Yesus Klistus . Paulus kubaiyo doiya tukon bebas , tukon aki nasinembang-sembang .
45001001	Utus-utus sasaibino doi Loma Mian Bisa mo seseange tukon mo lapamo Mian Bisa uange sulano teali namian . Mian Bisa lapamo piliyo tukon hingkate yaku sulano kubabotilanggene ko Bilita Monondok moluwedoi Mian Bisa .
45001002	Bilita Monondokoo lapamo Mian Bisa dondiikene doi lounu loolukoo lolo doi nabi-nabi tukon lapamo totulis doi Kitab Moliyous lalomo .
45001003	Bilita Monondokoo manganai Mian Bisa Napau , nda Temeneno Yesus Klistus . Kalu buno banggapi , yana daano katulunan Daud ,
45001004	bai kalu buno Temeneno yana tokita daano Mian Bisa Napau . Doiya totoimo tukon kuasa mo bolikon langge lolo luwedoi natuboan doi namatean .
45001005	Lolo doi yana koidan Mian Bisa beekene doi yaku kokalunia moteali lasul , sulano yaku - tuuk odotiiyo Klistus - babayo komian doi sasaibino kobangsa sulano namangangga tukon loingiyo .
45001006	Komo minakisuuti tukon sasaibino kobangsa doiyamo komuyu koidan mo elaano doi Loma ; komuyu nokon iapamo inuang suiano nateali Yesus Klistus namian .
45001007	Doiyamo kosababpo yaku batulis doikoo . Kinatauwan Mian Bisa Tamanggita tukon Temeneno Yesus Klistus mobeena balakaat tukon monondokan doikoo .
45001008	Tumbe-tumbeno loloiyo Yesus Klistus , yaku bakinatauwan doi Mian Bisa sabab Utus-utus sasaibino ; sabab posaapon kodunia lapamo molongol baikon komuyu moanggayomo tuuno doi Klistus .
45001009	Yaku sidutu neneeke komuyu kalu yaku sambeang . Mian Bisa komo sakisiiyo baikon oila daku babilitakene bisa . Yanamo ko Mian Bisa yaku mo leleaniyo tukon noanggu sasaibino tukon babotilanggene ko Bilita Monondok tentang na Pau .
45001010	Yaku kabiyo tukon tutuu doi Mian Bisa , boliisi yana nayase pataikene yaku diabudodoo moduutiyo komuyu . nSabab yaku yase tuuno mopososuung tukon komuyu sulano yaku moola obosikonggon kokalunia moluwedoi Mian Bisa Na Loh sulano naekeenggele komuyu .
45001011	
45001012	Daku makisuut doiyamo sabab kita singgat-singgat lapamo mangangga doi Yesus Klistus , maka kita moola pokoonggoli .
45001013	Utus-utus ! Yaku yase sulano komuyu potoiyo baikon badaang luunggon daku batodangganan moduutiyo komuyu bai sidutu daano koalangan . Yaku yase suiano doi komuyudoo daku limang daano kohasilo bunomo daku baiimangan modaano kohasilo doi antala mian mo bolikon Yahudi doi tampat-tampat bailong .
45001014	Sabab yaku daano daku kawajiban motuuk doi sasaibino kobangsa ; mo lapamo mangalati tukon mo akiyoon namangalati , mo daano kona pendidikan mau kai mo akiyoon nadaano kona pendidikan .
45001015	Doiyamo kosababpo yaku yase tuuno mobabotilanggene do Bilita Monondokoo doi komuyu mo dungol doi Loma koidan .
45001016	Yaku anggayo tuuno naikon do Bilita Monondokoo , sabab do bilitadoo doiyamo Mian Bisa nabukuanan sulano nasalamatene sasaibino komian mo mangangga ; tumbe-tumbeno Yahudi miano , . ukon bangsa hailong koidan .
45001017	Sabab tukon do Bilita Monondokoo , ko Mian Bisa okitakene bulaando kona eala kobanggapi napotaamian tukon Mian Bisa nateali monondok koidan ; kona eala doiyamo , mangangga doi Mian Bisa , doi natambuunan polong doi napupusan . Doiya buno pokakana komo totulis doi Kitab Moliyous lalomo , " Mian mo mangangga doi Mian Bisa tobikon kona potaamian tukon Mian Bisa teali monondok koidan tobikon do mianoo naikon tubo ! "
45001018	Doi sulugaa Mian Bisa tudoikene kona nggimalan doi sasaibino kolalim tukon banggapi nakulokisan , sabab kokulokisan kubaiyo kobanggapi sulano natingoniiyo kootunggul mobisa tentang Mian Bisa .
45001019	Oila komo moola banggapi toiyo tentang Mian Bisa lapamo tontong doi banggapi noano lalomo , sabab Mian Bisa susuungo lapamo okitakene doiya doi banggapi .
45001020	Salataa ko Mian Bisa tealikene kodunia , sipat-sipat Mian Bisa mo aki natokita , doiyamo ndondoong nabunoan Mian Bisa tukon nakuasa posidutukon , lapamo moolamo kobanggapi mangalatikene mololoi sasaibino komo lapamo tinealikon . Jadi kobanggapi sasaibino akiyono tuuno kona alasan sulano naokobisakene kobutongo .
45001021	Kobanggapi tingoniiyo ko Mian Bisa , bai kobanggapi aki yana buno Mian Bisa tukon aki koidan nabakinatauwan doi yana . Kobalino kobanggapi pikikene komo boli-bolikon ; yanila noano teali kalipookan .
45001022	Yanila lasaiyo kobutongoila pandoi , banggokai yanila longas .
45001023	Bolikono Mian Bisa posidutukon yanila nasinosubai , baimo kai timbalang-timbalang mo buno mahluk mo moola mate ; doiyamo banggapi , tomisi , iyayon mo sangkap koaino , tukon iyayon mo dadul .
45001024	Tobikon doiya ko Mian Bisa sodiikenemo yanila nakinuasai konoanoila namongiasan sulano nakubaiyo komo kulokis , tobikon yanila lakukanggene kolangge-langge mo manggilit doi butongoila .
45001025	Mian Bisa mo bisa , yanila soboliyo tukon lobo mo aki nabisa . Bolikon Motealikene baimo domo tinealikonoo doiyamo komo sinosubai tukon yanila nalineleani . Banggokai domo tealikenedoo komo siokai nangginaal posidutukon ! Amin .
45001026	Sabab kobanggapi kubaiyo komo buno doiya , maka ko Mian Bisa sobiikenemo yanila loloiyo konoanoila mo lokis . Yanila naboi-boine akimo natatalik doi mala-malane buno komo biasa doi banggapi , baimo tatalik doi tulano boine .
45001027	Mau mala-malane koidan ; yanila akimo koidan napokokonoi mokubaiyo kona hubungan tukon boine , baimo kai memeetene kotulano malane . Mala-malane kubaiyo kona kokubai mo akamaayo kotulano mala-malane , tobikon yanila mantalima posoboli mo pokakana tukon yanila nakokubai mo lokisoo .
45001028	Kona sabab kobanggapi aki nalasayo palaluu tingoniiyo ko Mian Bisa , maka ko Mian Bisa sodiikene yanila napikilan nateali lusak , tobikon yanila kubaiyomo kolangge-langge yanila mo aki namoola kubaiyo .
45001029	Yanila noano moono tukon sasaibino komo lokis , mo aki nakana ; moono tukon modokoan , koboanan tukon palasaan mesikit , moono tukon yase mangakate , poakate , batipu , tukon mabatuulikon , yanila yase basalitakene komian bailong ,
45001030	yase mokulokisanggene komian bailong sambuno ; yanila sosombong tukon akiyo kona atulan , mo sikitene ko Mian Bisa tukon yase banggal-banggaal . Yanila pandoi moumbolii loloon moboolu sulano namakabai kulokisan . Yanila lungguiyo kona olang tua ;
45001031	yanila aki nayase namangalati komian bailong ; yanila aki nataat tukon akiyo kona seang doi banggapi bailong .
45001032	Yanila toiyo , baikon manulut Mian Bisa naukum , mian mo lakukanggene sasaibino doiya sio nainukum mate . Mau kai nabuno doiya yanila kubaiyo koidan do langge-langgedoo ; tukon koidan setujuiyo komian bailong nalakukanggene .
45002001	Tobikon doiya , Utus-utus , indee kai Utus tobikon Utus yase moasalakene komian bailong ? Utus akiyo komu oioila sulano mubelayo kobutomu ! Sabab kalu Utus asalakene komian bailong , banggokai Utus susuungo kubaiyo kokokubai mo pokakana buno yanila , maka Utus otuwongikene koukuman doi butongo susuungo koidan .
45002002	Kita toiyo baikon kalu ko Mian Bisa otuwongikene koukuman doi mian mo kubaiyo kokokubai-kokubai mo buno doiya , ko Mian Bisa nakaputusanoo bisa .
45002003	Bai komuyu , Utus-utus , mokubaiyo susuungo koidan kolangge-langge komuyu mo tuduwo doi mian bailong ! Tukon komuyu pikikene komuyu moola lolos doi Mian Bisa naukuman ?
45002004	Kai komuyu pandang enteng ko Mian Bisa namaasi tukon kona monondokan konoano tukon nasabalan mo buno doiya kona babasalan ? Tutuu komuyu toiyo baikon ko Mian Bisa tudoikene kona monondokan konoano sabab yana yase sulano komuyu pobadodoloon doi polalim-lalim .
45002005	Bai komuyu motikas konoamuyu tukon aki poyase babolii . Tobikon doiya komuyu susuumuyumo komo kubaiyo komu ukuman teali tosuungi babalat doi oloyo Nakiamatan , kalu ko Mian Bisa okitakene kona nggimalan tukon otuwenge kona ukuman mo adil .
45002006	Sabab ko Mian Bisa naikon soboliyo sasamba komian pokakana tukon nakokubai .
45002007	Mian Bisa beena tuboan mobisa tukon posidutukon doi yanila mo taat mongkubai monondok sulano namalaat komo monondok , mo inodotii tukon posidutukon .
45002008	Bai komian mo utama kene kobutongo susuungo tukon aki nayase taat doi Mian Bisa , baimo mololoi mo kulokis , do mianoo Mian Bisa naikon nggimoliiyo tuuno .
45002009	Sasamba komian mo yase kubaiyo komo lokis naikon sakisaa tukon mondolita ; tumbe-tumbeno Yahudi miano , tukon koidan bangsa-bangsa bailong .
45002010	Bai sasaibino komian mo yase kubaiyo komo monondok naikon binee monondokan tukon inodotiian tukon Mian Bisa beena kasanangan ; tumbe-tumbeno doi Yahudi miano , bunomo koidan bangsa bailong .
45002011	Sabab ko Mian Bisa lakukanggene sasaibino komian pokakana .
45002012	Mian badaang bangsa bailong baladosa aki natoiyo koatulano koagama Yahudi . Jadi yanila inukum bolikon do ukumoo . Bai Yahudi miano baladosa lapamo toiyo do ukumoo ; tobikon doiya yanila naikon tinuntut koidan luwedoi ukumoo .
45002013	Sabab komian pomondokon koidan tukon Mian Bisa , bolikon sabab do mianoo molapamo toiyo koagama Yahudi atulano , bai sabab yana molakukanggene oila komo totulis doi ukumoo lalomo .
45002014	Mian-mian bangsa bailong aki natingoniiyo koatulan agama Yahudi . Bai kalu yanila namongiasan susuungo mokubai oila do ukumoo napinalentakon , yanilamo noano susuungo komo teali atulan motuuk doi yanila , mau kai yanila naaki natingoniiyo koagama Yahudi naatulan .
45002015	Yanila nakalakuan otudoikene baikon oila do ukumoo napinalentakon totuliso doi yanila noano . Luwedoi noanoila mosanaang bukutiikanggenemo do langgedoo , sabab yanila susuungo daano kotembono inasalakon tukon daano kotembono yanila napikilan binisakon .
45002016	Bunomo doiya naikon komo teali doi oloyo mo lapamo tinantukonoo . Doi oloyodoo - manulut Bilita Monondok yaku mo babotilanggene - Mian Bisa lolo doi Yesus Klistus , naikon hakimiyo sasaibino kolaasia doi noanggita tukon pikilan sasaibino komian .
45002017	Bai diabudodoo bulaandomo tukon Utus-utus susuungo ? Utus akuiyo kobutomu Yahudi miano . Utus bataani doi agama Yahudi naatulan tukon Utus banggaal modaano kona potaamian Utus tukon Mian Bisa .
45002018	Utus malaat otunggul-otunggul doi atulanoo , tooikon Utus toiyo ko Mian Bisa namongiasan tukon toiyo tantukanggene naando komo monondok .
45002019	Utus anggayo baikon Utus daano mokatuaiyo komian mopiit tukon madialan doi yanila mo daano doi kalipookan ;
45002020	Utus pongotunggul mian mo daano palus kona pikilan , tukon gulu mian mo longas . Utus anggayo baikon doi agama Yahudi naatulan lalomo , Utus malaat sasaibino kopangatahuan tukon otunggul mo bisa .
45002021	Utus otunggule komian bailong ; nah , bulaando Utus moaki muotunggule kobutomu susuumu ? Utus mongotunggul mian sulano inai napondikuk , banggokai Utus susuungo pondikuk !
45002022	Utus mongotunggul mian sulano inai nabalolowa , banggokai Utus susuungo balolowa ! Utus mesikitene kobapilogotan , banggokai Utus susuungo mangala langge-langge doi bonua-bonua bapilogotan .
45002023	Utus babanggaalkene baikon Utus daano Musa naukum , banggokai Utus totulaiyo ko Mian
45002024	Doi Kitab Moliyous lalomo totulis buno naiya , " Tobikon komuyu , Yahudi miano , maka ko Mian Bisa sambuno kinulokisanggon doi antala bangsa-bangsa bailong . "
45002025	Kalu Utus taatiyo koukum agama Yahudi , maka Utus nasunat daano kona guna koidan . Bai kalu Utus aki nabiasa loingiyo kolangge-langge mo pinalentakon doi ukumdoo lalomo , maka Utus nasunat akiyono koanggano tuuno .
45002026	Kalu meeng komian bolikon Yahudi mo aki nasinunat , mololoi agama Yahudi atulano , bolikon kai ko Mian Bisa naangganano buno mian mo lapamo sinunat ?
45002027	Tukon mian mo aki nasinunatoo naikon asalakene Utus Yahudi miano , sabab Utus daano koagama Yahudi naatulan tukon Utus sinunat , bai Utus lupaiyo do ukumoo . Yanila aki nasinunat , bai yanilamo komo loingiyo koagama Yahudi naatulan .
45002028	Sabab ko Yahudi miano mo bisa bolikon kai mian mo tongo sambuno balang Yahudi miano ; tukon komian mo tutuu sinunat bolikon kai mian mo sinunat seeala dunia .
45002029	Kobalino meeng ko Yahudi miano mo bisa doiyamo mian konoano balajiwa Yahudi ; tukon sunat mo bisa doiyamo sunat moluwedoi noanggita Mian Bisa Na Loh mo limange , bolikon mosinasat doi buku lalomo . Mian mobuno doiya mantalima panggaal moluwedoi Mian Bisa , bolikon doi banggapi .
45003001	Kalu buno doiya , oilakai kountungo moteali Yahudi miano ? Tukon oila kogunano mololoi kosunat atulano ?
45003002	Tutuu badaang kogunano ! Tumbe-tumbeno , sabab doi Yahudi miano ko Mian Bisa monggianggakene kona bantil-bantilan .
45003003	Bai bulaando kai kalu kosoobos ko Yahudi miano aki nataatiyo ? Oilakai tobikon doiya ko Mian Bisa aki nateali taatiyo ?
45003004	Tantu aki ! Sabab tontongo ko Mian Bisa sidutu bisa , mau kai nasasamba komian bakokolii . Doi Kitab Moliyous lalomo totulis , " Siokai ikoo mutotoi bisa oilamo komo binantil doi lalom , tukon ikoo manaang salataa ikoo hinakimi . "
45003005	Bai kalu ko Mian Bisa nakaadilan teali tokita pololokon , tobikon kita kubaiyo komo aki nakana ; oilamo komo moola kita bantile ? Baikon ko Mian Bisa aki naadil kalu yana ukume kita ? ( Takainomo napasadai nia moola seeala banggapi . )
45003006	Takainomo aki ! Sabab kalu ko Mian Bisa aki naadil , bulaandomo kai yana momoola hakimiyo nadunia nia ?
45003007	Bai kalu takainomo kokubai mo aki nakana , oila komo kana tentang Mian Bisa pololokon totingonii tobikon yana ngginaal , bulaando komian mo kubaiyo kolokisoo daano moinasalakon buno mian mobaladosa ?
45003008	Tukon bulaando kita aki namoola mobantile , " Tadukai kita mokubai lokis sulano nasumbut komo monondok ? " Takainomo daano komian mo totulaiyo yaku tukon bantile baikon yaku lapamo bantile buno doiya . Komian mobuno doiya pantaso Mian Bisa naukume . Akiyo komeeng komian mo lakukanggene ko Mian Bisa namongiasan
45003009	Nah , oilamo kai konda kadudukan buno Yahudi miano lobian kona monondokan kona kadudukan doi bangsa bailong ? Tutuu aki ! Lapamo yaku lolukenggene baikon mau Yahudi miano mau kai bangsa bailong , sasaibino lapamo dosa kuasaiyo . l0 Bunomo mo totulis doi Kitab Moliyous lalomo , " Akiyo komeeng komian mo talakana ,
45003010	
45003011	akiyo komeeng komian mo mangalati tukon akiyo komeeng komian mo sosubaiyo ko Mian Bisa .
45003012	Sasaibino komian lapamo dedeenggene kobutongo doi Mian Bisa ; sasaibino lapamo tapa . Akiyo komeeng komian nakokubai mo kana ; mau meeng komian aki !
45003013	Yanila kekeoko buno kibul mo tobuka . Batipuan lomba doi yanila alepo , tukon yanila suungo bibilo sumbetene kobakala-kalaan , buno binda upaso .
45003014	Yanila suungo moono tukon kutuk tukon ngginimoliiyan .
45003015	Yanila nanggaisonan mosobit kalu yasemo momasakisaa tukon angakate mian .
45003016	Kona manasan tukon susaan , yanila sabukene doi yayaa .
45003017	Yanila piit doi loloon momonondok ,
45003018	tukon aki naodotiiyo ko Mian Bisa . "
45003019	Diabudodoo kita toiyo baikon sasaibino komo totulis doi agama Yahudi atulano lalomo , daano motuuk doi mian mo daano doi ukumoo nakakuasaan . Tukon bunomo doiya akiyo komeeng komian momoola mebeekon alasan oioila koidan tukon posaapon kodunia moola Mian Bisa natuntute .
45003020	Sabab akiyo komeeng komian mominoolakon pomondokon tukon Mian Bisa sabab do mianoo kubaiyo kolangge-langge mo talaat doi atulan agama lalomo . Bai do atulanoo tongo otudoikene doi banggapi baikon kobanggapi baladosa . Bulaando ko Mian Bisa momoolakene kohanggapi pomondokon tukon yana
45003021	Bai diabudodoo ko Mian Bisa lapamo otudoikene kololoon bulaando kobanggapi pomondokon tukon yana ; tukon naeala-doo akiyo kona potoikonan tukon atulan agama Yahudi . Buku-buku Musa tukon buku-buku nabi-nabi okitakene do langgedoo ,
45003022	baikon ko Mian Bisa moolakene kobanggapi pomondokon tukon yana ; tongo kalu banggapi mangangga doi Yesus Klistus . Mian Bisa kubaiyo naiya tuuk sasaibino komian mo mangangga doi Klistus ; sabab akiyo kona posasalaan :
45003023	Sasaibino komian lapamo baladosa tukon odoono doi Mian Bisa mo salamatene yanila .
45003024	Tongo tobikon Mian Bisa namaasi tolong mo beekene tukon euma-euma , banggapi napotaamian tukon Mian Bisa teali monondok koidan ; kona eala doiyamo : Yesus Klistus sodiiyomo kobanggapi .
45003025	Mian Bisa kulbankanggene Yesus Klistus sulano tukon dona mateanoo kobanggapi inokitakon tosodiimo doi kasalaan kalu yanila mangangga doi yana . Mian Bisa kubaiyo buno doiya sulano tudoikene kona kaadilan . Sabab doi lounu loolukoo ko Mian Bisa lapamo okitakene kona sabalan doi banggapi nalalim-lalim tobikon yana aki naukume yanila .
45003026	Bai diabudodoo yana tindokiiyo kolalim sulano okitakene kona adilan . Tukon eala doiya yana otudoikene baikon kobutongo bisa ; tukon sasamba komian mo mangangga doi Yesus , inokitakon pokakana komian mo lapamo pokindok koidan tukon Mian Bisa .
45003027	Tobikon doiya akiyono koidan konda alasan sulano nda banggal-banggaal . Bulaando mobuno doiya ? Oilakai ugaate kita molakukanggene komo totulis doi agama Yahudi atulano ? Bolikon . Bai tohikon kita manganggamo .
45003028	Sabab kona dumbakan daano buno naiya : Mian moinokitakon pokindok koidan tukon Mian Bisa , boiikon sabab yana lakukanggene oila komo totuiis doi atulan agama Yahudi , bai kai sabab yana mangangga doi Yesus Klistus .
45003029	Kai naaki do Mian Bisadoo Mian Bisa Yahudi miano tolong ? Bolikon kai yana Mian Bisa bangsa hailong koidan ? Oode , takainomo yana bangsa hailong na Mian Bisa koidan !
45003030	Sabab ko Mian Bisa tongo meeng . Yanamo komo moolakene ko Yahudi miano pokindok koidan tukon Mian Bisa sabab yanila manganggamo . Tukon yanamo koidan komo moolakene kobangsa bailong pokindokon koidan tukon Mian Bisa ; doiya koidan sabab yanila manganggamo .
45003031	Oilakai naiya koalatino baikon sabab kita mangangga doi Klistus , kita sakukene koagama Yahudi naatulan ? Aki natutuu ! Tongo kai tukon nda manganggaanoo , kita odotiiyo do atulanoo .
45004001	Kalu buno doiya , oilamo komo moola kita bantile tentang Abalaham , tumbunggita ? Bulaando kai kona pangalaman ?
45004002	Kalu kolangge-langge nakinubai mangaanikene ko Mian Bisa talimayo yana buno mian mo sanaanggene ko Mian Bisa noano , maka daano koidan kona alasan doi yana sulano nabanggal-banggaal . Bai yana aki namoola banggaal doi Mian Bisa salaano .
45004003	Doi Kitab Moliyous lalomo totulis , " Abalaham mangangga doi Mian Bisa , tukon sabab kona manganggaan nia Mian Bisa talimayo yana buno mian mo sanaanggene ko Mian Bisa noano . "
45004004	Mian mo balimang , mantalima tambo ; tukon dona tambo aki nainaanggon buno meeng kosabeat , sabab doiya daano nahaak .
45004005	Bai daano komian mo aki namoinikene dona usaha susuungo ; yana monggianggakene kobutongo doi Mian Bisa mo okitakene komian baladosa tongosodii doi nakasalaan . Luwedoi namanganggaanoo doiyamo ko Mian Bisa talimayo do mianoo buno mian mo sanaanggene ko Mian Bisa noano .
45004006	Bunomo lakon doiya Daud napalaat koidan ; doiya kosababpo yana mabantil salamat kinatauwan doi mian mo Mian Bisa lapamo talimayo buno mian mo sanaanggene konoano , akimo ko Mian Bisa napalaatikanggene do mianoo nakokubai-kokubai . Daud bantiie buno naiya ,
45004007	" Salamat kinatauwan komian mo inompuni kona kasalaan-kasalaan tukon nalalim-lalim iapamo Mian Bisa kibule !
45004008	Salamat kinatauwan komian nalalim-lalim mo aki Temeneno natuntute ! "
45004009	Oilamo kai nabantilan nia salamat kinatauwan naiya tongo inotuuk doi mian mo loingiyo koatulan basunatanoo ? Kai koidan doi mian moaki naloingiyo kopalatulan basunatan ? Lapamo kami bantile loolukonoo baikon Abalaham Mian Bisa talimayo buno mian mo sanaanggene ko Mian Bisa noano , sabab Abalaham mangangga doi Mian Bisa .
45004010	Nah , oilamo kai kotembono ko Mian Bisa naokitakanano do langgedoo ? Akiyoon kai lapamo Abalaham sinunat ? Takainomo akiyoon yana nasinunat , bolikon nalapaan .
45004011	Yana sinunat doibundu , tukon do nasunatoo tongo buno paloosan baikon ko Mian Bisa lapamo natalimayo buno mian mo sanaanggene ko Mian Bisa noano , sabab mangangga doi Mian Bisa . Yana Mian Bisa talimayo doi tembo yana akiyoon namoloingikon kopalatulan sunat . Tukon Abalaham teali tama seeala lohani doi sasaibino komian mo mangangga doi Mian Bisa , tukon kona sabab Mian Bisa lapamo talimayo buno mian mo sanaanggene konoano , mau kai yanila aki naloingiyo kopalatulan sunat .
45004012	Abalaham koidan tama lohani tuuk mian mo loingiyo kopalatulan sunat . Yana tama lohani yanila bolikon tongo sabab yanila moloingi palatulan sunat , bai koidan sabab yanila tubo tukon mangangga doi Mian Bisa , pokakana Abalaham doi tembo yana akiyoon natulutiyo kopalatulan sunat .
45004013	Mian Bisa paladandi doi Abalaham tukon nakatulunan baikon nadunia nia naikon teali Abalaham nalangge . Mian Bisa paladandi buno doiya bolikon sabab Abalaham nataatiyano koagama Yahudi atulano , bai sabab yana mangangga doi Mian Bisa tobikon yana Mian Bisa talimayo buno mian mo sanaanggene konoano .
45004014	Sabab kalu tongo mian mo taatiyo do atulanoo agama Yahudi tolong naikon komo talimayo oila ko Mian Bisa nadinandikon , maka do manganggaanoo doi Mian Bisa akiyo kona totuuk tuuno , ; ukon ko Mian Bisa najanji akiyo .
45004015	Agama Yahudi atulano lubatene ko Mian Bisa naukuman . Bai kalu aki nadaano koukuman , aki nadaano kopalanggalan .
45004016	Jadi do Mian Bisadoo najanji luwedoi mian namanganggaan doi Mian Bisa . Doiya teali meeng kotambono doi sasaibino Abalaham nakatulunan baikon do janjidoo bineekon doi yanila buno meeng kosabeat doi Mian Bisa ; bolikon tongo doi yanila mo taatiyo koatulan agama Yahudi tolong , bai koidan doi yanila mo mangangga doi Mian Bisa pokakana buno Abalaham mangangga doi yana . Sabab Abalaham daano tamanggita seeala lohani .
45004017	Sabab ko Mian Bisa bantile buno naiya doi Abalaham , " Yaku lapamo tealikene ikoo tama tuuk doi bangsa badaang . " Bunomo lakon doiya ko Mian Bisa nabeekanano do janjidoo doi Ahalaham , tukon Abalaham mangangga doi yana . Yanamo ko Mian Bisa mo otuboiyo koniian momate ; yanamo koidan ko Mian Bisa mo tukon nabanttlan tolong kabai oila komo akiyoon nadaano teali daano .
45004018	Abalaham banggadudul moinikene tukon anggayo mau naakiyono komoinian koidan . Tobikon doiya yana teali tama doi badaang kobangsa . Buno mo totulis doi Kitab Moliyous lalomo , " Komu katulunan naikon teali badaang tuuno . "
45004019	Abalaham doiya kotembono toiyo baikon yana aki namungkin koidan moelaano kona katulunan , sabab kobutongo todudulo motuwa tukon kona umul adukono sakat kotaum ; baino kai koidan Salah , nabolokidoo , komba . Bai Abalaham namanganggaan aki nabolii .
45004020	Yana tataap mangangga tukon aki nabata-bata naikon doi Mian Bisa najanji . Tongo namanganggaan tosuungi oukuan , tobikon yana nggaa-nggaale ko Mian Bisa .
45004021	Yana mangangga tuuno baikon ko Mian Bisa moola lakukanggene oila komo lapamo paladandikene .
45004022	Doiya kosababpo Abalaham Mian Bisa talimayo buno mian mo sanaanggene ko Mian Bisa noano .
45004023	Bantilan , " tinalima buno mian mo sanaanggene ko Mian Bisa noano " totulis bolikon tongo tuuk doi Abalaham susuungo tolong ,
45004024	bai koidan tuuk doi kita . Kita koidan naikon tinalima huno mian mo lapamo sanaanggene ko Mian Bisa noano , sabab kita mangangga doi Mian Bisa mo otuboiyo Yesus , nda Temeneno , doi matean .
45004025	Yesusoo lapamo sinalakanggon sulano nainakate sabab nda lalim-lalim ; maka yana Mian Bisa otuboiyo koidan sulano namoolakene kita pokindokon tukon Mian Bisa .
45005001	Diabudodoo kita lapamo pokindokon koidan tukon Mian Bisa , sabab kita mangangga . Tukon doiyamo kosababpo kita tubo doi podamean lalomo tukon Mian Bisa lolo doi nda Temeneno Yesus Klistus .
45005002	Sabab kita mangangga doi Yesus , maka yana moolakene kita molasaiyo ko Mian Bisa namaasi , tukon do maasidoo doiyamo kita tubo diabudodoo . Tobikon doiya kita laba-laba sabab kita daano konda moinian baikon kita naikon daano motoupi kona monondokan Mian Bisa mo beekene !
45005003	Tukon lobian doiyadoo , kita lakon laba-laba doi sakisaa lalomo , sabab kita toiyo baikon kosakisaa kubaiyo komian teali moonggol ,
45005004	tukon domoonggolanoo naikon kubaiyo komian taane koudian ; naiyamo komo sumbetene komoinian .
45005005	Moinian mo buno naiya aki naikon naokimaayo kita , sabab konoanggita lapamo Mian Bisa totuiyo tukon namaasi . Mian Bisa lakukanggene doiya tukon lolo doi na Loh , mo lapamo beekene doi kita .
45005006	Salataa kita daano doi ndondoong akiyono kodaya , Klistus mate tuuk doi kita doi tembo mo tapaat Mian Bisa mo tantukanggene ; banggokai kita mian mo dodoon doi Mian Bisa .
45005007	Mau kai doi meeng-meeng komian mo adil bai maaling komian moyase mate . Ugaatene tuuk doi meeng komian monondok , daano koidan komian mo balani mate .
45005008	Bai ko Mian Bisa okitakene kona maasi doi kita salataa Klistus mate tuuk kita doi tembodoo kita daano mian mobaladosa .
45005009	Diabudodoo kita lapamo pokindok koidan tukon Mian Bisa mololoi Klistus namatean ; tobikon doiya pasti kita naikon sinalamaton koidan luwedoi Mian Bisa nanggimalan doi Klistus .
45005010	Kalu doi lounu kita pomusu tukon Mian Bisa , kita pinoodamekon tukon yana lolo doi na Pau namatean , baino kai koidan diabudodoo molapamo konda potaamian tukon Mian Bisa mondoko koidan , tantu kita naikon sinalamaton mololoi Klistus natuboan .
45005011	Tukon lobian doiyadoo , kita laba-laba koidan luwe Mian Bisa namonondokan mololoi nda Temeneno Yesus Klistus . Sabab mololoi Klistus , kita diabudodoo Iasaiyo konda potaamian mo monondokoo tukon Mian Bisa .
45005012	Lalim usok doi dunia lalomo luwedoi meeng komian , tukon luwedoi lalimoo sumbot komatean . Kona akibat , komatean landa doi sasaibino kobanggapi , sabab sasaibino kobanggapi baladosamo .
45005013	Akiyoon koatulan agama Yahudi nabineekon , lalim daanomo doi dunia nia lalomo . Bai kolalim aki natinuntut sabab akiyo koatulan mo moola linumpai .
45005014	Mau , doi Adam nalounu polong doi Musa nalounu , komatean kuasaiyo sasaibino kobanggapi . Bai komian mo aki namokubai palanggalan tukon eala mo pokakana buno Adam nakinuhai , do mianoo tulut koidan matean nakuasaiyo . Adam daano timbalan doi yana naikoa mo lubat doibundu .
45005015	Bai domo luailadoo aki napokakana ; sabab ko Mian Bisa nabineekon lobian mododoon kona babasalan kalu pinosasalakon tukon Adam napalanggilan kinubai . Meeng komian napalanggalan mangaanikene badaang komian momate . Bulaando koidan lobian babasal kona akibat doi Mian Bisa namaasi tukon natambo kasalamatan bineekon doi madaangan komian , luwe namonondokan konoano doi meeng komian , doiyamo Yesus Klistus .
45005016	Mian Bisa natambo koidan lobian odoon kona babasalan doi meeng komian nalalimoo . Sabab sambuno lapa meeng komian lakukanggene do palanggalanoo , tobuat kokaputusan , " salamo " . Bai salataa badaango komian mokubaiyo kolalim lubato ko Mian Bisa natambo mo okitakene , " Aki nasala " .
45005017	Tobikon meeng komian napalanggalan , komatean landa doi yayaa lolo doi mianoo momeeng . Bulaando lobian babasal koidan kona akibat oila doi meeng komian bailong nakinubai , doiyamo Yesus Klistus . Luwedoi yana , ko Mian Bisa beekene kona maasi doi badaang komian , tukon euma-euma mominoolakon yanila pokinelok koidan tukon Mian Bisa ; yanila naikon balakuasa doi dunia luwe Klistus .
45005018	Jadi , bunomo doiya meeng komian napalanggalan mangaanikene sasaibino kobanggapi inukum , bunomo lakon koidan meeng komian nakokubai mo loingiyo ko Mian Bisa namongiasan , mangaanikene sasaibino komian sinodii doi nakasalaan tukon binee tuboan .
45005019	Tukon bunomo lakon badaang komian moteali mian mobaladosa sabab meeng komian moaki nataat , bunomo lakon koidan badaang komian mominoolakon pokindokon koidan tukon Mian Bisa sabab meeng komian motaat doi Mian Bisa .
45005020	Komo beekene koagama Yahudi atulano doiyamo Mian Bisa susuungo . Bai pololokon kobanggapi kakaate motaatiyo do atulanoo , pololokon yanila lupaiyo tukon baladosa doi Mian Bisa . Mau napololokon kobanggapi kubaiyo kolalim , ko Mian Bisa pololokon seseange yanila .
45005021	Nah , kita sio nda mate sabab kita kubaiyo kolalim . Bai ko Mian Bisa seseange kita tukon beena loloon doi kita sulano pokindokon koidan tukon yana . Tukon sabab nda potaamian tukon Mian Bisa lapamo monondok koidan , yana mebeekon tuboan mobisa tukon posidutukon doi kita luwedoi nda Temeneno , Yesus Klistus .
45006001	Kalu buno doiya , oilakai komo moola kita bantile ? Siokai kita momeenggon kubaiyo kolalim sulano napololokon Mian Bisa seseange kita ?
45006002	Tantu aki ! Lalim akimo nabalakuasa doi kita , jadi , bulaando namoola kita tubo banggadudul momeenggon kubaiyo kolalim ?
45006003	Utus-utus kai toiyo baikon doi tembo nda sinauwan , kita pomeenggon tukon Klistus Yesus ? Naiya koalatino kita pinomeenggon tukon namatean .
45006004	Tukon do sinauwanoo , kita kinibul tukon Klistus tukon malaing mate posinggat yana , sulano buno Klistus nai notuboiyan doi matean luwe Tama nakuasa mo moliyous , bunomo lakon kita moola ompokoniiyo kotuboan mo boolu .
45006005	Kalu kita lapamo teali pomeenggon tukon Klistus sabab kita malaing mate posinggat yana , kita naikon teali meeng tukon yana koidan sabab kita polaing inotuboi koidan buno yana .
45006006	Kita toiyo baikon konda sipat loolukon buno banggapi molapamo inakate posinggat-singgat Klistus doi kayung sempang sulano kokuasa nda sipat mo baladosadoo naminanas ; tukon buno doiya kita akimo koidan nda teali ata doi lalimoo .
45006007	Sabab kalu memeeng komian momate do mianoo inosodiimo doi lalimoo nakuasa .
45006008	Kalu kita lapamo mate posinggat Klistus , kita anggayo baikon kita koidan naikon tubo posinggat yana .
45006009	Sabab kita toiyo baikon Klistus lapamo inotuboi doi matean tukon yana naikon akimo namate koidan ; komatean akimo nakuasaiyo kobutongo .
45006010	Komatean Klistus mo toupiyo doiyamo do mateanoo doi dosa . Doiya teali idan luunggon tolong tuuk sidutu-posidutukon . Tukon tuboan nalinoloi diabudodoo nia doiyamo tuboan motuuk doi Mian Bisa .
45006011	Komuyu sio koidan poaanggene kobutomuyu matemo doi lalim , bai tubo doi potaamian mo moonggol tukon Mian Bisa lolo doi Klistus Yesus .
45006012	Inaimo mosodiikene kolalim nakuasaiyo komu tuboan sulano Utus inai muloingiyo komu mongiasan mo lokis .
45006013	Inaikai koidan Utus mosalakanggene kobutomu naanggota doi lalim nakuasa sulano napinake doi makisuut-makisuut mo lokis . Bai salakanggene kobutomu doi Mian Bisa buno mian mo lapamo biniyol luwe matean doi tuboan . Salakanggene kobutomu sasaibino doi Mian Bisa sulano napinake tuuk molakukanggene ko Mian Bisa namongiasan .
45006014	Lalim aki namoola kuasaiyo komuyu sabab komuyu akimo potubo koidan doi atulan agama Yahudi bai tongo luwe Mian Bisa namaasi .
45006015	Budodoiya , oila kona kasimpulan ? Moola kai kita baladosa , sabab kita akimo koidan nda kinuasai agama Yahudi naatulan , baikai luwedoi Mian Bisa namaasi kuasano ? Tutuu aki !
45006016	Komuyu kai toiyo baikon kalu komuyu salakanggene kobutomuyu doi memeeng komian sulano nalakukanggene kona mongiasan maka komuyu daano do mianoo naata komuyu mo taatiyodoo - kai lalim naata mo babayo komuyu doi matean , kai ata mo taat doi Mian Bisa , tukon kalu buno doiya pokindokon koidan doi Mian Bisa .
45006017	Bai syukuul doi Mian Bisa ! Sabab looluk komuyu teali lalim naata , bai budodoiya komuyu tukon sasaibino konoamuyu taatiyo kootunggul mobisa mo lapamo bineekon doikoo .
45006018	Komuyu lapamo inosodii doi lalim , tukon budodoiya teali ata motuuk doi Mian Bisa namongiasan .
45006019	Sabab komu pikilan todudul muyuk , yaku mapake sontoh-sontoh baataan sulano namoola komuyu mangalati . Loolukon komuyu salakanggene kobutomuyu sasaibino buno ata doi langge-langge mo manggilit tukon mo lokis motuuk doi makisuut mo lokis . Bunomo koidan diabudodoo , siokai komuyu posalakanggene kobutomuyu buno ata doi Mian Bisa namongiasan motuuk doi Mian Bisa namakisuut-makisuut mo tantu .
45006020	Tembo komuyu kinubai ata doi lalim , komuyu akimo pokinuasai doi Mian Bisa namongiasan .
45006021	Doi tembodoo oila koutungo komuyu mo talimayo doi langge-langge naiya budodoo nia komuyu mamaa molakukanggene ? Kokubai-kokubaidoo tongo babayo komatean !
45006022	Bai diabudodoo komuyu lapamo sinodii doi lalim , tukon teali Mian Bisa naata . Komu untung doiyamo baikon Utus tubo tongo tuuk Mian Bisa tukon do langgedoo lubatene kotuboan mobisa tukon posidutukon .
45006023	Sabab komatean doiyamo patambo lalim ; bai tuboan mobisa tukon posidutukon polaing Klistus Yesus nda Temeneno doiya sabeat Mian Bisa mo beekene tukon euma-euma .
45007001	Utus-utusonggu ! Utus sasaibino lapamo tingoniiyo koatulan . Jadi , komuyu toiyo baikon atulan nakuasa doi memeeng komian balalaku doi mianoo kalu daano motubo .
45007002	Meeng koboine mo daanomo kona langkai , andeno tokooton luwe do andeanoo doi nalangkai tongo kalu kona langkai daano motubo . Kalu kona langkai mate , do bolokidoo tosodiimo doi atulanoo mo tokooton doi nalangkai .
45007003	Kalu do boinedoo tubo tukon mala-malane bailong doi tembo nalangkai modaano tubo , maka do boinedoo binantil balolowa . Bai kalu nalangkai mate , maka seeala atulan , do boinedoo lapamo tosodii . Tukon kalu yana osowaan koidan doi malane bailong , maka yana aki nabololowa .
45007004	Buno koidan kohallo tukon komuyu , Utus-utusonggu . Doi agama Yahudi naatulan komuyu lapamo mate , sabab komuyu lapamo pinomeenggon tukon Klistus butongo tukon tealimo yana nalangge mo lapamo inotuboi koidan doi matean . Yana inotuboi doi matean sulano kita teali daano kogunano doi Mian Bisa doi nda tuboan lalomo .
45007005	Sabab , looluk kita tubo loloiyo kobanggapi nasipat-sipat . Doi tembodoo komongiasan mo baladosa , mo sumbot sabab nadaanoan koatulan agama , taaniyo tuuno doi butonggita lalomo . Doiyamo kosababpo kita molakukanggene kolangge-langge mo lubatene komatean .
45007006	Bai diabudodoo kita akimo nda tokooton doi atulan agama Yahudi . Kita lapamo mate doi atulan loolukonoo mo kuasaiyo kita . Kita akimo koidan tubo tukon eala mo malumbito , loingiyo koatulan mo totulis . Diabudodoo kita tubo manulut eala moboolu Mian Bisa Na Loh mo tudoikene doi kita .
45007007	Kalu buno doiya , oilamo komo moola kita bantile ? Baikon koatulan agama Yahudi kulokis ? Tantu aki ! Bai do atulanoo komo otunggule yaku tentang lalim . Yaku aki naikon kutoiyo do modokodoo oila , kalu koatulan agama aki nabanti-le , " Inaikai momodoko . "
45007008	Luwe agama naatulan , kolalim malaat todanan sulano naosumbete sasaibino kolobo mo minomooton mokinodokoi doi noanggu lalomo ; sabab kalu koatulan agama akiyo , maka dolalimoo mate .
45007009	Yaku looluk daku tuboan akiyoon nadaano koatulan agama . Bai salataa koatulan agama sumbut , kolalim tambuuno tubo tukon yaku mate .
45007010	Maka do atulan aga-madoo , kotumbeno minakisuuti sulano namebee tuboan , tongo olubatene komatean doi yaku .
45007011	Tobikon luwe do atulan agama-doo , lalim mangala todanan motipuwo tukon akateyo yaku .
45007012	Atulan agama moluwedoi Mian Bisa , tukon sasamba kopalenta doi atulanoo lalomo kona lubatan luwedoi Mian Bisa , jadi adil tukon monondok .
45007013	Nah , oilakai naiya koalatino baikon domo monondokoo olubatene komatean doi yaku ? Tantu aki ! Do lalimoo komo lubatene komatean . Tukon mapake monondok , kolalim olubatene komatean doi yaku , sulano kosipat-sipat lalim tokita tukon tontong . Luwe Mian Bisa napalenta-palenta , kona tmkutii bulaando kona lokisan kolalim .
45007014	Kita toiyo baikon koatulan agama Yahudi luwedoi Mian Bisa Na Loh ; bai yaku nia banggapi molemah . Yaku lapamo binalukon sulano teali lalim naata .
45007015	Sabab yaku susuunggu aki kumangalatikene daku palabuatan . Langge-langge yaku mo yase kubaiyo , doiya yaku aki kulakukanggene ; bai kolangge yaku mo misikitene , doiya komo yaku lakukanggene .
45007016	Nah , kalu yaku lakukanggene kolangge-langge mo posasala tukon daku iniyas , doiya koaiatino yaku akuiyo baikon do atulan agama Yahudidoo monondok .
45007017	Jadi , bolikono koidan yaku kona tutuuwan komo lakukanggene doiya , bai lalim komo kuasaiyo kobutonggu .
45007018	Yaku toiyo baikon akiyo komeeng kolangge komo monondok doi butonggu ; doiyamo doi kusipat lalomo buno banggapi . Sabab daano daku mongiasan sulano kukubaiyo komo monondok , bai yaku aki kumoola moampakonggene .
45007019	Yaku aki kukubaiyo komonondok komo yaku yase kubaiyo ; baimo kai yaku kubaiyo kolangge-langge mo kulokis , yaku mo aki kuyase kubaiyo .
45007020	Kalu yaku kubaiyo kolangge-langge yaku mo aki kuyase kubaiyo , doiya koalatino bolikon kai yaku komo kubaiyo do langge-langgedoo , bai lalim mo kuasaiyomo kobutonggu .
45007021	Jadi , yaku mangala kaputusan baikon naiyamo atulan nia komo taaniyo kokakuasaan ; doiyamo baikon kalu yaku yase kubaiyo komo monondok , maka tongo mo kulokis tolong komo sumbut doi yaku .
45007022	Konoanggu yase naikon ko Mian Bisa naatulan ,
45007023	bai yaku toiyo baikon doi butonggu lalomo daano koidan koatulan bailong mo taaniyo kokakuasaan - doiyamo atulan mo aki napokokonoi tukon atulan kupikilan monondok mo moola akuiyo . Doiyamo kosababpo yaku tokooton doi atulan lalim mo balakuasa doi butonggu lalomo .
45007024	Nah , buno naiya daku ndondoong ; yaku taatiyo ko Mian Bisa naatulan tukon daku pikilan , bai tukon daku sipat banggapian , lalim kuasaiyo yaku . Bukan maen kona silakaan yaku nia ! Indee kai komo yase salamatene yaku doi butonggu nia mo babayo yaku doi matean ? Syukuul doi Mian Bisa ! Yana yase salamatene yaku luwedoi Yesus Klistus .
45007025	
45008001	Budodoiya akiyono koidan koukuman doi yanila mo tubo pomeenggon tukon Klistus Yesus .
45008002	Sabab ko Mian Bisa Na Loh naatulan mo kubaiyo kita tubo pomeenggon tukon Klistus Yesus lapamo sodiiyo yaku doi atulan mo mangaanikene kolalim tukon matean .
45008003	Oila komo aki namoola atulan agama lakukanggene , sabab kita banggapi molemah , doiya lapamo Mian Bisa lakukanggene . Mian Bisa kalayomo kolalim nakuasa doi banggapi natabiat lalomo tukon kapatuwe kona Pau susuungo , mo lubat pokakana tukon banggapi mo baladosa , sulano naapusanggene kolalim .
45008004	Mian Bisa kubaiyo doiya sulano kona mongiasan inokitakon doi agama Yahudi naatulanoo moola inampakonggon doi butonggita lalomo mo tubo tulutiyo ko Mian Bisa Na Loh tukon Solikon tulutiyo kobanggapi natabiat .
45008005	Mian mo tubo motulutiyo kobanggapi natabiat , banggadudul pikikene oila komo iniyas doi banggapi natabiat . Bai komian mo tubo tulutiyo ko Mian Bisa Na Loh , banggadudul pikikene oila ko Mian Bisa Na Loh nainiyas .
45008006	Kalu komu pikilan banggapi natabiat kuasaiyo , maka kona akibat matean . Bai kalu komu pikilan Mian Bisa Na Loh kuasaiyo , maka kona akibat doiyamo tuboan maka sanaangan tukon Mian Bisa .
45008007	Mianno napikilan mokinuasai tukon banggapi nasipat , do mianoo pomusu tukon Mian Bisa ; sabab do mianoo aki naloingiyo ko Mian Bisa naatulan ; tukon takainomo yana aki naloingiyo ko Mian Bisa naatulan .
45008008	Komian mo tubo moloingiyo kobanggapi nasipat , aki namoola sanaanggene ko Mian Bisa .
45008009	Bai komuyu aki potubo moloingi kobanggapi nasipat . Komuyu tubo tulutio Mian Bisa Na Loh - kalu , kona tutuuan , Mian Bisa Na Loh tutuu balakuasa doi butomuyu lalomo . Mian mo akiyo ko Loh Klistus , do mianoo bolikon Klistus namian .
45008010	Bai kalu Klistus tubo doi butomu lalomo , maka mau kai kobutomu naikon namate sabab lalim , bai ko Mian Bisa Na Loh beena tuboan doikoo , sabab komu potaamian tukon Mian Bisa lapamo monondok .
45008011	Kalu ko Mian Bisa Na Loh , mo otuboiyo Klistus doi matean , tubo doi butomu lalomo , maka yana mo otuboiyo Klistus doi mateanoo , naikon otuboiyo kobutomu koidan domo moola matedoo . Yana lakukanggene doiya tukon na Loh mo tubo doikoo .
45008012	Doiyamo kosababpo , Utus-utus , kita daano konda tanggung jawab ; bai bolikon tanggung jawab doi banggapi nasipat ; kita aki napalaluu tubo loingiyo kona mongiasan .
45008013	Sabab kalu komuyu tubo mololoi banggapi nasipat , maka komuyu naikon mate ; bai kalu tukon kuasa Mian Bisa Na Loh , komuyu banggadudul moakateyo komu kokubai-kokubai mo baladosa , maka komuyu naikon tubo .
45008014	Ko mian-mian mo Mian Bisa Na Loh motuntune , daanon Mian Bisa napau-pau .
45008015	Sabab ko Mian Bisa Na Loh , mo beekene doi komuyu , aki kai nakubaiyo komuyu teali ata tobikon komuyu tubo doi matakutan lalomo . Kobalino do Mian Bisadoo Na Loh tealikene komuyu Mian Bisa napau-pau . Tukon do kuasadoo Mian Bisa Na Loh kita uange do Mian Bisadoo " Tama , oh Tamanggu ! "
45008016	Mian Bisa Na Loh polaing-laing tukon kita naloh okitakene baikon kita daano Mian Bisa napau-pau .
45008017	Nah , kalu kitadoo daano napau-pau , maka mau nai kita nia daano napangalus naikon mo mantalima balakaat-balakaat Mian Bisa mo sadiakene tuuk doi napau-pau . Kita naikon mantalima polaing-laing tukon Klistus oila komo lapamo Mian Bisa sadiayo doi yana ; sabab kalu kita sakisaa polaing Klistus , kita naikon kinabasal koidan polaing yana .
45008018	Sasaibino kosakisaawan kita mo toupiyo budodoiya , manulut daku palaat , aki namoola pinosasalakon tukon namonondokan naikon mo inokitakon doi kita .
45008019	Sasaibino kodunia montotiili tukon poloon tuuno naikon kotembono ko Mian Bisa naokitakanana kona pau-pau .
45008020	Sabab kodunia sinodiikono sulano nateali manas , bolikon sabab namongiasan susuungo , bai sabab ko Mian Bisa sodiikenemo buno doiya . Mau kai nabuno doiya daano koidan komoinian nia :
45008021	lbaikon daano kotembono meeng kodunia naikon inosodii doi kuasa mo manase tukon naikon tulut minaladekakon inakabasal polaing tukon Mian Bisa napau-pau .
45008022	Kita toiyo baikon polong doi tembo naposaapon kodunia bebe sabab sakisaa buno meeng koboloki mosakisaa doi temoo namosuungan pau .
45008023	Tukon bolikono tongo posaapon kodunia komo bebe ; kita susuunggita bebe doi noanggita . Kita lapamo mantalima Mian Bisa Na Loh buno Mian Bisa nasabeat tumbeno , maka kita daano koidan montotiili Mian Bisa nasodiiyano kobutonggita sasaibino tukon tealikene kita napau-pau .
45008024	Sabab tukon moinian , maka kita sinalamaton . Bai kalu oila doi kitadoo momoinikene kita lapamo kitayo , maka doiya bolikono koidan moinian . Sabab indee kai komo daano momoinikene komeeng kolangge mo lapamo kitayo ?
45008025	Bai kalu kita moinikene komeeng kolangge mo akiyoon nda kitayo , maka kita montotiili tukon sabal .
45008026	Bunomo koidan ko Mian Bisa Na Loh lubat tulunge kita kalu kita lemah . Sabab kita aki nda toiyo bulaando kona tutuuwan konda sambeangan ; do Lohdoo susuungo mangadap doi Mian Bisa tuuk mokabiyo doi kita tukon poloonan tuuno tobikon aki namoola nabantile .
45008027	Maka ko Mian Bisa mo toiyo kobanggapi noano lalomo , mangalatikene do Lohdoo namongiasan ; sabab do Lohdoo kabiyo doi Mian Bisa tuuk doi Mian Bisa namian , tukon pokokonoi ko Mian Bisa namongiasan .
45008028	Kita toiyo baikon ko Mian Bisa atule sasaibino kolangge , tobikon olubatene komo monondok doi mian mo seseange yana tukon mo inuang pokokonoi tukon kona tetel .
45008029	Yanila mo lapamo Mian Bisa piliyo , lapamo koidan tinantukon doi tembono sulano nateali pokakana tukon na Pau , doiyamo Yesus Klistus . Tukon nabuno doiya do Paudoo teali kotumbeno doi antala badaang koutus-utus .
45008030	Bunomo doiya ko Mian Bisa nauangano yanila mo lapamo yana tantukene loolukon ; tukon doi yaniladoo mo inuang , minoolakon pokindokon koidan tukon yana . Tukon yanila mo minoolakon pokindokon koidan tukon Mian Bisa , mangala obos tuboan doi Mian Bisa lalomo susuungo .
45008031	Oila komo moola binantil budodoiya tentang sasaibino doiya ? Kalu Mian Bisa ala doi kita , indee komo moola lawane kita ?
45008032	Na Pau susuungo aki naseseange , bai yana salakanggene tuuk kita sasaibino nakopontingan ; bulaa kai yana aki naikon naheekene doi kita sasaitnno kolangge hailong ?
45008033	Indee kai komo moola gugate kita Mian Bisa namian lilik , kalu ko Mian Bisa susuungo okitakene haikon kita aki nda sala ?
45008034	Oilakai daano komian mo yase salakene kita ? Yesus Klistus naikon komo belayo kita ! Yanamo komo lapamo mate , kai inotuhoi koidan doi matean tukon daano doi Mian Bisa doi tampat mo halakuasa .
45008035	Oilakai daano komo moola alangiyo Klistus naseangano kita ? Moola kai kokasusaan naalangiyo , kai kasukalan , kai poloilokisan , kai malaalan , kai talalaisan , kai silakaan , kai matean ?
45008036	Doi Kitab Moliyous lalomo totulis buno naiya , " Sasaibino kooloyo kami tubo doi silaka matean lalomo sabab ikoo . Kami kinubai buno domba naikon mo tinembel . "
45008037	Aki ! Tongo doi lalomodoo sasaibino kita malaat kamanangan mo bisa doi yana mo seseange kita !
45008038	Sabab yaku anggayo tuuno baikon doi posaapon kodunia , mau matean mau tuboan , mau malaekat mau ponguasa , mau polobosian-polobosian naiya budodoo , mau polobosian-polobosian doi lounu naikon mo lubat kai bukuanan-bukuanan bailong ;
45008039	mau langge-langge doi timbu , mau langge-langge doi dunia lalomo kai oilamo kobailong , sasaibino aki namoola alangiyo ko Mian Bisa moseange kita , buno komo lapamo tudoikene luwe Klistus Yesus , nda Temeneno .
45009001	ila komo naikon yaku mobantile nia doiya bisa sabab yaku Klistus koona . Yaku aki kubakala-kala . Noanggu lalomo Mian Bisa Na Loh komo lolainge , ekeenggele yaku koidan baikon daku bantilan nia bisa .
45009002	Yaku susa tuuno tukon konoanggu susa ,
45009003	sabab utus-utusonggu momeeng bangsa tukon yaku . Sabab tuuk yanila , yaku susuunggu yase ko Mian Bisa nakutuke tukon napinooalaason tukon Klistus .
45009004	Yanila daano mian mo ililik tukon Mian Bisa tealikene yanila napau-pau susuungo , tukon okitakene kona kuasa doi yanila . Yana kubaiyo kona paladandian tukon yanila tukon beena doi yanila agama atulano . Mian Bisa popitoikene doi yanila bulaando yanila sio nabakaleda tukon yanila lapamo koidan mantalima kona paladandian .
45009005	Yanila daano tumhunggita nakatulunan . Klistus seeala hanggapian kona luwean doi yanila nabangsa . Yana lobian tatandak doi sasaibino kobanggapi . Ngginaal ko Mian Bisa sidutu-posidutukon ! Aniin .
45009006	Yaku aki kumakisuutiyo mobantile baikon ko Mian Bisa napaladandian akimo nateali koidan ; bai bolikon sasaibino ko Islael miano doiya mian Mian Bisa mo lilike .
45009007	Aki nasasaibino Abalaham nakatulunan Mian Bisa napau-pau . Sabab ko Mian Bisa bantile doi Abalaham , " Tongo Ishak nakatulunan komo binantil mukatulunan . "
45009008	Doiya koalatino baikon Abalaham nakatulunan komo teali Mian Bisa napau-pau ; doiya tongo nakatulunan mo sinuung sabab Mian Bisa napaladandian ; tukon bolikon sasaibino kona katulunan .
45009009	Sabab ko Mian Bisa napaladandian daano buno naiya , " Doi tembo mo tinantukon , yaku naikon abali , tukon Salah naikon malaat meeng kopau mamalane . "
45009010	Tukon naiya koidan : Libka mosuung lua kona pau mala-malane doi meeng kotama , doiyamo Ishak tumbunggita .
45009011	Akiyoon do paueloo molua nasinuung , Mian Bisa lapamo tantukanggene kona lilikan tuuk doi nabanggadudulan . Mian Bisa napilianoo aki natokooton doi oila komo moola mian lakukanggene , bai tokooton doi Mian Bisa naponguang susuungo . Sabab salataa doi Libka napau mamalane moluadoo akiyoon namoola kubaiyo kolobo monondok kai mo kulokis ,
45009012	Mian Bisa lapamo bontiikene doi Libka , " Kolanggongo leleaniyo kopiyoto . "
45009013	Doi Kitab Moliyous lalomo totulis baikon ko Mian Bisa bantile buno naiya , " Yakub yaku seseange , bai Esau yaku misikitene . "
45009014	Oila konda kasimpulan budodoiya ? Baikon do Mian Bisadoo aki kai naadil ? Takainomo tantumo ko Mian Bisa adil !
45009015	Sabab ko Mian Bisa bantile doi Musa , " Yaku naikon otudoikene komaasi doi mian mo yaku yase tudoikene komaasi , tukon yaku naikon otudoikene koposeangan doi mian yaku mo yase otudoikene koposeangan . "
45009016	Jadi , ko Mian Bisa nakaputusanoo aki nabaino tokooton doi banggapi namoloyosan kai doi banggapi nakakaatean , bai doi Mian Bisa namonondokan konoano doi namian lilikoo .
45009017	Sabab doi Kitab Moliyous lalomo totulis , " Mian Bisa bantile doi Tomundo Mesil , ' Yaku tealikene ikoo tomundo tuuk doi meeng komakisuut nia , doiyamo sulano tukon ikoo , yaku okitakene daku kakuasaan tukon kubaiyo kosambumu tololongol doi posaapon kodunia . ' "
45009018	Jadi , ko Mian Bisa mamaasikene memeeng komian , kalu ko Mian Bisa yase buno doiya koidan . Tukon ko Mian Bisa mangaanikene memeeng komian teali matikas konoano , kalu ko Mian Bisa pakituuwo bunodoiya koidan .
45009019	Nah , Utus naikon bantile doi yaku , " Kalu buno doiya bulaando ko Mian Bisa modaano yase asalakene kobanggapi ? Bolikon kai akiyo komeeng komian momoola halangiyo ko Mian Bisa namongiasan ? "
45009020	Bai Utus ! Utus tongo banggapi biasa . Tukon Utus aki namoola balani motimbili doi Mian Bisa ! Moola kai kopoot bunga mansadai doi mian mo kubaiyo , " Bulaando ikoo mokubaiyo yaku buno naiya ? "
45009021	Bolikon kai komian mo kubaiyo kopoot bungadoo daano konahaak kubaiyo kobuta tobunanoo manulut noano namongiasan ? Luwedoi kokopolo kobuta tobunan , do mianoo daano konahaak mokubai lua kokaliangano kopoot bunga : meeng komonondok , tukon kobailong kinduung namonondok .
45009022	Bunomo koidan lakon tukon oilamo ko Mian Bisa nakinubai . Yana batetel sulano natipase kona nggimalan tukon okitakene kona kakuasaan . Bai yana sabal doi yanila mo sio nainukum sabab kubaiyo yana nggimal .
45009023	Mian Bisa koidan batetel sulano naotudoikene doi kita komonondokan molobi-lobian mo kundongiikene doi kita mo sineang-seang . Kita lapamo sinadiakon sulano nda mantalima do monondokanoo .
45009024	Kitamo kai komo lapamo inuang , bolikon tongo doi bangsa Yahudi , bai koidan doi bangsa bailong .
45009025	Sabab doi buku Nabi Hosea lalomo , Mian Bisa bantile , " Mian-mian mo bolikon kumian , naikon kubantile ' Kumian ' . Bangsa mo aki kusea-seange , naikon kubantile ' Kukokasi ' .
45009026	Tukon doiyaa kotampato kona binantilan doi mian , ' Komuyu bolikon kumian , ' idoo do mianoo naikon sinomhuikon Mian Bisa napau-pau mo tubo . "
45009027	Nabi Yesaya bantiie tukon tegas manganai bangsa Islael , " Bisa kai koaito kobangsa Islael pokakana kobone doi tobun , tongo soisik tolong komo naikon salamat .
45009028	Sabab ko Mian Bisa naikon mosobito otuwenge koukuman doi dunia nia antoko . "
45009029	Yesaya bantiie buno naiya koidan , " Koandeino ko Mian Bisa Babasal kona kuasa aki naotinggale doi kita kokatulunan , pasti kita sasaibino lapamo teali buno Sodom tukon Gomola . "
45009030	Jadi , kokasimpulano doiyamo nia : Bangsa-bangsa bailong mo bolikon Yahudi aki nakakaate sulano yanila napotaamian tukon Mian Bisa teali monondok koidan . Bai sabab yanila anggayo , maka ko Mian Bisa kubaiyo kopotaamian yanila tukon yana teali monondok koidan .
45009031	Kobalino , ko Yahudi miano sidutu kakaate motaatiyo koatulan sulano kona potaamian yanila tukon Mian Bisa teali monondok koidan . Bai yanila aki nabalahasil .
45009032	Bulaando yanila moaki nabalahasil ? Sabab yanila lakukanggene doiya aki naluwe manganggaan doi Mian Bisa , baimo luwe yanila nakakaatean susuungo . Maka yanila otuwong tasambekon doi " Batu Sambekonan " .
45009033	Manganai do batudoo doi Kitab Moliyous lalomo totulis buno naiya , Popalatikanggene naiya : Doi Sion lapamo kubinggakene komeeng kobatu naikon mo tealikene komian tasambekon ; doiyamo meeng kobatu babasal naikon mo tealikene komian otuwong . Bai mian mo anggayo doi yana aki naikon napau-pauno konoano . "
45010001	Utus-utus ! Yaku poloon tuuno sulano daku bangsa nasinalamaton . Tukon yaku tutuu sambeang doi Mian Bisa tuuk doi yanila .
45010002	Yaku balani bantile baikon yanila samangat tuuno mangangga doi Mian Bisa . Bai yaniladoo nasamangat aki nadasalkanggene motoiyan mo luwedoi Mian Bisa .
45010003	Yanila aki natoiyo ko Mian Bisa naeala mokubaiyo kobanggapi napotaamian tukon yana moteali monondok koidan . Tukon sabab yanila yase loingiyo yanila naeala susuungo , maka yanila aki namololoi koeala ko Mian Bisa natinudoikon .
45010004	Atulan agama lapamo Klistus daanokene . Jadi memeeng komian mo mangangga doi Klistus , kona potaamian tukon Mian Bisa tealimo monondok koidan .
45010005	Musa tulise baikon komian mo pomonondokon tukon Mian Bisa luwedoi agama atulano , do mianoo naikon tubo sabab loingiyo do atulan agamadoo .
45010006	Bai manganai eala mian pomondokon tukon Mian Bisa luwe manganggaan doi Mian Bisa , Kitab Moliyous bantile buno naiya , " Mau kai naaki ikoo mubantile doi noamu lalomo , Tndeemo kai naikon komo liba doi sulugaa ? ' ( alatino babayo Klistus obulus ) ,
45010007	kai indeemo naikon komo loboson doi dunia mian mate ? ' ( koalatino bingkate Klistus liba doi matean ) . "
45010008	Kona makisuut buno naiya , " Bilita doi Mian Bisadoo loolani tuuno doikoo ; doi babamu tukon noamu lalomo . " Doiyamo kobilita kami mo babilitakene ; bilita baikon komian sio namangangga .
45010009	Sabab kalu Utus mangaku tukon suumu baikon " Yesus doiyamo Temeneno " , tukon Utus mangangga doi noamu lalomo baikon ko Mian Bisa lapamo otuboiyo Yesus doi matean , maka Utus naikon salamat .
45010010	Sabab tukon mian noano mo mangangga , tobikon ko Mian Bisa talimayo yana buno mian mo pomondokon tukon Mian Bisa . Tukon mian babano momangaku , tobikon yana sinalamaton .
45010011	Doi Kitab Moliyous totulis , " Mian mo mangangga aki naikon nainokimaa . "
45010012	Doiya tealimo doi sasaibino komian , sabab akiyo kona posasalaan antala Yahudi miano tukon mian bangsa bailong . Mian Bisa mo meengoo daano Temeneno motuuk sasaibino komian . Yana mebee balakaat mo lobi-lobian doi sasaibino komian mo mangkabi tulung doi yana .
45010013	Doi Kitab Moliyous lalomo totulis , " Sasaibino komian mo nggeleamon doi Temeneno , naikon salamat . "
45010014	Bai bulaando kai komian momoola nggeleamon doi Temeneno kalu yanila akiyoon namangangga ? Tukon bulaando kai yanila momoola mangangga doi Temeneno kalu yanila akiyoon namolongol tentang yana ? Koidan , bulaando kai yanila momoola molongol tentang Temeneno , kalu akiyo komo babilitakene ?
45010015	Tukon bulaando kai komian momoola babayo do bilitadoo kalu yanila aki nabinintokon ? Doi Kitab Moliyous lalomo totulis buno naiya , " Bukan maen kona monondokan komian molubat mo babayo ko Bilita Monondok moluwedoi Mian Bisa ! "
45010016	Bai aki nasasaibino komian mantalima do Bilita Monondokoo . Sabab Yesaya bantile , " Temeneno , indee kai komo anggayo komai bilita ? "
45010017	Doiya kosababpo komian moteali mangangga sabab yanila molongol bilita , tukon kobilita linongol sabab daano komian mo babotilanggene tentang Klistus .
45010018	Bai yaku mansadai : Oilakai bisa yanila akiyoon namolongol do bilitadoo ? Pasti lapamo ! Sabab doi Kitab Moliyous lalomo totulis buno naiya , " Yanila alalo tololongolo doi posaapon kodunia , yanila nabantil-bantilan lapamo polong doi lipu bunduno . "
45010019	Yaku mansadai koidan : Oilakai bangsa Islael akiyoon namotoi ? Sodiiyomo do pasadaidoo tumbe-tumbeno Musa natimbiliyo . Musa bantile , " Buno naiya ko Mian Bisa nabantilano , ' Yaku naikon kubaiyo komuyu masakit konoamuyu doi bangsa mo bolikon umat tukon yaku naikon kubaiyo komuyu nggimal doi meeng kobangsa mo longas . ' "
45010020	Yesaya pololokon koidan balani . Yana bantile , " Buno naiya ko Mian Bisa nabantilano , ' Komian mo aki naumboliiyo yaku , lapamo pososuunggene yaku ; tukon yaku okitakene kobutonggu doi yanila mo aki namansadaikene tentang yaku . ' "
45010021	Bai manganai bangsa Islael Yesaya bantile , " Buno naiya ko Mian Bisa nabantilan , ' Sasamba kooloyo yaku ulule kolimanggu doi meeng kobangsa mo matikas konoano tukon aki nataat . ' "
45011001	Yaku mansadai : Oilakai ko Mian Bisa lapamo sakukene kona mian susuungo ? Tantu aki ! Yaku susuunggu meeng ko Islael miano katulunan Abalaham , tukon doi suku Benyamin .
45011002	Aki ! Mian Bisa aki nasakukene kona mian mo lapamo lilike salataa doi looluk . Utus-utus toiyo oila komo totulis doi Kitab Moliyous lalomo manganai Elia , salataa yana popitoikene kosoal Islael doi Mian Bisa . Elia bantile ,
45011003	" Temeneno , komian lapamo akateyo komu nabi-nabi tukon momanase kotampat-tampat mososubakonan sosubakon motuuk doikoo . Totinggal yaku susuunggu tukon yanila yase akateyo yaku . "
45011004	Oilakai ko Mian Bisa napotimbili doi Elia ? Mian Bisa timbiliyo , " Yaku lapamo otinggale kopitu kolono komian motuuk doi butonggu susuunggu . Yanila akiyoon nabiasa mososubaiyo ko Dewa Baal . "
45011005	Bunomo koidan budodoiya nia : Daano kosoisik koaito komian mo lapamo Mian Bisa lilike sabab namaasi .
45011006	Yana lilike yanila luwe namaasi tukon bolikon luwe yanila nakokubai . Sabab kalu do Mian Bisadoo namolilikan luwedoi banggapi nakokubai , maka ko Mian Bisa namaasidoo bolikon kai maasi mo bisa .
45011007	Jadi , bulaandomo ? Islael miano aki nalaate oila komo yanila konapo inumbal . Komo malaat tongo meeng kotambuno poipoisik doi mian mo lapamo Mian Bisa lilike . Kobailong sasaibino teali matikas konoano doi Mian Bisa naponguang .
45011008	Sabab doi Kitab Moliyous lalomo totulis buno naiya , " Ko Mian Bisa kubaiyo yanila noano tukon yanila napikilan kalipookan ; tukon polong nai tembo nia anila matano aki namoola mokita tukon yanila tolingaino aki namoola molongol . "
45011009	Daud bantile koidan , " Sodiiyomo yanila nalame-lamean teali palako doi yanila susuungo , tukon teali buang , tampat yanila naotuwongan tukon manas !
45011010	Sodiiyomo yanila napokita teali kalipookan sulano yanila aki namoola mokita ; tukon sodiiyomo yanila teali aki namoloyos posidutukon . "
45011011	Yaku mansadai koidan : Salataa ko Yahudi miano otuwong , oilakai doiya teali sulano yanila namanas ? Aki nabuno doiya ! Bai sabab yanila baladosa , maka kobangsa bailong naikon sinalamaton , tobikon mangaanikene ko Yahudi miano masakit konoano doi bangsa bailong .
45011012	Sabab bangsa Yahudi daano kona sala tukon aki naloloiyo ko Mian Bisa namongiasan , maka bangsa-bangsa bailong Mian Bisa balakaatiyo . Baimo kai kalu kopataamian kohangsa Yahudi tukon Mian Bisa teali monondok koidan ; tantu lobian babasal koidan kobalakaat naikon Mian Bisa nabineekon !
45011013	Bai budodoiya kona monondokan yaku mobasilingan doi Utus-utus mo bolikon Yahudi ! Buuniamo , buno meeng kolasu ! motuuk doi bangsa-bangsa mo bolikon Yahudi , yaku holomatiyo tuuno daku limang nia .
45011014	Yaku moinikene yaku moola osumbutene konoa masakit doi kubangsa susuunggu , sulano tukon doiya loloonoo yaku moola salamatene kosoobos doi yanila .
45011015	Sabab yanila Mian Bisa tolake , maka kona potaamian kodunia tukon Mian Bisa teali monondok koidan ; baimo kai kalu yanila Mian Bisa talimayomo ! Tantu doiya pokakanamo buno komian momate tubo koidan !
45011016	Kalu meeng kopatolo koloti tumbeno lapamo bineekon doi Mian Bisa , doiya koalatino sasaibino kona loti bineekon doi Mian Bisa koidan . Tukon kalu kokayung anggolo daano Mian Bisa koona , doiya koalatino kolanga-langaano daano koona koidan .
45011017	Kosoobos doi kayung zaitun langa-langaano - doiyamo Yahudi miano - molapamo linengei . Tukon doi nalinengeiyanoo inosulikon kokayung zaitun mosolot langaano , doiyamo Utus-utus mo bolikon Yahudi . Utus sinumbokiikon idoo sulano Utus nalasaiyo sasaibino komo monondok luwedoi tuboan lohani Yahudi miano .
45011018	Tobikon doiya inaikai komuyu moambanggene yanila mo lapamo linengei buno do kayungoo langaano . Komuyu sio poneneeke baikon komuyu tongo langaano tolong . Tukon bolikono langaano komo beena kaan doi anggolo , bai anggoio komo beena kaan doi langaano .
45011019	Bai Utus naikon bantile , " Oode , bai do langa-langaanodoo pinatol sulano yaku moola sinumbokiikon doi batango ! "
45011020	Doiya bisa tuuno . Bai yanila sinakukon sabab aki namangangga , bai kai Utus tinalima sabab Utus mangangga . Jadi inaikai Utus teali banggaal doi yana ; kobalino Utus sio mumatakut .
45011021	Sabab kalu ko Mian Bisa aki nalasayo moseange sulano nasakukene ko Yahudi miano mo buno do kayung-kayungoo langa-langaano tuuno , inai moaanggene yana naikon malasa seang mosakukene ko Utus .
45011022	Jadi dimbaa kita kitayo bulaa kona monondokan ko Mian Bisa tukon bulaa kona motikasan koidan . Yana tindokiiyo motikas doi yanila mo baladosa , bai yana monondok konoano doi Utusoo - asal Utus tataap tubo doi namonondokan . Kalu aki , maka Utus koidan naikon sinakukon .
45011023	Tukon manganai Yahudi mianodoo , kalu yanila tade doi nasikap moaki namangangga , maka yanila naikon tinalima koidan ; sabab ko Mian Bisa balakuasa sulano natalimayo yanila koidan .
45011024	Utus mo bolikon kona luwean doi Yahudi bangsa modaano buno langaano doi zaitun batango mo solot . Nah , kalu Utus , podangaanikene tukon Utus nasipat , moola nasinumbokiikon doi zaitun batangodoo tuuno , baimo kai koidan ko Yahudi miano mo inandekon tukon zaitun batango tuuno langa-langaano . Tantu lobian kona gampangan koidan doi Mian Bisa sulano naabalinggene yanila doi napo zaitun batango yanila susuungo .
45011025	Utus-utus ! Yaku moinikene komuyu inai molasayo lapamo toiyo sasaibinodoo . Sabab daano komeeng kolangge Mian Bisa mo yase , bai mo akiyoon mian natoiyo . Tukon yaku yase komuyu potoiyo ; doiyamo nia : Kosoobos ko Yahudi miano motikas konoano , bai doi yanila nandondoongoo naikon banggadudul tongo polong koaito mian-mian mobolikon Yahudi komo lubat doi Mian Bisa lapamo tasadia .
45011026	Bunomo lakon sasaibino ko Yahudi miano naikon salamat . Sabab doi Kitab Moliyous lalomo totulis buno naiya , " Tomundo Pasalamat naikon lubat , luwedoi Sion ; yana naikon apuse sasaibino kona kulokisan doi Yakub nakatulunan .
45011027	Yaku naikon boboiyo napaladandian nia tukon yanila doi tembo yaku ompuniyo yanila nalalim-lalim . "
45011028	Sabab ko Yahudi miano aki nayase mantalima Hilita Monondok moluwedoi Mian Bisa , maka yanila teali Mian Bisa namusu ; tukon doiya maka teali kauntungan doi Utus-utus mo bolikon Yahudi . Bai sabab Mian Bisa molilike , maka do Yahudi mianodoo Mian Bisa tataap seseange sabab tumbunoila .
45011029	Sabab kalu Mian Bisa lilike komian tukon balakaatiyo do mianoo , ko Mian Bisa aki nabiasa abali talike oila komo lapamo yana kubaiyo .
45011030	Loolukon komuyu aki potaat doi Mian Bisa . Bai diabudodoo ko Mian Bisa lapamo okitakanggene baikon komuyu tongosodiimo doi kasalaan , sabab ko Yahudi miano aki nataat .
45011031	Bunomo lakon koidan tukon do Yahudi mianodoo . Diabudodoo nia yanila aki nataat doi Mian Bisa , sulano komuyu poinokitakon tongosodiian doi kasalaan .
45011032	Sabab ko Mian Bisa lapamo sodiikene sasaibino kobanggapi doi naakiyan nataat nakuasaiyo , sulano yana namoola tudoikene kona seangano doi yanila sasaibino .
45011033	Bisa tuuno ko Mian Bisa nakaasaan ! Bisa babasal kona pandoiyan tukon namongotoiyan ! Indee kai komo moola selidikiyo kona kaputusan ? Indee kai komo moola mangalatikene yana naeala-eala balimangan ?
45011034	Doi Kitab Moliyous lalomo totulis buno naiya , " Indee kai komo toiyo ko Temeneno napikilan ? Indee kai komo moola mebee otunggul doi yana ?
45011035	Indee kai komo biasa beena lobo meeng doi Temeneno tobikon namoola tuntute koposobolino ? "
45011036	Mian Bisa komo tealikene sasaibino kolangge . Sasaibino kona luwean doi Mian Bisa tukon doiya tuuk doi Mian Bisa . Tanggaal ko Mian Bisa tuuk sidutu-posidutukon ! Amin .
45012001	Utus-utus ! Ko Mian Bisa monondok tuuno doi kita . Doiyamo kosababpo yaku kabiyo tukon tutuu sulano komuyu pososubakene kobutomuyu buno meeng kososubakon motubo mo kusus tuuk doi Mian Bisa tukon mo sanaanggene konoano . Komu manganggaan doi Mian Bisa siokai nabuno doiya .
45012002	Inai mololoiyo nadunia nia namongiasan . Sodiiyomo ko Mian Bisa nakubaiyo kobutomu teali boolu , sulano komuyu tobolii . Tukon kalu buno doiya komuyu moola toiyo ko Mian Bisa namongiasan - doiyamo oila komonondok tukon mo sanaanggene konoano tukon mo talakana .
45012003	Mian Bisa lapamo beena doi yaku kona monondokan . Doiya kosababpo yaku mongotinau Utus-utus sasaibino : Inaikai molasaiyo kobutomu lobian tatandak doi mo tutuu . Tadukai ko-muyu ponilaiyo kobutomuyu nandondoong tukon poekependeyo konoamuyu ; meeng-meeng komian nilaiyo kobutongo manulut nakamampuan Mian Bisa mo beekene doi yana sabab yana mangangga doi Yesus .
45012004	Kobutonggita daano badaang kona anggota . Sasamba koanggota daano kona limang susuungo .
45012005	Bunomo koidan tukon kita . Mau kai kita sasaibino nabadaang , bai kita pokakana meeng kobutonggita sabab kita pomeenggon doi Klistus . Tukon kita meeng-meeng komian potaami meeng tukon baiiong buno anggota-anggota doi meeng kobutonggita .
45012006	Kita meeng-meeng komian daano kona kaiunia baieieanian mo posasaia . Kaiunia-kaluniadoo Mian Bisa beekene doi kita luwe namaasi . Tobikon doiya kita sio nda pakeyo do kalunia-kaluniadoo . Komian mo daano kona kalunia sulano nababilitakene kobilita moluwedoi Mian Bisa sio nababilitakene do bilitadoo moluwedoi Mian Bisa manulut nakamampuan mo daano doi yana .
45012007	Mian mo daano kona kalunia motuuk motulungian mian bailong , sio natutuuno tulungiyo komian bailong . Mian mo daano kona kalunia sulano namongotunggul , sio natu-tuuno mongotunggul .
45012008	Mian mo daano kona kalunia motuuk mobeean samangat doi mian bailong , sio natutuu mobee samangat doi mian bailong . Mian mo daano kona kalunia motuuk mendebean doi mian bailong oila komo daano doi yana , sio nalakukanggene doiya tukon noano nasanaangan seeala natalakanaan . Mian mo daano kona kalunia motuuk katuaiyo sio natutuu katuaiyo . Mian mo daano kalunia motuuk motudoikonan seang doi mian bailong , sio nalakukanggene tukon noa sanaang .
45012009	Seseange tukon sanaang . Misikitene komo lokis , tukon bataa-ni doi oila komo monondok .
45012010	Siokai Utus-utus poposeanggon meeng tukon bailong tukon polasaiyo buno mian mo montolutus doi meeng kobonua lalomo , siokai komuyu po matailukiyo beena adat .
45012011	Pobalimang tukon molole . Inai mobea . Balimango motuuk doi Temeneno tukon samangat moluwedoi Mian Bisa Na Loh .
45012012	Siokai Utus mumoini doi Temeneno tukon laba , sabal doi susaan lalomo , tukon tataap sambeang .
45012013	Tulungiyo muosukupe ko Salani miano bailong nakapalaluuwan tukon talimayo Utus-utus mopomeenggon manganggaan Utus mo aki natingoniiyo , tukon noa sanaang doi mubonua lalomo .
45012014	Kabiyomo doi Mian Bisa sulano yana nabalakaatiyo komian mo lokis doikoo . Oode , kabiyo ko Mian Bisa nabalakaatiyo yanila , inai mokutuke .
45012015	Poloingi molaba tukon komian mo laba-laba , tukon kokiil tukon yanila mo kokiil .
45012016	Potubo pokinelok meeng tukon bailong . Inaikai mobati-batinggai , bai pokonoikene kobutomu tukon mian kona kadudukan mo pepende . Inai moaanggene kobutomu lobian pandoi doi natutuuan .
45012017	Kalu komian kubaiyo lokis doikoo , inaikai mobalase tukon nalokisan . Kubaiyomo oila komo inaanggon monondok doi sasaibino komian .
45012018	Doikoo tambikon , kakaatemo mumoola laate sulano mutubo dame tukon sasaibino komian .
45012019	Utus-utusonggu ! Inai mobalase konggimalan , sodiiyomo Mian Bisa komo ukume . Sabab doi Kitab Moliyous lalomo totulis , " Yakumo komo balase . Yaku naikon komo ukume yana , Temeneno bantile '
45012020	Kobalino , kalu komu musu malaal , beena yana kaan ; tukon kalu yana molou , beena yana monginum . Sabab tukon kubaiyo mobuno doiya , Utus naikon kubaiyo yana teali mammaa .
45012021	Inai mosodiikene kobutomu kolokis nalungguiyo , bai siokai Utus mulungguiyo domo lokisoo tukon namonondokan .
45013001	Meeng-meeng komian siokai nataat doi pamalenta , sabab akiyo kopamalenta mo aki namalaat kakuasaan moluwedoi Mian Bisa . Tukon pamalenta mo daano nia budodoo nia , ampakonggene kona kakuasaan mopinalentakon luwedoi Mian Bisa .
45013002	Doiya kosababpo komian mo lawane kopamalenta pokakana tukon molawane oila komo lapamo Mian Bisa tantukanggene . Tukon komian mo kubaiyo buno doiya naikon mantalima ukuman .
45013003	Sabab komian mo kubaiyo komonondokan aki namatakut doi pamalenta . Tongo mian mo kubaiyo kolokis komo sio namatakut . Kalu Utus yase sulano Utus aki mulasayo matakut doi pamalenta , Utus sio mukubaiyo komo monondok , maka Utus naikon ngginaal .
45013004	Sabab kopamalenta daano Mian Bisa naata mo balimang tuuk mumonondokan . Bai kalu Utus kubaiyo kolokis , takainomo Utus sio mumatakutene doi yana , sabab bolikon akiyo kotakoso yana mobalakuasa sulano naukume komian . Yana daano Mian Bisa naata , mo otuwenge ko Mian Bisa naukuman , doi mian mo kubaiyo komo lokis .
45013005	Doiya kosababpo Utus sio mutaat doi pamalenta - bolikon tongo sabab Utus aki nayase inukum , bai koidan sabab noamu lalom alalo .
45013006	Doiyamo koidan kona alasano bulaando Utus mobabeal lulu , sabab kopamalenta daano Mian Bisa napeleleani mo ampakonggene natugasia mo tongo naiya .
45013007	Jadi bealemo doi pamalenta oilamo komo sio Utus nabeale doi yana . Bealemo kolulu , kalu Utus sio mubabeal lulu ; tukon bealemo kolulu kalu Utus sio mubabeal lulu ; tukon babealo lulu kalu Utus sio nababeal lulu . Odotiyo yanila mo sio nainodoti tukon holomatiyo yanila mo sio nainolomati .
45013008	Inaikai mobasamea mau oioila doi indee komiano koidan , alaasene basameaan maasi doi meeng maka bailong . Sabab komian mo seange kotulano banggapi , lapamo lakukene sasaibino Musa naatulan .
45013009	Sabab koagama Yahudi naatulan , doiyamo : Inai balolowa , inai mangakate , inai pondikuk , inai momemeetene oila komo ano doi mian bailong ; sasaibinodoo polaing-laing tukon koatulan-atulan bailong , lapamo pinutusi teali meeng koatulan motolong , doiyamo , " Seseange kotulamu pokakana ikoo moseseange kobutomu susuumu . "
45013010	Mian mo seseange komian bailong , aki naikon nakubaiyo komo lokis doi mianoo . Jadi komian mo seseange kotulano doiya mian mo lapamo lakukanggene sasaibino kosalat agama naatulan .
45013011	Sangalaasan sasaibinodoo komuyu toiyo baikon nalounu nia daano ikoo mulounu sulano mubangun doi mumooloan . Sabab tembonomo sulano kita nda sinalamaton lapamo loolani nia budodoo nia doi tembo mosodo kita tambuun mangangga .
45013012	Kopopook adukono lapa ; tukon naapa doiya koidan naikon modoamo . Jadi , tadumo kai kita nda tade mokubaiyo kokokubai-kokubai mokalipookan . Kita sio nda kindeke kobutonggita tukon tompide momadialan .
45013013	Kita sio nda kubaiyo kolangge-langge momonondok buno komo biasa mian kubaiyo doi oloyo namadialang ; inai mobalamean babasal lobian kona batas , kai malangu . Inai balolowa , kai mobati-batinggai . Inai poakate , kai masakit konoamu .
45013014	Sodiiyomo ko Temeneno Yesus Klistus komo tantukanggene oilamo komuyu komo sio pokubaiyo . Tukon inai moloingiyo kobanggapi natabiat mo baladosa sulano naambambule kona moot .
45014001	A Mian mo nayakiniyo naikon oila kona inangga sio natinalima tukon monondok doi antala Utus-utus . Inai mopogagai tukon yana manganai napandilian-pandilian .
45014002	Daano komian konapandapat baikon yana moola kaane oila komo daano . Bai daano komian bailong mo lemah kona koyakinan ; yana lasayo baikon yana tongo moola makaan kaulon-kaulon tolong .
45014003	Mian mo kaane oila komo daano inai poanggape hina komian mo kaane tongo kinaan motutuu ; tukon komian mo makaan tongo kinaan motantu , inaikai koidan posalakene komian mo kaane sasaibino , sabab ko Temeneno lapamo talimayo yana .
45014004	Indee kai Utus tobikon Utus sio muadiliyo komian bailong naata ? Kai do atadoo otuwong kai bangun , doiya daano natuan naulusan . Tukon takainomo do atadoo naikon kokondong kokoloyos , sabab ko Temeneno moola nakubaiyo kokondong kokoloyos .
45014005	Daano komian bailong lasayo daano komeeng kooloyo motantu molobian kona pentiingan doi oloyo-oloyo bailong , bai komian bailong koidan aanggene baikon do oloyo-oloyodoo po-kakanamo . Sodiikenemo meeng-meeng komian natantukanggene konapandapat susuungo .
45014006	Mian mo pentikanggene kooloyo-oloyo motantu , do mianoo kubaiyo buno doiya sulano naodotiiyo ko Temeneno . Mian mo kaane sasaibino , kubaiyo buno doiya sulano naodotiiyo ko Temeneno , sabab yana basyukuul doi Mian Bisa luwe do kinaanoo . Bunomo koidan tukon komian mo makaan tongo kinaan motantu ; do mianoo koidan odotiiyo ko Temeneno tukon balasyukuul doi Mian Bisa .
45014007	Akiyo komeeng komian doi kita mo tubo tuuk butongo susuungo ; tukon akiyo komeeng komian doi kita mo mate tuuk butongo susuungo .
45014008	Kalu kita tubo , kita tubo tuuk doi Temeneno . Tukon kalu kita mate , kitadoo mate tuuk doi Temeneno . Jadi tubo kai mate , kita daano Temeneno nalangge .
45014009	Klistus lapamo mate tukon abali tubo . Doiyamo kosababpo yana teali Temeneno doi mian mo tubo tukon koidan tuuk doi mian mo lapamo mate .
45014010	Jadi , Utus-utus ! Tuuk oila mosalakene utusomu mo pomeenggon manganggaan ? Tukon tuuk oila Utus moaanggene yana hina ? Kita sasaibino naikon mangaelap doi Mian Bisa sulano nda inadili .
45014011	Doi Kitab Moliyous lalomo totulis , " Kona tutuuwan , " Temeneno bantile , " meeng-meeng komian naikon sosuba doi salaanggu ; tukon meeng-meeng komian naikon mangaku baikon yakumo ko Mian Bisa . "
45014012	Jadi kita meeng-meeng sio nda mangakukene sasaibino konda kinubai doi Mian Bisa .
45014013	Tobikon doiya inaikai kita meeng tukon meeng poasalakon . Tadukai nda kakaate sulano komuyu aki pokubaiyo komeeng kolobo mo mangaanikene komeeng koutus mopomeenggon manganggaan togoda tukon baladosa .
45014014	Sabab yaku pomeenggon tukon Yesus , maka yaku anggayo tuuno baikon akiyo komeeng kolangge doi luwean lokis ; bai do langgedoo lokis doi meeng-meeng komian , kalu do mianoo aanggenemo lokis .
45014015	Bai kalu tukon oila Utus nakinaan , meeng koutus mopomeenggon mangangga kinosokiti konoano , maka Utus akimo koidan mutindokiiyo luwedoi seang . Kalu Klistus lapamo mate tuuk meeng-meeng komian , inaimo kai mosodiikene do mianoo nalinusak tongo oila Utus nakinaan .
45014016	Doiyamo kosababpo inaimo kai mosodiikene oila komo monondok doi komuyu , nainanggon aki namonondok doi mian bailong .
45014017	Sabab kalu ko Mian Bisa mapalenta meeng-meeng komian natuboan , oila komo moola yana kaane kai inume , aki koidan napenting . Komo penting doiyamo baikon do mianoo naloingiyo ko Mian Bisa namongiasan , toupiyo konoa namolinoan , tukon mantalima laba-labaan Mian Bisa Na Loh mo beekene .
45014018	Mian mo meleleani Klistus seeala buno doiya , do mianoo sanaanggene ko Mian Bisa noano , tukon mian-mian bailong halagaiyo .
45014019	Tobikon doiya konda pinakituu siokai nasidutu tuuk doi-langge-langge mo kubaiyo kopomeenggonan tukon pobangun .
45014020	Inaikai , sabab soal kinaan , Utus lusayo oila komo lapamo Mian Bisa limange . Sasaibino kokinaan takainomo moola kinaan ; bai kalu oila Utus nakinaan mangaanikene komian hailong baladosa , maka Utus salamo .
45014021	Tadukai aki mumakaan sail kai monginum anggul kai lakukanggene kooioila kalu do langgedoo mangaanikene komeeng koutus mopomeenggon mangangga teali baladosa .
45014022	Sodiiyomo kai oilamo Utus nainanggadoo , Utus lakukanggene doi Mian Bisa salaano tuuk doi Utus susuungo . Komian mo akiyo kona alasan sulano nalasayo kona sala doi oila kona inaanggon kana , do mianoo sanaang .
45014023	Bai komian mo lasayo mata-matakut sulano nakaane komeeng kolangge , doibundu kaane do kinaanoo , do mianoo Mian Bisa asalakene ; sabab do mianoo aki nabolotindak manulut namanganggaan tentang oila komo kakana tukon mo sala . Tukon oilamo komo linakukanggon tukon aki nda yakiniyo doiya lalim .
45015001	Kita mo tutuu anggayomo naikon oilamo kita nainangga , siokai nda sabal doi mian mo lemah kona manganggaan nakabalatan-kabalatan . Inaikai kita yase sa-naanggene kobutonggita susuungo .
45015002	Kobalino kita memeeng sio nda sanaanggene koutusondoo noano tuuk doi namonondokan , sulano kona manganggaan tosuungi moonggol .
45015003	Sabab Klistus aki napikikene kobutongo nasanaangan susuungo . Doi Kitab Moliyous lalomo totulis buno naiya , " Sasaibino kososibolii mo kinonoikon doikoo lapamo otuwong doi yaku . "
45015004	Sasaibino komo totulis doi Kitab Moliyous lalomo doiya tuuk otunggul kita . Sabab kootunggul kita mo talimayo doi Kitab Moliyous tealikene kita sabal tukon bukuan tobikon kita moola moini doi Mian Bisa .
45015005	Boliisi ko Mian Bisa , mo beekene kosabalan tukon pongihulan doi banggapi , tulunge komuyu sulano potuho tukon pomeenggon noa , moloingi sontoh Klistus Yesus .
45015006	Tukon pomeenggon noa Utus sasaibino polaing-laing moola nggaale ko Mian Bisa , Tamanggita Yesus Klistus .
45015007	Sabab doiya siokai Utus-utus mantalima meeng tukon bailong tukon noa sanaang , buno pokakana Klistus koidan talimayo komuyu sulano pokabasale ko Mian Bisa .
45015008	Sabab , neneeke , baikon Klistus lapamo leIeaniyo ko Yahudi miano sulano naotueloikene baikon ko Mian Bisa satia doi nadaa-nokanano kona paladandian doi tumbunggita .
45015009	Yesus kubaiyo koidan kobangsa-bangsa bailong mokabasale ko Mian Bisa sabab namonondokan konoano doi yanila . Doi Kitab Moliyous lalomo totulis buno naiya , " Sabab doiya yaku naikon nggaale ikoo doi antala bangsa-bangsa , yaku naikon mananikene nggaalano motuuk doi sambumu . "
45015010	Daano mototulis buno naiya koidan , " Polaba-labamo polaing ko Mian Bisa namian mo tolilik , hai bangsa-bangsa ! "
45015011	Tukon naiya koidan , " Ponggaale ko Mian Bisa , hei sasaibino kobangsa , siokai sasaibino kobanggapi nanggaale yana ! "
45015012	Tukon nia koidan Yesaya nabinantil , " Doi Isai natulunan naikon sumbut komeeng komian naikon mo palentayo kobangsa-bangsa ; doiyanamodoo kobangsa-bangsadoo namoinian . "
45015013	Mian Bisa doiyamo kopo moinian . Boliisi yana naontokiyo konoamu tukon sasaibino kolaba-labaan tukon namonondokan sabab komuyu anggayo doi yana , sulano tukon ko Mian Bisa Na Loh kuasa komuyu pololokon moini doi Mian Bisa .
45015014	Utus-utusonggu ! Yaku anggayomo baikon daano badaang tuuno kolangge mo monondok doikoo . Komuyu toiyo sasaibino tukon moola mongotunggul meeng maka bailong koidan .
45015015	Bai manganai langge-langge motantu , yaku ingotiikene komuyu tukon tegas nai sulatia lalomo , sabab ko Mian Bisa lapamo beekene doi yaku do tugasoo .
45015016	Yana lapamo tealikene yaku peleleani Klistus Yesus sulano nainutus doi bangsa-bangsa mo bolikon Yahudi . Tukon yaku bolotindak buno imam , mo babilitakene ko Bilita Monondok doi Mian Bisa , sulano komian mo bolikon Yahudi teali meeng kososubakon doi Mian Bisa mo moola yana talimayo . Boliisi ko Mian Bisa Na Loh nakubaiyo yanila teali meeng kososubakon mo tongo kusus doi Mian Bisa .
45015017	Jadi , tobikon yaku lapamo pomeenggon tukon Klistus Yesus , maka yaku moola lasayo hanggaal doi kulimang motuuk Mian Bisa .
45015018	Yaku halani hasilingan buno doiya tongo manganai oila komo lapamo Klistus lakukanggene luwedoi yaku motuuk tealikene komian mo bolikon Yahudi taat doi Mian Bisa . Yaku lakukene doiya tukon bantil-bantilan mau kai tukon palabuatan ,
45015019	mo pinoolainggon tukon langge-langge mominasaingdinggon ; sasaibino doiya Mian Bisa Na Loh nakuasa . Bilita Monondok tentang Klistus yaku lapamo pelenggene sasaibino doi mian , tambuun doi Yelusalem polong ke Ililikum .
45015020	Daku tetel doiyamo mobabilitakene ko Bilita Monondok moluwedoi Mian Bisa doi lipu-lipu inaando komian moakiyoon namolongol tentang Klistus . Sabab yaku aki kuyase mokekendenge kobalimangan doi pandasi mian bailong mo abese .
45015021	Doi Kitab Moliyous lalomo totulis , " Mian mo akiyoon namantalima bilita tentang yana , naikon kitayo ; tukon yanila mo akiyoon namolongol , naikon mangalati . "
45015022	Doiya kosababpo biasamo yaku tahalangi moduutiyo komuyu .
45015023	Bai diabudodoo daku limang doi lipu-lipudoo lapamo tolimang . Doi taum-taum lalomo yaku yase duutiyo komuyu .
45015024	Totiili kalu yaku alon doi mukota doi kuampakonan lalomo doi Spanyol , yaku moinikene moola nda pososuung tukon komuyu tukon polaba-labakon naapa tukon komuyu . Lapamo doiya yaku moinikene komuyu moola tomboniiyo yaku tuuk daku ampakonan doi Spanyoloo .
45015025	Bai diabudodoo nia yaku yase doi Yelusalem sulano kubabayo kobantuan doi Miaai Bisa namian imbali .
45015026	Sabab kojemaat-jemaat doi Makedonia tukon Akhaya lapamo satujuiyo sulano namebee sumbangan doi utus-utus mo talalais doi antala Mian Bisa namian doi Yelusalem .
45015027	Tukon sanaang konoano yanila putusiomo sulano nakubaiyo doiya . Takainomo kona kanaan yanila sio natulungiyo koutus-utus mo talalais doi Yelusalemoo ; sabab luwedoi Yahudi miano do mianoo mobolikon Yahudi lapamo mantalima balakaat-balakaat moluwedoi Mian Bisa . Jadi , do mianoo mobolikon Yahudi patut koidan tulungiyo ko Yahudi miano tukon balakaat-balakaat buat .
45015028	Kalu yaku lapamo alapayo daku limang nia , tukon salakanggene doi yanila doi Yelusalemoo do sumhanganoo mo lapamo tokombul , maka yaku naikon lenggeto doi lipu Spanyol loloiyo komu kota .
45015029	Kalu yaku lubat doikoo , pasti yaku lubat tukon badaang kobalakaat doi Klistus motuuk doi komuyu .
45015030	Demi nda Temeneno Yesus Klistus , tukon demi soyang Mian Bisa Na Loh mo beekene , yaku kabiyo tukon tutuu doikoo , boliisi komuyu potulut sambeang tutuu polaing-laing yaku doi Mian Bisa tuuk doi yaku .
45015031	Posambeang sulano ko Mian Bisa nasodiiyo yaku doi mian limano mo aki namangangga doi Yudea , tukon sulano daku tugas kubabaano kosumbangan doi Yelusalem natinalima tukon noa sanaang doi Mian Bisa namian imbali .
45015032	Tukon buno doiya , kalu ko Mian Bisa yase , yaku moola lubat doikoo tukon noa mo sanaang . Tukon yaku naikon malasa tohibul doi komuyu tanga-tangano .
45015033	Boli-boliisi ko Mian Bisa , mo beekene komonondokan doi banggapi , loolainge Utus sasaibino . Amin .
45016001	Yaku yase tudoikene koutusonggita boine , Febe . Yana motomboniiyo kojemaat doi Kengklea .
45016002	Potalimayo yana buno kai meeng komian doi Temeneno namian . Takainomo bunomo doiya ko mian-mian mo mangangga doi Mian Bisa sio namantalima meeng maka bailong . Tulungiyo yana , kalu yana mapalaluu bantuan doi komuyu , sabab yana susuungo lapamo motombonii badaang komian - tongusokon yaku .
45016003	Pelenggene daku salam doi Pliskila tukon Akwila , tula-tulanggu mo polaing-laing balimang tuuk doi Klistus Yesus .
45016004	Yanila kabi namate sabab yase salamatene yaku . Yaku bakinatauwan doi yanila - tukon bolikon tongo yaku , bai sasaibino kojemaat bangsa bailong mo bolikon Yahudi koidan bakinatauwan doi yanila .
45016005	Pelenggenemo koidan daku salam doi jemaat mo pototongi doi yanila nabonua . Salam doi Epenetus yaku mo seseange . Yanamo komian mo tumbe-tumbeno mangangga doi Klistus doi lipu Asia .
45016006	Daku salam koidan doi Malia . Yana lapamo balimang buno doiya tuuno tuuk komuyu .
45016007	Pelenggenemo koidan daku salam doi Andolonikus tukon Yunias . Yanila meeng kobenseno tukon yaku tukon oiasamo usok talunggu polaing-laing yaku . Akiyoon kumangangga doi Klistus , yanila lapamo mantailuk mangangga . Yanila totingonii doi antala lasul-lasul .
45016008	Salam doi Ampliatus , yaku mo seseange sabab yana polaing-laing tukon yaku lapamo pomeenggon tukon Temeneno .
45016009	Pelenggene daku holomat doi UhSanus , tulanggita mo balimang polaing-laing tukon kita tuuk doi Klistus . Koidan daku holomat doi Stakhis yaku mo seseange .
45016010	Salam doi Apeles . Kona satiaan doi Klistus lapamo tolobukutii . Salam koidan doi Alistobulus pulino , tukon doi Helodion .
45016011	Yana meeng kohenseno tukon yaku . Koidan salam doi utus-utus mopomenggon manganggamo doi Nalkisus pulino lalomo .
45016012	Daku salam doi Tlifena tukon Tlifosa mo balimang tuuno moleleaniyo ko Temeneno , tukon doi Pelsis yaku mo seseange . Yana koidan balimango kobukuan tuuk doi Temeneno .
45016013	Salam doi Lufus tukon tinano , mo doi yaku buno tinanggu susuunggu . Lufus daano meeng komian Temeneno mopiliyo mo ngginaal .
45016014	Pelenggenemo daku salam doi Asinklitus , Flegon , Helmes , Patlobas , Helmas tukon sasaibino koutus pomeenggon mangangga mo polaing-laing tukon yanila .
45016015	Salam doi Filologus tukon Yulia ; doi Neleus tukon utuso moluko ; doi Olimpas tukon doi sasaibino komian mangangga polaing-laing tukon yanila .
45016016	Popobee salam-salaman seeala monondok buno utus Salani . Sasaibino kojemaat Klistus pelenggene yanila nasalam doi Utus-utus .
45016017	Utus-utus ! Yaku kabiyo tukon tutuu : Pobai-baingotii doi mian mo sumbetene kopoalaasan tukon nggabute komian namanganggaan doi Temeneno . Do langgedoo posasala tukon oila komo lapamo inotunggukon doikoo . Pododoonggon doi mian mobuno doiya .
45016018	Sabab komian mo kubaiyo buno doiya bolikono balimang motuuk doi Klistus nda Temeneno , bai tuuk akabuse yanila noano susuungo naminooton . Tukon budukan tukon bantil-bantilan mo maamis , yanila kokoliiyo komian mo aki natoiyo kooioila .
45016019	Sasaibino komian lapamo toiyo baikon komuyu satia doi otunggul tentang Bilita Monondok mo luwedoi Mian Bisa . Tukon yaku sanaang do langgedoo manganai komuyu . Yaku yase sulano komuyu paneloi manganai langge-langge mo monondok , tukon longas manganai langge-langge mo lokis .
45016020	Mian Bisa mebee monondokan doi banggapi , naikon mosobito mangabos Ibiliis doi mukakuasaan bilito tukon yana manase . Boliisi Utus-utus nasidutu Yesus Klistus nda Temeneno nabalakaatiyo kita !
45016021	Timotius , tula-tulanggu , pelenggene kona salam doi komuyu . Bunomo koidan Lukius , Yason tukon Sosipatel , mo meeng benseno tukon yaku .
45016022	Komo tulise naiya sulatia , yaku Teltius . Yaku mabantil salam montolutusan doi komuyu .
45016023	Gayus kapatuwe kona salam doikoo . Yaku sambukon doi nabonua tukon mai jemaat koidan bakaleda idoo . Elastus , moabese kodoy doi kota , kapatuwo kona salam doikoo . Bunomo koidan konda utus Kwaltus .
45016024	Boliisi konda Temeneno Yesus Klistus nabalakaatiyo Utus sasaibino . Amin .
45016025	Tanggaal ko Mian Bisa ! Yana balakuasa moekeenggele Utus namanganggaan pokokonoi tukon do Bilita Monondokoo moluwedoi Mian Bisa yaku mo babotilanggene tentang Yesus Klistus . Yaku babotilanggene do bilitadoo pokokonoi tukon oila ko Mian Bisa nainokitakon ; doiyamo tentang Mian Bisa natetel mo lapamo doi abad-abad kona malumbitan aki komian natoiyo .
45016026	Bai diabudodoo luwedoi Mian Bisa napalenta posidutukon , do teteloo lapamo inokitakon tukon binotiikon doi sasaibino kobangsa luwe tulisan-tulisan pala nabi , sulano yanila sasaibino mangangga tukon taat doi Mian Bisa .
45016027	Yanamo komeeng-meengo ko Mian Bisa , yana babasal kona pandoiyan . Boliisi yana nainosuun tatandak sidutu-posidutukon luwedoi Yesus Klistus ! Amin . Komai holomat , Paulus , Klistus Yesus naata
46001001	Utus-utus Mian Bisa najemaat doi Kolintus ! Utus lapamo Mian Bisa uange sulano nateali namian sabab Utus Klistus Yesus namian , polaing-laing doi sasaibino komian inaando kona daanooan komo sosubaiyo konda Temeneno Yesus Klistus , doiyamo konapo Temeneno tukon nda Temeneno koidan . Yaku , Paulus , tukon utusonggita Sostenes , moinikene sulano ko Mian Bisa Tamanggita tukon nda Temeneno Yesus Klistus mebee balakaat tukon namonondokan doikoo . Yaku tulise naiya sulatia buno meeng kolasul Yesus Klistus , Mian Bisa susuungo mo oduduke tukon luwe koidan doi namongiasan .
46001002	
46001003	
46001004	Yaku sidutu bakinatauwan doi Mian Bisa kokaliangano komuyu , sabab komuyu lapamo mantalima maasi doi Mian Bisa mololo doi Klistus Yesus .
46001005	Sabab komuyu lapamo teali Klistus namian , maka komu tuboan kaasakene kolangge sasaibino . Komu motoiyan doi sasaibino kolangge atean tuuno , tukon komuyu pandoi bangotunggulkene doiya motoiyanoo .
46001006	Doiya tudoikene baikon kobilita kaliangano Klistus lapamo kai tangabos doi noamu lalomo ,
46001007	tobikon komuyu akipo kakulangan mau nabaino meeng kobalakaat , samantala komuyu mototiiliyo konda Temeneno Yesus Klistus nalubatan tukon sasaibino komian kitayo .
46001008	Klistus susuungo naikon dagaiyo komuyu polong doi napupusan ; sulano doi tembo yana lubat koidan , komuyu polinaat akiyo kososiboliino .
46001009	Ko Mian Bisa moola nainangga tutuuno . Yanamo ko Mian Bisa mo lapamo uange komuyu sulano poteali pomeenggon tukon na Pau , doiyamo Yesus Klistus , nda Temeneno .
46001010	Utus-utus ! Tukon doi nda Temeneno Yesus Klistus sambuno , yaku kabiyo sulano komuyu sasaibino pomeenggon bantilan ; sulano naakiyo kopoalaasan doi komuyu . Siokai komuyu pomeenggon , pomeenggon noa tukon pikilan .
46001011	Sabab , komian badaang doi Kloe solipuan popitoikene doi yaku baikon daano koponggeelekian doi komuyu .
46001012	Daku minakisuuti doiyamo baikon doi komuyu daano komo bantile , " Yaku lainge Paulus , " daano koidan komo bantile , " Yaku lainge Apolos , " kobailong bantile , " Yaku lainge Petulus , " daano kobailong bantile . " Yaku lainge Klistus . "
46001013	Bulaando Klistus motongobos-obos ! Paulus aki namate sinempang motuuk doi komuyu ! Komuyu aki posinau paisu salani sulano poteali Paulus napololaing-pololaing , bolikon ?
46001014	Kinatauwan aki kusauwo paisu salani mau nabaino meeng komian doi komuyudoo , sangalaasan Klispus tukon Gayus .
46001015	Inai nadaano meeng komian mobantile baikon yaku lapamo sauwo paisu salani yana sulano nateali pololaing yaku .
46001016	( Oo , ide , Stepanus tukon napokalualga , memang yakumo komo sauwo paisu salani yanila . Bai kobai-bailonggon , kalu kuneneeke , akiyono komian bailong yaku mo sauwo paisu salani . )
46001017	Klistus bintekene yaku bolikon sulano kusauwo komian , bai sulano kubabotilanggene Bilita Monondok moluwedoi Mian Bisa ; tukon doiya sio kukubaiyo tukon bolikon kupandoiyan basilingan seeala banggapi , sulano kokuasa molengget doi Klistus namatean doi kayung sinempang aki nabaino palasuma .
46001018	Sabab doi mian badaang mo ompokoniiyo kosilakaan , kobilita kaliangano Klistus namatean doi kayung sempang babunokon kala-kala . Bai doi kita Mian Bisa mo salamatene , doiya bilitadoo buno meeng ko Mian Bisa nakokubai motudoikene kona kuasa .
46001019	Sabab doi Kitab Moliyous lalomo , ko Mian Bisa bantile , " Kona pandoiyan mian mosaleh naikon kunggalanggabute , tukon pangalatian mian badaang kona motoiyan naikon yaku alapuse . "
46001020	Jadi , oila kona totuuk do mian badaangoo mosaleh ? Oilamo kona totuuk doi yanila mo daano kona ilimuu ? Oila kona totuuk komian mopandoy pikikene nadunia nia ? Ko Mian Bisa lapamo tudoikene baikon nadunia nia napandoiyan akiyo kotakoso !
46001021	Sabab mau nabulaandomo kobanggapi napandoiyan , yana aki namoola tingoniiyo ko Mian Bisa kalu tolongo napandoiyan susuungo . Bai sabab ko Mian Bisa napandoiyan , maka yana salamatene komian badaang mo mangangga doi yana luwe dobilitadoo kami mo babilitakene komian doi dunia nia mo tolongo aanggene akiyo kotakoso .
46001022	Ko Yahudi miano palaluuwo komo minasaingdinggon buno meeng kobukutii , tukon Yunani miano palaluuwo tuuno kopandoiyan doi dunia nia .
46001023	Bai kita nia tolongo babilitakene Klistus mo mate doi kayung sempang . Doiya bilitadoo singgunge ko Yahudi miano napalasaan , tukon mian badaang mobolikon Yahudi miano tolongo aanggene kala-kala . Tukon mian mobolikon Yahudi miano aanggene meeng kobodoan .
46001024	Bai doi mian badaang mo lapamo Mian Bisa uange - mau doi Yahudi miano mau doi mobolikon Yahudi miano - doiya bilitadoo buno meeng ko Mian Bisa nakokubai motudoikene kona kuasa tukon napandoiyan .
46001025	Sabab komo tokita bodo doi Mian Bisa , daano lobian kona pandoiyan doi banggapi napandoiyan ; tukon komo tokita matalamuyuk doi Mian Bisa , daano lobian kona bukuanan doi banggapi nabukuanan .
46001026	Utus-utus ! Soba poneneeke bulaando kopoo tuboan salataa ko Mian Bisa nauangano komuyu . Tolongo soisik tolong doi komuyudoo komo pandoi , kabai mobalakuasa , kabai motatandak kona sambu dinudukon manulut banggapi napokita .
46001027	Sabab takainomo ko Mian Bisa sangaja lilike komo inaanggon bodo doi dunia nia , sulano komian badaang mopandoi doi dunia nia teali mammaa . Tukon ko Mian Bisa lilike komo inanggon lemah doi dunia nia , sulano ko mian-mian mo bukuan nateali mammaa .
46001028	Ko Mian Bisa lilike komo inaanggon pau-pauno , talalais , tukon baikon nadunia nia mo aanggene akiyo kotakoso , sulano ko Mian Bisa namanase nadunia nia nainaanggon palaluu .
46001029	Tukon nabuno doiya akiyo komeeng komian momoola banggaalkene kobutongo doi Mian Bisa salaano .
46001030	Tolongo Mian Bisa susuungo komo kubaiyo tooikon Utus pomeenggon tukon Klistus Yesus . Luwedoi Klistus , kita tinealikon pandoi . Tukon luwedoi yana koidan ko Mian Bisa kubaiyo kita pokindokon tukon kooutongo , tealikene kita namian mo tangalaas , tukon bebaskanggene kita .
46001031	Jadi , bunomo komo totulis doi Kitab Moliyous lalomo , " Komian mo yase banggal-banggaal , sio nabanggaalkene doi oilamo ko Temeneno mo lapamo lakukanggene . "
46002001	Utus-utus ! Tembodoo yaku lubat doikoo tukon baboti-langganano doikoo kaliangano ko Mian Bisa natetel mo akiyoon kodunia natoiyo , yaku aki kupakeyo daku pandoiyan doi dunia kai basilingan tukon bantil-bantilan mo monondok .
46002002	Sabab yaku lapamo niatene baikon kalu yaku daanoon mopolaing tukon komuyu , yaku aki kumopolonggon oioila , tolongo kaliangano doi Yesus Klistus ; baikon yana lapamo mate doi kayung sempang .
46002003	Salataa daano yaku tukon komuyu , yaku matalamuyuk tukon busak-busak matakut .
46002004	Bilita yaku mo pelenggene doikoo yaku aki kupelenggene tukon bantil-bantilan mo babayo manulut banggapi napandoiyan . Yaku pelenggene doiya tukon eala mo bukutiikanggene baikon ko Mian Bisa Na Loh balakuasa .
46002005	Yaku kubaiyo buno doiya , sulano komu manganggaan doi Klistus aki naluwe doi banggapi napandoiyan , bai luwedoi Mian Bisa nakuasa .
46002006	Mau kai nabuno doiya , daano doi mian badaangoo kona tuboan doi lohani lapamo mono-monondok , takainomo yaku basilingan kokaliangano pandoiyan . Bai naiya pandoiyan nia bolikon pandoiyan doi dunia , kabai pamalenta-pamalenta napandoiyan doi lounu nia , kona kakuasaan molapus .
46002007	Do pandoiyanoo yaku mo lakukanggenemo doiya pandoiyan moluwedoi Mian Bisa . Do pandoiyanoo dunia aki natoiyo , bai ko Mian Bisa lapamo sadiakene komo tuuk kona monondokan doi kita akiyoon nadunia nia napinasitaka .
46002008	Akiyo komeeng doi pamalenta-pamalenta doi lounu nia komo toiyo do pandoiyanoo . Sabab kalu kai yanila toiyomo , tantu yanila akimo napo sempanggene ko Temenenodoo mo babasal .
46002009	Kobalino doiya langgedoo daano buno komo totulis doi Kitab Moliyous lalomo , " Oilamo komo aki nabiasa kinita kai banggapi moola nalengele , tukon moaki nabiasa sumbut doi banggapi napikilan , doiyamo ko Mian Bisa nasinadiakon tuuk doi mian badaang mo mamaasikene yana . "
46002010	Bai ko Mian Bisa lapamo okitakene doi kita tukon palantalaan na Loh . Mian Bisa Na Lohdoo solidikiyo sasaibino kolangge , polong doi Mian Bisa natetel-tetel mo sosookon tutuuno .
46002011	Sabab komo toiyo memeeng komian noano tolongo do mianoo naloh susuungo , bolikon ? Bunomo koidan ko Mian Bisa . Komo toiyo ko Mian Bisa noano tolongo Mian Bisadoo Na Loh susuungo !
46002012	Tukon kita aki nabineekon koloh dunia nia , bai tolongo Loh mo luwedoi Mian Bisa , sulano kita sasaibino toiyo komo lapamo Mian Bisa beekene doi kita .
46002013	Tobikon doiya , kalu kami jelaskanggene kolangge-langge kaliangano doi Mian Bisa motuuk doi mian-mian mo daano ko Mian Bisa Na Loh , kami aki mai pelenggene tukon banggapi napandoiyan , bai tolongo luwe otunggul doi Mian Bisa Na Loh .
46002014	Mian mo akiyo ko Mian Bisa Na Loh , aki namoola mantalima oila do Lohdoo nainokitakon . Sabab doiya mianoo langge-langgedoo nabinantil tolongo buno meeng kokabodokan tolong . Doiya mianoo aki namoola mangalatikene , sabab doiya langge-langgedoo tolongo moola tiningonii tukon seeala lohani .
46002015	Mian mo daano ko Mian Bisa Na Loh moola nilaiyo sasaibino kolangge , bai akiyo komeeng komian momoola nilaiyo yana .
46002016	Doi Kitab Moliyous lalomo totulis , " Indee komo toiyo ko Temeneno napikilan ? tukon indee komo moola otinauwo yana ? " Kitamo komo daano kopikilan mo pokakana tukon Klistus !
46003001	Utus-utus , kona tutuuwan yaku aki namoola basilingan tukon komuyu pokakana tukon mian mo daano ko Mian Bisa Na Loh . Yaku tolongo moola basilingan tukon komuyu pokakana tukon komian mo daano tubo loloiyo koloh dunia namongiasan ; pokakana komian mo daano pau-pau kona manganggaan doi Klistus .
46003002	Loolukon yaku tolongo moola mebee doi komuyu pau-pau nakinaan , bolikon mian mobabasal nakinaan ; sabab komuyu akiyoon namoonggol kopoo manganggaan . Bai budodoiya komuyu akiyoon namoonggol kopoo manganggaan ,
46003003	sabab komuyu daano motubo loloiyo kobanggapi natabiat . Sabab kalu komuyu daano moabos noa tukon poliiton kotula-tulamuyu , bolikon kai doiya meeng kolangge mookitakene baikon komuyu daano motubo loingiyo kobanggapi natabiat , pokakana komian badaang mo aki natingoniiyo ko Mian Bisa ?
46003004	Kalu daano komo bantile , " Kami loingiyo Paulus , " tukon kobailong bantile , " Yaku loingiyo Apolos , " bolikon kai doiya otudoikene baikon Utus nakalakuan buno mian badaang doi dunia ?
46003005	Kona tutuuwan Apolos indee miano ? Tukon indee miano Paulus ? Kami tolongo Mian Bisa napeleleani-peleleani , mo lapamo andane komuyu sulano poanggayo Klistus . Kami tolongo ampakonggene kolimang Temeneno mo tugaskanggene doi kami memeeng .
46003006	Yaku sakakene tukon Apolos tiposiiyo paisu , bai Mian Bisa susuungo komo kubaiyo tubo dolanggedoo mosinakakon .
46003007	Jadi komo penting tolongo Mian Bisa , sabab yanamo komo otuboiyo . Komo sakakene tukon mo tiposiiyo paisu aki napenting ;
46003008	luaila tongo pokakana . Yanila memeeng tolongo mantalima tambo doi napo pakadakan .
46003009	Kami tolongo mian badaang mo polaing-laing balimang tuuk doi Mian Bisa nalimang ; tukon komuyu pokakana ko Mian Bisa naasi . Utus-utus daano buno Mian Bisa nabonua koidan .
46003010	Tukon pandoiyan Mian Bisa mo beekene , yaku pokakana meeng koahli mongkubai bonua lapamo yaku kubaiyo kona pandasi do bonuadoo , tukon mian bailong komo kubaiyo do bonuadoo doi pandasidoo bungkukono . Doi memeeng komian sio napalatikanggene mono-monondok bulaando kona kubaiyano do bonuadoo doi pandasidoo bungkukono .
46003011	Sabab ko Mian Bisa susuungo lapamo abese Yesus Klistus pokakana komeeng kopandasi motuuk doi bonuadoo ; akiyo kopandasi bai-bailong .
46003012	Daano komo mongkubai bonua doi pandasidoo tukon mapake mosoni , daano komo mapake pelak , daano komo mapake batu motambongan , daano koidan komo mapake kayung , bulung momotuul kai kayung momongula .
46003013	Doi memeeng komian nalimang naikon tokitamo kalu Yesus lubato koidan . Sabab doi oloyodoo bilat komo kubaiyo tokita doi meeng-meeng komian nalimang . Bilat komo ujio tukon komo tantukanggene kona moonggolan doi limangoo .
46003014	Kalu do bonuadoo moi nokokondong doi pandasidoo bungkukono taanggene kobilat nasuayo , doiya mianoo naikon mantalima tambo .
46003015	Bai kalu mian nalimang mosuwa , yana lugi ; yana susuungo naikon salamat , bai buno mian mo lolos mololoi bilat .
46003016	Kai Utus toiyo baikon komuyunokon Mian Bisa Nabonua ? Tukon baikon ko Mian Bisa Na Loh dungol doi komuyu ?
46003017	Kalu daano komian mo manase ko Mian Bisa Nabonua , ko Mian Bisa naikon manase do mianoo . Sabab ko Mian Bisa Nabonua tolongo Mian Bisa tolong komo dungol , tukon komuyumo do bonuadoo .
46003018	Inai nadaano komeeng komian doi komuyudoo motipuwo kobutongo susuungo . Kalu daano komian doi komuyudoo molasaiyo kobutongo pandoi kalu mian doi dunia napokita , doiya mianoo sio nateali bodo , sulano yana nabisa-bisa teali pandoi .
46003019	Sabab komo inaanggon pandoi doi mian doi dunia nia , doiya doi Mian Bisa napambaleng mian mobodo . Doi Kitab Moliyous lalomo totulis , " Ko Mian Bisa osinggaange ko mian-mian mopandoi doi yaniladoo napandoiyan susuungo . "
46003020	Daano koidan mototulis buno naiya , " Ko Temeneno toiyo baikon komian badaang mopandoi napikilan doiya pikilan mo akiyo kona totuuk . "
46003021	Tobikon doiya , inai nadaano komeeng komian mo nggaa-nggaale kobanggapi , sabab sasaibino lapamo bineekon teali mulangge :
46003022	Paulus , Apolos , Petulus , dunia nia , kotuboan tukon matean , naiya lounu nia kai lounu salaan do , sasaibino doiya koomu .
46003023	Tukon komuyu Klistus koona , tukon Klistus Mian Bisa koona .
46004001	Poakuiyo kami peleleani-peleleani Klistus , mo balatang-gung jawab kobabilitakanano ko Mian Bisa natetel-tetel mo akiyoon mian doi dunia natoiyo .
46004002	Kotumbe-tumbeno komo pinalaluu doi peleleanidoo mo buno doiya doiyamo baikon yana sio namolole doi natuan .
46004003	Kalu yaku aki nateali soal oila komo komuyu - kabai indee miano - koidan popikikene kobutonggu . Sabeakai oila daku pinikikon doi butonggu susuunggu mau doiya aki nateali soal .
46004004	Yaku aki kulasae sala doi indee kolanggeno , bai doiya bolikon bukutii baikon bisa-bisa yaku akiyo daku sala . Temeneno komo tantukene daano daku sala kai akiyo .
46004005	Sabab doiya , akiyoon nalaate kotembono , inai komuyu moso-mosobit motantukene baikon memeeng komian daano kona sala kabai akiyo . Pototiliiyomo nalaate ko Temeneno nalubatan . Yanamo komo bukayo sasaibino kolaasia-laasia mo tosookon doi kalipookan lalomo . Yanamo komo bongkale sasaibino koniat mo tangabos doi banggapi noano lalomo . Doiya kosinggatoo maka nasodo meeng-meeng komian mantalima panggaal doi Mian Bisa komo pantas yana talimayo .
46004006	Utus-utus ! Komo tuuk doi mukopontingan , yaku lapamo otuuke doi Apolos tukon doi butonggu susuunggu . Kona makisuut sulano kami teali mokitaan tukon komuyu moola balajal oila koalatino kobantilanoo , " Pobataani doi palatulanoo mo daano . " Tukon buno doiya akiyo komeeng komian doi komuyudoo momoola banggal-banggaalkene komeeng komian , maka totulaiyo komian bailong .
46004007	Indee kai komo tealikene Utus molobioniiyo komian bailong ? Bolikon kai sasaibino kolangge Utus tongo talimayo doi Mian Bisa ? Jadi , bulaando muyase banggaalkene kobutomu , mobula-bulaa oila komo daano doi Utus bolikon meeng kolangge mo bineekon ?
46004008	Takainomo komuyu akimo pomapalaluu oioila koidan ! Komuyu kaasamo ! Komuyu tealimo tomundo ! Tukon kami aki . Mondoko tuuno komuyu bisa-bisa tealimo tomundo , sulano kami namoola nda polaing-laing mobapalenta .
46004009	Sabab kalu manulut daku palaat , kami nia lasul-lasul , lapamo Mian Bisa tealikene buno banggapi namokitaan tukon doi malaekat napambaleng . Kami buno mian badaang moakiyo kotakoso mo binee ukuman mate doi mian mobadaang salaano tukon mian doi dunia tolo-toloukoniyo .
46004010	Sabab Klistus , kami buno mian mo longas , tukon komuyu Salani miano komo pandoi ! Kami aki mai oukuan , komuyii komo bukuan ! Kami tinotulai , bai komuyu ngginaa-nggaal !
46004011	Polong doi tembo nia kami toupiyo komalaalan tukon molouwan ; komai pakean baino doi butonggami ; komian sakisaayo kami ; kami aki mai malaat dungolan motataap ;
46004012	kami babuku tuuno sulano mai malaat kapalaluuwan . Kalu kami kinutuk , kami soboliyo tukon balakaat ; kalu kami linokis-lokis , kami sabal ;
46004013	kalu komian bantil-bantile kami lokis , kami soboliyo tukon bantil-bantilan mo monondok . Kami aki mai lobian luwedoi lembut doi dunia nia ; polong doi oloyo nia kami tataap pinokakanakon kolangge momanggilit doi dunia nia .
46004014	Yaku tulise naiya doikoo bolikon sulano nakubaiyo komuyu mammaa , bai yaku otunggule komuyu buno kupau-pau susuunggu .
46004015	Sabab yaku komo teali tamamuyu , mau kai nabuno Salani miano , komuyu songulomo koloon kopo gulu . Doi potuboan buno mian badaang mo pomeenggon tukon Klistus , yaku komo teali tamamuyu , sabab yaku komo babayo ko Bilita Monondok kaliangano Klistus doi komuyu .
46004016	Tobikon doiya yaku kabiyo tutuuno sulano komuyu loloiyo sontoh yaku .
46004017	Tuuk doiya yaku lapamo bintekene Timotius nalubat doikoo . Buno Klistus napololaing , yana pokakana daku pau susuunggu yaku mo seange . Yana pau mo moola inangga . Yana naikon tandaikene komuyu kaliangano kotuboan yaku mo loloiyomo sambuno lapa yaku mangangga doi Klistus , doiyamo kona eala kotuboan yaku otunggulikenemo doi memeeng kojemaat doi samba-samba kolipu .
46004018	Daano komoimoiya komian doi komuyudoo tealimo bang-gal-banggaal , sabab yanila aanggene yaku akimo kulubotiiyo ikoo .
46004019	Bai kalu ko Temeneno beena todanan yaku lubotiiyo koidan ikoo tukon akimo namalumbit . Sio nalaatemo doiya kotembono , yaku naikon kitayo koidan oila komo moola do mian badaang mo banggal-banggaal nakinubaidoo ; aki natolongo yanila nabantilan tolong .
46004020	Sabab kalu ko Mian Bisa palentayo memeeng komian natuboan , doiya langgedoo totingonii doi mianoo nabukuanan tubo , bolikon tolongo nabantil-bantilan .
46004021	Jadi polilikemo oilamo kopoo iniyas tuuno ! Kai komuyu yase sulano - kulubat otunggule komuyu tukon tutuuno kai yaku tolongo lubat otunggule komuyu tukon mantalamuyuk tukon poseangan ?
46005001	Yaku lapamo mantalima lapulan baikon doi komuyudoo daanomo kokokubai-kokubai basinduwaan mo lobi-lobiano : Daano doi utusonggitadoo komo loloaiyo kona silaabo . Mian badaang mo aki natingoniiyo ko Temeneno bai yanila aki namongkuhai kokuhai mohuno doiya !
46005002	Mau kai natmno doiya , Utus daano mobanggal-banggaal . Kona balino Utus sio mususa , tukon sio Utus kaluale komian mo kubaiyo doiya langgedoo .
46005003	Doi potokitaan , yaku dodoon doi komuyu , bai doi mian noano yaku daano doi komuyu . Jadi yaku yase mokubai tindakan pokakana yaku daano polaing-laing tukon komuyu , " Tukon Yesus Klistus sambuno , yaku okitakene baikon komian mo lapamo kubaiyo kokokubai mobuno doiya kona manggilitan , sio nainukum ! " Kalu komuyu pototongi poanggape baikon yaku daano doi komuyudoo , tukon koidan nda Temeneno Yesus nakuasa ,
46005004	
46005005	komuyu sio pobeekene doiya mianoo doi Ibiliis sulano doiya mianoo butongo nasilaka tukon buno doiya kona loh sinalamaton kalu laate kotembono ko Temeneno nalubatan koidan .
46005006	Aki namoola komuyu banggal-banggaal . Ugaate komuyu lapamo toiyo naiya pelibahasa nia , " Lagi mo soisik kubaiyo sasaibino koadonan teali tuboi ! "
46005007	Sakukene loolukon do lagidoo mo malumbito , doiyamo lagi lalim , sulano komuyu nateali pokakana koadonan mo boolu , bilisii doi lagi lalimoo mo malumbit , tukon yaku toiyo baikon komuyu takainomo buno doiya . Sabab ko Paskah lamekanano kita sasalaanemo , sabab Klistus mo teali buno domba Paskah lapamo kinulbankanggon .
46005008	Jadi , maimo nda lamekene donda lameanoo tukon loti mo akiyo kona lagi , doiyamo loti mo andekene kona moliyousan tukon sasaibino kolangge pokonoi ko Mian Bisa noano . Inai nda lamekene do Paskahdoo tukon loti mo tasambul lagi mo malumbito , doiyamo lagi lalim tukon kulokisan .
46005009	Doi kusulat loolukonoo lalomo , yaku pailukene ikoo sulano naaki pobelgaul tukon mian motolosinduwaon .
46005010	Komo yaku makisuutiyo bolikon mian motolosinduwaon kabai momodoko , kabai ponipu kabai mososubaiyo kosetan mo aki natoiyo ko Mian Bisa tutuuno . Bolikon ! Yaku aki kumakisuutiyo yanila ; sabab kalu komuyu dodooniyo yanila , maka tantumo komuyu sio pokalual nai dunia nia .
46005011	Daku makisuut doiyamo , baikon komuyu inai pobelgaul tukon mian mo akuiyo kobutongo Salani miano , bai do mianoo basinduwa , kabai modoko , kabai mian mososubaiyo kopilogot , kabai yase lokis-lokise komian bailong , kabai nggolonguon , kai mian mopondikukan . Osulang pokaanggon doiya mianoo inai !
46005012	Takainomo koadiliyano komian badaang mobolikon Salani miano bolikon kuulusan . Mian Bisa susuungo komo adiliyo yanila . Bai doi muanggota-anggota jemaat , bolikon kai komuyu susuumuyu komo adiliyo yanila ? Doi Kitab Moliyous lalomo totulis , " Siikayo komian molokis modaano doi komuyudoo . "
46005013	
46006001	Bulaandokon modaano doi komuyudoo komo balani ampakon doi hakim mo aki natoiyo ko Mian Bisa , sulano nakalaakene koutusonggita mopomeenggon manganggaan , kalu yana daano kona posalakonan tukon do utusoo ? Bulaando yana aki nakabiyo doi Mian Bisa namian nauluse doiya palakaladoo ?
46006002	Oilakai komuyu aki potoiyo baikon ko Mian Bisa namian moola adiliyo nadunia nia ? Jadi , kalu komuyu moola adiliyo nadunia nia , kai komuyu aki naikon pomoola uluse dopalakala-palakala pangadilanoo mo akiyo koalatino ?
46006003	Oilakai komuyu akipo toiyo baikon kita naikon adiliyo komalaekat-malaekat ? Lobi-lobian koidan palakala-palakala natuboan samba-samba kooloyo !
46006004	Maka kalu sumbut kopalakala-palakala mobuno doiya , kai naikon komuyu kalaakene doi mian mo akiyo kona limang doi jemaat lalomo ?
46006005	Bisa-bisa tolongo mongkubai maa ! Tantu doi komuyudoo daano meeng komian mo sukup kona pandoiyan momoola alapayo koulusano doi utus-utus sasaibino mo Salani miano napoliitonan !
46006006	Bai kobalino meeng ko Salani miano ampakon doi mian mobolikon Salani miano sulano nakalaakene kona palakala doi utusoo mo Salani !
46006007	Mau naaki naampakon popalakalai doi mian mobolikon Salani miano ; modaano kopoliitonan doi komuyudoo doiya bunomo meeng kona salaan doi komuyu . Lobian monondok kalu komuyu kinubai aki naadil , kabai inolugi !
46006008	Bai komuyu susuumuyu komo kubaiyo komian bailong tukon aki naadil . Komuyu susungo koidan mo olugiyo mian bailong . Tukon doiya komuyu kubaiyo doi utus-utusonggita mopomeenggon manganggaan !
46006009	Komuyu kai toiyo baikon komian badaang mo aki naloingiyo ko Mian Bisa namongiasan , aki nateali Mian Bisa namian ? Inai potongokolii ! Mian badaang molokis kona kokubai , mian badaang mo ososubaiyo kopilogot , mo basinduwa , mo kubaiyo kokokubai mo minamaakon doi tulano malane susuwele kabai boi-boine susuwele ,
46006010	mo pondikuk , mo modoko , nggolonguwon , mo yase lokis-lokise komian bailong , tukon mo olugiyo komian bailong - sasaioino mian mobuno doiya aki naikon nateali Mian Bisa namian .
46006011	Daano komoimoiya doi komuyudoo loolukonoo kona kokubai buno doiya . Bai budodoiya komuyu inokitakonggon bilisiimo doi polalim . Komuyu lapamo teali Mian Bisa namian mo tangalaas . Komuyu lapamo pokindokon koidan ko Mian Bisa , sabab komuyu anggayomo Yesus Klistus tukon sabab kuasa Loh moluwedoi nda Mian Bisa .
46006012	Daano komo bantile baikon meeng-meeng komian moola kubaiyo sasaibino kolangge . Bai kalu yaky aki nasasaibino daano kogunano . Jadi mau kai nasasaibino moola kukubaiyo , bai yaku aki kupataikene kobutonggu nakinuasai mau oioilamo .
46006013	Daano koidan komo hantile baikon kokinaan tuuk doi mian tiano , tukon komian tiano dinaanokon tuuk doi kinaan . Bai kolua-luanodoo naikon Mian Bisa akiyenggene . Kobanggapi butongo aki namoola pinake mokubaiyo kolangge mo lokis , bai tolongo tuuk leleaniyo ko Temeneno . Tukon ko Temeneno pialayo do butongoo .
46006014	Mian Bisa lapamo otuboiyo Yesus doi namatean , bunomo koidan ko Mian Bisa naikon otuboiyo kita tukon nakuasa .
46006015	Utus-utus toiyo baikon kobutomu daano anggota Klistus butongo . Jadi , moola kai kumangala komeeng koanggota Klistus butongo maka kutealikene meeng koanggota balolowa butongo ? Doiya aki nateali !
46006016	Kabai ugaate komuyu akiyoon potoiyo baikon komian mo posombuli tukon meeng komian mobalolowa , teali pomeenggon tukon do mianoo mobalolowa ! Sabab doi Kitab Moliyous lalomo totulis , " Kolua-luano teali meeng . "
46006017	Bai komian mo pomeenggono kobutongo tukon Temeneno , ko Temeneno Na Loh tukon do mianoo naloh teali meeng .
46006018	Podedeenggene kokokubai-kokubai mo lokis , sabab sasaU bino kolalim bailong komian mo kubaiyo , teali bolikon doi mianoo butongo . Bai komian mo mongkubai langge mo lokis , koalatino mongkuhai lalim doi hutongo susuungo .
46006019	Komuyu sio potoiyo haikon kobutomuyudoo Mian Bisa Na Loh nadungolan . Do Lohdoo dungol doi komuyu . Tukon Mian Bisa susuungo komo heekene do Lohdoo doi komuyu . Utus hutongo bolikon koomu . Doiya Mian Bisa koona .
46006020	Ko Mian Bisa lapamo oliyo komuyu tukon lapamo beale botol . Tobikon doiya , pakeyo kobutomu mono-monondok sulano ko Mian Bisa nakinabasal .
46007001	Budodoiya yaku yase basilingan kokaliangano soal-soal komuyu mo bantile doi posulat lalomo . Kalu meeng komala-malane aki naosowaan , doiya monondok .
46007002	Bai sulano naaki natogoda sulano naaki nakubaiyo kolangge-langge mo aki namoola , lobian monondok memeeng komala-malane tadukai nadaano kona boloki susuungo tukon memeeng koboine sio nadaano kona langkai susuungo .
46007003	Kolangkai sio nalakukanggene kona kawajiban buno meeng kolangkai doi naboloki , tukon koboloki sio nalakukanggene kona kawajiban buno meeng koboine doi nalangkai ; memeeng sio nalakukene kona kawajiban doi bailong .
46007004	Koboloki aki nakuasaiyo kobutongo susuungo ; komo kuasaiyo kobutongo doiyamo nalangkai . Bunomo koidan kolangkai aki nakuasaiyo kobutongo susuungo ; komo kuasaiyo kobutongo doiyamo naboloki .
46007005	Inai napoalaas meeng tukon doi bailong doi babolokian tukon balangkaiyan . Moola kalu tongo soisik kotembo , asal suwe-suwele lapamo potoikon . Tukon kalu buno doiya memeeng moola sambeang tukon aki nataganggu . Bai doibundu , siokai komuyu po pokoolanikon koidan buno meeng kolangkai boloki . Kalu aki nabuno doiya , komuyu naikon loloiyo koibiliis nabudukan , sabab komuyu aki pobukuan motaane kopoo moot .
46007006	Yaku bantile naiya bolikon buno meeng kopalenta , bai meeng kootinau .
46007007	Kona tutuuwan yaku lobian yase kalu sasaibino komian teali buno yaku . Bai memeeng lapamo mantalima kalunia mo tantu moluwedoi Mian Bisa . Meeng komian mantalima kalunia naiya , kobailong daano kona kaluniadoo .
46007008	Doi mian badaang mo akiyoon naosowaan tukon doi boi-boine mo balu , naiya daku otinau : Lobian monondok kalu Utus tataap tubo susuumu buno yaku .
46007009	Bai kalu Utus aki mumoola taane komu moot , Utus taelukai muosowaan . Sabab lobian kona monondokan kalu Utus osowaan kalu mobaino komu moot tokumbe-kumbe .
46007010	Doi yanila mo lapamo osowaan , naiya daku palenta : ( Kona tutuuwan bolikon yaku komo mebee naiya palenta nia , bai Temeneno . ) Meeng koboine mo lapamo osowaan inai nabauntale kona langkai .
46007011	Bai kalu yana bauntalemo , yana sio natataap aki naosowaan , kabai sulaiyo dona langkai . Tukon meeng kolangkai aki namoola bauntale kona boloki .
46007012	Doi bai-bailonggon daku otinau doiyamo : - naiya kuotinau susuunggu , bolikon Temeneno - kalu meeng ko Salani miano mangala meeng koboine mo aki namangangga doi Klistus , tukon kona bolokt yase tubo tukon yana , do mianoo aki namoola bauntale dona bolokidoo .
46007013	Tukon kalu meeng koboine Salani miano mangala langkai meeng komalane mo aki namangangga doi Klistus , tukon dona langkaidoo yase tubo tukon yana , maka do bolokidoo aki namoola bauntale dona langkaidoo .
46007014	Sabab dolangkaidoo mo aki namangangga minoolakon sulano nateali Mian Bisa namian sabab dona poalaanoo tukon boloki mo lapamo teali Mian Bisa namian . Bunomo koidan boloki mo aki namangangga minoolakon sulano nateali Mian Bisa namian , sabab dona poalaanoo kolangkai mo lapamo teali Mian Bisa namian . Kalu aki nabuno doiya , yanila napau-pau tantu pokakanamo komian moaki namangangga napau-pau , banggokai do pau-paudoo inaanggon buno Mian Bisa namian .
46007015	Bai kalu do mianoo mo aki namangangga bauntale kona boloki kai nalangkai mo Salanimo , inai mopantane yana . Doi langge nia Utus boine kabai Utus malanedoo bebas , sabab ko Mian Bisa yase sulano Utus tubo tukon monondok .
46007016	Sabab Utus meeng koboloki - mo manganggamo doi Temeneno - bulaandokon kai Utus momoola toiyo tukon tutuu baikon Utus aki namoola salamatene komu langkai ? Bunomo koidan Utus meeng kolangkai Salani miano , bulaandokon kai Utus motoiyo tukon tutuu baikon Utus aki namoola salamatene komu boloki ?
46007017	Siokai memeeng atule kona tuboan loloiyo ko Mian Bisa nalolaingano buno mo lapamo Mian Bisa tantukene doi yana singgatoo Mian Bisa nauangano sulano namangangga doi yana . Doiyamo koatulan yaku mo otunggukene doi samba-samba kojemaat .
46007018	Umpamano , kalu meeng komian lapamo sinunat salataa yana mantalima ponguang doi Mian Bisa , maka inai do mianoo nakakaate sulano akiyenggene do tanda-tanda sunatoo . Bunomo koidan kalu meeng komian akiyoon nasinunat salataa yana mantalima ponguang doi Mian Bisa , inai do mianoo nakabiyo nasinunat .
46007019	Sabab mololoi koatulan basunatan kai aki nda mololoi kolua-luanodoo akiyo koalatino oioila . Komo penting tolongo nda loloiyano kopalenta-palenta Mian Bisa .
46007020	Siokai namemeeng komian natataap tubo doi nandondoong lalomo buno tembodoo yana namantalimaan Mian Bisa naponguang .
46007021	Kalu salataa Utus inuang , Utus daano komeeng kona ata , mau naaki Utus-utus nasusa-susa mopikikene doiya langgedoo . Bai kalu Utus naikon malaat todanan sulano teali bebas , pakeyomo doiya todananoo .
46007022	Sabab meeng koata mo lapamo mangangga doi Temeneno , doiya Temeneno namian mo bebas . Tukon meeng komian mobebas mo mangangga doi Temeneno , doiya Klistus napeleleani .
46007023	Mian Bisa lapamo oliyo Utus tukon lapamo botol koolino . Tobikon doiya , inaikai Utus mobeekene kobutomu sulano nateali banggapi naata .
46007024	Jadi , Utus-utus , bulaando komu ndondoong doi tembodoo inuang , siokai Utus natataap tubo buno doiya polaing tukon Mian Bisa .
46007025	Budodoiya kokaliangano doi mian-mian mo akiyoon nao-sowaan . Kokaliangano doiya langgedoo , yaku aki kumantalima palenta-palenta moluwedoi Temeneno . Mau kai nabuno mian mo tongo Temeneno namaasi moola nainangga , yaku yase beena otinau .
46007026	Nda neneeke sasaibino kosusaan naiya budodoo , yaku lasayo lobian kona monondokan kalu komian tataap loloiyo kona tuboan buno kona tuboan budodoo naiya .
46007027	Kalu Utus daanomo komu boloki inaikai mokakaate mopobauntal tukon domo bolokidoo . Kalu Utus akiyoon muyase osowaan , tadukai naaki mumounggolii boloki .
46007028	Bai kalu Utus osowaan , doiya bolikon lalim . Bunomo koidan kalu meeng koboine osowaan , koalatino yana aki nabaladosa . Tolongo , doi yaniladoo mo osowaano badaang kosusaan konapo sinasalaan . Tukon yaku yase Utus tongosodii doi susaan-susaanoo .
46007029	Daku makisuut buno naiya , Utus-utus : Kita akimo nabadaang konda tembo . Atambuunemo budodoiya , doi meeng-meeng komian mo daanomo kona boloki siokai natubo adukon buno mian moakiyo kona boloki ;
46007030	mian mo kokiil , tubo adukon buno yana aki nasusa konoano ; mian mo kokumbit adukon buno yana aki nalaba-laba ; mian mo lapamo mongoli , adukon buno yana akiyo kona oioila ;
46007031	tukon mian mo balimang doi langge-langge dunia , siokai natubo adukon buno yana aki napopusinggon doiya langge-langgedoo . Sabab akimo namalumbit naiya dunia nia , doi ndodoongo mo buno naiya , naikon lapus !
46007032	Yaku yase sulano Utus nabebas doi susaanoo . Komian mo akiyo kona boloki yana ettenge kona pikilan doi langge-langge kokaliangano Temeneno , sabab yana yase sanaanggene ko Temeneno .
46007033	Bai komian mo daanomo kona boloki badaang kona pinikikon doi langge-langge nai dunia nia , sabab yana yase sanaanggene kona boloki noano ;
46007034	kona sabab napikilan tongobos-oboso . Meeng koboine mo akiyo kona langkai , kabai meeng kopau boineno , naikon badaang kona pinikikon langge-langge kaliangano Temeneno , sabab yana yase sulano kona jiwa tukon butongo nateali Mian Bisa namian . Bai meeng koboine mo lapamo daano kona langkai , kona pikilan ettenge doi langge-langge nai dunia nia , sabab yana yase sanaanggene kona langkai noano .
46007035	Yaku tulise sasaibino doiya tuuk doi mumonondokan susuumu , bolikon komakisuuto linalanggon naiya tukon linalanggon doiya . Komo yaku yase tolongo sulano Utus nakubaiyo komo kana tukon mo bisa , tukon sulano Utus namoola ettenge komu pikilan doi Temeneno .
46007036	Kalu memeeng komian lasayo aki naampakonggene komo bisa doi nabibiyan , kalu yana aki namoola taane kona moot , tukon yana yasemo poala do boinedoo , tadikenemo yana nakubaiyo oilamo kona linasa mo monondok . Yana aki nabaladosa , kalu yana poalamo .
46007037	Bai kalu memeeng komian lapamo mongkubai kaputusan doi noano lalomo sulano naaki naosowaan tukon kona bibiyan tukon dona kaputusanoo aki napakisaayo , maka doiya nakinubaidoo monondok , asal yana kubaiyo tukon doi nasanaangan .
46007038	Kona tutuuwan , mian mo osowaan monondok kona kokubai , tukon mian mo aki naosowaan lobian monondok kona kokubai .
46007039	Meeng kohoine mo lapamo osowaan yana tokooton doi langkai bai tolongo kalu dona langkaidoo daano motubo . Kalu kona langkai matemo , do boinedoo bebaso osowaan koidan tukon mian bailong yana mo yase ; asal dona osowaananoo baasowaanan Salani .
46007040	Bai yana naikon lobian utung kalu akimo naosowaan koidan . Doiya kupandapat susuungu , bai yaku lasayo baikon doi yakudoo mobantile doiya tukon kuasa Mian Bisa Na Loh .
46008001	Budodoiya kaliangano kokinaan mo bineekon pokakana komeeng kososubakon doi pilogot . Takainomo bisa buno mian nabantilano , " Kita sasaibino pandoimo . " Bai pandoiyan mokubaiyo komian teali banggal-banggaal , sabea kai koseang mobangune komian butongo .
46008002	Mian mo aanggene baikon yana badaang kona tinoi , kona bisa-bisaan akiyoon natoiyo komo bisa-bisa tuuno .
46008003	Bai komian mo bisa-bisa seseange ko Mian Bisa , yana Mian Bisa tingoniiyo .
46008004	Kokaliangano soal kaanano kokinaan mo lapamo sinosuba-kon doi pilogot , kita toiyo baikon kobapilogotan balaanggene kolangge-langge mo aki nabisa-bisa tukon mo akiyo . Tukon kita toiyo koidan baikon ko Mian Bisa tolongo meeng ; akiyo kohailong .
46008005	Takainomo badaang koidan komo binantil ilah tukon temeneno ; mau komo daano doi timbu mau komo daano doi dunia bungkukono .
46008006	Bai doi kita , ko Mian Bisa tolongo meeng . Yana Tama mo tealikene sasaibino kolangge . Tolongo doi yana konda tuboan . Tukon ko Temeneno tolongo meeng koidan , doiyamo Yesus Klistus . Luwedoi yana sasaibino kolangge tinealikon , tukon sabab doi yana maka kita malaat tuboan .
46008007	Mau kai nabuno doiya , aki nasasaibino komian toiyo doiya langgedoo . Daano komo loolukon biasa sosubaiyo kopilogot . Jadi , tobikon doiya polong doiya budodoo yanila daano molasae baikon kokinaan , mo lapamo sinosubakon doi pilogot , doiya kinaan bapilogotan . Maka kalu yanila kaane doiya kinaanoo , yanila lasaiyo baladosa ; sabab yanila namanganggaanoo akiyoon namoonggol .
46008008	Kona bisaanoo doiya kinaanoo susuungo aki nakubaiyo pootamikene kita tukon Mian Bisa natealikene lobian konda pokilakonan . Kalu kita kaane doiya kinaanoo , kita aki nda malaat oioila kountungo . Koidan kalu kita aki nda kaane doiya kinaanoo mau kita aki nda lugi oioila .
46008009	Bai , pobadagai ! Inai nasampe teali baikon komian bailong teali baladosa - sabab kona manganggaan akiyoon namoonggol - sabab Utus bebas mokubaiyo kooioilamo .
46008010	Daku makisuut buno naiya : Andeno Utus , komo moonggolo komu manganggaan , daano moosulang kaan doi balambeaan . Doibundu daano komeeng komian mokitayo Utus moosulang kaan doi balambeaanoo . Kalu do mianoo kona manganggaan akiyoon namoonggol , bolikon kai naapa doiya kubaiyo do mianoo balanikene kaane dokinaanoo mo lapamo bineekon doi pilogotoo ?
46008011	Tukon tobikon doiya , maka Utus namanganggaan tealikene do mianoo namanganggaan mo akiyoon namoonggol teali tapa . Banggokai Klistus mate tuuk do mianoo koidan .
46008012	Tukon kalu Utus mongkubai kasalaan mobuno doiya doi utus-utus Salani miano - doiya Utus lusake yanila namanganggaan mo daano lemah - maka Utus baladosa doi Klistus .
46008013	Doiyamo kosababpo , kalu kokinaan mangaanikene koutusonggu baladosa maka yaku akimo kumakaan sail koidan . Sabab inai-inaikene koutusonggu baladosa sabab yaku .
46009001	Bolikon kai yaku mian mobebas ! Bolikon kai yaku lasul ? Kai baanggon yaku akiyoon kukitayo Yesus , nda Temeneno ? Kai komuyu bolikon kulimang hasilo motuuk doi Temeneno ?
46009002	Kalu komian hailong aki naakuiyo yaku meeng kolasul , mau nasoisik komuyu akuiyo doiya ! Sabab komu tuboan Salani miano doiya bukutii baikon yaku meeng kolasul .
46009003	Kalu komian asalakene yaku , yaku timbiliyo buno naiya :
46009004	Kai yaku aki kubelhaak mantalima kinaan tukon paisu sabab daku balimangan ?
46009005	Kai yaku aki kubelhaak babayo komeeng koboloki Salani miano napolaing-laing yaku doi kuampa-ampakonan , pokakana ko Temeneno Yesus utus-utuso nakinubai tukon doi lasul-lasul bailong , talalaing Petulus ?
46009006	Kabai tolongo yaku tukon Balanabas komo sinumbolii moumbal kinaan ?
46009007	Akiyo komeeng koanggota suludadu mo sio naokoniiyo kobutongo susuungo doi angkatan molobosidoo ! Akiyo kopetani mo masakakon anggul doi nakombungoo maka naaki namakaan do angguloo hasilo doi nakombungoo ! Akiyo kopototooli iyayon mo mopiala domba , maka naaki namonginum susu doi nadomba-dombadoo !
46009008	Yaku pelenggene doiya bolikon tolongo beldasalkan mo biasa doi kupengalaman samba-samba kooloyo , bai sabab doi Kitab Moliyous laiomo linoolukonggon doiya langgedoo .
46009009	Doi Musa nabuku lalomo totulis , " Kosaapi mo daano pipike kogandum sulano natoliat gandumoo batuno doi kulito , inai nasinigot kobabano . " Do saapidoo kai komo Mian Bisa palatikanggene ?
46009010	Kabai doiya komo minakisuuti tuuk kita ? Takainomo doiya totulis tuuk doi kita . Sabab komian mo limange kokombung tukon mian mo bilisiiyo kona gandum takainomo yana limange tukon moinikene namantalima soobos doi balimanganoo hasilo .
46009011	Kami lapamo basabukon kalibuang lohani doi mutuboan lalomo . Maka kalu kami mantalima balakaat-balakaat doi pobuatoo , oilakai doiya koalatino kami tuntute todudul badaang doi komuyu ?
46009012	Kalu komian badaang bailong daano kona haak momoinikene naiya doi komuyu , bolikon kai kami komo lobian komai haak doi yanila ? Bai yaku akiyoon kugunakanggene do haakoo . Kobalino yaku yase tuuno motanggunge sasaibino kolangge kalu baino yaku mosumbetene komeeng kolangge mo sembange kobabilitakanano ko Bilita Monondok tentang Klistus .
46009013	Utus tantu toiyo baikon komian mo balimang doi Mian Bisa Nabonua lalomo yanila mantalima kinaan moluwedoi Mian Bisa Nabonua . Tukon mian badaang mo uluse kososubakon abosano , yana malaat soobos doi sosubakonoo mo sinosubakon idoo .
46009014	Buno koidan ko Temeneno lapamo tantukene baikon komian mo babilitakene ko Bilita Monondok doiya sio namalaat kaanan doi nababilitaanoo .
46009015	Mau kai naakiyoon naidan kupakeyo do haak-haakoo . Tukon yaku tulise naiya sulatia bolikon kai koidan tukon makisuut sulano doiya hal-halloo nakinubaimo budodoiya doi yaku . Lobian monondok yaku mate kalu baino molapus langge mo yaku mobanggaalkenedoo .
46009016	Sabab , kalu doiya tolongo soal babilitakene ko Bilita Monondok moluwedoi Mian Bisa , maka yaku aki kubalahaak mobanggal-banggaal , sabab ko Mian Bisa lapamo bintekene yaku sulano kukubaiyo . Silakamo yaku , kalu yaku aki kubabilitakene ko Bilita Monondokoo !
46009017	Umpamano yaku ampakonggene do limangoo moluwedoi kumongiasan susuunggu , maka yaku moola kumoinikene momalaat tambo . Bai yaku babilitakene do Bilitadoo mo Monondok sabab doiya pinalalu tuuno . Yaku Mian Bisa hintekenemo sulano kulimange doiya .
46009018	Kalu buno doiya , oila daku tambo ? Naiya kotambono : baikon yaku moola babilitakene ko Bilita Monondokoo aki kutonggungikene doi meeng komian sulano natamboyo yaku , sabab yaku aki kutuntute daku haak-haak buno meeng kopopolonggon Bilita Monondok .
46009019	Yaku nia bolikon indee miano naata ; yaku bebas . Mau kai nabuno doiya , yaku lapamo tealikene kobutonggu nia ata doi sasaibino komian . Yaku lakukene doiya sulano kumoola manangkanggene komian badaang tuuk doi Klistus .
46009020	Komo doi Yahudi miano , yaku babunokon Yahudi miano sulano kumoola manangkanggene ko Yahudi miano tuuk doi Klistus . Komo doi mian-mian mo tubo mololoiyo Musa naukum , yaku babunokon buno kai mian motokooton doi ukumoo , mau kai yaku kona tutuuwan aki kutokooton doi ukumoo . Yaku kubaiyo doiya sulano kumoola kedele yanila nateali Klistus napololaing .
46009021	Komo bolikon Yahudi miano , yaku babunokonggon meeng komian mobolikon Yahudi miano , mo tubo aki naloingiyo Musa naukum . Yaku kubaiyo doiya sulano yaku moola kedele yanila nateali Klistus napololaing . Bai doiya akiyo koalatino baikon yaku aki kumolole doi Mian Bisa napalenta-palenta ; bai yaku kinuasai Klistus napalenta-palenta .
46009022	Doi mian mo aki namoonggol kona manganggaan tanga-tangano , mau yaku kai babunokonggon buno meeng komian kona manganggaan mo aki namoonggol sulano yaku moola kedele yanila nateali pololaing Klistus . Pendeknya , yaku teali doi sambu-sambu tuuk doi sasaibino komian sulano mau nabulaando kololoono koidan bai yaku moola salamatene kosoobos doi yaniladoo .
46009023	Sasaibino doiya yaku lakukene tuuk doi Bilita Monondokoo moluwedoi Mian Bisa , sulano mau yaku talalaing binalakaati .
46009024	Utus toiyo baikon doi tandingan lalomo sasaibino komo malaing yanila obuleng , bai tolongo meeng komian komo malaat tambo . Tobikon doiya poobuleng buno doiya sulano Utus malaat tambono .
46009025	Doi meeng komian mo daano doi latihan lalomo , yana dagaiyo kobutongo doi sasaibino kolangge . Yana lakukene doiya sabab yana yase nainooni tukon inoon bunga doi namalaatan nomol , doiyamo bunga mo tolongo soisik kotembo molooyumo . Bai nai kita nia dagaiyo kobutonggita doi sasaibino kolangge sabab kita yase nda ininooni inoon bunga mo aki naikon namolooyu .
46009026	Doiyamo kosababpo yaku obuleng tukon makisuut mo tantu . Buno doi tandingan popukulan , yaku aki kuoapukul sahalangan .
46009027	Yaku latiyo kohutongo tukon kakahukuan sulano namoola yaku kuasaiyo . Yaku kubaiyo buno doiya , sabab yaku aki kuyase napolong teali baikon nasambuno yaku tobiyo komian bailong namalaing doi tandinganoo lalomo , yaku susuunggu tinolak .
46010001	Utus-utus ! Utus siokai muneneeke oila komo tealimo doi nda tulunanoo salataa yanila nalaingano Musa . Yanila sasaibino linolaing tukon bunong , tukon polong salamat yanila mopintosiiyo ko Tobun Memela .
46010002	Sulano nateali Musa napololaing-pololaing , yanila sasaibino sinau doi bunong lalomo tukon doi tobunoo lalomo .
46010003	Yanila sasaibino makaan kinaan lohani mo pokakana ,
46010004	tukon monginum paisu lohani mo pokakana . Yanila sasaibino monginum paisu doi bungkuko batu lohani mo loolainge yanila ; do bungkukodoo batu doiyamo Klistus susuungo .
46010005	Mau nabuno doiya , Mian Bisa aki nasanaanggene kosoobos mobadaang doi yaniladoo , tukon doiyamo kosababpo yanila bada-badano tasabukon doi padang gulun .
46010006	Sasaibino doiya teali sontoh doi kita , tuuk ingotiikene doi kita sulano inai memeetene kolangge-langge mo lokis mobuno yanila .
46010007	Koidan sulano kita inai nda sosuba doi pilogot buno soobos doi yanila nakinubai . Doi Kitab Moliyous lalomo totulis , " Maka bangsadooila tambuuno kaan mum , tukon osuleng sosubaiyo kopilogot . "
46010008	Kita aki namoola kubaiyo kolangge-langge mo lokis buno yaniladoo soobos nakinubai . Sabab , lua kolono tolu koloon komian doi yaniladoo komo mate doi meeng kooloyo sabab yanila kubaiyo doiya .
46010009	Kita aki namoola soba-sobayo ko Temeneno buno yanila soobos mo kubaiyo loolukonoo , tobikon yanila mate tinukuk binda moupason .
46010010	Kita aki namoola koidan mondommuk ; pokakana komo kinubai doi yaniladoo soobos , tobikon yanila inakate Malaekat Matean .
46010011	Sasaibino doiya langgedoo teali doi yanila sulano nateali sontoh doi mian badaang bailong . Tukon sasaibino doiya totulis koidan teali tondoon doi kita . Sabab kita tubo budodoiya doi lounu napupusan .
46010012	Mian mo akuiyo kobutongo kokondong doi moonggolan , siokai nabada-nabadagai ; inai nabaino yana otuwong .
46010013	Samba-samba kosobaan Utus mo toupiyo doiya daano meeng kosobaan mo biasa banggapi toupiyo . Bai ko Mian Bisa molole doi paladandian . Yana aki nabatadikene Utus sinobai lobian doi mominoolakon . Salataa Utus malaat sobaan , yana beena loloon doikoo sulano muteali bukuan tukon sulano Utus namoola bataanggon .
46010014	Tobikon doiya , Utus-utus yaku mo seange , siokai komuyu pomosikitene kososubaan doi pilogot .
46010015	Yaku bantile doi komuyu buno mian mo pandoi . Siokai komuyu susuungo po-timbongiiyo nia kubantilan nia .
46010016	Salataa doi nda monginuman anggul tukon mangkabi kinatauwan doi Mian Bisa , bolikonoo doiya naotudoikanano baikon kita pomeenggon tukon Klistus doi namatean lalomo ? Tukon doi tembodoo nda obos-obosano koloti sulano nda kaane posinggat-singgat , bolikonodoo doiya otudoikene baikon kita pomeenggono doi Klistus butongo ?
46010017	Sabab tolongo meeng koloti tolong , tukon kita sasaibino kaane do lotidoo mo meeng , maka naiya kita nia mo badaang buno meeng komian butongo .
46010018	Soba palatikanggene ko Yahudi miano . Yanila mo kaane kokinaan mo sinosubakon doi basosubakonan bungkukono , doiya mian-mianoo pomeenggon do tampatoo .
46010019	Oila daku mi-nakisuuti tukon doiya ? Bapilogotan kai kinaan mo sinosubakon doi pilogotoo akiyo koalatino .
46010020	Oilamo komo sinosubakon doi tampatoo basosubakonan motuuk doi pilogot aki nasinosubakon doi Mian Bisa , bai tolongo doi ibiliis . Tukon yaku aki kuyase komuyu mopomeenggon tukon ibiliis .
46010021	Komuyu aki namoola monginum anggul doi Temeneno nagalaas tukon pososinggatene koanggul doi ibiliis koidan nagalaas . Komuyu aki namoola kaan doi Temeneno nameja , tukon koidan doi ibiliis nameja .
46010022	Kabai kita yase kubaiyo sulano ko Temeneno namasakit konoano ? Kai kita lobian konda bukuanan tukon Temeneno ?
46010023	Komian nabantilan , " Kita moola nda kubaiyo oila konda iniyas . " Bisa ! Bai aki nasasaibino doi kita mo yase kubaiyo elaano kogunano . " Kita moola kubaiyo oilamo konda iniyas " - bai aki nasasaibinodoo kita mo yase bangune konda tuboan .
46010024	Inaikai nadaano komeeng komian mobalajuang motolongo tuuk nakopontingan susuungo . Memeeng komian siokai nabalajuang tuuk doi mian bailong nakopontingan .
46010025	Komuyu moola pokaane kosail oilamo komo binalukon doi labotan sail . Mau naaki posolidikiyo loolukon , mau kai nadaano kopo sasaaki doi noamuyu lalomo .
46010026	Sabab doi Kitab Moliyous lalomo totulis , " Naiya dunia nia tukon sasaibino koantoko doiya Temeneno koona . "
46010027	Kalu komuyu kinolo kaan luwedoi meeng komian mo bolikon Salani miano , tukon kalu komuyu talimayo do pokolodoo , pokaanemo oila komo sinidokiikon doikoo . Mau naaki posolidikiyo inaando kona luwean doiya kinaanoo , sulano naakiyo kosasaaki doi noamu lalomo .
46010028	Bai kalu daano komo bantile doikoo , " Naiya kinaan nia lapamo sinosuhakon doi pilogot , " inaikai mokaane doiya kinaanoo , sabab komuyu palatikanggenemo doiya mianoo nakopontingan tukon doi noamuyudoo lalomo naboti-botikan .
46010029	Daku makisuut bolikon noamu naboti-botikan bai do mianoo noano naboti-botikan . Tantu daano komo mansadai , " Ah , bulaando daku mongiasan motolongo mian bailong noano nakokila komo popookiyo ?
46010030	Kalu yaku makaan kinaan tukon bakinatauwan doi Mian Bisa , bulaando komian mosalakene yaku mokaane do kinaanoo , sabea kai yaku lapamo bakinatauwan doi Mian Bisa ? "
46010031	Oilamo Utus nakinubai - Utus makaan kabai monginum - kubaiyomo sasaibino doiya tuuk doi kabasalano ko Mian Bisa sambuno .
46010032	Mutubo babunokon doiya , sulano Utus aki mukubaiyo komian bailong teali baladosa ; kai doi yaniladoo Yahudi miano kabai bolikon Yahudi miano , kabai Mian Bisa najemaat .
46010033	Potubo pobabunokon yaku . Yaku kakaate mosanaanggene sasaibino komian noano doi sasaibino kolangge , akiyo komakisuut-makisuut kopontingan butongo susuungo . Daku tujuan sulano yanila sasaibino namoola sinalamaton . Pololoiyon daku lenggang , pokakana mau yaku moloingiyo Klistus nalenggang .
46011001	Kokaliangano mapakean toik posunggup mian oluno doi temho nda bakaledaan
46011002	Yaku nggaale komuyu sabab komuyu sidutu neneeke yaku tukon loingiyo kootunggul yaku mo beekene komuyu .
46011003	Bai yaku yase sulano komuyu potoiyo koidan kolangge meeng , doiyamo baikon doi memeeng komala-malane komo teali nakapala doiyamo Klistus ; komo teali boloki kapalano doiyamo nalangkai , tukon komo teali Klistus nakapala doiyamo Mian Bisa .
46011004	Kalu doi memeeng komala-malane doi tembo nasambeangan kabai doi nababilitakanano kobilita moluwedoi Mian Bisa doi mian mobadaang salaano , maka namapake toik posunggup oluno , maka doiya mianoo totulaiyo Klistus .
46011005	Tukon kalu komeeng koboine doi tembo doi nasambeangan kabai doi nababilitakanano kobilita moluwedoi Mian Bisa doi mian namadaangan salaano , aki napake toik posunggup oluno , maka do boinedoo mongkubaikene maa kona langkai mo teali kapala doi butongo susuungo . Doiyamo pokakanamo do boinedoo oluno modinalulumo .
46011006	Sabab kalu meeng koboine aki nayase mapake toik posunggup oluno tadukai dona buuk nadinalulu . Bai kalu komeeng koboine kona buuk dinalulu kai ginunting , doiya meeng kopototulai doi yana . Tobikon doiya tadukai yana napake toik posunggupi oluno .
46011007	Komala-malane aki napalaluu mapake toik posunggupi oluno , sabab yana okitakene ko Mian Bisa napelibadi tukon kona kabasalan . Bai koboine tolongo okitakene komala-malane nakabasalan ,
46011008	sabab komala-malane aki natinealikon luwedoi boine , bai boine komo tinealikon luwedoi mala-malane .
46011009	Mala-malane aki koidan natinealikon tolongo tuuk doi boi-boine nakapalaluuwan , bai boine tinealikon tuuk doi mala-malane nakapalaluuwan .
46011010	Tobikon doiya , sulano komalaekat noano nateali sanaang , meeng koboine siokai napake toik posunggupi oluno buno meeng kotanda baikon yana nalangkai komo kuasaiyo .
46011011	Mau kai nabuno doiya doi natuboan lalomo buno Salani miano , koboine aki nakokondong susuungo tangalaas doi mala-malane , tukon koidan komala-malane aki nakokondong susuungo , tangalaas doi boi-boine .
46011012	Sabab mau kai doboinedoo tumbe-tumbeno tinealikon luwedoi mala-malane , bai koidan naapa kai domala-malanedoo sosuung doi boine ; tukon sasaibino kolangge luwedoi Mian Bisa .
46011013	Soba Utus-utus popikikene naiya langge nia : Kai monondok meeng koboine nasambeang doi Mian Bisa doi mian namadaangan , akiyo kona posunggupi oluno ?
46011014	Doi nda pangalaman umum , komuyu lapamo inotunggulkon baikon kalu komala-malane bulusan kona buuk , doiya meeng kolangge mo aki namonondok .
46011015	Bai kalu boine , kobuuk bineekon doi yana , sulano tosunggupi kooluno tukon kalu kona buuk bulusan doiya meeng kotambonganan doi yana .
46011016	Jadi , kalu daano komo ponggeelekikene naiya masaala nia , tolongo meeng daku binantil doiyamo baikon mau doi kita mau kai Mian Bisa naanggota jemaat bailong sasaibino , tolongo meeng kona kabiasaanoo doi jemaat lalomo ; komo sangalaasan doiya akiyo .
46011017	Kokaliangano naiya momeeng nia , yaku aki kunggaale komuyu . Doi pototongian bakaledaan akiyo kohasilo mo monondok , tolongo mo lokis .
46011018	Kotumbe-tumbeno yaku lengele , baikon doi pototongian lalomo daano kosoobos komo ponggeeleki . Tukon yaku pikikene doiya bilitadoo badaang komo bisa .
46011019	Takainomo pantaso nasumbot kopoonggeelekiyan doi komuyu , sulano natotingonii ko Salani miano mo bisa .
46011020	Bai doi tembo popototongian , doi komuyudoo mokubaiyo bolikon Temeneno napalajamuan .
46011021	Sabab doi pokaananoo , komuyu suwe-suwele momangala dokinaanoo , sampe daano komo akimo nasamba , sadangkan kobailong teali malangu .
46011022	Bulaando mobuno doiya ? Baanggon kai Utus aki nadaano komu bonua ? Utus moola mukaan tukon inum idoo ! Kai banggon Utus yase kulokisanggene ko Mian Bisa najemaat tukon tealikene mammaa komian momasikiin ? Oilamo komo sio kubantile naikon doi komuyu ? Siokai yaku nggaale komuyu ? Aki ! Mau nabulaandomo yaku aki kunggaale komuyu .
46011023	Sabab komo yaku otunggulikene doi komuyu , doiya yaku talimayo doi Temeneno susuungo : baikon doi popookoo salataa Yesus , nda Temeneno nakinulokisanan , yana mangala loti ,
46011024	tukon salataa yana bakinatauwan doi Mian Bisa motuuk doi lotidoo , yana bisi-bisiliyo do lotidoo tukon limano , maka nabantile , " Naiyamo kobutonggu mo sinalakanggon tuuk doi komuyu . Pokubaiyomo naiya sulano potandayo yaku . "
46011025	Bunomo lakon salataa lapa kaan , yana mangala kogalaas anggul maka hantile , " Naiya anggulia daano komeeng kopaladandian Mian Bisa mo boolu , mosinahkanggon tukon saunggu . Kalu komuyu inume naiya , pokubaiyo naiya sulano potandayo yaku . "
46011026	Takainomo dopo makaanan loti tukon pomonginuman anggul nia , komuyu babilitakene ko Temeneno namatean , polong doi nalubatan .
46011027	Tobikon kai doiya , mian mo kaane ko Temeneno naloti tukon inume ko Temeneno naanggul tukon kokubai mo aki napantas , doiya mianoo baladosa doi Temeneno mo lapamo kulbankanggene kobutongo tukon sauno .
46011028	Jadi , memeeng komian sio napalesayo kobutongo loolukon , maka namoola makaan do lotidoo tukon monginum do angguloo .
46011029	Sabab kalu komian makaan loti tukon monginum anggul tukon tolongo bapiada baikon do palajamuanoo pokokonoi tukon ko Temeneno butongo , do mianoo makaan loti tukon monginum anggul tolongo malaat ukuman doi Mian Bisa doi butongo susuungo .
46011030	Doiyamo kosababpo badaang dokkomuyudoo komo masakit tukon akimo nabukuan , tukon daano koidan komo mate .
46011031	Bai kalu kita palesayo kobutonggita looluk , kita aki Mian Bisa naukume .
46011032	Bai kalu Mian Bisa ukume kita , yana umbale kita , sulano kita naaki nda kanakon ukuman polaing-laing naiya dunia nia .
46011033	Tobikon doiya , Utus-utusonggu , kalu komuyu pototongi mokaan doi Temeneno napalajamuan , komuyu sio popototiili .
46011034	Kalu daano komo malaal , yana sio namakaan loolukon doi nabonua . Kalu komuyu palatikanggene naiya langge nia , kopototongian-pototongian doi pobakaledaan aki nalubatene koukuman moluwedoi Mian Bisa motuuk doi butomu susuumu . Kokaliangano langge-langge bailong , naikon yaku talangkanggene doikoo , kalu yaku lubat koidan .
46012001	Budodoiya kokaliangano kalunia-kalunia mo bineekon moluwedoi Mian Bisa Na Loh . Doiya kaliangano yaku yase Utus-utus natoiyo komo bisa .
46012002	Neneeke baikon salataadoo komuyu akiyoon potingoniiyo ko Temeneno , komuyu tagoda mololoiyo kopilogot mo ponga .
46012003	Komuyu sio potoiyo baikon komian mo linolaing Mian Bisa Na Loh aki namoola bantile , " Yesus kinutuk ! " Bunomo koidan akiyo komeeng komian momoola hantile , " Yesus Temeneno ! " kalu do mianoo aki nalinolaing Mian Bisa Na Loh .
46012004	Daano komoimoiya kokaliangano kokalunia moluwedoi Mian Bisa Na Loh bai sasaibino bineekon luwedoi Lohdoo mo meeng .
46012005	Daano kokaliangano kolimang motuuk leleaniyo ko Temeneno , bai ko Temenenodoo mo lineleani , Temeneno mo meeng koidan !
46012006	Daano komoimoiya kokaliangano limangano ko Temeneno nalimang , bai komo beena bukuanan doi balimanganoo doi memeeng komian doiyamo Mian Bisa mo meeng koidan .
46012007	Tuuk doi nda monondokan sasaibino , Mian Bisa Na Loh balimang doi samba komian seeala memeeng .
46012008	Doi meeng komian , Lohdoo beena kasanggupan sulano nabasilingan tukon nainanggaan . Doi bailong Lohdoo mo pokakana beena kasanggupan sulano natalangkanggene kaliangano ko Mian Bisa .
46012009	Lohdoo mo meeng koidan beena doi meeng komian bailong , mosanggup tuuno sulano namangangga doi Klistus ; bainokai doi bailong Lohdoo beena kuasa sulano naaline komian nasesel .
46012010	Doi meeng komian beena kuasa sulano nakubaiyo kolangge mominasaingdinggon tukon doi mian bailong binee kalunia sulano babilitakene ko Mian Bisa natetel-tetel . Doi mian bailong koidan Lohdoo beena kasanggupan sulano natoiyo posasalakene indeemo kokalunia moluwedoi Mian Bisa Na Loh tukon komo bolikon . Daano komo beena kasanggupan sulano nabasilingan tukon moisalomo kosilingan mo minasaingdinggon , tukon daano koidan komo binee kasanggupan sulano natalakanggene koalatino do silingan-silinganoo .
46012011	Sasaibino doiya Loh mo meengoo koidan komo limange ; memeeng komian binee kalunia mo posasala mololoi Lohdoo namongiasan .
46012012	Klistus bunomo banggapi butongo ; butongodoo meeng , bai daano badaang koanggotano . Sasaibino do anggotadoo , mau kai nabadaang , bai tolongo meeng kobutongo .
46012013	Bunomo koidan kita sasaibino , mau Yahudi miano mau mian mobolikon Yahudi , ata-ata mau mian badaang mobebas ; kita sasaibino lapamo sinau luwedoi Lohdoo mo pokakana , sulano kita nda tinealikon pomeenggon doi Klistusoo hutongo . Kita sasaioino koidan toupiyo do Lohdoo mo meeng totuho tuuno .
46012014	Sabab do butongoo aki natolongo meeng koanggotano bai badaang koanggotano .
46012015	Kalu aino bantile , " Yaku bolikon limanggu , tobikon doiya yaku aki kutongusokon doi butongoo , " doiya aki nabalalatii baikon do ainodoo aki natongusokon doi butongoo .
46012016	Tukon kalu kotolingainggita bantile , " Sabab yaku bolikon mata , maka yaku aki kutongusokon doi butongo , " doiya koidan aki nabalalatii do tolingainggitadoo aki natongusokon doi butongo .
46012017	Kalu ande-andeno totubo kobutonggitadoo teali mata , bulaando do butongodoo moola molongol ? Kabai kalu totubo butongodoo teali tolingaino , bulaando do butongodoo nasoomanggene ?
46012018	Kita kitayo baikon ko Mian Bisa mo abese koanggota-anggotadoo doi butongo . Memeeng inabos doi abosano manulut ko Mian Bisa namongiasan .
46012019	Kalu sasaibino tolongo meeng koanggotano , inaando kai komo sinombuikon butongo ?
46012020	Jadi , takainomo daano mobadaang koanggotano , bai kobutongo tolongo meeng .
46012021	Tobikon doiya , mata aki namoola bantil doi limano , " Yaku aki kupalaluuwo ikoo ! " Kabai oluno bantil doi aino , " Yaku aki kupalaluuwo ikoo ! "
46012022	Kobalino do butongodoo naanggota-anggota mo malamuyukoo , kita palaluuwo tuuno ;
46012023	tukon do anggota-anggotadoo kita mo aanggene akiyo kogunano , tobikon doiyamo koanggota-anggota kita mo beena lobian badaang konda anggaano . Butongo anggota-anggotano mo tokita aki namonondok , doiyamo konda pinalatikanggon tuuno .
46012024	Kobutongo anggota-anggotano mo tokita monondok , aki napalaluu kita palatikanggene . Ko Mian Bisa lapamo susune kobutonggita buno doiya tobikon koanggota-anggota mo akiyo koanggano bineekon lobian badaang koanggano .
46012025	Tukon buno doiya do butongodoo aki natongobos-obos ; susuwele anggota palatikanggene meeng tukon bailong .
46012026	Kalu meeng koanggota sakisaa , sasaibino do anggotadoo sakisaa ; kalu meeng koanggota ngginaal , sasaibino koanggota bailong laba-laba .
46012027	Utus sasaibino komuyu daanoon Klistus butongo tukon komuyu susuwele doiyamo koanggotano doi butongodoo .
46012028	Bunomo lakon doiya doi jemaat lalomo , ko Mian Bisa lapamo tantukanggene kona abosano doi samba-samba komian ; Tumbe-tumbe lasul ; koluano , nabi-nabi , kotoluno gulu-gulu ; maka doi yaniladoo mo mongkubai langge-langge mominasaingdinggon , doibundu yanila mo binee kalunia sulano naaline komian nasesel , kabai sulano natulungiyo komian bailong , kabai sulano nakatuaiyo , kabai motuuk basilinganan tukon bula-bulaa kosilingan kaliangano mo minasaingdinggon .
46012029	Yanila bolikon sasaibino lasul , kabai nabi , kabai gulu . Aki nasasaibino daano kona kuasa momongkubai langge mominasaingdinggon ,
46012030	kabai sulano aline komian nasesel , kabai mobasilingan doi bula-bulaa kosilingan kaliangano silingan mo minasaingdinggon , kai momoola alatikanggene do silingan-silinganoo .
46012031	Tobikon doiya , siokai komuyu pobausaha tutuuno sulano pomalaat kalunia-kalunia mo bisa tutuuno . Mau natundu nia yaku otudoikene doikoo kololoon mo monondok tuuno .
46013001	Mau kai yaku namoola basilingan tukon bula-bulaa kobanggapi nasilingan , mau kai tukon malaekat nasilingan idanggon , bai yaku aki kumamaasikene komian bailong , maka daku bantil-bantilanoo tolongo buno langge alalo moakiyo koalatino .
46013002	Mau kai kupandoi mobabilitakene kobilita moluwedoi Mian Bisa , tukon mangalatikanggene sasaibino kolangge-langge mo atean , tukon toiyo sasaibino kolangge-langge tukon mangangga doi Mian Bisa tobikon moola biyele kobunggul , bai yaku aki kumamaasikene komian badaang bailong , maka yaku akiyo koalatino oioila .
46013003	Mau kai nasasaibino koonggumo , yaku beekene doi mian motalalais , tukon yaku beekene kobutonggu nasinua , bai yaku aki kumamaasikene komian bailong , maka doiya sasaibino akiyo kona totuuk tuuno .
46013004	Mian mo mamaasikene komian bailong , sabal tukon mo-nondok konoano . Yana akiyo kopoliitonan , aki nabukal-bukal konoano , aki nabanggal-banggaal .
46013005	Yana aki nabatinggai , aki nakasal , yana aki napakisaayo komian bailong sulano naloingiyo kona mongiasan susuungo , aki namosobit nanggoliiton , tukon aki naabos noa .
46013006	Mian mo mamaasikene komian bailong , aki nayase kokokubai molokis , yana tolongo yase kokokubai momonondok .
46013007	Yana taanggene salaanggene sasaibino kolangge tukon yase anggayo naikon komonondok tuuno doi memeeng komian ; mau doi langge mo bulaandomo kona ndondoong do mianoo modaano kona seang aki nalapus kona moinian tukon nasahalan mototiiliyo sasaibino kolangge .
46013008	Aki naidan naikon daano kotemhono doiyaa komian aki napalaluu poseang-seang . Budodoo naiya daano komian mo pandoi mopelenggene kohilita moluwedoi Mian Bisa , bai sio yana naikon natade mopelenggene do bilitadoo . Budodoiya daano komo pandoi basilingan doi bubulaa kosilingan kaliangano mo minasaingdinggon , bai sio yana naikon natademo basilingan doi silingan-silinganoo . Budodoiya daano komian mo toiyo badaang kolangge , bai sio oila yanila natinoidoo naikon tomilinggene .
46013009	Tobikon , konda motoiyan tukon konda sanggupan mopelenggene kobilita moluwedoi Mian Bisa , akiyoon natalakana .
46013010	Sio naikon nalaate kotembono Mian Bisa kubaiyo sasaibino monondok , tukon domo akidoo namonondok naikon lapus .
46013011	Salataa yaku daano pau mopoipoisik , yaku basilingan buno pau mopoipoisik , daku palasaan buno pau mopoipoisik tukon daku pikilan buno pau mopoipoisik . Budodoiya yaku babasalo , daku kalakuan doi paupaunoanoo yaku sakukenemo .
46013012	Oilamo konda kinita budodoiya nia tolongo buno bayangan mo kabul doi sulumiin . Bai sio naikon nda kitayo tutuuno tukon tontong . Budodoiya yaku akiyoon kutoiyo sasaibino , bai sio kutoiyo sasaibino buno ko Mian Bisa toiyo sasaibino kokaliangano doi butonggu .
46013013	Jadi , doi tembo nia daano kotolu kolangge komo sio nda lakukanggene : mangangga , moini tukon pomamaasikon . Komo penting tuuno doi langge nia motolu doiyamo mamaasikene komian badaang bailong .
46014001	Siokai komuyu pokakaate sulano pomamaasikene komian badaang bailong . Tukon koidan pokakaate sulano pomantalima kalunia-kalunia Mian Bisa Na Loh mo beekene , tukon komo utama tutuuno kasanggupan mopelenggene ko Mian Bisa natetel-tetel doi banggapi .
46014002	Mian mo basilingan tukon silingan mo minasaingdinggon , doiya mianoo bolikon basilingan doi banggapi ; yana basilingan doi Mian Bisa . Akiyo komian mo mangalatikene oilamo kona binantil , sabab Mian Bisa Na Loh komo tealikene yana mabantil langge-langgedoo tolongo Mian Bisa komo toiyo .
46014003	Kobalino mian mo pelenggene kobilita moluwedoi Mian Bisa , pelenggene doi banggapi ; tuuk keenggele yanila , sulano nabeena samangat doi yanila tuuk hibule yanila .
46014004	Mian mo basilingan tukon silingan mo minasaingdinggon tolongo ekeenggele kobutongo susuungo , baimo kai komian mo pelenggene kobilita moluwedoi Mian Bisa tulungiyo kojemaat nateali maju .
46014005	Kona monondokan kalu Utus sasaibino moola basilingan tukon bubulaa kosilingan kaliangano mo minasaingdinggon . Bai komo mo monondok tutuuno doiyamo kalu Utus moola babilitakene ko Mian Bisa natetel-tetel . Sabab komian mo pelenggene kobilita moluwedoi Mian Bisa , lobian kona taanggaan tukon doi mian mo moola basilingan tukon bubulaa kosilingan mo minasaingdinggon ; posasala kohallo kalu doi mian mo basilingan tukon bula-bulaa kokaliangano kosilingan mo minasaingdinggonoo bai yana moola jelaskanggene oila dona binantiloo , sulano sasaibino koanggota jemaat laate toiyo konamototuuk .
46014006	Kalu andeno yaku lubat doikoo tukon yaku basilingan tukon bubulaa kosilingan kaliangano mo minasaingdinggon , oila konatotuuk doiya doi komuyu ? Akiyo konatotuuk mau tolongo soisik ! Posasala kohallo , kalu yaku mabantil meeng kolangge moluwedoi Mian Bisa , kabai yaku jelaskanggene komeeng kolangge kaliangano doi Mian Bisa , kabai yaku mopolonggon bilita moluwedoi Mian Bisa , kai yaku bangotunggul .
46014007	Komusiik pakakaso mo akiyo kona ansaang mau nabaino soisik , buno suling tukon kasapi , kalu kona tanda-tanda aki naminaenggon tukon tontong , bulaando komian natoiyano indee laguno komo minaenggon ? ' Meeng kosontoh koidan : Kalu kotolompet tolongo pinuuk sabalangan , indee miano komo batotobo molobosi ?
46014008	
46014009	Bunomo koidan tukon mukasanggupan sulano nda basilingan tukon bula-bulaa kosilingan kaliangano mo minasaingdinggon . Kalu Utus tukon do kasanggupanoo mabantil bantil-bantilan mo aki natontong , akiyo komeeng komian mo moola mangalatikene oilamo Utus nabinantiloo . Domu bantil-bantilanoo lapus akiyo kona tinudo .
46014010	Doi dunia nia daano kobulaa kosilingan , bai akiyo mau nabaino meeng do silingan-silinganoo mo aki nadaano koalatino .
46014011	Bai kalu yaku aki kumangalatikene dosilinganoo memeeng komian mobantile , maka domianoo mo pakeyo do silinganoo buno mian mososihong doi yaku ; bunomo koidan yaku telhadap doi yana .
46014012	Kokaliangano komuyu , yaku toiyo komuyu yase tuuno pomalaat kalunia-kalunia moluwedoi Mian Bisa Na Loh . Bai komo utama tuuno , sio komuyu pokakaate sulano potulungiyo kojemaat nateali maju .
46014013	Doiyamo kosababpo komian mo basilingan doi silingan mo minasaingdinggon , siokai nakabiyo doi Mian Bisa sulano yana nabinee kasanggupan sulano natalakanggene oilamo domo hinantiloo .
46014014	Sabab kalu yaku sambeang tukon silingan mo minasaingdinggon , daku loh takainomo sambeang , bai daku pikilan aki nabalimang .
46014015	Jadi , sio oila daku kinubai ? Naiya naikon daku kinubai : Yaku sambeang tukon kuloh , bai yaku naikon sambeang koidan tukon daku pikilan . Yaku naikon manani tukon daku loh , bai yaku yase manani tukon daku pikilan .
46014016	Sabab kalu Utus bakinatauwan doi Mian Bisa tukon tolongo muloh , tukon daano komian bailong mo aki namangalatikene kosilingan mominasaingdinggon mo luwedoi Mian Bisadoo Na Loh , maka doiya mianoo aki namoola bantile , " Yaku setuduiyo " doi sambeang basyukuulanoo ; sabab yana aki natoiyo oilamo doi Utus nabinantiloo .
46014017	Mau kai domu sambeangan bakinatauwan doi Temeneno monondok tuuno , bai do sambeanganoo akiyo kona totuuk doi mianoo oailong .
46014018	Yaku bakinatauwan doi Mian Bisa sabab yaku susuunggu moola basilingan doi bula-bulaa kosilingan kaliangano mo minasaingdinggon lobian doi Utus-utus sasaioino .
46014019	Mau kai doi pototongian lalomo doi sosubaiyano ko Temeneno , yaku yase tuuno momapake lima kobantilan mo moola mian mangalatikene baimo kai doi loloongo kobantilan mopinake doi silingan mo minasaingdinggon . Yaku yase tuuno komo buno doiya sulano namoola yaku mongotunggul mian .
46014020	Utus-utus ! Inai pobapikil buno labuk-labuk . Doi hal kulokisan , siokai komuyu tataap buno labuk pauno . Bai doi popikilan lalomo , siokai komuyu poteali mian mo babasalo .
46014021	Doi Kitab Moliyous lalomo totulis buno naiya , " Temeneno bantile , Tukon palantalaan mian badaang , mo basilingan tukon silingan mo minasaingdinggon , yaku naikon basilingan doi mian nia . Doiyamo tukon palantalaan mian badaang molulubaton , yaku basilingan doi kumian ; mau kai nabuno doiya , yanila aki nayase mondongolii daku bantilan . ' "
46014022	Jadi kalunia sulano nda basilingan tukon bubulaa kosilingan mo minasaingdinggon doiya baino meeng kotanda doi mian mo aki namangangga , bolikon tuuk doi mian mo mangangga . Tukon kokalunia mobontiikene ko Mian Bisa natetel doi banggapi doiya meeng kotanda motuuk doi mian mo maangga , bolikon tuuk doi mian mo aki namaangga .
46014023	Tobikon doiya , kalu andeno pototongian doi jemaat lalomo , sasaibino koanggota jemaat basilingan doi bula-bulaa kosilingan mo minasaingdinggon , maka nalubat komoimoiya komian doi tonggulung , kabai mian badaang mo bolikon Salani miano , tantu do mian badangoo aanggene komuyu sasaibino tandomo !
46014024	Bai kalu Utus-utus sasaibino pelenggene kobilita moluwedoi Mian Bisa , maka nalubat komeeng komian mo bolikon Salani miano kabai mian bailong , maka dohal-halloo Utus mo babilitakene sasaibino naikon otudoikene do mianoo nalalim-lalim tukon tealikene yana sadal doi nalalim-lalimoo .
46014025	Hal-hal mo tosookon doi noano lalomo inokitakon , tobikon yana naikon poipoisik kobutongo maka nasosubaiyo ko Mian Bisa . Yana naikon akuiyo baikon ko Mian Bisa bisa-bisa daano doi komuyudoo .
46014026	Jadi , Utus-utus , oila koalatino sasaibino doiya ? Kalu komuyu pototongi pososubaiyo ko Temeneno , daano komo manani , daano komo bangotunggul , daano komo pelenggene komeeng kolangge moluwedoi Mian Bisa , daano komo basilingan tukon silingan mo minasaingdinggon , tukon daano komo jelaskanggene oila domo binantiloo . Bai sasaibino doiya sio nakinubai tukon bangotunggulan tukon doi namonondokan sasaibino .
46014027	Kalu daano komo yase basilingan doi silingan mo minasaingdinggon , siokai nalua kabai kona badaangan tolu komian sada komo paisoboli . Tukon sio nadaano komo jelaskanggene oila do mianoo mo basilingan nabinantil .
46014028	Kalu akiyo komo moola jelaskanggene , maka mian badaangoo mo basilingan tukon silingan mo minasaingdinggon tadu nabaino aki nabiyok-biyok doi pototongianoo lalomo . Tadukai nabaino yanila bantil-bantil doi noanoila lalomo doi Mian Bisa .
46014029	Lua kabai tolu komian komo toiyo kooilita moluwedoi Mian Bisa sio napelenggene do bilitadoo tukon kobailonggon timbo-timbongiiyo oila domo binantiloo .
46014030	Bai kalu ande-andeno do bilitadoo moluwedoi Mian Bisa sumbot doi meeng komian bailong mo osulang doi pototongianoo , maka domianoo mo daano mobasilingan , sio natade .
46014031	Tukon eala mo buno doiya , Utus-utus sasaibino , meeng tukon meeng , moola pelenggene kooilita moluwedoi Mian Bisa ; sulano sasaibino moola mantalima otunggul tukon teali mangangga momeenggon .
46014032	Kalunia moluwedoi Loh sulano pelenggene kobilita moluwedoi Mian Bisa moola domianoo pelenggene tukon monondok do bilitadoo .
46014033	Mian Bisa doiya Mian Bisa mo yase kokokubai motaatul ; yana bolikon Mian Bisa mo yase kokokubai monggabut . Pokakana komo teali doi sasaibino ko Mian Bisa najemaat ,
46014034	koboine sio naaki nabiyok kalu daano kopototongian doi jemaat . Yanila aki naminoolakon basilingan . Yanila aki namoola mataani sambu ; doiya pokokonoi tukon agama atulano .
46014035	Kalu yanila yase toiyo komemeeng kolangge , yanila sio namasadaikene doi napoo langkai doi bonua . Kubaiyo mammaa tuuno kalu meeng koboine basilingan doi pototongian jemaat lalomo .
46014036	Oilamo ko Mian Bisa nabinantil lubat doi komuyu ? Kabai tolongo doikoo tolong do bantilanoo napinolonggonan ?
46014037	Kalu daano komian mo lasayo daano kona kalunia sulano napelenggene kobilita moluwedoi Mian Bisa , kabai yana daano kona kalunia bailong moluwedoi Mian Bisa Na Loh , do mianoo sio natoiyo baikon oila daku tinulis nia daano meeng kopalenta moluwedoi Temeneno .
46014038	Bai kalu daano komo aki natalimayo naiya , inai popalatikanggene yana .
46014039	Tobikon doiya , Utus-utus , pokakaate sulano popelenggene kobilita moluwedoi Mian Bisa , bai inai popantane komian mo yase basalita doi bula-bulaa kokaliangano kosilingan mo minasaingdinggon .
46014040	Bai sasaibino sio nakinubai tukon monondok kabai taatul .
46015001	Tukon budodoiya , Utus-utus , yaku yase komuyu poneneeke koidan do Bilitadoo Monondok moluwedbi Mian Bisa yaku mo pelenggene loolukonoo doikoo . Komuyu talimayomo , tukon manganggamo doi Klistus sabab do Bilitadoo Monondok .
46015002	Kalu komuyu hataani moonggol doi oilamodoo yaku mo pelenggenedoo maka do Bilitadoo Monondok salamatene komuyu ; kasuali kalu Utus mangangga bai aki namangalatikene .
46015003	Oilamo daku pinolonggon doi Utus-utus doiya lapamo yaku talimayo loolukon . Komo penting buno mo totulis doi Kitab Moliyous lalomo , yaku pelenggene doikoo baikon Klistus mate sabab nda lalim-lalim ;
46015004	baikon yana tinadin , bai doibundu yana inotuboi koidan doi oloyo kotoluno . Doiya koidan totulis doi Kitab Moliyous lalomo .
46015005	Yaku popitoikene koidan doikoo baikon Klistus mo inotuboidoo koidan otudoikene koidan kobutongo doi Petulus , tukon koidan doi lasul-lasul mosongulo lua .
46015006	Lapa doiya yana okitakene kobutongo koidan doi lobian lima kosakato kona pololaing sasaibino . Kona badaangan doi mian badaangdoo modaano motubo diabudodoo , tolongo moimoiya komian komo matemo .
46015007	Lapa doiya koidan Klistus okitakene kobutongo doi Yakobus tukon doibundu doi sasaibino kolasul .
46015008	Doibundu tutuuno yana okitakene kobutongo doi yaku koidan - yaku komo buno pau moakiyoon nalaate kotembono kona sinuungan !
46015009	Yaku daano komeeng ko Temeneno nalasul mo aki nainodotii . Yaku aki nateali binantil lasul , sabab lapamo yaku sakisaayo ko Mian Bisa najemaat .
46015010	Bai sabab Mian Bisa namaasi yaku teali pokakana naiya kutuboan nia budodoo . Tukon aki napalasuma ko Mian Bisa moompuniyo yaku . Tukon yakumo komo lobian daku balimangan doi sasaibino kolasul bailonggon . Bai doiya kona bisaan bolikon kukakaatean ; doiya Mian Bisa nausaha mo mamaasikene yaku , tukon mololainge yaku doi kubalimangan .
46015011	Jadi , mau indee miano kopo mantalimaan Bilitadoo Monondok - oilakai doiya luwedoi yaku kabai doi lasul-lasul bailonggon - doiya aki nateali soal . Komo penting tolongo asal kami pelenggenemo do Bilitadoo mo Monondok tukon Utus anggayomo .
46015012	Kalu doi kamidoo mo babilitakene doiyamo Klistus lapamo inotuboi koidan doi namatean , bulaando daano doi komuyudoo komo hantile baikon komian momate akimo nainotuboi koielan ?
46015013	Kalu bisa komian momate akimo nainotuboi koidan , doiya koalatino Klistus aki nainotuboi koidan doi namatean .
46015014	Tukon kalu andeno Klistus aki nainotuboi doi namatean maka akiyo kona totuuk kami mopailukene kooioila tukon akiyo kona totuuk koidan komuyu momangangga , sabab dopoo manganggaanoo akiyo kona dasal oioila .
46015015	Lobian koidan doiya , tokita baikon kami kala-kala kaliangano Mian Bisa , sabab kami babilitakene baikon ko Mian Bisa lapamo otuboiyo koidan Klistus doi namatean , banggokai ko Mian Bisa akimo naotuboiyo yana koidan - kalu takainomo bisa komian momate akimo nainotuboi koidan !
46015016	Sabab kalu komian momate akimo nainotuboi koidan , maka Klistus akimo nainotuboi doi namatean koidan .
46015017	Tukon kalu Klistus akimo nainotuboi koidan maka komu manganggaanoo tolongo buno monii balang ; doiya koalatino komuyu daano doi lalim lalomo tukon akiyo kopoo minoinikon oioila .
46015018	Doiya koalatino koidan baikon ko Salani miano mo lapamo mate , koidan akiyo konapo minoinikon .
46015019	Kalu konda minoinikon doi Klistus tangatang doi nda tuboan doi dunia nia lalomo , maka doi sasaibino kobanggapi doi dunia nia lalomo , kitamo komo soe tuuno !
46015020	Bai kona tokitaan Klistus lapamo inotuboi koidan doi namatean . Naiyamo kotambono baikon komian badaang mo lapamo mate naikon inotuboi koidan .
46015021	Sabab komatean usok doi dunia lalomo tukon sabab meeng komian , bunomo lakon tubo koidan doi matean bineekon doi banggapi tukon lolo doi meeng komian koidan .
46015022	Bunomo lakon sasaibino kobanggapi mate sabab tongusokon meeng tukon Adam , bunomo koidan sasaibino naikon inotuboi , sabab tongusokon teali meeng tukon Klistus .
46015023	Bai susuwele naikon inotuboi manulut naobos : tumbe-tumbeno Klistus ; doibundu totiili doi tembo yana lubat koidan , maka natuundu komian badaang naobos mo tongusokon doi Klistus namian .
46015024	Lapa doiya maka nateali kokiamat . Doi tembodoo Klistus lungguiyamo sasaibino kopamalentaan , sasaibino kakuasaan tukon sasaibino kobukuanan ; maka yana naikon salakanggene kona kakuasaan pokakana kotomundo , doi Mian Bisa Tamanggita .
46015025	Klistus sio namapalenta momeenggon polong ko Mian Bisa tealikene sasaibino Klistus namusu taaluuk doi Klistus .
46015026	Musu doibundu yana mo lungguiyomo doiyamo matean .
46015027	Doi Kitab Moliyous lalomo totulis buno naiya , " Ko Mian Bisa tealikene sasaibino kolangge taaluuk doi yana . " Tontong tuuno baikon komo minakisuuti tukon " sasaibino kolangge " doiya aki natongusokon ko Mian Bisa susuungo , mo tealikene sasaibino langgedoo taaluuk doi Klistus .
46015028	Bai sambuno sasaibino tinaklukanggon doi Klistus napamalentaan , maka yana susuungo , doiyamo Mian Bisa Napau , naikon salakanggenemo kobutongo doi Mian Bisa mo lapamo tealikene sasaibino kolangge taaluuk doi yana . Maka ko Mian Bisa susuungo komo palentayo sasaibino .
46015029	Kalu komian momate aki nainotuboi koidan , bulaando modaano komian mo sinau tuuk doi mian momate ? Oila kogunano yanila mokubaiyo doiya halloo ? Kalu bisa komian mate aki naikon nainotuboi koidan , oila kogunano yanila mokubaiyo doiya halloo ?
46015030	Tukon oila kokubaiyano koidan kami moyase sasalaane kosusaan samba kotembo ?
46015031	Utus-utus ! Samba kooloyo yaku taane kosakisaa sabab yaku banggaalkene kopoo tuboan sabab komuyu lapamo mangangga doi Klistus Yesus , nda Temeneno .
46015032	Kalu doiya tolongo tuuk doi banggapi tolong , oila kountungo doi yaku sulano baladuang pokakana mopooakate koiyayon-iyayon mobalani doi kota nia , doi Efesus ? Kalu komian momate aki nainotuboi koidan , nah , lobian komo monondok nda loloiyo kososombotia , " Mai nda kaan inum tukon basana-sanaang , sabab namodoa kita naikon matemo . "
46015033	Inai potongokolii ! Polembelikonan mo lokis kubaiyo lusak konda tuboan mo monondok .
46015034	Potoiyo budodoiya , tukon inaimo pomongkubai lalim koidan . Kona tutuuwan komuyu sio pomammaa , baikon doi komuyudoo daano komo akiyoon natingoniiyo ko Mian Bisa . Banggapi hutongo sambuno lapa inotuhoi koidan doi namatean
46015035	Ugaate daano komo mansadai , " Bulaando kai komian momate nainotuboi koidan ? Butong mo bulaando komo bineekon doi yanila , nalapa yanila inotuboi koidan ? "
46015036	Bodo tuuno ! Kalu Utus masakakon kalibuang doi buta , do kalibuangoo aki natubo , kalu do kalibuangoo aki namate loolukon .
46015037	Tukon do kalibuangoo Utus mo sakakene doi butadoo lalomo - ugaatene gandum kalibuango kabai kalibuang bailong - doiya do kalibuangoo batuno tolong , aki nasasaibino nasinakakonoo naikon tubo .
46015038	Mian Bisa susuungo komo kubaiyo kondondoongo do kalibuangoo manulut napambaleng momonondok tuuk doi mosinakakonoo . Doi memeeng koka-libuang kaliangano , Mian Bisa komo kubaiyo kondondoongo dokalibuangoo susuwele .
46015039	Komahluk-mahluk butongo mo daano kona ansaang sasaibi-no aki napokakana . Kobanggapi butongo sangalaasan , koiyayon koona butongo sangalaasan ; kotomisi-tomisi sangalaasanggon kobutongo , tukon koikan-ikan sangalaasan koidan kobutongo .
46015040	Bunomo koidan tukon kolangge-langge doi timbu tukon kolangge-langge doi buta . Kolangge-langge doi timbu susuwele daano kona monondokan susuungo , tukon kolangge-langge doi buta bunomo lakon .
46015041	Kooloyo namonondokan posasala kobituwon namonondokan . Kobituon-bituon pauno koona sangalaasan kona monondokan . Malah do bituon-bituonoo pauno susuwele posasala koidan kona monondokan .
46015042	Bunomo kohalloo tukon komian badaang momate mo inotuboi koidan . Komian butongo mo tinadingoo doiya mian butongo mo moola boowan , bai komian butongo mo inotuboidoo koidan , doiya mian butongo mo aki namoola manas .
46015043	Salataa komian butongo natinading , do mianoo butongo kulokiso tukon muyuko ; bai salataa nainotuboiyan koidan , yana tealimo monondok tukon bukuan .
46015044	Salataa natinadinan , butongo butong moluwedoi dunia ; bai salataa tubo koidan , maka do butongo butong moluwedoi Mian Bisa Na Loh komo beekene . Daano komian butongo mo luwedoi dunia , tukon daano koidan komian butongo mo luwedoi Mian Bisa .
46015045	Doi Kitab Moliyous lalomo totulis buno naiya , " Kobanggapi tumbeno , doiyamo Adam , teali mahluk mo tubo , " bai Adam doibundu doiya Loh mo mebee tuboan .
46015046	Komo lubat tumbeno loolukon doiya jasmani , bolikon mo lohani . Komo lohani lubat doibundu .
46015047	Adam tumbeno tinealikon luwedoi buta , bai Adam koluano luwedoi sulugaa .
46015048	Komian badaang doi dunia nia pokakanamo Adam tumbe-tumbeno , mo tinealikon luwedoi buta , bai kosulugaa miano doiya pokakanamo yana mo lubat doi sulugaa .
46015049	Bunomo lakon kita budodoiya bunomo Adam mo tinealikon luwedoi buta , maka naikon kita teali buno yana mo luwedoi sulugaadoo .
46015050	Oaku makisuut , Utus-utus , doiyamo : butonggita mo tinealikon luwedoi sau tukon sail , aki namoola usok doi Mian Bisa na Dunia Boolu ; tukon butonggita mo moola mate aki namoola teali monondok .
46015051	Popalatikanggene naiya laasia nia : Aki nasasaibino kita naikon mate , bai kita sasaibino naikon tobolii .
46015052	Doiya halloo naikon sosinggot teali tukon tolongo sopiyoman , salataa tolompet napinuukan bunduno . Sabab sambuno do tolompetoo alalo tololongol , komian badaang momate naikon inotuboimo koidan tukon butonggita mo monondok , tukon kita sasaibino naikon binolii .
46015053	Kobutonggita mo moola mate nia sio nasinoboli tukon butonggita mo aki namoola mate , tukon butonggita mo luwedoi dunia nia sio nasinoboli tukon butonggita mo luwedoi sulugaa .
46015054	, Kalu kobutonggita moola mate lapamo sinoboli tukon mian butongo mo aki namoola mate , tukon butonggita mo luwedoi dunia lapamo sinoboli mian butongo mo luwedoi sulugaa , doiyamo kosinggatoo maka nateali oila komo totulis doi Kitab Moliyous lalomo , " Komatean lapamo inapusanggon , komanaangan lapamo linaat ! "
46015055	" Oh matean , inaando komu manaangan ? Oh matean inaando komu kuasa ? "
46015056	Komatean nakuasa doiyamo dosa , tukon kodosa ampakong-gene kona kakuasaan lolo doi ukum agama .
46015057	Bai kinatauwan doi Mian Bisa ; yana mobeena kita manaangan moluwedoi Yesus Klistus nda Temeneno !
46015058	Tobikon doiya , Utus-utus kukinilakon , siokai komuyu pobukuan tukon moonggol . Pobalimang sidutu tuuk Temeneno tukon tutuu , sabab komuyu toiyo baikon sasaibino komo komuyu limange tuuk doi Temeneno , doiya aki napalasuma .
46016001	Budodoiya kokaliangano doy bantuan komuyu mo salakanggene doi tulamuyu Salani miano , yaku bontiikene doi komuyu sulano pokubaiyo napokokonoi koalal yaku mo heekene doi jemaat Galatia .
46016002	Doi oloyo komeengo samba-samba kominggu , siokai Utus-utus sasaibino pomangabos doy , susuwele napokonoikene kona pandapatan . Poabese doiya doydoo polong yaku lubat , sulano laate doiya kosinggatoo akimo napalaluu kinombul koidan .
46016003	Siokai kulubato , maka kumosumbolii mian-mian mo lapamo komuyu sotujuiyo . Yaku naikon beena doi yanila sulat kuasa , sulano yanila nababayo do doydoo bantuan doi Yelusalem .
46016004	Tukon kalu natokita monondok baikon mau yaku ampakon koidan tukon yanila , maka yaku naikon ampakon polaing yanila .
46016005	Yaku naikon lubotiiyo komuyu kalu lapamo yaku lupaiyo ko Makedonia , sabab yaku batetel mosampu indaa .
46016006	Moola kai yaku naikon dungol bubulaa kooloyo tukon komuyu , ugaate napoolapakon koudan tembono . Lapa doiya komuyu moola tomboniiyo yaku banggadudulkene daku ampakonan doi lipu bailong .
46016007	Yaku aki kuyase lubotiiyo komuyu tolongo sampukon balang . Kalu ko Temeneno pataikene , yaku yase dungol adukon malumbit tukon komuyu .
46016008	Naiya budodoo yaku daano modungol doi kota nia , doi Efesus polong kooloyo Pentakosta .
46016009	Badaang kotodanan naimbaa doi balimangan-balimangan mo daano kogunano , mau kai nabadaang komian mo tumbak-tumbak .
46016010	Kalu Timotius lubat , potalimayo yana tukon monondok sulano yana lasayo monondok tukon komuyu , sabab yana bunomo yaku koidan mobalimang tuuk Temeneno .
46016011	Inai sampe daano komo pandange enteng yana . Potomboniiyo yana sulano namoola banggadudulkene kona ampakonan abali doi yaku tukon salamat , sabab yaku totiiliyo kona lubatan tukon utus-utus bailonggon .
46016012	Kokaliangano doi utusonggita Apolos , lapamo moimoiya luunggon kupailukene yana sulano yana napolaing koutus bailong mo ampakon lubotiiyo komuyu . Bai yana akiyoon nayakiniyo baikon yana sio naampakono naiya budodoo . Mau nabuno doiya kalu daano kotodanan naikon , tantu yana lubat .
46016013	Siokai komuyu pobadagai tukon pokokoonggol doi potuboan lalomo buno Salani miano . Potindokiiyo tukon balani tukon poteali bukuan .
46016014	Sasaibino kopo kinubai , pokubaiyo tukon seang .
46016015	Utus tantu toiyomo Stepanus tukon nakalualga ; yanila kotumbe-tumbeno mo teali Salani miano doi Akhaya . Yanila tukon noano totubo mobalimang kusus moleleaniyo ko Mian Bisa namian .
46016016	Yaku pailukene tukon tutuuno sulano komuyu poloingiyo kona atulano domianoo badaang mo buno doiya , maka mian badaang hailong mo balimang pomeenggon tukon meleleani polong yanila .
46016017	Yaku sanaang tukon Stepanus nalubatan , Foltunatus tukon Akhaikus . Yanila buno posoboli komuyu doi yaku .
46016018	Yanila tealikenemo konoanggu laba-laba , pokakana yanila sanaanggene konoamu . Mian badaang mobuno doiya sio poodotiiyo .
46016019	Koanggota-anggota jemaat doi Asia mopolonggon salam doi komuyu . Akwila tukon Pliskila maka anggota jemaat mo pototongi doi bonua yanila makapatu salam Salani mo pontiing tuuno .
46016020	Sasaibino utus naimbaa mopolonggon salam doi komuyu .
46016021	Yaku suungiyo naimbaa kosalam yaku mo tulise susuunggu : Salam molengget doi yakus Paulus .
46016022	Mian mo aki namaasikene ko Temeneno , sodiiyomo yana nakinutuk ! Malanatha - Kombai Temeneno , lubato !
46016023	Boliisi ko Temeneno Yesus nabalakaatiyo Utus .
46016024	Polaing koseang doi Utus sasaibino mo pomeenggon tukon Klistus Yesus . Komai holomat , Paulus
47001001	Utus-utus Mian Bisa najemaat doi Kolintus tukon sasaibino ko Mian Bisa namian doi posaapon ko Akhaya . Yaku , Paulus , lasul Klistus Yesus , mo oiningkat tongo Mian Bisa namongiasan polaing-laing tukon utusonggita Timotius ,
47001002	moinikene boliisi ko Mian Bisa Tamanggita tukon Yesus Klistus beena balakaat tukon namonondokan doi komuyu .
47001003	Tanggaal ko Mian Bisa , doi nda Temeneno Yesus Klistus . Yana Tama mo monondok konoano tuuno , tukon yana Mian Bisa komo beena bukuanan kobanggapi noano .
47001004	Yana ekeenggele konoanggami doi samba-samba kosusaan kami mo toupiyo , sulano tukon do bukuananoo kami mo talimayo doi Mian Bisadoo , mau kami moola ekeenggele sasaibino komian noano mo daano doi susaan lalomo .
47001005	Kosakisaa-sakisaa Klistus mo toupiyo doiya badaango luunggon kami motoupi . Tukon lolo doi Klistus koidan , konoanggami kinoonggoli tuuno .
47001006	Kalu kami toupiyo kosusaan , doiya daano tuuk ekeenggele konoamu , tuuk doi mukasalamatan . Kalu konoanggami inokoonggol , maka komiu koidan tuhit inokoonggol tobikon komuyu teali sabal doi kasusaan-kasusaan lalomo bunomo komai motoupiyan .
47001007	Kami moinikene tukon akimo mbai sasaaki kaliangano doi Utus , sabab kami toiyo baikon komuyu tulut susa tukon kami . Tobikon doiya komuyu koidan tulut mokoonggol posinggat-singgat kami .
47001008	Utus-utus ! Kami yase komuyu potoiyo kaliangano susaan komai tinoupi doi wilayah Asia . Kosusaan kami mo toupiyo babalat tuuno dedekene kami , tobikon kami akimo mai moinikene naikon motubo koidan ;
47001009	mai lasa-lasayo buno lapamo kami binee ukuman mate . Bai doiya langgedoo teali sulano kami aki moinikene nda bukuanan susuungo , bai tolongo doi Mian Bisa mo otuboiyo komian momate .
47001010	Yanamo komo lapamo salamatene kami doi mateanoo mo babasal . Tukon yanamo koidan komo salamatene kami doi oloyo-oloyo doibundu , sabab tolongo doi yana komai moiniyan .
47001011	Kami anggayo baikon tukon posambeang motuuk doi kami , Mian Bisa naikon salamatene koidan kami doi silakaan . Mian Bisa balakaatiyo kami buno meeng kopotimbili badaang kosambeang motuuk doi kami , tukon sabab doiya badaang komian mobakinatauwan doi Mian Bisa .
47001012	Kami banggaal , sabab konoanggami ekeenggele kami baikon komai tuboan nai dunia nia - kotutuuno komai potaamian tukon Utus - lapamo kami ampakonggene tukon sanaang kabai moliyous . Kami lakukanggene doiya , bolikon banggapi napandoiyan , bai tolongo Mian Bisa komo beena oukuanan .
47001013	Komai tinulis doikoo daanoon tolongo langge-langge mo moola komuyu basae tukon mangalatikene . Budodoiya komuyu akipo mangalatikene kami tutuuno , bai yaku moinikene naikon komuyu bisa-bisa momangalatikene kami . Tukon buno doiya , doi tembo Temeneno Yesus nalubatan naikon , komuyu naikon banggaal doi kami , bunomo lakon kami banggaal doi komuyu .
47001014	
47001015	Sabab do manganggaanoo maka kotumbe-tumbeno yaku niatkanggene molubotiiyo komuyu sulano komuyu pomalaat balakaat lua luunggon nalua-lua .
47001016	Daku makisuut molubotiiyo doi kuampakonan doi Makedonia tukon yaku sampu koidan doi komuyu doi kuabalian , sulano komuyu pomoola tomboniiyo yaku banggadudulkene daku ampakonan doi Yudea .
47001017	Bai yaku boliiyomo daku niatoo ; nah , oilakai doiya okitakene baikon pondilian aki namoonggol ? Salataa mongkubai niat , oilakai yaku kubaiyo koniat tolongo kumongiasan susuunggu , naapa doiya binantil , " Oode " , tukon naapa doiya " Aki " ?
47001018	Tolongo Mian Bisa komo moola inangga , daku paladandian doi Utus bolikon kai " Oode " tukon " Aki " .
47001019	Sabab Yesus Klistus Mian Bisa Napau , Silas napinolonggon doi komuyudoo , Timotius tukon doi yakudoo susuunggu bolikon kai mian " Oode " tukon " Aki " . Kobalino yana buno kai potimbili " Oode " doi Mian Bisa .
47001020	Sabab mololoi yana Mian Bisa lapamo oantile , " Oode " doi sasaioino kona janji . Doiyamo kona luwean sampe kita bantile , " Amin " doi Mian Bisa sabab Yesus Klistus . Kami kubaiyo buno doiya sulano ko Mian Bisa naikanakabasal .
47001021	Mian Bisa susuungo komo tealikene kami tukon Utus moonggol pomeenggon tukon Klistus ; yanamo koidan komo lilike kita tuuk doi butongo .
47001022	Tuuk doiya ko Mian Bisa lapamo sahkanggene kita teali namian tukon beekene kona Loh doi noanggita lalomo buno meeng kotambo baikon yana naikon beekene doi kita sasaibino kona pinaladandikon .
47001023	Mian Bisa daku sakisii - sabab yana toiyo konoanggu nabinantil - baikon yaku aki nateali ampakon doi Kolintus , sabab yaku aki kuyase kubaiyo konoamu nasusa .
47001024	Yaku aki kupakisaayo komuyu kaliangano oila komuyu kopoo inangga , sabab komuyu lapamo mangangga tuuno doi Klistus . Yaku tolongo balimang polaing tukon komuyu sulano komuyu pololokon monondok .
47002001	Tobikon doiya yaku lapamo mongkubai kaputusan sulano akimo nalubat koidan doikoo tukon polubotiian kubaiyo komuyu susa .
47002002	Sabab kalu yaku kubaiyo susa komuyu , indee kai koidan komo moola hibule yaku , kalu bolikon dopai mian-mianoo koidan mo lapamo yaku kubaiyo susa konoano ?
47002003	Doiyamo kosababpo yaku motulise do sulatoo motuuk doi komuyu . Yaku akimo kuyase molubotiiyo komuyu maka nabaino komuyu teali susa banggokai komuyumo komo kubaiyo laba yaku . Sabab yaku moinikene baikon kalu yaku laba , maka Utus sasaibino laba koidan .
47002004	Yaku batulis doikoo tukon noa mo susa kabai motoong tukon seselet badaang komatanggu paisuno . Daku makisuut bolikon kai sulano komuyu nateali susa , bai sulano komuyu potoiyo baikon yaku seseange tuuno komuyu .
47002005	Kalu daano komo kubaiyo kosusaan , maka langgedoo yana kubaiyo bolikon tuuk doi yaku , bai tuuk doi Utus sasaibino bai kalu aki tuuk doi soobos doi Utuso . Yaku aki kuyase monggimoliiyo tuuno doi yana .
47002006	Doi mian mo buno doiya , koukuman mo bineekon doi yana komo badaang luunggon Utus sukupo .
47002007	Budodoiya komuyu sio poompunio yana tukon pobeena dolongan koidan doi yana sulano yana naaki nasusa tuuno konoano .
47002008	Tobikon doiya yaku kabiyo , sulano komuyu koidan potudoikene doi yana baikon komuyu bisa-bisa moseange yana .
47002009	Yaku tulise do sulatoo doikoo tukon makisuut ujio komuyu , oilakai komuyu sidutu yase loingiyo kootunggul-otunggul moluwedoi yaku .
47002010	Kalu komuyu lapamo ompunio komian mo posalakon ikoo maka yaku ompuniyo do mianoo . Sabab oila komo lapamo yaku ompunio - kalukai daano komo palaluu inompuni - doiya yaku ompunio doi Klistus salaano tuuk doi komuyu namonondokan .
47002011	Yaku lakukene doiya sulano ko Ibiliis naaki namangala kasampatan sulano nakuasaiyo kita ; sabab kita toiyo kona niat-niat .
47002012	Doi tembodoo kupolongan doi Toloas tukon makisuut sulano babilitakene ko Bilita Monondok kaliangano Klistus , Temeneno bukaemo daku loloon sulano kubalimang doi lipudoo .
47002013	Bai yaku aki kusabal sabab aki kupososuung tukon utusonggita Titus indaa . Maka kumangkabi palamisi doi lipudoo tumbuno maka kutaus doi Makedonia .
47002014	Bai kinatauwan doi Mian Bisa ! Yana sidutu lolainge kami komai malaingan moampakonggene Klistus namanaangan sabab kami tubo pomeenggon yana . Mian Bisa pakeyo kami sulano kobilita kaliangano Klistus natasabukon pokakana kolangge boono mobabangi mo sinoomanggon doi yayaa .
47002015	Sabab kami buno kamangian boono mo babangi , Klistus mo suayo tuuk doi Mian Bisa . Doi mian-mian mo daano moampakoniyo kokulokisan , kami naiya pokakana koboo matean mian mo mangakate ; bai kalu tuuk doi mian-mian mo daano sinalamaton , kami pokakana koboo mobabangi mo babayo kotuboan . Eh , indee kai komo moola lakukene naiya limangia ?
47002016	
47002017	Kami aki mai buno doi mian mobadaang mo lakukanggene kobilita moluwedoi Mian Bisa pokakana kolangge mobinadaganggon . Komai makisuut doiya moliyous , sabab kami Mian Bisa komo bintekene . Tukon Mian Bisa susuungo komo kitayo baikon kami pelenggene do bilitadoo pokakana Klistus napeleleani .
47003001	Oilakai naiya kona tokitaan kai adukon buno kami nggaale kobutonggami koidan ? Kabai moola nateali kami palaluu sulat panggaal tuuk komuyu , kabai doi komuyu , buno komo pinalaluu mian badaang bailong ?
47003002	Utus kai susuungo komo teali sulat panggaal doi kami , mo totulis doi noanggami lalomo mo moola tiningonii tukon meeng-meeng komian moola basayo .
47003003	Yanila memeeng komian moola kitayo baikon Utus buno meeng kosulat Klistus mo tulise , mo kinapatu lolo doi kami . Doiya sulatoo tinulis bolikon tukon tinta , bai tukon Mian Bisa Na Loh mo tubo ; bolikon koidan doi batutulis bungkukono , bai doi banggapi noano .
47003004	Kami bantile buno doiya , sabab komai manganggaan doi Mian Bisa lolo doi Klistus .
47003005	Kami akiyo komeeng komai alasan sulano mai okitakene baikon kami moola lakukanggene naiya limangia , bai Mian Bisa komo beena bukuanan doi kami .
47003006	Yanamo komo tealikene kami moola teali peleleani motuuk doi meeng kopaladandian mo boolu ; paladandian mo luwedoi Mian Bisa Na Loh , bolikon doi ukum mo totulis . Sabab domo tinulisoo babayo komatean , bai Mian Bisadoo Na Loh mebee tuboan .
47003007	Doi tembo paladandianoo mo babayo komatean doiya kinubai tukon ukil-ukile doi batu , ko Mian Bisa laango montoontilang kopanano doi Musa duduso . Kolaango mobuno doiya kona montoontilangan tobikon kobangsa Islael aki namoola mbalenge Musa duduso , mau kai dolaangodoo adukon akiyo doiya kosinggatoo . Nah , kalu kokubaiyano do paladandianoo mo babayo komateanoo sinahkanggon tukon nalalangan mo buno doiya kona babasalan ,
47003008	tantu kona kinubaiyan kopaladandian mo bineekon doi Mian Bisa Na Loh , sinahkanggon tukon lobian koidan kona lalaanganan .
47003009	Kalu do paladandianoo mo ukume kobanggapi bunomo doiya kona lalaanganan , tantu lobian kona lalaanganan koidan doi paladandianoo mo moolakene kobanggapi pokindokon tukon Mian Bisa .
47003010	Moola nabinantil baikon oila komo lalaangan doi lolukonoo , akimo nalalaangan koidan sabab kona lalaanganan budodoo nia .
47003011	Kalu meeng kolobo tolongo soisikeen kona taanan , bunomo lakon kolaango , tantu meeng kolobo mo bisa lobian kona lalaanganan koidan .
47003012	Tobikon kai kami daano komai moinian mobuno doiya , maka kami balani bantile buno doiya .
47003013	Kami aki mai buno Musa mo songgupiyo koduduso tukon kokudung sulano kobangsa Islael aki namoola momokita ko Temeneno laango moadukon poso tukon lapus doi duduso . Yanila napikilan totutupo .
47003014	Tukon polong doi oloyo nia kona pai pikilan daano mototutup tukon kokudung doi tembo yanila nabasaano kobuku-buku kaliangano doi paladandianoo mo maumbitoo . Kokudungoo tolongo moola toliat kalu komian pomeenggon tukon Klistus . ! 5 Budodoiya nia , kalu yanila basayo Musa nabuku-buku , kokudungoo daano mosunggupiyo yanila na-pikilan .
47003015	
47003016	Bai kalu memeeng komian lubat mangadap doi Temeneno , kokudungoo liniato doi mianoo duduso .
47003017	Nah , Temenenodoo mo minakisuuti naimbaa doiyamo Loh . Tukon inaando ko Loh Temeneno nadaanoan , idoomo koidan kona daanoan kobebasan .
47003018	Budodoiya kodudusonggita sasaibino aki-mo natinonggupi kokudung , tukon kita okitakene ko Temeneno nalalaanganan . Tukon tobikon doiya kita banggadudul binolii teali pokakana yana ; pololokon malumbit kita teali pololokon lalaanganan . Kolalaanganoo luwedoi Loh , tukon Lohdoo doiyamo Temeneno .
47004001	Kami lakukanggene naiya limangia sabab Mian Bisa namonondokan konoano . Doiyamo kosababpo sampe kami aki mai lungguon .
47004002	Kami aki mai mapake eala-eala mokalipookan mo mongkubai maa . Kami aki yase balimang tukon bakakala kabai moputa-putale ko Mian Bisa nabantilan . Kami leleaniyo ko Mian Bisa tukon noanggami mo sanaang mololoi doi namongiasan . Tobikon doiya , kami moinikene doi sasaibino komian nilaiyo kami tukon monondok doi noano lalomo .
47004003	Kalu Bilita Monondokoo komai binabilitakon daano komo akiyoon koidan napinahami , maka tolongo mian badaang mo ompokoniiyo kosusaan tolong komo aki napahamiyo .
47004004	Ilah molokis kuasaiyomo naiya dunia nia tutupemo komian badaang napikilan mo aki namangangga . Yanamo komo hala-halangiyo yanila sulano yanila aki namokita madialan moluwedoi Bilita Monondokoo kaliangano Klistus nababasalan , mo buno Mian Bisa gambalo .
47004005	Rilita kami mo pelenggene bolikon kai bilita kaliangano doi kami . Bilitadoo doiya bilita tentang Klistus ; baikon yana daano Temeneno ; tukon kami napeleleani sabab yana .
47004006	Mian Bisa mo bantile , " Siokai luwedoi kalipookan lalomo maka nasumbut komadialan , " Mian Bisa doiyamo kona sumbutan do madialanoo doi noanggita lalomo , sulano konda pikilan teali maelialan sulano nda pahamiyo ko Mian Bisa nalalaangan mo montoontilang doi Klistus duduso .
47004007	Bai do huatoo lohani mo monondokoo kami babayo doi butonggami mo akiyo koanggano nia mo kinubai luwedoi buta . Tukon buno doiya totingoniimo baikon do kuasadoo nababasalan kona tangabosan doi Mian Bisa bolikon doi kami .
47004008	Kami minusu doi sasaibino kolangge , bai kami aki madipot . Kami pusing , bai kami aki mai putus asa .
47004009	Badaang komo musuiyo kami , bai kami aki nabaino dungol susuunggami . Tukon mau kai kami idan-idan mai inumbas polong otuwong , bai kami aki mai mate .
47004010	Sidutu kami lasayo Yesus namatean doi butonggami , sulano kona tuboan koidan teali totingonii doi butonggami .
47004011	Daano kami tubo , kami sidutu motokutikon tukon matean sabab Yesus , sulano kalu buno doiya Yesus natuboan koidan moola inokitakon doi butonggami mo akiyo kotakoso .
47004012	Naiya koalatino baikon doi butonggami lalomo komatean daano mogiat ampakonggene kona kakuasaan , bai kami laba baikon tuboan komo daano mo giat doi butonggami lalomo .
47004013	Doi Kitab Moliyous lalomo talaat naiya bantilan nia , " Yaku mangangga , doiyamo kosababpo sampe yaku basilingan . " Nah , tukon samangat manganggaan mo buno doiya koidan , kami basilingan sabab kami mangangga .
47004014	Kami yakiniyo baikon ko Mian Bisa mo lapamo otuboiyo koidan Temeneno Yesus , yana otuboiyo kami koidan tukon Yesus , naikon mongotuboi komuyu tukon kami doi salaano .
47004015	Sasaibino doiya daano mukopontingan . Sabab kalu badaango komian motoupiyo ko Mian Bisa namaasi , pololokon badaang koidan kokinatauwan mo pinolonggon doi Mian Bisa ; tukon kalu buno doiya ko Mian Bisa binolomati .
47004016	Doiyamo kosababpo kami aki naputus asa . Mau kai kami seeala tuboan doi dunia pololokon tosuungi kona manasan , bai seeala konoanggami kinubai boolu samba-samba kooloyo .
47004017	Tukon susaan mo aki namoindukon nia , kami mo toupiyo soisikeen , naikon yana lubatene doi kami komeeng komondokan mo bolikon langge tukon posidutukon . Do monondokanoo lobian odoon kona babasalan kalu pinotimbongiikon tukon do susaanoo susuungo . l8 Sabab kami aki mai palahatikanggene kolangge-langge mo tokita , bai tolongo mo aki natokita . Komo tokita tolongo soisik kona bataanggonan , bai komo aki natokitadoo bataanggon sidutu polong posidutukon .
47004018	
47005001	Sabab kami toiyo kalu bonua - doiyamo butonggita - kita mo dungoliyo doi dunia nia ilombak , ko Mian Bisa naikon masadiakene doi kita meeng kobonua doi sulugaa , Mian Bisa mo kubaiyo tukon moonggol sidutu-posidutukon .
47005002	Doi bonua lalomo budodoo nia , kita mondommuk sabab kita peleenggene tuuno modungol doi nda bonuadoo lalomo doi sulugaa .
47005003	Bonuadoo doiyamo butonggita mo boolu .
47005004	Kalu daano kita modungol doi bonuadoo lalomo doi dunia nia , kita mondommuk sabab konda tanggungan motoong . Bolikon kai kita yase tongosodii doi butonggita nai dunia nia , bai sabab kita yase mapake butong mo doi sulugaadoo , sulano kobutonggita mo moola mate komo tubo kuasaiyo .
47005005	Komo moolakene doiya doi kita tolongo Mian Bisa susuungo , tukon yana beekene kona Loh doi kita buno meeng kotambo .
47005006	Sabab doiya konoanggami sidutu moonggol . Kami toiyo baikon kalu kami daano modungol doi butonggami nia , kami pododoonggon tukon dobonuadoo naikon kami modungoliyo tukon Temeneno .
47005007	Sabab kami tubo tolongo mangangga doi Klistus , bolikon alaskanggene oila komo moola kinita ,
47005008	doiyamo kosababpo konoanggami namoonggol . Kami yase tuuno sulano mai poalaas kobutonggami nia , sulano namoola podungoli tukon Temeneno .
47005009	Tobikon doiya kami kakaate tutuuno sulano nasanaang konoano , mau tembo kami doi mai bonua dimbaa kabai indaa .
47005010	Sabab bisa kita sasaibino naikon inantokon doi Klistus napangadilan , tukon memeeng komian malaat pabalos mololoi tukon nakokubai doi dunia nia - kokubai momonondok kai kokubai molokis .
47005011	Kami toiyo oila koalatino komatakutan doi Temeneno ; doiyamo kosababpo kami kakaate moekeenggele komian kaliangano hutonggami . Ko Mian Bisa tingoniiyo tutuuno kami , tukon yaku moinikene mau komuyu potingoniiyo kami doi noamuyu lalomo .
47005012	Mau buno naiya kami aki kai mai kabiyo sulano ponggaale kobutonggami . Kami tolongo yase mebee meeng koalasan mo monondok doikoo sulano teali tanggaal doi kami , sulano komuyu potoiyo bulaando komuyu potimbiliyano komian badaang tolongo kitayo komian duduso tukon bolikon nalenggang .
47005013	Kalu kami memang tokita tandomo , doiya takainomo tuuk doi kopontingan Mian Bisa . Tukon kalu kami tokita sehat , doiya tuuk doi mukopontingan .
47005014	Klistus namaasi komo kuasaiyo kami ; tukon kami sadaliyo baikon kalu meeng komian lapamo mate tuuk doi sasaibino komian , maka doiya koalatino baikon sasaibino komian lapamo mate .
47005015	Klistus mate tuuk doi sasaibino komian , sulano komian badaang mo tubo , akimo natubo tolongo tuuk doi butongo susuungo , bai tuuk doi Klistus mo lapamo mate tukon inotuhoi koidan tuuk doi yanila nakopontingan .
47005016	Tobikon doiya , kami akimo mai nilaiyo komian manulut banggapi napotoi . Bisa kami biasa nilaiyo Klistus doi segi banggapi , bai naiya budodoo akimo .
47005017	Mian mo lapamo pomeenggon tukon Klistus , tealimo banggapi moboolu tutuuno . Komo malumbito akiyono - sasaibino tealimo boolu .
47005018	Sasaibino doiya Mian Bisa komo limange . Lolo doi Klistus ko Mian Bisa kubaiyo kita pomonondokon tukon yana , maka bintekene kita sulano komian badaang bailong mominoolakon pokokindokon tukon Mian Bisa .
47005019	Kami babotilanggene baikon tukon palantalaan doi Klistus , ko Mian Bisa kubaiyo kobanggapi pokindokon koidan kobutongo . Mian Bisa kubaiyo doiya aki natuntute kobanggapi nakasalaan-kasalaan mo lapamo kubaiyo tuuk doi butongo . Mian Bisa lapamo bintekene kami sulano mai babilitakene bilitadoo .
47005020	Jadi kami naiya Klistus nabito-bito . Lolo doi kami Mian Bisa susuungo komo pelenggene kona teteba . Tukon Klistus sambuno , kami kabiyo tutuuno , potalimayo ko Mian Bisa naululano kolimano mo moolakene komuyu pokindokon tukon yana .
47005021	Klistus aki nabaladosa , bai ko Mian Bisa tealikene yana tanggunge konda dosa , sulano kita pokindokon tukon Mian Bisa sabab pomeenggon tukon Klistus .
47006001	Sabab kami balimang polaing-laing tukon Mian Bisa , maka kami kabiyo tutuuno inaikai komuyu polai-lainggene Temenenodoo noano namonondokan .
47006002	Doi Kitab Moliyous lalomo , Mian Bisa bantile , " Doi tembo mo minoolakon , yaku lapamo lengele ikoo , tukon doi oloyo kasalamatan , yaku tulungiyomo ikoo . " Neneeke tutuuno , budodoiya naiyamo kotembono domo minoo-lakonoo . Budodoiya naiyamo kooloyono sulano nasinalamaton !
47006003	Kami aki mai yase komai baleleanian nainasalakon . Tobikon doiya kami kakaate aki mai mebee alasan mau nabaino doi meeng komian sulano nakubaiyo do langgedoo .
47006004	Kobalino , doi sasaibino kolangge , kami tudoikene baikon nai kami nia Mian Bisa napeleleani . Sabab , sasaibino kosusaan kaliangano lapamo kami toupiyo tukon sabal .
47006005	Kami sinakisaa , tinalunggu , tukon pinook ; kami balimang kobukuan , nakana doimbaa aki mai moolo tukon daano komo akiyono kokinaan .
47006006	Tukon mai moloyosan , pandoiyan , sabal tukon noa monondok , kami okitakene baikon kami nia daano Mian Bisa napeleleani . Tukon koidan moinikene doi Mian Bisa Na Loh motulungiyo , tukon koidan seang mo moliyous ,
47006007	tukon koidan babilitakene kobilita mo luwedoi Mian Bisa tukon Mian Bisa nakuasa , kami otudoikene baikon kami nia Mian Bisa napeleleani . Kami bataani doi Mian Bisa namongiasan pokakana komeeng komai tombide doi molobosian kai posilaton butonggita .
47006008	Kami inodotii , bai tinotulai koidan ; ngginaal , tukon binakala-kalakon koidan . Mau kai mai moloyos , kami binantil kala-kala .
47006009	Kami inaanggon aki natololongol , bai sasaibino komian tingoniiyo kami . Kami inaanggon mate , bai kona tokitaan kami daano motubo . Mau kai kami sinakisaa kami aki namate .
47006010	Mau kai konoanggami susa , bai kami sidutu laba-laba . Kami tokita talalais , bai badaang komian molapamo kami tealikene kaasa . Tokita kami akiyo komai langge-langge , bai kona bisaan sasaibino kolangge-langge daano doi kami .
47006011	Utus-utus mo kinilakon doi Kolintus ! Kami lapamo pailukene doikoo . Sasaibino konoanggami antoko lapamo mai bantile .
47006012	Kami aki mai tutupe konoanggami motuuk doi komuyu , tolongo komuyu komo tutupe konoamuyu doi kami .
47006013	Budodoiya tadumo kai kuhasalita pokakana kulahuk susuunggu . Bukayomo konoamuyu doi kami .
47006014	Inaikai poyase teali tulamu ko mian-mian mo aki namangangga doi Yesus ; doiya aki napokokonoi . Inaando kona tealian komonondokan mopomeenggon tukon kulokisan ! Aki nateali komadialan mopomeenggon tukon kalipookan .
47006015	Aki nateali Klistus pomeenggon Ibiliis . Oilakai kona pokakanaan ko Salani miano tukon mian mobolikon Salani ?
47006016	Oilakai kona potaamian ko Temeneno Nahonua tukon bonua pilogot ? Kita nia Temeneno Nabonua , doiyamo Mian Bisa mo tubo , Mian Bisa susuungo bantile , " Yaku dungol doi yaniladoo tanga-tangano , tukon tubo polaing-laing yanila . Yaku teali yanila na Mian Bisa , tukon yanila teali kumian .
47006017	Tobikon doiya , potinggalemo komian badaang mo aki natingoniiyo Mian Bisadoo , tukon alaase kobutomu doi yaniladoo . Inaikai popomeenggon tukon mo lokis , maka yaku naikon talimayo komuyu .
47006018	Yaku teali Tamamuyu , tukon komuyu teali kupau-pau , bunomo doiya Temeneno Mobabasal Konakuasa nabantilano . "
47007001	Utus-utus mo kinilakon ! Sasaibino do janjidoo tuuk doi kita . Tobikon doiya siokai kita nda bilisiiyo kobutonggita doi sasaibino komo kanggilitiyo konoanggita . Siokai kita matakutene ko Mian Bisa , sulano kita nda malaat tuboan motangalaas tuuk doi yana tukon talakana .
47007002	Potalimayo kami doi noamuyu lalomo . Kami akiyo komai sala doi meeng komian , tukon aki mai akakene komian . Kami aki mai mangala kauntungan mau doi indee miano .
47007003	Yaku hantile buno doiya , bolikon kai yaku asalakene komuyu . Sabab buno doi yakudoo mo bantile loolukon , kami seseange tuuno komuyu , tukon kita nia tula-tulando potubokon pomatekon .
47007004	Yaku daano daku paangga tuuno doi komuyu . Tukon yaku banggaal tuuk doi komuyu ! Mau kai mai toupiyo kosusaan mobadaang konoanggu tohibul sabab komuyu . Konoanggu bisa-bisa molaba !
47007005	Salataa kami polong doi Makedonia , kami aki mai moola tadekene komai pakadakan . Doi sasaibino kolangge kami malaat susaan : doi langge bailong poonggeelekiyan , doi noano lalomo susuungo matakut .
47007006	Bai kinatauwan , ko Mian Bisa sidutu ekeenggele doi mian mo putus asa konoano ; yana mokindendeke konoanggami tukon Titus nalubatan .
47007007	Konoanggami tohibul bolikon kai tolongo Titus nalubatan , bai koidan sabab yana pelenggene bulaando konoano nasanaangan sabab komuyu . Yana bontiikene doi kami baikon komuyu poloon tuuno mopososuung tukon yaku ; baikon komuyu sasaaliyo naikon kopoo kokubai loolukon tukon budodoiya yase belayo yaku . Doiya halloo tealikene yaku pololokon laba koidan .
47007008	Mau kai daku sulat nakubaiyo susa konoamu , yaku aki kusasaaliyo motulise do sulatoo . Takainomo doiya kosinggatoo yaku kitayo daku sulatoo tealikene komuyu susa - mau kai natolongo soisik kopoo susaan mau kai yaku manasal koidan .
47007009	Bai doiya budodoo yaku sanaang - bolikon kai sabab donoamuyudoo nasusaan , bai doiyamo posusaanoo tealikene tobolii kopoo kalakuan . Takainomo dopo susaanoo pokokonoi tukon Mian Bisa namongiasan . Jadi , kami aki mai olugiyo komuyu .
47007010	Sabab do susaanoo mobuno doiya kohasilo noa natoboliian mo lubatene kokasalamatan . Tukon doi mian moaki namanasakene doiya langgedoo . Kobalino , dosusaanoo mo tolongo pokokonoi tukon banggapi namongiasan doiya kohasilo matean .
47007011	Soba komuyu pokita-kitayo oila kohasilo doikoo dosusaanoo mo pokokonoi tukon Mian Bisa namongiasan ! Kohasilo doiyamo komuyu tutuu kakaate sulano pokindeke modaano mokabul ! Komuyu teali mosikitene kolalim , komuyu matakut , komuyu poloon , komuyu teali mokolokot , komuyu yase ukume komo sala ! Doi sasaibino naiya soalia komuyu lapamo tuuoikene baikon komuyu akiyo kopoo sala .
47007012	Jadi , mau kai nalapamo yaku tulise do sulatoo , yaku tulise bolikon sabab do mianoo mo sala . Bolikon kai sabab domianoo mo sakisaa sabab do kasalaanoo . Yaku tulise do sulatoo sulano doi Mian Bisa salaano , komuyu susuumuyu sadaliyo bulaando kona babasalan kopoo palahatian doi kami .
47007013	Doiyamo kosababpo tobikon konoanggami nasanaang . Sangalaasan dona sanaanganoo , kami lobi-lobian koidan sinanaanggon sabab kami kitayo Titus nasanaangan konoano ; konoano sanaang sabab Utus sasaibino .
47007014	Yaku takainomo lapamo banggal-banggaalkene komuyu doi yana . Kinatauwan , komuyu moaki kubaiyo mamaa yaku . Sasaibino komo biasa kami bantile doikoo doiya bisa . Bunomo koidan oila komo kami banggal-banggaalkene kaliangano komuyu doi Titus tokita bisa koidan .
47007015	Budodoiya yana pololokono seange komuyu , sabab yana neneeke bulaando Utus sasaibino nayasano moloingiyo kona katuaiyano tukon bulaando komuyu potalimaano yana tukon odotiiyo tukon anggayo .
47007016	Yaku sanaang tuuno , sabab komuyu moola inangga doi sasaibino kolangge .
47008001	Utus-utus , kami yase komuyu potoiyo koidan kaliangano bulaando kona monondokan ko Mian Bisa doi anggota-anggota jemaat doi Makedonia .
47008002	Yanila lapamo inuji tukon susaan-susaan mo motoong . Bai doi susaan-susaanoo lalomo , yanila tolongo laba-laba tukon sanaang tuuno konoano motulungiyo komian bailong , mau kai doi yaniladoo natalalais tuuno .
47008003	Yaku moola pastikanggene baikon yanila namendebee manulut yanila naminoolakon , bai daano komo lobian . Akiyo komo bintekene ,
47008004	yanila kabiyo tuuno doi kami kalu momoola yanila namalaing momotombonii momebee tulung doi Mian Bisa namian doi Yudea .
47008005	Yanila mebee lobian mododoon doi oila komai minoinikon . Yanila tumbe-tumbeno salakanggene kobutongo doi Temeneno , ddibundu kami koidan , pokokonoi tukon Mian Bisa namongiasan .
47008006	Doiyamo kosababpo kami hontiikene tuuno doi Titus - mo tamtmune naiya usaha nia - sulano yana banggaduduikene naiya usaha nia mo monondok doi komuyudoo koidan .
47008007	Komuyu totoimo doi sasaibino kolangge-langge : Komuyu totoimo doi manganggaan lalomo , doi hantilano kopandapat , doi motoiyan lalomo , doi bula-bulaa kokaliangano kousaha , tukon doi poseang lalomo doi kami . Tobikon doiya , monondoko komuyu koidan totingonii doi usaha nia lalomo mo monondok .
47008008	Yaku aki kubontiikene doiya buno meeng kopalenta . Bai tukon motudoikon bulaando kona giatan komian bailong natulungiano kotulano , yaku koidan yase toiyo inaando kona polongan komu seang .
47008009	Sabab komuyu toiyo tuuno baikon Yesus Klistus nda Temeneno seange tuuno kita . Yana kaasa , bai yana kubaiyo kobutongo teali talalais tuuk mukopontingan , sulano tukon natalalaisanoo , komuyu teali kaasa .
47008010	Manulut daku palaat , kanamo tuuno kalu komuyu alapayomo oila komo komuyu atambuune doi taumoo molapa . Sabab komuyumo kai komo tumbe-tumbeno mo pikikene tukon moatambuune naiya usaha nia .
47008011	Nah , budodoiya siokai komuyu poampakonggene manulut doi pokamampuan . Siokai komuyu kokolokot sulano poalapayo do usahadoo , bunomo lakon komuyu loolukonoo momokolokot mosodo doipoo atambuunano .
47008012	Kalu komuyu yase mebee , maka ko Mian Bisa naikon talimayo domu bineekonoo moluwedoi oila komo daano doikoo , bolikon aki alaskanggene doi oila komo akiyo doikoo .
47008013	yaku bisa tuuno aki kumakisuutiyo mobebaskanggene ko-mian bailong doi tanggung jawab , tukon mokotoongiyo komuyu . Bai komuyu nia budodoo daano mosukup kopoo langge , maka takainomo komuyu posukupiyo yanila nakakulangan . Kalu kai komuyu kakulangano , tukon yanila daanomo doi nasukupan , maka nasodo yanila bantuwo komuyu . Tukon kalu buno doiya kolua-luano singgat-singgat lineleani .
47008014	
47008015	Doi Kitab Moliyous lalomo totulis , " Mian mo badaang kona buat , aki nalobian , tukon mian mo soisik kona buat , aki nakakulangan . "
47008016	Babasai komai kinatauwan doi Mian Bisa sabab yana lapamo babayo Titus mopokakana kona mokolokotan tukon kami motulungiyo komuyu !
47008017	Sabab Titus aki natolongo yase daanokene komai kakabi , bai mau yana kokolokot sulano natulungiyo komuyu luwedoi namongiasan susuungo tukon yana tataapenemo sulano nalubotiiyo komuyu .
47008018	Polaing tukon yana kami kapatuwo komeeng koutus koidan mo inangga doi sasaibino kojemaat sabab kona limang babilitakene ko Bilita Monondok moluwedoi Mian Bisa .
47008019	Tukon sangalaasan doiya , mianoo mobinantil lapamo ililik koidan tukon jemaat-jemaat tantukanggenemo sulano napolainggene kami doi mai ampakonan . Sabab kami kubaiyo komai ampakonan sulano mai pelenggene do potulungidoo , sulano ko Temeneno nainakabasal tukon sulano komuyu pokitayo baikon kami yase momotulungi .
47008020	Kami badagai tutuuno sulano naakiyo komian mo asalakene kami doi halloo mai polongganano do potulungidoo mo babasal .
47008021	Kami yase bajalanggon tukon moloyos bolikon tolongo doi Temeneno salaano , bai mau doi banggapi salaano koidan .
47008022	Polaing-laing tukon Titus maka doi utusoo mobinantil , kami koidan kapatuwo komeeng koutus bailong . Kami lapamo ujio yana moimoiya luunggon tukon tokita yana sidutu yase motulungi . Tukon budodoiya , yana pololokono yase tulungiyo komuyu sabab yana oduduke kona moinian mo babasal doikoo .
47008023	Kaliangano Titus , yana daano tulanggu , mo balimang tukon yaku motulungiyo komuyu . Tukon kaliangano doi utusoo molua , mo ampakon polaing yana , yaniladoo mian badaang jemaat-jemaat mo bintekene tukon teali binanggaakon doi Klistus .
47008024	Kami moinikene komuyu pookitakene kopoo seang doi yanila sulano sasaibino kojemaat toiyo baikon komuyu seseange yanila tukon oila komo kami banggaalkene kaliangano komuyu doiya bisa tuuno .
47009001	Kona bisaan akimo napalaluu koidan yaku mobatulis doi komuyu kaliangano potulungidoo mo kinapatu doi Mian Bisa namian doi Yudea .
47009002	Yaku toiyo komuyu yase motulungi , tukon yaku tausono hanggaalkene komuyu doi mian badaang doi Makedonia . Yaku bantile doi yanila , baikon salataamo doi taumoo mo lapa utus-utus doi Akhaya lapamo basadia mebee tulungan . Tukon mumokolokotan lapamo okitakene kosoobos mobabasal mokolokotan doi yaniladoo .
47009003	Budodoiya yaku binteke Titus tukon do utusoo molua doikoo sulano oila komo kami banggal-banggaalkene kaliangano komuyu naaki nabaino buno moakiyo kona kanaan . Jadi , komuyu siokai pobatotobomo , sabab yaku bantile doi yanila baikon komuyu lapamo sadiayo doiya .
47009004	Yaku balo sasaakiyo kalu-kalu daano komian badaang doi Makedonia mo malaing polaing-laing yaku doiya kosinggatoo daku lubatan doi komuyu . Tukon kalu yanila laate baikon komuyu akiyoon pobasadia , wah , babasal komai mammaawan naikon , sabab lapamo bantile baikon kami anggayo tuuno ikoo ! Tukon komuyu kai naikon mammaa koidan .
47009005	Doiyamo kosababpo yaku lasayo palaluu bintekene yaniladoo doikoo loolukon sulano naatule do potulungidoo komuyu molapamo teenggene . Yaku kubaiyo doiya sulano kalu yaku lubat , dopoo potulungidoo lapamo tasadia . Tukon nabuno doiya , totingonii baikon domu potulungidoo doiya bineekon tukon noa sanaang , tukon bolikon pinakisaa .
47009006	Poneneeke ! Mian mo motipason kalibuang kidik-kidik naikon malaat hasilo mo soisik koidan . Bai komian mo masabukon kalibuang mobada-badaang naikon malaat hasilo mo badaang koidan .
47009007	Memeeng komian siokai namebee tukon sanaang konoano . Inai namebee tukon bata-bata kai tapakisaa , sabab ko Mian Bisa mamaasikene komian mo mebee tukon sanaang konoano .
47009008	Mian Bisa belkuasa momebee balakaat doi komuyu mo badaang tuuno , sulano komuyu sidutu malaat oila komo komuyu palaluuwo ; tutuu komuyu naikon lobian kopo kubaiyano komonondokan tukon baamalan .
47009009	Doi Kitab Moliyous lalomo totulis buno naiya kaliangano ko Mian Bisa , " Yana sabu-sabukene doi mian motalalais ; kona monondokan konoano sidutu-posidutukon . "
47009010	Mian Bisa komo sadiayo kokalibuang doi mian momasabukon tukon kinaan motuuk doi kita . Yana koidan naikon mosadiayo tukon mokadaange oila komo komuyu mo tipase , sulano konoamu namonondokan tosuungi koidan .
47009011	Tukon buno doiya komuyu naikon inosukupi doi sasaioino kolangge tohikon komuyu sidutu moola mebee tukon noa sanaang . Tukon domu bine-bineekonoo kami mo ebe-ebese , kubaiyo badaang komian mobakinatauwan doi Mian Bisa .
47009012	Sabab kokubai nia momonondok komuyu mo kubaiyo bolikon tolongo naikon osukupiyo ko Mian Bisa namian nakakulangan , bai koidan naikon tealikene badaang komian mobakinatauwan doi Mian Bisa .
47009013	Tukon dopoo batulungianoo komuyu mookitakene , badaang ko Salani miano doi Yudea naikon monggaale ko Mian Bisa sabab yanila kitayo komu mololean doi Bilita Monondok kaliangano Klistus doi komuyudoo molainge . Koidan , yanila nggaale ko Mian Bisa , sabab komuyu monondok konoamuyu tuuk moebe-ebese doi yanila tukon doi sasaibino komian bailong oila komo daano doikoo .
47009014	Maka yanila sambeanggene komuyu tukon palasaan poseangan sabab ko Mian Bisa monondok konoano tuuno doikoo .
47009015	Siokai kita nda basyukuul doi Mian Bisa sabab kona bineekonoo mo bolikon langge .
47010001	Budodoiya yaku , Paulus , yase sumbetene komeeng kolangge doikoo . Yaku nia , manulut mian nabantilano , mantalamuyuk kalu posasalaan tukon komuyu , bai balani kalu pokododoonggon . Nah , sabab namantalamuyukan tukon namonondokan Klistus noano ,
47010002	yaku kabiyo tutuuno inai pokubaiyo yaku teali balani doi komuyu kalu naikon yaku lubat . Sabab daku niat tuuk mongkubai tindakan mokalaas doi mian-mian mo bantile baikon kami balimang tukon makisuut-makisuut dunia koona .
47010003	Kami takainomo daano motubo doi dunia lalomo , bai kami aki nabalajuang kona tuduan motolongo dunia koona .
47010004	Komai sinapan-sinapan pinake doi mai palajuanganoo lalomo bolikon kai sinapan doi dunia lalomo , bai sinapan-sinapan moluwedoi Mian Bisa mo balakuasa . Tukon sinapan-sinapanoo kami manase kopalataanan-palataanan ; kami aline koponggeelekiyan ,
47010005	tukon kami duduwo kobenteng-benteng mobinanggaakon tukon inokokondong sulano nalawane komotoiyan kaliangano doi Mian Bisa . Kami lungguiyo ko mian-mian napikilan tukon tealikene yanila mangangga doi Klistus .
47010006	Tukon kalu komuyu loingiyomo tutuuno , kami basadia moukume sasaibino komian mo aki nataat .
47010007	Siokai komuyu posadaliyo kondodoong nakanaan . Kalu memeeng komian mangangga baikon yana Klistus nalangge , siokai yana ingotiikene kobutongo susuungo tukon sadaliyo baikon kami koidan Klistus nalangge pokakana yana .
47010008	Yaku aki kumammaa kalu lobian badaang daku banggal-banggaalkanano kakuasaanoo mo lapamo Temeneno beekene doi kami , sabab kakuasaanoo bineekon doi kami sulano mai bangune komuyu , bolikon kai sulano nai lubang .
47010009	Yaku aki kuyase komuyu poaanggene yaku tolongo ododiiyo komuyu tukon daku sulat-sulatoo .
47010010	Mian bantile , " Paulus nasulat-sulatoo togaas tukon taangga , bai kalu yana susuungo daanomo doi kita nia , kona pombawaan mantalamuyuk tukon bantilan-bantilan akiyo koalatino ! "
47010011	Siokai komian mo buno doiya sadaliyo baikon kalu kami daano doi komuyudoo , komai kokubai tontong buno oila komai tinulis doi sulat-sulatoo lalomo .
47010012	Takainomo aki mai balani mopokakanakene kabai moabese kobutonggami pokakana komian mo aanggene kobutongo tatandak . Bukan maen yanila nabodoan ! Yanila mongkubai ukulan susuungo tukon palesayo kobutongo susuungo tukon ukulanoo .
47010013	Kami aki mai buno doiya . Kalu kami banggal-banggaal , aki mai lupaiyo kobatas . Kami dungol doi batas-batas lipu balimangan lalomo Mian Bisa mo lapamo tantukene doi kami . Tukon komuyu tongusokon doi lipudoo lalomo .
47010014	Jadi salataa kami lubotiiyo komuyu tukon babayo ko Bilita Monondok kaliangano Klistus doikoo , kami bisa-bisa aki mai kalual doi batas-batasoo lipu mai balimangan .
47010015	Aki mai nggaale kobutonggami doi mian bailong nalimang mo daano doi batasoo tonggulungo Mian Bisa mo tantukenemo tuuk doi kami . Kobalino kami tataap doi batas-batasoo lalomo Mian Bisa mo tantukanggenemo tuuk doi kami tukon moinikene baikon komuyu pololokon mangangga doi Klistus , sulano kami moola kubaiyo kolimang mo lobian kona babasalan doi komuyudoo .
47010016	Tukon bunomo doiya kami moolamo babilitakene koidan do Bilita Monondok doi lipu-lipu bailong mau naaki mai binggat-binggate kobutonggami doi limang mo lapamo linakukon doi lipu mian bailong nameleleanian .
47010017	Doi Kitab Moliyous lalomo totulis , " Mian mo yase banggaalkene komeeng kolangge , sio nabanggaalkene oila komo lapamo Temeneno kubaiyo . "
47010018	Sabab komian mo tanggaal siokai mian Temeneno mo nggaale , bolikon mian mo nggaale kobutongo susuungo .
47011001	Popataikanaku yaku kubabunokon mian molongas soisik . Moola , kai aki ?
47011002	Yaku peleenggene ikoo , pokakana ko Mian Bisa susuungo mopeleenggene ikoo . Komuyu pokakana komeeng kopau boine mo daano moliyous yaku mo lapamo teenggene sulano nainosowaanggon tukon meeng kona langkai , doiyamo Klistus .
47011003	Bai yaku balo sasaaki komu pikilan naikon tagoda sulano naakimo mumolole doi Klistus , pokakana Hawa loolukonoo tagoda doi bindadoo napandoiyan .
47011004	Sabab buulangge komuyu tolongo sanaang motalimayo komian mo lubat doikoo tukon mongotunggul kaliangano Yesus bailong - bolikon Yesus kami mo otunggulikene doikoo . Tukon komuyu yase koidan motalimayo koloh tukon " bilita monondok " mo posasala tuuno tukon Mian Bisa Na Loh tukon Bilita Monondok mo sidutu komuyu talimayo doi kami .
47011005	Yaku aki kulasaiyo molobian pende doi " lasul-lasul " mo bolikon langge tuuno !
47011006	Kai yaku aki kupandoi basilingan , bai kokaliangano motoiyan , yaku bolikon mian mo bunggu . Doiya lapamo kami bukutiikanggene doikoo doi sasaibino kolangge .
47011007	Doi tembodoo kubabilitakanano ko Bilita Monondok moluwedoi Mian Bisa tuuk doikoo , yaku aki kukubaiyo komuyu po ongkosiaku mau nabaino soisik ; tukon nabuno doiya yaku kubaiyomo kobutonggu teali pependekon . Yaku kubaiyo doiya sulano komuyu poinakatandak . Kai doiya meeng daku kasalaan doikoo ?
47011008	Doi tembodoo yaku leleaniyo komuyu , yaku anggota-anggota jemaat bailong komo ongkosiaku . Moola nabinantil baikon yaku olugiyo do anggota-anggotadoo sulano namoola yaku tulungiyo komuyu .
47011009	Kalu doiya kosinggatoo yaku kakulangan , yaku aki nabiasa osusayo komeeng komian doi komuyudoo . Sasaibino komo yaku palaluuwo utus-utus mo lubat doi Makedonia komo sadiakene . Yaku dagaiyo mono-monondok sulano yaku aki kukubaiyo susa doi komuyu doi oilamo kolangge lalomo , tukon yaku momeenggon dagaiyo doiya sulano natataap buno doiya .
47011010	Daku tanggaalania aki namoola inapusanggon mau doi yayaando doi posaapon kolipu doi Akhaya , sabab kootunggul Klistus mo bisa daano doi yaku .
47011011	Bulaando yaku mobantile buno doiya ? Kai sabab yaku aki kuseange komuyu ? Mian Bisa toiyo yaku meseang !
47011012	Oilamo komo yaku mo kubaiyo budodoiya naikon bang-gadudul yaku kubaiyo sulano " lasul-lasul " loo bailong akiyono kona poalasan sulano yanila naakaba-kabasale kobutongo tukon bantile baikon yanila balimang pokakana kami .
47011013	Mian badaang mobuno doiya yaniladoo lasul-lasul mokala-kala . Yaniladoo polimang-polimang mo obuiyo komian tukon babunokon pokakana kolasul-lasul Klistus .
47011014	Aki nabinelanggon yanila nakubai buno doiya , sabab ko Ibiliis susuungo bapialung pokakana komalaekat momadialan !
47011015	Jadi aki nasala koidan kalu ko Ibiliis napeleleani bapialung buno peleleani-peleleani mo lakukene ko Mian Bisa namongiasan . Kona pupusan yanila koidan naikon mantalima pabalos mo pokokonoi tukon sasaibino yanila nakokubai .
47011016	Yaku kuwaikene koidan : Inai nadaano komo aanggene yaku bonggu . Bai kalu kai komuyu aanggene yaku buno doiya , po pataikene yaku mo bonggunia kubanggaal koidan soisik .
47011017	Tuundu naiya yaku bantile daku banggaalan , bai bolikon Temeneno komo sumboliiyo yaku mobantile doiya . Doi hallia bisa-bisa yaku mobasalita buno mian mobonggu .
47011018	Takainomo badaang komian mo banggaalkene kolangge-langge mopinandoikon doi dunia , jadi yaku yase mobanggal-banggaal koidan .
47011019	Komuyu tukon noa sanaang sabal doi mian mo bonggu , sabab komuyu lasaiyo kobutongmuyu bunokai pandoi !
47011020	Komuyu tongo pataikene kalu daano komian mokubaiyo ata komuyu , kabai momangala kauntungan doi komuyu , kabai lasayo kobutongo lobian kona tatandakan doi komuyu .
47011021	Yaku mammaa moakuiyo baikon kami todudul mantalamuyuk mokubaiyo komo buno doiya . Bai indee komian bailonggon momoola balani banggaalkene , mau yaku bai balanikene koidan ! ( Yaku basilingan buno mian mohonggu ) .
47011022	Yanila kai Iblani miano ? Mau yaku bai Iblani miano . Yanila kai Islael miano ? Mau yaku bai Islael miano . Ahalaham kai natulunan yanila ? Mau yaku bai hunomo !
47011023	Yanila kai Klistus napeleleani ? Kona tololongolan yaku buno kabuso daku akal , bai yaku takainomo peleleani mo looian kona monondokan tukon yanila sasaibinodoo ! Yaku balimang kakabukuan liise yanila , yaku biasamo inusokon doi talungguan lalomo , yaku badaang luunggon kusinakisaa tukon kobailonggon adukono yaku mate .
47011024	Limamo luunggon ko Yahudi miano nasakisaayo yaku tukon yanila umbase yaku tolu kolono sio luunggon .
47011025	Tolu luunggon ko Loma miano naumbasaku ; biasa yaku sinakul tukon batu . Tolumo luunggon kutoupiyo kokapal nakoyol doi tobun , tukon idano kutala-talanto doi ndalangon tangano lua kolono sangkap kojam kolumbito .
47011026	Badaang luunggon kumongkubai ampakonan mo balabahaya : yaku toupiyo kopaisu moeaba , mian mopondikuk , silakaan doi Yahudi miano mau mobolikon Yahudi miano , silakaan doi kota lalomo , silakaan doi kota tonggulungo , silakaan doi tobun tangano , tukon silakaan doi mian-mian mo bantile kobutongo montolitusan Salani miano banggokai bolikon .
47011027	Yaku akabuse kobukunggu , tukon balajuang adukon mate : kobailong aki kumoolo , aki kukaan , aki kumonginum paisu , badaang luunggon kutongokoolo sabab yaku malaal , kanakon memel sabab akiyo daku pakean tukon akiyo daku bonua dungolan .
47011028	Sangalaasan doiyadoo sasaibino , sasamba kooloyo yaku pikikene sasaibino kojemaat-jemaat nandondoong .
47011029	Kalu daano komo mantalamuyuk mau yaku bai talalaing mantalamuyuk koidan . Kalu daano komo tuwong doi lalim lalomo , konoanggu pololokon susa .
47011030	Jadi , kalu yaku sio banggaalkene kolangge meeng , maka doiya banggaalkene kolangge-langge mo okitakene daku kelemahan .
47011031	Mian Bisa , Tama moluwedoi Temeneno Yesus toiyo baikon yaku aki kubakala-kala . Tanggaal kosambuno sidutu-posidutukon .
47011032	Sambuno yaku daano doi Damsyik , gubelnul mo balakuasa idoo doi Tomundo Aletas napamalentaan , sumboliiyo kona suludadu modagaiyo do kotadoo tataapono sulano napo lakoyo yaku .
47011033	Bai tukon meeng kobois yaku inilul doi meeng kobuang doi betoonoo . Tukon buno doiya yaku moola luput doi gubelnuloo limano .
47012001	Takainomo akiyo kolabano tuuk banggal-banggaalan . Bai yaku yase koidan mobanggal-banggaalkene kolang-ge-langge Mian Bisa mo okitakene doi yaku moluwedoi Mian Bisa nainokitakon kai doi kupokita lalomo .
47012002	Yaku tingoniiyo komeeng ko Salani miano doi mo songulo sangkapoo kotaum mo lapamo linibakon . doi lipu natatandakan doiyamo doi sulugaa . ( Yaku aki kutoiyo kai kobutongo bisa-bisa linibakon kai doiya tolongo meeng kopokita tolongo - Mian Bisa komo toiyo . )
47012003	Yaku kuwaikene koidan : Yaku toiyo baikon naiya mian nia biningkat inusokon doi Fildaus . ( Yaku aki kutoiyo kai kobutongo bisa-bisa mobiningkat kai doiya tolongo meeng daku pokita - tolongo Mian Bisa komo toiyo . ) Indaa do mianoo lengele kolangge-langge mo aki namoola banggapi nabantile tukon koidan aki naminoolakon doi banggapi nabantile .
47012004	
47012005	Kaliangano doi mianoo doiya komo yaku yase banggaalkene , bolikon kai doi butonggu susuunggu . Kokaliangano kobutonggu susuunggu , tolongo langge-langge mo okitakene daku kelemahan , doiyamo daku iniyas mobanggaalkene .
47012006	Kalu ande-andeno yaku koidan yase mobanggaalkene kolangge meeng , yaku aki kuyase moteali buno mian mo bongakon mokala-kala ; yaku naikon bantile komo kana . Bai yaku dagaiyo kobutonggu , sulano naakiyo komian mo aanggene yaku susuungiyomo daku bantilano oilamo kolangge mo lapamo yaku kitayo kai yana mo lapamo lengele yakudoo mobantile .
47012007	Bai sulano naaki kutodudul banggal-banggaal sabab daku pokitadoo mo bolikon langge kona bisa-bisaan , yaku bineekon komeeng kolangge mobuno meeng kopanakit doi butonggu mo buno meeng ko Ibiliis naloloon . Do panakitoo mobineekon sulano nanale yaku sulano yaku naaki kuteali banggal-banggaal .
47012008	Tolu luunggon kusambeang doi Temeneno sulano do panakitoo natoliat doi yaku .
47012009	Bai ko Temeneno timbiliyo , " Yaku seange ikoo tukon doiya sukupo doikoo ; sabab daku kuasa tokita tuuno kalu ikoo daano doi ndondoong molemah . " Doiyamo kosababpo yaku sanaang tuuno kalu tolongo yaku banggal-banggaalkene daku kelemahan-kelemahan , sabab kalu yaku lemaamo , maka doiyamo kosinggatoo daku lasaano ko Klistus naloolaingano yaku tukon nabukuanan .
47012010	Jadi yaku laba tukon daku kelemahan-kelemahanoo . Yaku koidan laba sabab yaku mangangga doi Klistus maka kuhinasalitakon lokis , yaku toupiyo kokasulitan , yaku binuluk-buluk tukon yaku toupiyo kokasukalan . Sabab kalu yaku lemah , maka doiya koidan kotembono yaku malaat bukuanan .
47012011	Bisa tuuno yaku mobabunokono mian mobonggu tuuno - bai komuyumo kai komo kubaiyo yaku buno doiya . Kona bisaan komuyumo komo sio ponggaalaku . Sabab mau kai yaku naakiyono koanggano oioila , yaku aki kukala doi " lasul-lasul " mo bolikon langge tuuno !
47012012	Kolangge mominasaingdinggon tukon langge-langge mobolikon langge tukon limang-limang mo babasal lapamo inokitakon tukon sabal doikoo sulano natotingonii baikon yaku meeng kolasul .
47012013	Doi indee kai kolanggeno moaki popinalatikanggon , kalu pinookakanakon tukon jemaat-jemaat bailong ? Paling-paling tolongo naiya langge nia : baikon yaku aki kukubaiyo susa komuyu sulano pookoniiyo yaku . Pomaafkanggene yaku doi kasalaanoo doiya !
47012014	Naiya budodoo kotolunomo luunggon kubatotobo molubo-tiiyo komuyu . Tukon yaku aki kuyase mokubaiyo susa komuyu , sabab komo yaku yase tuuno bolikon kai pobuat , bai tolongo butomuyu . Sabab bolikon labuk-labuk komo mo umbolii onggos motuuk doi tamano-tinano , bai tamano-tinano komo mo umbolii onggos motuuk doi nalabuk-labuk .
47012015	Tobikon doiya , tukon sanaang konoanggu yaku yase mokulbankanggene sasaibino daku langge tuuk doikoo , mau kai butonggu susuunggu . Kalu buno doiya yaku moseange komuyu , oilakai momoola komuyu naaki poseangaku ?
47012016	Nah , komuyu yase baikon yaku aki kubiasa kubaiyo susa komuyu . Mau kai nadaano komo bantile yaku nia pandoi ; baikon yaku momalaat kauntungan doi komuyu sabab daku batipuan .
47012017	Naando minoolakon ! Kai luwedoi mian badaang yaku mo bintekene doikoodoo yaku biasa malaat kauntungan doi komuyudoo ?
47012018	Yaku lapamo sumboliyo Titus molubotiiyo komuyu , tukon yaku sumboliyo koidan koutusonggita Salani bailonggon mopolaing-laing yana . Oilakai Titus mangala kauntungan doi komuyu ? Bai kami lua kami balimang tukon meeng komakisuut mo pokakana tukon kami ampakonggene tukon eala-eala mo pokakana !
47012019	Takainomo komuyu aanggenemo kami salama nia kami daano mokakaate mobelayo kobutonggami telhadap doi komu-yu ? Komuyu sala tuuno ! Mian Bisa toiyo baikon sasaibinodoo kami mo bantile doiya luwedoi Klistus namongiasan . Tukon sasaibino komo kami lakukene doiya sulano nabangune kopoo tuboan lohani .
47012020	Yaku balo sasaaki naikon doi kulubotiiyano komuyu , yaku laate komuyu aki nabuno naikon doi yakudoo mo moinikene . Inai-inaikene nadaano komo ponggimakon , mopoabos noa , momoonas konoano , moutamakene kobutongo susuungo , mopobasalitakon doi nakulokisan , pokala-kalaakon , banggal-banggaal tukon banggalanggabut .
47012021	Yaku matakut kalu-kalu daku lubatan naikon ko Mian Bisa ekependeyo yaku tukon yaku naikon kokiil sabab badaang doi komuyudoo komo daano kona lalim doi loolukonoo , moaki natobolii tukon aki natade mokubaiyo kokokubai-kokubai mo lokis , manggilit tukon aki napantas .
47013001	Naiyamo kotolu luunggono daku lubotiiyano komuyu . Doi Kitab Moliyous lalomo daano mototulis , " Memeeng kopalakala sio nadaano kolua kai tolu komian mosakisii , maka nasodo palakaladoo sah . "
47013002	Komian badaang doi tempodoo looluk lapamo mongkubai lalim tukon sasaibino komian bailong lapamo yaku ingotiikene yanila loolukonoo doi tempo koluano luunggon , kulubotiiyano komuyu . Budodoiya , samantala yaku pokokodoonggon tukon komuyu , yaku ingotiikene koidan baikon kalu yaku lubat koidan , akiyo komeeng komian doi yaniladoo motongosodii doi ukuman .
47013003	Maka yanila sasaibino malaat bukutii doi komuyudoo mo yase baikon Klistus bisa-bisa mobasilingan lolo doi yaku . Kalu Klistus mokubai tindakan doi komuyu , yana aki mokubai tindakan mantalamuyuk , bai yana okitakene kona kuasa doi komuyudoo .
47013004	Takainomo do tempodoo yana nasinempanggonan , yana mantalamuyuk , bai doiya budodoo yana tubo sabab Mian Bisa nakuasa . Kami koidan mantalamuyuk doi mai tuboan lalomo kami mo pomeenggon tukon Klistus , bai kalu kami posasalaan komuyu , kami teali bukuan sabab polaing Klistus sabab Mian Bisa nakuasa .
47013005	Soba komuyu poujio kobutomuyu kai komuyu bisa-bisa motubo sabab mangangga doi Klistus ! Bisa komuyu sadaliyo baikon Klistus daano doi komuyudoo ! - posasala kohallo kalu komuyu aki pobisa-bisa momangangga .
47013006	Yaku moinikene sulano komuyu posadaliyo baikon komuyu nia bolikon mian mo aki namoola taane koujian .
47013007	Kami sambeang doi Mian Bisa sulano yana nayase tulungiyo komuyu sulano naaki pomongkubai sala . Bolikon kai sulano tudoikene baikon kami nia takainomo pandoi moalapayo komai limang , bai sulano komuyu pokubaiyo oila ko Mian Bisa nainiyas - mau kona tokitaan kami tulungiyo , bai aki nabula-bulaa !
47013008	Sabab kami aki namoola mongkubai meeng kolangge mo posasala tukon mo bisa ; kami sio loloiyo komo bisa .
47013009	Kami sanaang kalu kami mantalamuyuk , tukon komuyu bukuan . Kami sambeang koidan sulano komuyu poteali talakana .
47013010	Doiyamo kosababpo yaku motulise nia sulatia tempodoo yaku akiyoon kulubat doi komuyudoo . Tukon buno doiya , kalu yaku lubat naikon , mau naakimo natodudul yaku mokubai tindakan tuuno doikoo tukon gunakanggene ko Temeneno nakuasa mo beekene doi yaku . Kakuasaanoo mooineekon doi yaku sulano kindendeke komuyu , bolikon sulano nakulokisanggene .
47013011	Kona pupusan , Utus-utus , siokai komuyu polaba-laba , tukon kakaate poteali talakana . Potalimayo daku otunggul sasaibino . Siokai komuyu po pomeenggon noa tukon potubo pokokindokon . Mian Bisa Mobabasal Konamaasi tukon do podamedoo naikon nalolainge komuyu .
47013012	Poposeang meeng tukon bailong salaku poseangan mondou-tusan doi Salani . Sasaibino ko Mian Bisa namian makapatu teteba doi komuyu .
47013013	
47013014	Temeneno Yesus Klistus balakaatiyo komuyu , ko Mian Bisa mamaasikene komuyu , tukon ko Mian Bisa Na Loh lolainge komuyu sasaibino ! Komai holomat , Paulus
48001001	Utus-utus jemaat-jemaat doi lipu Galatia , Yaku , Paulus , tukon sasaituno utus Salani mo polaing yaku , moini kinatauwan Mian Bisa Tamanggita tukon Temeneno Yesus Klistus beena balakaat tukon namonondokan doikoo . Yaku teali lasul bolikon tukon lolo doi banggapi kabai sabab banggapi komo bingkate , baimo Yesus Klistus tukon Mian Bisa Tamanggita mo lapamo otuboiyo yana abali doi namatean .
48001002	
48001003	
48001004	Loloiyo Mian Bisa Tamanggita namongiasan , Klistus salakanggene kobutongo teali sosubakon tuuk kita nalalim-lalim , sulano kita sinalamaton doi lounukoo mo lokis nia .
48001005	Nggaale ko Mian Bisa sidutu-posidutukon ! Amin .
48001006	Yaku helan tongo Utus-utus ! Komuyu Mian Bisa uange tobikon Klistus namaasi , bai diabudodoo komuyu buno mosobit mototonggulunge ko Mian Bisa tukon mololoi " bilita monondok " mo Solikon Bilita Monondok mo luwedoi Mian Bisa .
48001007	Kona bisaan akiyo ko " bilita monondok bailong " . Tongo daano komian badaang popitoikene doi komuyu " bilita monondok " kaliangano Klistus yanila poibalike tobikon nanggabute komuyu .
48001008	Mian mo babotilanggene " bilita monondok " mo sangalaasan doi Bilita Monondok mo lapamo kami babotilanggene , sodiiyomo yana Mian Bisa naukume - mau kai mianoo kami susuungo kabai malaekat doi sulugaa !
48001009	Kami lapamo bantile loolukon , diabudodoo yaku bantile koidan : Mian mo babotilanggene doikoo " bilita monondok " mo sangalaasan ko Bilita Monondok mo lapamo komuyu talimayo doi kami , mianoo sio Mian Bisa naukume !
48001010	Oilano tukon doiya natokitaan yaku kabi-kabi moini doi banggapi naakuiyo ? Tutuu aki ! Yaku tongo moinikene pangakuan doi Mian Bisa . Oila yaku daano kakaate mangala noa doi banggapi sulano nasinanaanggon doi mian ? Kalu yaku daano mokubaiyo buno doiya , yaku bolikono Klistus naata .
48001011	Utus-utus sio potoiyo baikon Bilita Monondok yaku babotilanggenedoo aki naluwe doi banggapi .
48001012	Yaku aki mantalima bilitadoo doi banggapi , tukon akiyo komeeng komian mootunggukene doi yaku . Yesus Klistus susuungo komo popitoikene Bilita Monondokoo antoko doi yaku .
48001013	Tantu komuyu lapamo molongol kaliangano daku tuboan looluk buno meeng komian mangangga agama Yahudi . Komuyu toiyo bulaando daku balanian kubaiyano Mian Bisa najemaat tukon bulaando daku motikasan kakaate momanase .
48001014	Doi mangampakongganan agama Yahudi , yaku lobian nabadaangan Yahudi miano mo pokakana tukon yaku . Yaku molole tuuno doi langge-langge kaliangano adat tumbunggami .
48001015	Bai sabab Mian Bisa noano namonondokan , yana lilike yaku akiyoon kusinuung tukon uange yaku sulano leleaniyo yana .
48001016	Mian Bisa okitakene kona Pau doi yaku sulano Bilita Monondok kaliangano na Pau namoola yaku babotilanggene doi mian badaang mobolikon Yahudi . Doiya kosinggatoo yaku aki kutaus doi meeng komian sulano mangkabi otinau .
48001017	Yaku koidan aki kutaus doi mian badaang doi Yelusalem mo lapamo mantailukon doi yaku teali lasul . Bai yaku taus doi lipu Alab , maka idoo abali koidan ke Damsyik .
48001018	Tolu kotaum doibundu yaku taus ke Yelusalem sulano potoikon tukon Petulus . Yaku dungol tukon yana tongo songulo lima kooloyo kona kalumbit .
48001019	Yaku aki kuposuung tukon lasul-lasul bailong , tongo Yakobus , Temeneno utuso .
48001020	Oila daku tinulis nia bisa . Mian Bisa toiyo baikon yaku aki kubakala-kala !
48001021	Lapa doiya yaku taus doi lipu-lipu Silia tukon Kilikia .
48001022	Polong naiya kotembono jemaat-jemaat Salani doi Yudea daano komo akiyoon natingoniiyo yaku seeala banggadudul .
48001023	Yanila tolongo molongol mian mobantile , " Mian mo looluk lokis-lokise kami , diabudodoo babotilanggene manganggaan molooluk yase nainakiyonggon . "
48001024	Maka yanila nggaale ko Mian Bisa sabab yaku .
48002001	Songulo sangkap kotaum doibundu , yaku abali ke Yelusalem polaing Balanabas , tukon babayo Titus koidan .
48002002	Yaku taus ke Yelusalem sabab Mian Bisa lapamo nyatakanggene doi yaku baikon sio kutaus . Tukon doi meeng kopososuungan lalomo motongo tukon katua-katua imbali yaku talakanggene Bilita Monondok yaku mo babotilanggene doi mian badaang mobolikon Yahudi . Sabab yaku aki kuyase daku kakaatean looluk , mau diabudodoo natongo palasuma .
48002003	Titus mo lainge yaku , daano meeng ko Yunani miano , bai yana aki napinakisaa mololoi atulan sunat ,
48002004	mau kai daano komian badaang mo desaake langgedoo . Yanila daano mian badaang mo popilaing doi golongan lalomo tukon babunokon buno utus . Yanila usok tukon aki nabiyok-biyok tuuk mapalesa tongosobiian mo daano doi kita sabab kita pomeenggon tukon Yesus Klistus . Yanila yase abalinggene kita doi nandondoong tumbeno buno ata ,
48002005	bai kami aki namenyelaa mau nasoisik doi yanila , sabab kami yase mototooliyo sulano Bilita Monondokoo tataap monondok tuuk komuyu .
48002006	Mau nabuno doiya , aki nadaano kolangge-langge boolu mo kinabi doi yaku doi mian badaang mo inaanggon inodotii - buno yaku akiyo kona posasalaan kalu yanila moinodotii kabai aki , sabab Mian Bisa aki nalilike koduduso .
48002007	Kona kabalikan , mian badaang mo inanggap inodotiidoo mangakukene baikon Mian Bisa lapamo bintekene yaku babotilanggene Bilita Monondok doi mian bolikon Yahudi , pokakana buno yana lapamo bintekene Petulus sulano babotilanggene Bilita Monondokoo doi Yahudi miano .
48002008	Sabab Mian Bisa mo beekene doi Petulus kona kamampuan sulano teali lasul Yahudi miano , heekene koidan doi yaku kamampuan teali lasul mian mobolikon Yahudi .
48002009	Yakobus , Petulus tukon Yohanes , mo tokita teali katua-katua jemaat , mangakukene baikon Mian Bisa lapamo beekene doi yaku limang kusus nia . Maka yanila pokanggi lima tukon Balanabas tukon yaku buno tanda posobatan . Maka yanila tukon kami loingiyo baikon kami naikon balimang doi antala bangsa-bangsa mo bolikon Yahudi tukon doi antala Yahudi miano .
48002010	Kome-komeengo yanila nakakabi doiyamo sulano kami palahatikanggene komian motalalais . Tukon yaku sanaang mokubaiyo langgedoo .
48002011	Singgatoo Petulus lubat ke Antiokhia , yaku tantange yana tala-talaangan , sabab kona tindakan sala .
48002012	Tumbe-tumbeno yana osulang kaan polaing-laing tukon utus-utus mo bolikon Yahudi . Bai Yakobus namian badaang binontokon polongo , yana dedeenggenemo kobutongo doi utus-utus mobolikon Yahudi tukon aki nayase koidan kaan tukon yanila , sabab matakutene mian badaang mo yase sulano sasaibino komian nasinunat .
48002013	Utus-utus Yahudi bailong koidan babunokon Petulus mobakokolii , tobikon Balanabas nalobian babunokon yanila .
48002014	Buno doiya yaku kitayo baikon yanila akiyo kosikap pokonoi tukon natalakanaan Bilita Monondokoo , yaku bantil doi Petulus doi mianoo sasaibino salaano mo daano idoo , " Kalu Utus buno Yahudi miano lapamo tubo buno mian bolikon Yahudi , bulaando Utus diabudodoo yase pakisaayo komian badaang bailong tubo buno Yahudi miano ? "
48002015	Bisa mololoi nasinuungan , kami daano Yahudi miano tukon bolikon " mian mobolikon Yahudi mo baladosa " .
48002016	Mau nabuno doiya kami toiyo baikon mian abali pokindok tukon Mian Bisa tongo sabab manganggaan doi Yesus Klistus , tukon bolikon sabab mangampakonggon ukum agama . Kami susuungo mangangga doi Yesus Klistus , sulano kami pokindok tukon Mian Bisa mololoi kami namanganggaanoo , bolikon sabab kami mangampakonggon ukum agama . Sabab tukon mangampakonggon ukum agama aki nameeng komian moola abali pokindok tukon Mian Bisa .
48002017	Kami kakaate abali pokindok tukon Mian Bisa mololoi tuboan pomeenggon tukon Klistus . Bai kalu lapamo kubaiyo komo buno doiya , tokita kami daano , " mian badaang mobaladosa " koidan buno mian badaang bolikon Yahudi , oilamo nia koalatino baikon Klistus mo tealikene kami baladosa ? Tantu aki !
48002018	Kalu yaku tambuun abali otuboiyo kodasal ukum agama mo lapamo yaku manase , maka yaku tudoikene baikon yaku lapamo teali palanggal ukum .
48002019	Bai yaku lapamo mate tongo ukum agama - inakate kabai ukumoo susuungo - sulano yaku malaat tuboan tuuk Mian Bisa . Yaku lapamo sinempanggon polaing Klistus .
48002020	Diabudodoo bolikon koidan yaku mo tubo , bai Klistus mo tubo doi butonggu lalomo . Tuboan nia yaku pikikene diabudodoo daano tuboan manganggaan doi Mian Bisa Napau mo seseange yaku tukon mo lapamo sosubakene kobutongo tuuk yaku .
48002021	Yaku aki kupandang enteng ko Mian Bisa namaasi . Kalu mian napotaamian tukon Mian Bisa teali abali monondok sabab ambakonggene koukum agama , doo koalatino Klistus namatean akiyo kona totuuk !
48003001	Utus-utus Galatia miano ! Komuyu bisamo molongas ! Kabai komuyu lapamo kanakon budukan indee ? Klistus namatean sinempang lapamo yaku talakanggene tukon tontong doikoo !
48003002	Soba pobotiikanaku meeng nalangge nia : Oila komuyu lapamo mantalima Mian Bisa Na Loh sabab ampakonggene koukum agama , kabai sabab komuyu molongol Bilita Monondok doi Mian Bisa tukon mangangga doi Klistus ?
48003003	Bulaando komuyu buno longas ! Komuyu lapamo atambuune kotuboan boolu tukon Mian Bisa Na Loh , bulaando diabudodoo komuyu yase molaate kona monondokan tukon mubukuanan susuumu ?
48003004	Palasuma kai sasaibino mo lapamo komuyu motoupiyodoo ? Bulaando kai mopalasuma !
48003005	Mian Bisa beekene kona Loh doikoo tukon kubaiyo komo minasaingdinggon-minasaingdinggon doi antala komuyu . Oilamo Mian Bisa kubaiyo koiya sabab komuyu ampakonggene koukum agama kabai sabab komuyu molongol Bilita Monondokoo tukon mangangga doi Klistus ?
48003006	Doiya pokakana buno mo totulis doi Kitab Moliyous lalomo kaliangano Abalaham - buno naiya , " Abalaham mangangga doi Mian Bisa , tukon sabab namanganggaanoo yana Mian Bisa talimayo buno mian mo sanaanggene ko Mian Bisa noano . "
48003007	Jadi tobikon doiya komuyu sadaliyo baikon mian mo bisa-bisa Abalaham nakatulunan daano mian mo mangangga doi Mian Bisa .
48003008	Kitab Moliyous tumbe-tumbeno lapamo kitayo baikon Mian Bisa daanokene mian badaang mobolikon Yahudi abali pokindok tukon Mian Bisa , kalu yanila mangangga doi yana . Bilita Monondokoo loolukonoo pinopitoikon doi Abalaham naiya dandi nia lalomo , " Lolo doikoo , Mian Bisa naikon balakaatiyo sasaibino kobanggapi nai dunia nia bungguno . "
48003009	Abalaham anggayo , maka yana binalakaati . Bunomo koidan sasaibino komian mo mangangga , naikon binalakaati polaing-laing Abalaham .
48003010	Mian badaang mo moini doi ukum agama , sasaibino tubo kinutuk , sabab doi Kitab Moliyous totulis , " Mian mo aki namolole ampakonggene sasaibino komo totulis doi Buku Ukum Agama lalomo , Mian Bisa kutuke ! "
48003011	Akiyo meeng komian mo pokindok tukon Mian Bisa sabab mangambakonggon ukum agama . Langgedoo lapamo inokitakon doi Kitab Moliyous lalomo , " Tongo mian mo mangangga doi Mian Bisa tobikon kona potaamian tukon Mian Bisa abali teali monondok , naikon tubo ! "
48003012	Bai ukum agama aki nabeldasal manganggaan . Doi Kitab Moliyous lalomo totulis baikon mian mo ampakonggene koukum agama , naikon tubo sabab ukumoo .
48003013	Bai Klistus sobiiyo kita doi ukum agama nakutuk . Yana kubaiyo tukon sodiikene kobutongo nakinutuk sabab kita . Sabab doi Kitab Moliyous lalomo totulis , " Kinutuk komian mo mate motinude doi kayung batango . "
48003014	Klistus kubaiyo doiya sulano balakaat mo Mian Bisa tetebaikene doi Abalaham bineekon koidan doi mian badaang mobolikon Yahudi . Tukon buno doiya kita mo mangangga doi Mian Bisa , mantalima Loh mo tinetebaikon doi Mian Bisadoo .
48003015	Utus-utus ! Namonondokan yaku mangala sontoh doi panga-laman samba kooloyo . Kalu mian mokubaiyo meeng poboiyan teteba tukon tetebadoo lapamo sinatudui , maka akiyo komeeng komian momoola akiyenggene paladandianoo , kabai suungiyo lobo meeng doi yana .
48003016	Mian Bisa napaladandian-paladandian kinubai luwedoi Mian Bisa tuuk doi Abalaham tukon tuuk mian batulunanggene Abalaham . Doi Kitab Moliyous lalomo aki natotulis " tukon tuuk doi mian badaang mobatulunanggene Abalaham " , koalatino badaang komian . Komo totulis idoo daano " tukon tuuk mian mobatulunanggene ikoo " , koalatino tongo meeng komian , doiyamo Klistus .
48003017	Komo kabi yaku bantile dimbaa doiyamo naiya : Mian Bisa napaladandian lapamo kinubai tukon sinatuduimo . Ukum agama mo bineekon 430 kotaum doibundu aki namoola inakiyonggon palasatuduan tukon nainapusan Mian Bisa napaladandianoo .
48003018	Sabab kalu Mian Bisa nabineekon tokooton doi ukum agama , maka doiya bolikon paladandian mo bineekon . Tobikon sabab Mian Bisa lapamo dondiikene doi Abalaham , maka Mian Bisa beekene doi yana .
48003019	Kalu buno doiya , tuuk oila ukum agama mobineekon ? Potimbilino doiyamo baikon ukumoo sinuungikon tuuk tudoike-ne kobanggapi napalanggalan . Ukum agamadoo inapakonggon tongo polong nalubatan meeng komian mobatulunanggene Abalaham mo sinombuikon doi Mian Bisa napaladandian doi Abalaham . Ukum agamadoo malaekat-malaekat komo pelenggene tukon mololo doi meeng kobanggapi .
48003020	Jadi , sio nadaano lua kotambuuno komian , sodo palaluu meeng komian pangantala . Bai Mian Bisa aki napalaluu pangantala , sabab yana susuungo tindokiiyo .
48003021	Oila doiya koalatino baikon ukum agama posasala tukon Mian Bisa nateteba ? Tantu aki ! Sabab kalu ukum agama bineekon tuuk mobeekon tuboan doi banggapi , maka kobanggapi moola pokindok tukon Mian Bisa mololoi ukum agama .
48003022	Bai doi Kitab Moliyous lalomo totulis baikon sasaibino kobanggapi daanomo doi lalim nakuasa . Tobikon doiya , mo bineekon tinetebaikono kona dasal mangangga doi Yesus Klistus bineekon doi yanila mo mangangga .
48003023	Akiyoon nalaate kotembono tuuk mangangga doi Klistus , kita dinagai tuuno doi ukum agama ; kita buno kinulung polong manganggaanoo inokitakonggon .
48003024	Tukon buno doiya , ukum agama teali buno padagai kita , polong Klistus lubat tuuk abali pokindokikene monondok tukon Mian Bisa sabab kita mangangga doi Klistus .
48003025	Diabudodoo , sabab laatemo kotembono banggapi moola mangangga doi Klistus , maka kita akimo koidan dinagai ukum agama .
48003026	Sabab komuyu mangangga doi Klistus Yesus , maka komuyu pomeenggon tukon yana ; tukon tobikon doiya komuyu teali Mian Bisa napau-pau .
48003027	Komuyu sasaibino lapamo sinau paisu salani sabab Klistus sambuno , jadi komuyu lapamo mantalima doi butomuyu Klistus susuungo nandondoong .
48003028	Naiya langge nia akimo kai dinaanokon koposasalaan antala Yahudi miano tukon mian mobolikon Yahudi , antala ata tukon mian mobebas , antala mala-malane tukon boine . Utus sasaibino meeng sabab Klistus Yesus .
48003029	Kalu komuyu Klistus koona , maka komuyu daano batulunanggene Abalaham . Tukon komuyu naikon mantalima oila ko Mian Bisa natinetebaikon .
48004001	Bai palaluu yaku tegaskanggene : namalumbitan meeng komian pangalus daano mongula , ano komian mo dagaiyo tukon uluse kona kopontingan-kopontingan polong yana laate kotamano natantukanano koumul . Yana binunokon pokakana buno meeng koata , mau kai kona kanaan yana kotumbuno doi sasaibino do buatoo .
48004002	
48004003	Bunomo koidan tukon kita : Daano malumbit akiyoon natobos , kita kinubai ata doi loh-loh mo kuasaiyo nadunia nia .
48004004	Bai doi oloyo mo tantu , Mian Bisa bintekene kona Pau doi dunia . Napaudoo sinuung doi meeng koboine motubo doi ukum agama lalomo nakakuasaan .
48004005	Tukon buno doiya yana sobiiyo komian badaang mo tubo doi bilit ukum agama nakakuasaan ; sulano kita moola teali Mian Bisa napau-pau .
48004006	Sabab komuyu daano Mian Bisa napau-pau , Mian Bisa sumboliiyo na Pau na Loh usok doi Utus noano lalomo tukon doi noanggu , doiyamo Loh monggeleamon , " Tama , ya Tamanggu . "
48004007	Jadi , komuyu bolikono ata , baimo pau . Tukon sabab komuyu Mian Bisa napau , maka Mian Bisa naikon beekene doikoo sasaibino kona sinadiakon tuuk napau-pau .
48004008	Looluk komuyu akipo tingoniiyo ko Mian Bisa , doiya ko-sababpo komuyu teali ata doi kuasa-kuasa mo pinookakanakon buno ilah , bai kona bisaan bolikon Mian Bisa .
48004009	Bai diabudodoo komuyu tingoniiyomo ko Mian Bisa , kabai lobian komo bisa koidan , Mian Bisa tingoniiyo komuyu . Nah , bulaando komuyu yase abali koidan doi loh-loh dunia nia , mo muyuk tukon talalais ? Bulaando komuyu yase kinubai ata koidan doi loh-lohdoo ?
48004010	Komuyu lamekene kooloyo-oloyo motantu , bituwon-bituwon motantu , taum-taum motantu .
48004011	Yaku molili , inai-inai daku pakadakan motuuk doi komuyu akiyo kona totuuk .
48004012	Utus-utus ! Yaku kabiyo tukon tutuu sulano komuyu teali buno yaku . Sabab yaku koidan lapamo teali buno komuyu . Komuyu aki pokubaiyo komeeng kolobo mo sala doi yaku .
48004013	Komuyu tantu daano moneneeke oila mo tealikene yaku doi tumbeno babilitakene ko Bilita Monondokoo doikoo . Kosababpo doiyamo yaku masakit .
48004014	Doi tembodoo komuyu aki pomisikit doi yaku , mau kai butonggu nandondoong buno palasobaan mo babasal doikoo . Mala komuyu talimayo yaku buno talimayo Mian Bisa namalaekat kabai buno mantalima Klistus Yesus susuungo .
48004015	Komuyu monondok tuuno doi tembodoo . Bai diabudodoo , inaandomo kai do monondokanoo ? Yaku toiyo baikon doi tembodoo komuyu moloyos motuake komatamu susuumuyu tuuk mobeekene doi yaku , kalu koiya moola kinubai .
48004016	Oila komuyu diabudodoo lapamo anggape yaku buno musu , sabab yaku nyatakanggene komo kana doikoo ?
48004017	Mian badaang bailongoo tukon kokobukuan tuuno unggo-liiyo komuyu , bai yanila namakisuut aki namonondok . Yanila tongo yase betele mupotaamian tukon kami , sulano komuyu loolainge yanila tukon kakabukuan tuuno .
48004018	Takainomo mo-nondok tukon kokobukuanan doi langge-langge mo monondok , asal sidutu buno doiya tukon inai tongo kalu yaku daano mopolaing-laing tukon komuyu .
48004019	Daku pau-pau sinoyang ! Yaku diabudodoo nia susa koidan sabab komuyu . Yaku susa buno meeng koboloki mosakisaa doi tembo namosuungan pau . Yaku naikon banggadudul susa , kalu Klistus ndondoongo akiyoon natangabos doi butomu !
48004020	Yaku poloon tuuno daano doi tanga-tanga komuyu diabudodoo , sulano yaku moola basilingan doikoo tukon ialo bailong , sabab yaku akimo kutoiyo yase kubaiyo oila koidan tukon komuyu !
48004021	Utus-utus mo yase tubo doi ukum-ukum agama nakakua-saan , soba ndongoliiyo yaku ! Yaku naikon popitoikene doikoo oila komo bisa totulis doi Kitab Ukum Musa lalomo .
48004022	Idoo totulis baikon Abalaham daano kolua komian kona pau : Paudoo meeng tinano daano meeng mian ata , tukon paudoo bailong tinano daano meeng komian mo bebas .
48004023	Pau doi boine mo teali ata suunge biasa sabab banggapi namongiasan . Bai pau doi boine mo bebas , sinuung sabab Mian Bisa tetebaikenemo .
48004024	Naiya moola pinake buno andean . Lua komian boinedoo daano andean lua koteteba : komeeng kona luwean doi Bunggul Sinai - doiyamo Hagal ; kona pau-pau sinuung teali ata .
48004025	Jadi , Hagal doiyamo Bunggul Sinai , doi lipu Alab . Andean yana kota Yelusalem tukon sasaibino kopodungolino diabudodoo nia lapamo teali ata .
48004026	Bai Yelusalem doi sulugaadoo daano Yelusalem mo bebas , tukon yanamo kotinanggita .
48004027	Sabab doi Kitab Moliyous lalomo totulis , " Labamo ikoo koboine komba , mo aki namosuung ! Potetedeso tukon pokokuweiso he ikoo mo aki idan meneemi malalasan mosuungan ! Sabab boine nalangkai mo tinggale naikon malaat lobian badaang kona pau , maka baino doi boine mo tubo tukon nalangkai . "
48004028	Utus-utus ! Komuyu susuungo daano Mian Bisa napau-pau mo sinuung sabab Mian Bisa nateteba ; komuyu pokakana buno Ishak .
48004029	Doiya kotembono pau mo sinuung loloiyo kobanggapi namongiasan , lokis-lokise kopau nasinuungan sabab Mian Bisa Na Loh namongiasan . Bunomo koidan budodoiya .
48004030	Bai oila komo totulis doi Kitab Moliyous lalomo ? Idoo totulis buno naiya : " Siikayo ata boinedoo polaing napau , sabab pau doi ata boinedoo aki naikon teali mian moano kona haak polaing pau doi boine mobebasoo . "
48004031	Jadi , Utus-utus , kita nia mobolikon pau-pau doi meeng koata boine ; kita daano pau-pau doi boine bebas .
48005001	Kita diabudodoo bebas , sabab Klistus lapamo bebaskang-gene kita ! Sabab doiya palataanggene komu bebasan , tukon inai moyase kinubai ata koidan .
48005002	Neneeke , kalu komuyu kabiyo sinunat , doiya koalatino Klistus akiyo kona totuuk doikoo . Mobantile naiya daano yaku susuunggu , Paulus .
48005003	Koi koidan yaku mebee poingotii doi mian mo kabiyo sinunat , baikon yana sio nalakukene sasaibino koukum agama !
48005004	Kalu komuyu kakaate pokindok tukon Mian Bisa mololoi ukum agama , doiya koalatino mupotaamian tukon Klistus lapamo botol . Tukon buno doiya komuyu tubo bolikon doi lingkungan Mian Bisa namaasi .
48005005	Bai buno kami , kami moinikene baikon tukon Mian Bisa Na Loh natulungano tukon naalasan kami namanganggaan doi Klistus , Mian Bisa moolakene kami pokindok tukon yana .
48005006	Sabab kita lapamo pomeenggon tukon Klistus Yesus , motuluti kabai aki natulutiyo kopalatulan sunat akimo nateali soal koidan . Komo palaluu tongo manganggaan doi Klistus , tukon doiya totong doi kita nda seangano komian bailong .
48005007	Looluk komuyu baladuang tukon monondok ! Diabudodoo bulaa komuyu moakimo pomolole koidan doi Mian Bisa namongiasan ? Indee komo lapamo oluuliyo komuyu ?
48005008	Bisa mo lakukenedoo bolikon Mian Bisa mo lapamo uange komuyu !
48005009	" Pangaani mo soisik naikon tuboimo doi sasaibino kona tampat , " mian mobantile .
48005010	Mau kai nabuno doiya yaku daano mangangga baikon komuyu aki naikon pomololoi pendilian bailong , sabab kita lapamo pomeenggon tukon Klistus . Tukon yaku mangangga baikon mau indee komo tabule komu pikilan , naikon Mian Bisa ukume .
48005011	Kaliangano yaku , Utus-utus , bulaando yaku mobanggadudul minusu kalu yaku babotilanggene baikon palatulan sunatoo palaluu ? Kalu yaku babotilanggene buno doiya , maka daku babotilangganano kaliangano sempang Klistus aki nasumbetene kopalasoalan .
48005012	Lobian komo monondok mian badaang mo nggabute komu pikilanoo banggadudulo motobuat banggadudul doi jemaat !
48005013	Utus lapamo inuang tuuk teali mian mo bebas . Bai inai mopakeyo komu bebasanoo tuuk banggadudul tuuno kubaiyo oila komo komuyu yase kubaiyo . Kobalino , komuyu sio poseang-seang tukon popoleleani .
48005014	Sasaibino koukum agama tongusokon doi palentadoo mo meeng lalomo , " Siokai ikoo seseange kotulamu banggapi pokakana ikoo moseseange kobutomu susuumu . "
48005015	Bai kalu komuyu ponggima-nggimakon , neneeke , naikon komuyu polaing-laing manas .
48005016	Daku makisuut buno naiya : Sobiiyomo ko Mian Bisa Na Loh nababayo komuyu tukon inaimo potubo loingiyo kobanggapi naminooton .
48005017	Sabab kobanggapi naminooton aki napokokonoi tukon Mian Bisa Na Loh naminooton , tukon Mian Bisa Na Loh naminooton aki napokokonoi tukon banggapi naminooton . Lua-luadoo posasala , tobikon komuyu aki namoola kubaiyo oila komuyu pominooton .
48005018	Bai kalu Mian Bisa Na Loh pimpine komuyu , maka komuyu akipo kinuasai doi ukum agama .
48005019	Banggapi natubo minooton tokita doi nakokubai-kokubai lalomo mo balolowa , madikit , tukon aki namonondok ;
48005020	doi nasosubaan pilogot lalomo tukon motoiyan guna-guna , pomusu-musu , poakate , possunoi , mosobit nggimal tukon butongo susuungo kona inutamakon ; pooalaasan tukon posala-salakon ,
48005021	misikit konoano , mala-malangu , lame-lame , tukon bai-bailonggon . Yaku ingotiikene komuyu doi sasaibinodoo diabudodoo bunomo kai yaku ingotiikene komuyu loolukoo , baikon mian mo kubaiyo kolangge-langge mobuno doiya aki naikon nateali anggota Mian Bisa namian .
48005022	Kobalino , kalu mian badaang Mian Bisa Na Loh komo pimpine kona tokitaan doiyamo : Yanila poseang-seang , yanila tedes , yanila noano tanaang , yanila sabal tukon monondok konoano , yanila monondok tuuk doi mian bailong , yanila molole ,
48005023	yanila ekependeo konoano tukon sidutu moola kuasaiyo kobutongo . Aki daano koukum agama mo lalange kolangge-langge mobuno doiya .
48005024	Mian badaang mo lapamo teali Klistus Yesus namian , mian badaangoo lapamo akateyo kona ndondoong banggapino tukon sasaibino kona pisuu tukon naminooton .
48005025	Mian Bisa Na Loh lapamo beekene doi kita tuboan mo boolu ; tobikon doiya yana koidan sio nakuasaiyo konda tuboan .
48005026	Kita aki namoola teali babanggaal , tukon kolosokitiyo konoa , tukon noa misikit meeng pokakana bailong .
48006001	Utus-utus ! Kalu meeng-meeng komian linaat mokubai meeng kolalim , siokai komuyu mo tubo lolo Mian Bisa Na Loh , babayo mianoo abali doi loloon mo talakana . Bai komuyu sio lakukanggene doiya tukon miyuk-miyuk tukon dagaiyo inai napolong komuyu susuungo tagoda koidan .
48006002	Siokai komuyu po potomboniikene tanggunge komian bailong natanggungan , sulano tukon buno doiya komuyu tulutiyo Klistus napalenta .
48006003	Kalu meeng komian aanggene kobutongo penting , banggokai aki , mianoo kokoliiyo kobutongo susuungo .
48006004	Meeng-meeng komian sio napalesayo kobutongo susuungo oila kona kalakuan monondok kabai aki . Kalu monondok , yana moola lasayo banggaal doi langgedoo . Bai mau naakimo nabandikanggene tukon mo kinubai mian bailong .
48006005	Sabab memeeng komian sio natanggunge kona tanggung jawab susuungo .
48006006	Mian mo mantalima otunggul Klistus , siokai naebese tukon nagulu sasaibino komo monondok mo daano doi yana .
48006007	Inai motangakakon . Mian Bisa aki namoola minaenggon ! Oila komo sinakakon doiyamo komo pinupui .
48006008	Kalu mian masakakon tulutiyo totubonomo banggapi , yana naikon pupuiyo komatean doi natotubonomodoo . Bai kalu masakakon tulutiyo ko Mian Bisa Na Loh napimpinano , yana naikon pupuiyo kotuboan tuuno tukon posidutukon doi Mian Bisa Na Loh .
48006009	Tobikon doiya , inai kita teali biyai kubaiyo kolangge-langge monondok ; sabab kalu kita aki nda tade-tade kubaiyo langge-langgedoo daano koidan kita naikon pupuiyo kohasilo .
48006010	Jadi , kalu daanoon kotodanan doi kita , siokai kita kubaiyo komo monondok doi sasaibino komian , utamano tuuno doi nda utus-utus mo meeng komanganggaan .
48006011	Palahatikanggene mono-monondok sembeleng nia yaku mo tulise susuunggu tukon huluf mo babasal .
48006012	Mian badaang mo yase inodotii tukon langge-langge duniawi , yanilamo mokakaate pakisaayo komuyu motulutiyo kopalatulan sunat . Bai yanila kubaiyo doiya tongo sulano yanila aki nailokis-lokis Yahudi miano sabab sempang Klistus .
48006013	Mian badaang mo loloiyo palatulan sunatoo aki namangapakonggon ukum agama . Bai yanila yase komuyu sinunat , sulano yanila moola banggaalkene baikon komuyu molole doi palatulanoo .
48006014	Yaku aki kuyase tuuno mabanggaalkon oilano , kalu bolikon nda Temeneno Yesus Klistus mo lapamo mate sinempang . Sabab tobikon yana lapamo mate sinempang , maka dunia akiyono koidan kona alati doi yaku . Tukon doi dunia nia , yakudoo pokakana molapamo mate .
48006015	Sinunat kabai aki nasinunat , doiya aki napenting . Komo penting doiyamo teali banggapi boolu .
48006016	Buat mian badaang mo tubo tukon nandondoongoo , tukon buno koidan buat sasaibino Mian Bisa namian , yaku moinikene Mian Bisa naikon beekene komonondokan tukon namaasi .
48006017	Kona tatuluusan inaimo meeng komianoo kubaiyo susa yaku koidan , sabab doi butonggu nia daano kona tanda-tanda baikon yaku pololaing Yesus .
48006018	Kinatauwan nda Temeneno Yesus Klistus sidutu balakaatiyo Utus-utus . Amin . Komai holomat , Paulus
49001001	Mian Bisa namian doi Efesus , mo molole doi Klistus Yesus !
49001002	Yaku , Paulus , lasul Klistus Yesus doi Mian Bisa namongiasan , moinikene sulano ko Mian Bisa Tamanggita tukon Yesus Klistus beena balakaat tukon monondokan doi komuyu .
49001003	Ngginaal ko Mian Bisa , Temeneno Tamanggita Yesus Klistus ! Yana balakaatiyo kita tukon sasaibino kobalakaat lohani doi sulugaa lalomo , sabab kita pomeenggon tukon Klistus .
49001004	Akiyoon nadunia nia natinealikon , Mian Bisa lapamo lilike kita lolo doi Klistus tukon komakisuuto sulano kita teali namian mo tangalaas tukon akiyo kona salaan doi salaano .
49001005	Sabab Mian Bisa naseang , maka yana lapamo tantukene loolukon baikon lolo doi Yesus Klistus , yana naikon bingkate kita teali nalabuk-labuk susuungo . Tukon doiyamo kona iniyas kubaiyo .
49001006	Ngginaal ko Mian Bisa mo babasal , sabab lolo doi na Pau sineang yana mamaasikene tuuno kita .
49001007	Tobikon , Klistus namatean , Mian Bisa bebaskanggene kita , koalatino yana lapamo ompunio kita doi nda lalim-lalim .
49001008	Yana kubaiyo doiya sabab seange tuuno kita , tukon do seangoo bineekon doi kita tukon moono pandoiyan maka pangalatian .
49001009	Mololoi namongiasan susuungo , Mian Bisa bontiikene doi kita kona tetel laasiano ; yana lapamo tataapene baikon dona teteloo naikon nainalapa lolo doi Klistus .
49001010	Teteloo doiyamo sulano sasaibino kolangge , mau doi sulugaa mau doi dunia , teali pomeenggon tukon Klistus buno kapalano . Tukon doiya langgedoo naikon Mian Bisa alapayo kalu laatemo kotembono .
49001011	Mian Bisa limange sasaibino kolangge lolo doi namongiasan tukon tataapene susuungo . Salataa doi tumbe yana lapamo lilike kita sabab yana yase sulano kita nateali namian sabab pomeenggon tukon Klistus .
49001012	Tadukai kita , mo tumbe-tumbeno moini doi Klistus , nggaale ko Mian Bisa sabab nababasalan !
49001013	Mau komuyu nalapamo teali Mian Bisa namian doi tembo komuyu molongol Mian Bisa nateteha , doiyamo Bilita Monondok mo beena kasalamatan doikoo . Komuyu mangangga doi Klistus Yesus , tohikon doiya ko Mian Bisa beena paloosan kona langge doikoo , doiyamo na Loh mo dondiikene .
49001014	Lohdoo doiyamo kolaatano baikon kita naikon mantalima oila ko Mian Bisa mo lapamo dondiikene doi namian . Naiya beena manganggaan doi kita baikon ko Mian Bisa naikon sodiiyo kona mian . Ngginaal ko Mian Bisa sabab nababasalan !
49001015	Tobikon doiya , salataa yaku lengele baikon komuyu manganggaamo doi Yesus , tukon komuyu seseangeme sasaibino ko Mian Bisa namian ,
49001016	yaku aki nabontol-bontol daku mopolonggonan kinatauwan doi Mian Bisa kaliangano komuyu . Sidutu yaku bantile kosamoumu doi kusambeangan .
49001017	Yaku kabiyo sulano ko Mian Bisa nda Temeneno Yesus Klistus , Tama mo babasal , nabeena Loh doi komuyu . Lohdoo teaiikene komuyu pandoi , tukon naikon okitakene doi komuyu ko Mian Bisa tobikon komuyu tingoniiyo yana .
49001018	Yaku kabiyo doi Mian Bisa sulano nabukayo kopoo pikilan nateali madialan ; sulano komuyu pomangalatikene oila komo moola komuyu moinikene doi Mian Bisa mo uangemo komuyu . Koidan sulano komuyu potoiyo bulaando kona badaangan kobalakaat-balakaat mo monondok Mian Bisa mo sadiakene doi namian ;
49001019	tukon bulaando kona hebatan ko Mian Bisa moono tukon kuasa doi kita mo mangangga . Mian Bisa nakuasadoo pokakana buno kuasa mobolikon langge ,
49001020	mo pakeyo salataa naotuboiyano koidan Klistus doi namatean tukon beena basambuan motatandak podungoli tukon Mian Bisa doi sulugaa .
49001021	Klistus nabasambuan lobian tatandak tuuno doi sasaibino kopamalenta nabasambuan , sasaibino koponguasa , sasaibino kokatua , sasaibino kotuan-tuan tukon mau indee komiano koidan komo lapamo binee sambu motatandak ; mau mo tubo naiya loonu nia mau mo tubo doi lounu mo lubat .
49001022	Mian Bisa abese doi bilit sasaibino doi Klistus nakakuasaan , tukon beekene Klistus doi jemaat teali kapala doi sasaibino kolangge .
49001023	Jemaat doiyamo Klistus butongo , yana komo kindendeke mo kindendeke sasaibino kolangge doi yayaamo koidan .
49002001	eLoolukon komuyu mate seeala lohani sabab komuyu daano kopoo lalim tukon komuyu aki poloingiyo ko Mian Bisa napalenta .
49002002	Doiya kosinggatoo komuyu loloiyo kodunia nakabiasaan-kabiasaan ; koalatino komuyu molole doi ibiliis nakuasa mobabasal doi dapang , doiyamo loh diabudodoo mo kuasaiyo komian badaang noano mo aki namolole doi Mian Bisa .
49002003	Loolukon kita sasaibino pokakana tukon yanila ; kita tubo mololoi banggapi nalenggang kita tukon kubaiyo oila komo pokokonoi kobutonggita tukon nda pikilan . Doiya kosinggatoo kita nia daano mian badaang mo kanakon Mian Bisa nakiniiti koidan , pokakana buno mian bailong .
49002004	Bai babasal tuuno ko Mian Bisa noano namonondokan ! Yana bunomo doiya kona seangano kita ,
49002005	tobikon doiya kosinggatoo kita daano mate doi lohani sabab nda tumba-tumbakan , yana otuboiyo kita koidan polaing-laing tukon Klistus . Jadi , baimo Mian Bisa namonondokan konoano , yana salamatene komuyu .
49002006	Sabab kita pomeenggon tukon Klistus Yesus , Mian Bisa otuboiyo kita koidan posinggat-singgat yana , sulano kita nda bapalenta koidan posinggat-singgat yana doi sulugaa lalomo .
49002007	Mian Bisa kubaiyo buno doiya sulano doi lounu naikon mo lubat , kobanggapi namoola kitayo bulaando ko Mian Bisa namaasi nababasalan . Mian Bisa okitakene luwedoi noano namonondokan doi kita tukon lolo doi Klistus Yesus .
49002008	Mian Bisa seange komuyu , doiyamo kosababpo yana salamatene komuyu sabab komuyu mangangga doi Yesus . Dopoo salamatannoo bolikon pousaha susuumuyu . Doiya daano Mian Bisa nakalunia . Jadi , akiyo komeeng komian mo moola babanggaalkene kobutongo doi langgedoo .
49002009	
49002010	Kita nia Mian Bisa komo tealikene , tukon lolo doi Klistus Yesus , Mian Bisa kabiyo kita sulano nda kubaiyo kolangge-langge mo monondok mo lapamo sadiakene motuuk doi kita .
49002011	Utus-utus mo bolikon Yahudi miano ! Poneneeke kopoo ndondoong doi loolukonoo : Komuyu oinantil " mian moaki nabasunat " , doi Yahudi miano mo akuiyo kohutongo sinunat ( komakisuuto mo lapamo malaat paloosan hanggapi mo kubaiyo doi yanila butongo ) .
49002012	Doiya kosinggatoo komuyu akipo pomeenggon tukon Klistus , komuyu daano mian molubat-lubaton mo aki natongusokon Mian Bisa namian ililik . Komuyu aki potongusokon doi Mian Bisa tukon namian mo kubaiyomo kona paladandian . Komuyu tubo doi dunia nia lalomo akiyo kopoo moinian tukon akiyo kopoo Mian Bisa .
49002013	Bai budodoiya , sabab komuyu pomeenggono tukon Klistus Yesus , loolukonoo komuyu mododoon , lapamo linoolanikon doi Klistus namatean .
49002014	Sabab Klistus susuungo yanamo komo podamekene kita . Yana pomeenggene ko Yahudi miano badaang tukon mian badaang mobolikon Yahudi teali meeng kobangsa . Mesel popitaso doi yanila , doiyamo pomusuan , lapamo Klistus manase tukon butongo susuungo nainakatean .
49002015	Agama Yahudi naukum tukon palenta-palenta tukon atulan-atulanoo lapamo Klistus akiyenggene sulano do bangsadoo molua teali meeng kobangsa banggapi moboolu , mo pomeenggon tukon yana . Tukon doiya kokubaidoo Klistus daanokene kopodamean .
49002016	Namateanoo doi kayung sempang , Klistus pomeenggono do bangsadoo molua , tukon podamekene yanila tukon Mian Bisa , tohikon akiyono do pomusuanoo .
49002017	Doiyamo kosababpo Klistus lubat babilitakene ko Bilita Monondok kaliangano podameanoo doikoo ; mau doi komuyu mobolikon Yahudi miano loolukon mo dodoon doi Mian Bisa , mau Yahudi miano mo pokolanikon tukon Mian Bisa .
49002018	Tukon lolo doi Klistus , kita sasaioino - mau Yahudi miano mau mobolikon yahudi miano - doi Mian Bisa Na Loh mo meeng , moola koolaniyo ko Tama moinodotii .
49002019	Tobikon doiya , komuyu koidan bolikono tongusokon mian molubat-lubaton kabai mian doi tonggulung . Komuyu budodoiya daanoon polaing-laing Mian Bisa namian . Komuyu teali Mian Bisa puli-pulino .
49002020	Komuyu kai kinokondong doi batudangan bungkono lasul-lasul tukon nabi-nabi mo abese , tukon Klistus Yesus buno batu mo utama .
49002021	Yanamo komo susune sasaibino do bangunanoo teali Mian Bisa Nabonua mo tangalaas tuuk doi Temeneno .
49002022	Sabab tuboan pomeenggon tukon Klistus , komuyu koidan daano mobinangun posinggat tukon mian badaang bailong teali meeng kobonua motuuk doi Mian Bisa ; idoo Mian Bisa dungol tukon na Loh .
49003001	Doiyamo kosababpo yaku , Paulus , tinalunggu tobikon Klistus Yesus motuuk kopontingan komuyu mo bolikon Yahudi .
49003002	Tantu komuyu lapamo lengele baikon ko Mian Bisa , sabab namonondokan konoano , lapamo beekene doi yaku nalimangia motuuk doi pokopontingan .
49003003	Mian Bisa bantile kona tetel lasiano tukon pailukene doi yaku . ( Kaliangano langge nia lapamo kutulise doi babo tukon palus ,
49003004	tukon kalu komuyu basayo , komuyu naikon toiyo kolaasiano motuuk doi Klistus buno yaku motoiyomo . )
49003005	Buunia laasiadoo aki nabinontiikon doi banggapi , bai budodoiya ko Mian Bisa Na Loh lapamo bontiikene doi lasul-lasul tukon nanabi-nabi .
49003006	Laasiadoo doiyamo nia : Lolo doi Bilita Monondokoo , mian mobolikon Yahudi moola lasakanggene ko Mian Bisa nabalakaat-balakaat loolukonoo mosinadiakon tolongo tuuk doi Yahudi miano . Mian badaang mobolikon Yahudi tealimo anggota doi butong mo pokakana , tukon tulut mantalima oila komo Mian Bisa dandikenemo lolo doi Klistus Yesus .
49003007	Mian Bisa beena doi yaku kalunia - doiyamo limang - sulano babilitakene ko Bilita Monondokoo . Yaku talimayo kaluniadoo luwedoi Mian Bisa nakuasa mo balimang doi butonggu .
49003008	Doi sasaibino ko Mian Bisa namian , yakumo komo kulokis tuuno . Bai ko Mian Bisa beekene doi yaku kalunia nia : limang babilitakanano doi mian badaang mobolikon Yahudi Bilita Monondok kaliangano Klistus nakaasaan mo akiyo kona kabusan ;
49003009	tukon koidan sulano nalolo doi yaku sasaibino komian toiyo bulaando ko Mian Bisa , Motealikene nadunia nia , kubaiyo kona tetel salataa doi loolukonoo ilaasiakon doi dunia .
49003010	Ko Mian Bisa namakisuut doiyamo sulano budodoiya , lolo doi jemaat , sasaibino komo mataani kakuasaan doi dapang toiyo ko Mian Bisa napandoiyan tukon sasaibino kolangge kaliangano .
49003011	Mian Bisa kubaiyo doiya pokokonoi tukon natetel mo posidutukon , mo kinubai tukon lolo doi Klistus Yesus nda Temeneno .
49003012	Tukon mangangga doi Klistus tukon sabal pomeenggon doi yana , kita binee todanan sulano nda koolaniyo ko Mian Bisa tukon totubo komanganggaan .
49003013	Tobikon doiya : inai matakut oila kolobo kaliangano yaku mo toupiyo tobikon komuyu , sabab sasaioino doiya tuuk doi pomonondokan .
49003014	Tobikon doiyamo yaku sosuba doi Tama salaano .
49003015	Doi yanamo meeng-meeng kopuli doi sulugaa tukon doi buta sakean mantalima lenggang mo tangalaas .
49003016	Yaku sambeang boliisi ko Mian Bisa mo babasal napokonoi sulano keenggele konoamu tukon na Loh .
49003017	Boliisi sabab komuyu mangangga doi Klistus , Klistus dungol doi noamu lalomo , tukon komu tuboan nakinoonggol tukon kinuasai poseangan .
49003018	Yaku sambeang boliisi napolaing-laing sasaioino ko Mian Bisa namian , komuyu moola laate bulaando kona loasan tukon nabulusanan tukon naateanan Klistus naseang ,
49003019	kalu tolongo banggapi naakal aki namoola inalati doi naateanan tuuno . Boliisi komuyu potingoniiyo Klistus naseangoo , tobikon komuyu moono tukon Mian Bisa napelibadi mo talakana .
49003020	Tukon Mian Bisa nakuasa mo molole balimang doi butonggita lalomo , Mian Bisa moola kubaiyo lobian odoon kona badaangan doi oila komo moola kita kabiyo kai pikikene .
49003021	Siokai ko Mian Bisa nda kabasale doi jemaat lalomo polong doi nda tulunan , lolo doi Klistus Yesus . Nggaale Mian Bisa sidutu-posidutukon ! Amin .
49004001	Doiyamo kosababpo yaku - meeng komian motinalunggu , mo tinaan tobikon leleaniyo ko Temeneno - kabiyo tuuno doi komuyu : potubo pokokonoikene tukon polenggang buno mian mo lapamo Mian Bisa uange .
49004002	Siokai komuyu sidutu poekependeyo konoamuyu , pomantalamuyuk , tukon sabal . Otudoikene komu seang tukon tomboniiyo meeng tukon bailong .
49004003	Kakaate tutuuno sulano tubo tukon dame sulano pomeenggonan Mian Bisa Na Loh mo tealikene tataap topiala .
49004004	Tolongo daano meeng kohutong , tukon meeng ko Loh . Bunomo lakon koidan komuyu inuang tuuk meeng komoinian mo pokakana .
49004005	Tolongo daano meeng ko Temeneno , meeng komanganggaan , meeng kobasauwan paisu salani ,
49004006	tukon meeng ko Mian Bisa mo teali Tama sasaibino komian . Yanamo ko Temeneno sasaibino kodunia antoko , mo balimang lolo doi sasaibino , tukon balakuasa doi lalomo sasaibino .
49004007	Kita suwe-suwele mantalima meeng kosabeat lolo oila Klistus nabineekon .
49004008	Doi Kitab Moliyous lalomo totulis , " Sambuno yana liba doi lipu mo tatandak , yana mababa badaang komian motinaan ; tukon yana mebee sabeat-sabeat doi banggapi . "
49004009	Nah , kalu binantil , " yana liba " koalatino yana tumbe-tumbeno lapamo obulus polong doi lipu napende-pendean tuuno doi buta sakean nia .
49004010	Tukon yana mo lapamo obulus yanamo koidan komo liba polong doi lipu mo lobian dodoon kona tatandakan doi sasaibino kotimbu tobikon sasaibino kodunia antoko tongusokon tukon nadaanoan . nYana mo " momebee sabeat-sabeat doi banggapi " ; kosongobos biningkat teali lasul , kobailong teali nabi ; kobailong koidan teali pangampakonggon Bilita Monondokoo , tukon kobailong koidan biningkat teali gulu-gulu tukon popiala jemaat .
49004011	
49004012	Naiya kinubai sulano ko Mian Bisa namian ilengkapi tutuuno sulano namoola leleaniyo ko Temeneno tukon nabangune ko Klistus butongo .
49004013	Tukon buno doiya kita sasaibino teali meeng doi manganggaan mo pokakana kaliangano Mian Bisa Napau . Tukon kita tealimo mian badaang mo babasalo pololokon malumbit pololokon sosuungi kona talakanaan buno Klistus .
49004014	Maka kita akimo nda buno labuk-labuk koidan mo doombaa-doombulo tukon takaikanggi doombala doisumai doi solok lupa-lupa kootunggul doi mian badaang mo bakokolii . Yanila atapayo komian tukon yanila napandoiyan bakokolii .
49004015	Aki ! Kobalino kita sio nda bantile kolangge mo bisa tukon noa momoono seang , tobikon doi sasaibino kolangge kita pololokon malumbit pololokon teali talakana buno Klistus , mo teali kapalaiyo kita .
49004016	Doi napimpinano kita , sasaibino koanggota doi butongoo tosusun monondok , tukon koidan pinotaamikon kololosuano meeng-meeng . Tukon kalu meeng-meeng anggotadoo balimang buno doiya , maka sasaibino butongoo naikon tobolii teali tabokon tukon bukuan mololoi seang .
49004017	Tobikon doiya tongo Temeneno sambuno , naiyamo komo naikon yaku mo bantile tukon tegaase : inaimo potubo koidan buno mian badaang mo aki natingoniiyo ko Mian Bisa , tukon pikikene komo akiyo .
49004018	Yanila napikilan kalipookano . Yanila aki natingoniiyo kotuboan Mian Bisa mo beekene , sabab yanila tutuu akiyo kona potoi oioila kaliangano Mian Bisa . Yanila buno doiya , sabab motikas konoano .
49004019	Yanila akiyono konoano momammaa koidan tobikon yanila loloiyomo sasaibino konoanoila napisuu , tukon tubo balolowa konoanoila nainiyas .
49004020	Bai Klistus Yesus komuyu tingoniiyo bolikon buno doiya !
49004021	Komuyu lapamo lengele kaliangano yana ! Tukon buno kona pololaing-pololaing , komuyu lapamo inotunggul koidan kaliangano ko Mian Bisa nasipat-sipat mo daano doi yana !
49004022	Tobikon doiya potinggale kobanggapi momalumbito tukon eala tuboan looluk mo minanas doi namongiasan mo atapayo .
49004023	Siokai konoamu tukon komu pikilan nakiniboolu sasaibino .
49004024	Siokai komuyu potubo buno Sanggapi boolu mo tinealikon buno Mian Bisa natuboan ; doiyamo tukon lenggang mo talakana , moloyos tukon moliyous .
49004025	Tobikon doiya Utus-utus sasaibino , inaimo pokala-kala . Pokubaiyo doi namoloyosan meeng tukon bailong , sabab kita sasaibino daano singgat-singgat Klistus butongo .
49004026	Kalu komuyu nggimal , inai pobatadikene nggimalanoo tealikene komuyu baladosa . Inai ponggimal polong meeng kooloyo ,
49004027	sulano ko Ibiliis aki namalaat todanan .
49004028	Mian mo biasa pondikuk sio natade mopondikuk . Kobalino yana sio nabalimang sulano namalaat tambo tukon moloyos tukon moola tulungiyo komian mo kakulangan .
49004029	Kalu komuyu basilingan , inai popakeyo kobantilan mo manggilit . Tolongo popakeyo kobantil-bantilan pokindok tukon mebee tulungan doi mian bailong . Bantil-bantilan mobuno doiya naikon lubatene komonondokan doi mian badaang mo lengele .
49004030	lnai mosusakene ko Mian Bisa Na Loh noano . Komuyu lapamo binee tanda tukon Loh , teali Mian Bisa langge . Lohdoo koidan buno meeng kojaminan baikon oloyo Tongosodiian naikon lubat doikoo .
49004031	Poalapuse sasaibino konoamuyu namasakitan , abos noa tukon nggimal . Inaimo ponggele-nggeleamon tukon pomasa-masangol . Inai koidan nadaano konoamuyu mosikit kabai palasaan bailong mopokakana tukon misikitan .
49004032	Kobalino siokai komuyu namonondok konoamuyu tukon poposeang meeng tukon bailong , tukon sio popoompuni buno Mian Bisa koidan ompuniyo komuyu lolo.doi Klistus .
49005001	Komuyu daano Mian Bisa nalabuk-labuk mo sineang , sabab doiya komuyu sio pokakaate mololoiyo ko Mian Bisa .
49005002	Komu tuboan sio nadaano koseang , buno Klistus seseange kita . Yana salakanggene kobutongo tuuk doi kita , buno meeng kososubakon mo babangi tukon mosanaanggene ko Mian Bisa noano .
49005003	Komuyu daano Mian Bisa namian . Sabab doiya , kokokubai-kokubai mo lokis tukon mo aki napokokonoi , kabai buno bati-batinggai aki namoola daano doi komuyu tanga-tangano . Inai komian bailong daano kona bataanian sulano nabantile baikon komuyu kubaiyo kolangge-langge buno doiya .
49005004	Aki koidan namoola ikoo mobantile kobantil-bantilan mo manggilit , mo lokis tukon mo aki namomoola . Kobalino siokai komuyu bakinatauwan doi Mian Bisa .
49005005	Timbikene mono-monondok : mian mo lokis kona lenggang , kabai aki napokokonoi , kabai bati-batinggai ( kokubai mobuno doiya pokakana koidan tukon manganggaan doi bapilogotan ) , mianoo aki namoola teali mian Klistus tukon Mian Bisa mopalentayo .
49005006	Inai komuyu potangakakon doi salita-salita mo akiyo kotakoso . Sabab langge-langge nia komo lubatene ko Mian Bisa nanggimalan doi mian-mian mo aki naloingiyo doi yana .
49005007	Jadi , inaimo po pomeenggon koidan tukon mian-mianoo mobuno doiya .
49005008	Komuyu susuungo loolukonoo daano doi kalipookan lalomo . Budodoiya komuyu lapamo teali Temeneno namian , jadi komuyu daanomo doi madialan lalomo . Tobikon doiya komuyu sio potubo doi madialan lalomo .
49005009	Sabab luwedoi madialan doiyamo kona sumhotan sasaibino kokokuhai mo monondok , adil tukon moliyous doi Mian Bisa napamhaleng .
49005010	Pokakaate motingoniiyo oila komo sanaanggene ko Temeneno noano .
49005011	Inai pokubaiyo kokokubai-kokubai mo akiyo kotakoso buno mian-mian mo tubo doi kalipookan nakinubai . Kobalino , siokai komuyu poakiyenggene kolangge mobuno doiya .
49005012	( Sabab langge-langge yanila mo kubaiyo tosookonoo , tuuk doi nabinisalakonan lapamo minamaakon . )
49005013	Sasaibino kolangge mo inakiyonggon doi madialan lalomo , naikon tokita tukon tontong .
49005014	Sabab sasaibino komo moola kinita tukon tontong , doiya madialang . Doiyamo kosababpo mobinantil , " Banguno , eh ikoo mo moolo , tukon tubo doi matean ! Klistus montootilang doikoo . "
49005015	Tobikon doiya , potimbikene mono-monondok komu tuboan . Inai motubo buno mian mobonggu ; potubo buno mian badaang mopandoi .
49005016	Gunakanggene mono-monondok kotodanan mo daano doikoo , sabab doi lounu nia daano lounu mo lokis .
49005017	Inai mobonggu , bai ondosuuke oila ko Temeneno namongiasan .
49005018	Inai komuyu pomalangukene koanggul , sabab doiya naikon kulokisene komuyu . Kobalino , siokai komuyu Mian Bisa Na Loh komo kuasaiyo .
49005019	Popakeyo kobantil-bantilan doi mazmul mananian nggaa-nggaale tukon lagu lohani , doi mubasa-basalitaan lalomo . Siokai komuyu tukon noamuyu tedes mananikene kongganggaalano ko Temeneno .
49005020	Sidutu tukon kaliangano oilamo koidan , siokai komuyu pobakinatauwan doi Mian Bisa Tama , doi Yesus Klistus sambuno nda Temeneno .
49005021	Tuuk odotiiyano Klistus , siokai komuyu popoodotii meeng tukon bailong .
49005022	Boloki , odotiiyo kona langkai , pokakana doi Temeneno .
49005023	Sabab kolangkai yana teali kapala doi boloki , buno Klistus teali kapala doi jemaat tukon yanamo susuungo koidan ko Tomundo Pasalamat doi jemaat mo teali butongo .
49005024	Bunomo pokakana koidan jemaat odotiiyo ko Klistus , bunomo lakon doi sasaibino kolangge koboloki sio naodotiiyo kona langkai .
49005025	Langkai seange komu boloki , pokakana Klistus seange kojemaat tukon salakanggene kobutongo motuuk doi jemaatoo .
49005026	Klistus kubaiyo doiya sulano yana namoola kumesiyo do jemaatoo tukon naotunggul tukon lolo doi paisu basauwan , sulano doibundu yana moola salakanggene doi Mian Bisa .
49005027	Tukon buno doiya Klistus kubaiyo jemaatoo kokondong tukon babasal tukon bilisii doi salaano , akiyo kona salaan kai oila kosala bailong .
49005028	Bunomo lakon koidan kolangkai sio naseange kona boloki pokakana yana seseange kobutongo susuungo . Mian mo seseange konaboloki koalatino yana seseange kobutongo susuungo .
49005029	( Akiyo komeeng komian mo misikitene kobutongo susuungo . Kobalino , yana pialayo tukon dagaiyo buno Klistus koidan pialayo kona jemaat .
49005030	Kita toiyo doiya , sabab kita daano anggota-anggota doi Klistus butongo . )
49005031	Doi Kitab Moliyous lalomo totulis , " Sabab doiya meeng komala-malane naikon otinggale kotamano-tinano tuuk pomeenggon tukon naboloki , tukon luailadoo teali meeng . "
49005032	Ayatoo mobinantil daano koalatino mo atean . Tukon yaku taamikene doiya doi napotaamian ko Klistus tukon jemaat .
49005033	Doi ayatoo motabantil daano kona potaamian koidan tukon komuyu : Siokai memeeng kolangkai seseange kona boloki pokakana yana moseange kobutongo susuungo tukon siokai memeeng koboloki kakaate tuuk odotiiyano kona langkai .
49006001	Labuk-labuk ! Buno pololaing Klistus , poloingiyo komu olang tua sabab doiyamo komo moola kinubai .
49006002	" Odotiiyo kotamamu tukon tinamu " doiya daano meeng kopalenta tumbeno doi Mian Bisa tukon dinondiikon ,
49006003	doiyamo : " Sulano ikoo mumonondok tukon nabulusan komu umul doi dunia nia " .
49006004	Utus-utus mo teali tama ! Inai pobulaandekene kopo labuk-labuk buno doiya tobikon yanila teali nggimal . Kobalino , popialayo yanila tukon atulan tukon Temeneno naotunggul .
49006005	Utus-utus mo teali ata ! Loingiyo komu tuan napalenta doi dunia nia . Kubaiyo doiya tukon palasaan moodotiiyo tukon molole tukon koidan bisa-bisa buno komuyu kubaiyo doi Klistus susuungo .
49006006	Inai pobabunokon doiya tongo doi tempo komuyu daano modinagai , tolongo sulano pomalaat panggaal doi banggapi . Bai siokai komuyu pokubaiyo babunokon Klistus naata mo daano loloiyo ko Mian Bisa namongiasan tukon tootubo konoano .
49006007	Balimangan komuyu mo daano limange bunomo do atadoo , siokai komuyu polimange tukon noa tedesan naadukon buno Temeneno kopo lineleani , tukon aki nabaino banggapi .
49006008	Poneneeke baikon memeeng komian , mau ata mau kai mian mobebas , naikon mantalima posoboli doi Temeneno motuuk doi langge-langge nakinubai mo monondok .
49006009	Utus-utus mo teali tuan ! Siokai komuyu pobabunokon buno doiya doi poata . Inaimo pokubaiyo potokuti-potokuti . Neneeke komuyu tukon domu ata-atadoo , sasaibino daano komeeng kona balainggonan , doiyamo Temeneno doi sulugaa . Yana aki nalilike komian tambongo .
49006010	Kona pupusan , siokai komuyu poteali bukuan tukon bukuanan komuyu mo laate doi Temeneno nakuasa , sabab komuyu pomeenggono tukon yana .
49006011	Popakeyo sasaibino kopo pakakas sinadia polobosian Mian Bisa mo beekene doikoo , sulano komuyu moola bataanggon lawane ko Ibiliis nakuasa .
49006012	Sabab kita balajuang bolikon tolongo lawane kobanggapi , bai lawane sasaibino kosetan-setan nabukuanan mo kuasaiyomo nalounu nia mo lokis . Kita lawane ibiliis nabukuanan mo kuasaiyo kodapang .
49006013	Tobikon doiya , diabudodoo , popakeyo sasaibino komo kadadiamo ko Mian Bisa napolobosi , sulano doi oloyo mo lokis komuyu moola lawane komusu namolobosian . Tukon sulano kalu komuyu lapamo balajuang polong pupus , komuyu daano motambongan tuuno .
49006014	Siokai komuyu pobasadia momeenggon . Popakeyo komolo-lean doi Mian Bisa buno poboot oako , tukon komoliosan buno mubokukum besi .
49006015	Sio komololean natuuk doi babilitakanano ko Bilita Monondok mo babayo komonondokan teali musapatu .
49006016	Samba-samba kotembo pakeyo komu manganggaan doi Temeneno teali mupangalin ; tukon manganggaanoo komuyu moola posoiyo kopana matano modaano koaung moluwedoi ibiliis .
49006017	Poalayo kasalamatanoo bunokene songko besi , tukon Mian Bisa nabantilan buno sabel moluwedoi Mian Bisa Na Loh .
49006018	Kubaiyo sasaibino doiya loolainge tukon sambeang sulano mumangkahi potombonii doi Mian Bisa . Doi memeeng kotodanan , posambeang bunomo lakon Mian Bisa Na Loh nalolaingano komuyu . Siokai komuyu sidutu badagai tukon inai pokala . Posambeang sidutu motuuk doi Mian Bisa namian .
49006019	Tukon posamheang motuuk doi yaku koidan , sulano doi tembo kubasilinganan , Mian Bisa beena yaku bantil-bantilan mo kana . Tukon sulano yaku balani moola basilinganggene kolaasiano Bilita Monondokoo .
49006020	Sabab Bilita Monondok doiyamo , yaku teali meeng komian mobabasal , tukon budodoiya daano doi talunggu lalomo . Posambeang sulano yaku balani basilinganggene kaliangano Bilita Monondokoo , buno bulaando yaku sio kubantile .
49006021	Tikhikus , utusonggita tukon peleleani mo molole doi Temeneno nalimang lalomo , naikon pailukene doikoo sasaibino kolobo kaliangano doi yaku , sulano komuyu toiyo daku tuboan , tukon daku limang .
49006022	Doiyamo kosababpo yaku sumboliiyo yana doikoo sulano napailukene komai tuboan doikoo sasaibino , sulano naekeenggele konoamu .
49006023	Boliisi ko Mian Bisa Tama , tukon Temeneno Yesus Klistus natealikene sasaibino kojemaat sulano napomeenggon tukon poseang-seang tukon tataap mangangga doi Klistus .
49006024	Boliisi ko Mian Bisa nabalakaatiyo Utus sasaibino mo seange konda Temeneno Yesus Klistus tukon seang mo aki namoola poso .
50001001	Utus-utus Mian Bisa namian sasaibino mo dungol doi Filipi , tukon mo lapamo pomeenggon tukon Klistus Yesus . Koidan Utus-utus tua-tua tukon potomhonii jemaat ! Yaku , Paulus , polong Timotius Klistus Yesus napololaing-pololaing ,
50001002	moinikene kinatauwan Mian Bisa Tamanggita tukon Temeneno Yesus Klistus momehee halakaat tukon namonondokan doi komuyu .
50001003	Sidutu yaku neneeke doi komuyu , yaku mengueap kinatauwan doi Mian Bisa .
50001004	Tukon sidutu yaku samheanggene Utus sasaibino , yaku samheang tukon noa sanaang .
50001005	Yaku bakinatauwan doi Mian Bisa sabab tambuun oloyo tumbeno polong diabudodoo , komuyu lapamo motombonii yaku mosa-bukene Bilita Monondok doi Mian Bisa .
50001006	Mian Bisa susuungo mo tambuune balimangan mo monondokoo doikoo , tukon yaku anggayo yana naikon banggidukene do balimanganoo polong lapa doi oloyo Yesus Klistus nalubatan koidan .
50001007	Bisamo kai doi natampat yaku daano kopalasaan buno doiya doi komuyu , sabab Utus sasaibino sidutu loolani doi noanggu . Koidan sabab komuyu tulut mantalima polaing-laing yaku , namonondokan Mian Bisa mo beekene doi yaku ; mau diabudodoo nia yaku modaano doi talunggu lalomo mau doi tembo yaku modaano doi tonggulung tuuk mobelayo tukon mopalataanggene Bilita Monondokoo .
50001008	Mian Bisa toiyo baikon yaku tutuu poloonggene tuuno doikoo tukon palasaan poseangan monondok doi Klistus Yesus susuungo .
50001009	Naiyamo daku samheang motuuk doi komuyu : holiisi komuyu pololokon moseseange ko Mian Bisa tukon tulando tukon tuluus tosuungi motoiyan mo bisa tukon otunggul pinandoikon .
50001010	Tukon buno doiya komuyu toiyo lilike oila komo monondok , tukon mutuboan naikon bilisii doi totulai kabai ilait oila koidan doi Klistus naoloyo abalian lubat .
50001011	Mutuboan naikon lobian tukon kokubai mo tutuu mau mo tongo malaat kohasilo doi Yesus Klistus susuungo ; maka Mian Bisa naikon kinabasal tukon nggina-ngginaal .
50001012	Yaku yase komuyu potoiyo baikon kolangge-langge mo lapamo teali doi yaku tobikon tealikene lobian badaang komian momolongol tukon mangangga naikon Bilita Monondokoo .
50001013	Kona akibat sasaibino kopadagai batomundoan tukon mian-mian bailong doi kota nia toiyo baikon yaku tinalunggu sabab yaku meleleani Klistus .
50001014	Tukon matalungguan yaku lapamo tealikene komo badaang doi mian-mian Salani doi kota nia teali lobian mangangga koidan naikon doi Temeneno , tobikon yanila pololokon balani babotilanggene ko Mian Bisa nateteba tukon aki namata-matakut .
50001015	Bisa doiya daano kobubulaa doi antala yanila mo babotilanggene Klistus sabab masakit konoano tukon yase ponggeeleki bai kobailonggon babotilanggene Klistus sabab daano kona makisuut mo monondok .
50001016	Mian badaang nia mokubaiyo sabab yanila seseange ko Mian Bisa tukon yaku , sabab yanila toiyo baikon Mian Bisa lapamo beena limang yaku sulano tudoikene baikon Bilita Monondokoo bisa .
50001017	Bai mian bailong babotilanggene Klistus tukon makisuut mo aki namonondok ; yanila babotilanggene tuuk kopontingan susuungo . Tukon doiya yanila moinikene yaku moola kubaiyo susa lobian doi talunggu lalomo .
50001018	Bai aki nabulaa ! Sabab mau nabulaandokon koidan , mau doiya kinubai tukon makisuut mo monondok mau kai tukon makisuut mo sala , toh Klistus binabotilanggon kai ; jadi yaku sanaang . Tukon yaku naikon tataap malasakan buno doiya ,
50001019	sabab yaku toiyo baikon tukon musambeang-sambeang luwedoi Yesus Klistus Na Loh , yaku naikon sinodiimo .
50001020	Komo yaku yase tuuno tukon moinikene doiyamo sulano inai daku balimangan aki nateali . Kona kabalikan yaku moinikene sulano samba kotembo , utama tuuno diabudodoo , yaku moola batambonggon balani tobikon tukon sasaibino daku basipatonan - mau yaku tubo kabai yaku mate - Klistus kinabasal .
50001021	Sabab buno yaku , daku tuboan tolongo tuuk doi Klistus ! Tukon mate koalatino utung .
50001022	Bai kalu tukon tuboan doi dunia nia , yaku moola kubaiyo kolimang mo lobian ano kona totuuk , maka aki kutoiyo inaando komo sio yaku lilike .
50001023	Yaku binubut doi lua kopihak . Yaku yase tuuno tinggale nadunia nia sulano ampakon dungol tukon Klistus , sabab doiyamo komo monondok tuuno ;
50001024	bai , tuuk mukopontingan , daano lobian monondok kalu yaku tataap dungol doi dunia .
50001025	Yaku mangangga naikon langgedoo . Doiya kosababpo yaku toiyo yaku naikon tataap dungol tukon Utus sasaibino , sulano moola tulunge komuyu teali pololokon bukuan tukon pololokon sanaang doi manganggaan lalomo doi Temeneno .
50001026	Sabab doiya , kalu yaku sio abali doikoo , komuyu mo lapamo pomeenggon tukon Klistus Yesus naikon mototooli lobian badaang koidan koalasan tuuk lasayo tobingkat kobutonggu .
50001027	Nah , mo ponting diabudodoo doiyamo baikon komuyu tubo pokokonoi tukon oila komo pinalaluu doi Bilita Monondok tentang Klistusoo . Tukon buno doiya , bulaa yaku moola posuung tukon ikoo kabai aki , yaku naikon molongol pomeenggonan tukon baladuang polaing-laing tuuk tongo meeng kona makisuut tukon meeng kona minooton ; doiyamo tuuk manganggaan mo konoiyo tukon Bilita Monondok doi Mian Bisa .
50001028	Siokai komuyu sidutu balani ; inai matakut doi pomusu-musuwan . Tukon buno doiya komuyu tudoikene baikon yanila tantu naikon ilunggui , tukon komuyu naikon manaang , sabab Mian Bisa susuungo komo beena manaang doikoo .
50001029	Sabab Mian Bisa lapamo beena namonondokan doikoo bolikon tongo tuuk mangangga doi Klistus , bai koidan tuuk sakisaa tongo Klistus .
50001030	Diabudodoo komuyu koidan tulut tukon yaku doi balajuangan mo pokakana ; doiyamo komuyu daano mo kitayo yaku mobalajuanggene looluk , tukon mo daano yaku tataap balajuanggene polong diabudodoo , buno komuyu diabudodoo lapamo molongol .
50002001	Komuyu bukuan , sabab komuyu pomeenggon tukon Klistus . Tukon komuyu tohibul sabab Klistus seange ikoo ! Komuyu Mian Bisa Na Loh babayo , tukon komuyu koidan poseang-seang tukon mangabos poseangan meeng tukon bailong .
50002002	Nah , soba komuyu tutuu mokindendeke konoanggu tukon langge-langge nia : Potubo pomeenggon noa tukon seang mo pokana , tukon pikilan mo pokana tukon mopinakituu mo pokana .
50002003	Inai mokubaiyo komeeng kolobo sabab sinusunggon kopontingan butomu susuumu , kabai tuuk basombonggene kobutomu . Kona kabalikan siokai komuyu suwe-suwele tukon noa monondok anggape komian bailong lobian monondok doi butongo susuungo .
50002004	Potingoniiyo komian bailong nakopontingan ; inai tongo kopontingan butomu susuumu .
50002005	Siokai komuyu noano nabuno Yesus Klistus :
50002006	Doi uuno yana pokakana tukon Mian Bisa , bai yana aki nalasakanggene baikon kona ndondoong lohanidoo sio napinalataanggon .
50002007	Kona kabalikan , yana sodiiyo sasaibino maka teali pokakana buno meeng komian ata . Yana teali buno banggapi , tukon tokita tubo buno banggapi .
50002008	Yana batalalaison butong , tukon tubo molole doi Mian Bisa polong mate - doiyamo mate sinempang .
50002009	Tobikon doiyamo Mian Bisa bingkate yana kinatandak , tukon beekene doi yana kakuasaan mo lobian babasal doi sasaibino kokakuasaan bailong .
50002010	Maka tuuk odotiiyo Yesus , sasaibino komalaekat mo doi sulugaa , tukon mo doi buta , tukon mo doi buta adeno , naikon sosuba doi yana .
50002011	Yanila sasaibino naikon mangaku baikon Yesus Klistus Temeneno ; tukon buno doiya Mian Bisa Tama mokinabasal .
50002012	Sabab doiya , Utus-utus mo sineang , bunomo lakon komuyu sidutu molole doi yaku doi tembo yaku daano doi komuyu tanga-tangano , maka lobian tuuno diabudodoo doi tembo podoonggon , siokai komuyu tataap molole doi yaku . Komuyu lapamo Mian Bisa salamatene , jadi kakaate budoo sulano komu monondokan teali monondok tuuno . Lakukanggene doiya tukon odotiiyo tukon molole doi Mian Bisa ,
50002013	sabab Mian Bisa susuungo komo balimang doi butomu lalomo tuuk kubaiyo komuyu moola tukon teali sanaanggene ko Mian Bisa noano .
50002014	Limangemo sasaibino tukon aki namondommuk-mondom-muk kabai podangaani .
50002015	Tukon buno doiya komuyu tudoikene baikon komuyu daano Mian Bisa napau-pau mo akiyo kososiboliino , mo tubo monondok tukon kana doi mian lokis tukon baladosa tanga-tangano . Tukon doi tembo komuyu pelenggene doi yanila bilita mo beena tuboan , siokai komuyu teali buat yanila buno pana montootilan mo talaangiyo kodunia . Kalu komuyu tubo buno doiya , sio nadaano koalasan buat yaku tuuk lasaiyo tobinggat kokaliangano komuyu doi tembo Yesus Klistus naabalian lubat . Doiya kona tokitaan baikon daku paladuangan aki napalasuma , tukon daku kakaatean daano kohasilo .
50002016	
50002017	Kai yaku naikon inakate tukon saunggu teali buno sosubakon mokinundang doi oila bunggono komuyu mo sosubakene doi Mian Bisa buno paloosan baikon komuyu mangangga doi yana . Kalu bisa doiya sio nabuno dia , yaku balasyukuul doi langgedoo tukon tulut potedes-tedeson tukon komuyu .
50002018	Bunomo koidan siokai komuyudoo lasayo sanaang tukon tulut potedeson tukon yaku .
50002019	Yaku mangangga baikon tukon Temeneno Yesus napotom-bonii , yaku mosobit bintekene Timotius doikoo , sulano yaku moola tohibul kobilita manganai komuyu .
50002020	Tongo Timotius komiano komo pokokonoi noa tukon yaku , tukon tutuu pikikene komu monondokan .
50002021	Sasaibino kobailong tolongo ulusio kobutongo nakopontingan susuungo , bolikon kopontingan Yesus Klistus .
50002022	Komuyu susuungo lapamo kitayo kona tokitaan baikon Timotius balaguna . Yana lapa balimang tuuno polaing yaku tuuk napinolonggonan Bilita Monondok doi Mian Bisa . Lua kami buno pau tukon tama .
50002023	Tobikon doiya , mosobit sala lapa yaku mongotoi bulaando daku palakala naikon napupusan , yaku naikon bintekene yana doikoo .
50002024	Yaku mangangga baikon tukon Temeneno napalatulungan , yaku susuunggu aki namalumbit koidan naikon duutiyo komuyu .
50002025	Manganai utusonggita Epafloditus komuyu bintekene tuuk tomboniiyo yaku , yaku lasaiyo palaluu tuuk sumboliiyo yana abali doikoo . Yana lapamo loolainge yaku doi balimangan lalomo tukon kupalajuangan .
50002026	Yana poloon tuuno doi Utus sasaibino , tukon yana aki nasanaang konoano sabab komuyu lapamo malaat bilita baikon yana masakit .
50002027	Takainomo bisa yana masakit kabi mate . Bai Mian Bisa seange doi yana ; tukon bolikon tongo doi yanadoo , bai doi yaku koidan , sulano inai yaku teali lobian poloon koidan .
50002028	Doiya kosababpo pololokon babasal koidan daku minooton tuuk mosumboliiyo yana abali doikoo , sulano komuyu potedes koidan kalu komuyu pososuung tukon yana , tukon noanggudoo teali tanaang .
50002029	Jadi , talimayo yana tukon noa sanaang buno meeng komian utus mo mangangga . Poodotiiyo sasaibino komian mo buno yana .
50002030	Tuuk kopontingan Klistus nalimang , yana kabi namate ; yana batalukene kobutongo tuuk beena palatolongan doi yaku tobikon sambuno .
50003001	Doibundu , Utus-utusonggu , siokai komuyu potedeson sabab komuyu lapamo pomeenggon tukon Temeneno . Yaku aki kulasae babalat motulise koidan oila komo lapamo yaku tulise doikoo tumbeno ; sabab langgedoo monondok tuuk mukasalamatan .
50003002	Podaga-dagaiyo ko mian-mian mo kubaiyo kolangge-langge mo lokis mian badaang mo moola sinombuikon ' asu ' . Yanila pakisaayo komian badaang sinunat .
50003003	Banggokai kitamo mian badaang mo lapamo mantalima sunat mo tuuno , bolikon yanila . Kita sosuba doi Mian Bisa tukon Mian Bisa Na Loh susuungo komo lolainge , tukon kita balasyukuul sabab kita tubo pomeenggon tukon Klistus Yesus . Kita aki namoinikene koupaeala-upaeala dunia koona .
50003004	Kona bisaan yaku moola moinikene koupacala-upacaladoo . Sabab kalu ano meeng komian mo lasayo yana ano kona alasan tuuk moinikene koupaeala dunia koona , yaku lobian koidan .
50003005	Yaku sinunat salataa alumo kooloyo daku umul . Yaku sinuung buno Islael miano , doi suku bangsa Benyamin ; yaku Iblani miano tuuno . Doi mololean ukum-ukum agama Yahudi , yaku daano anggota golongan Falisi .
50003006	Yaku samangat tuuno tobikon yaku lokis-lokise kojemaat . Kalu kinita doi segi ukum agama Yahudi , yaku meeng komian monondok mo akiyo kososiboliino .
50003007	Bai sabab Klistus , maka loolukoo sasaibino yaku anggape buno meeng kolobo mo daano koutungo , diabudodoo teali meeng kolobo mo ilugikon .
50003008	Bolikon kai langge-langgedoo mobinantil ; bai kai sasaibinodoo yaku anggape buno langge-langge mo tongo kalugian . Mo daano doi yaku diabudodoo nia lobian koanggano : doiyamo tingoniiyo Klistus Yesus , daku Temeneno . Sabab Klistus maka yaku lapamo sodiiyo sasaibinodoo . Yaku anggape sasaibinodoo buno limbut , sulano yaku moola laate Klistus ,
50003009	tukon tutuu pomeenggon tukon yana . Potaamian mo monondok tukon Mian Bisa aki koidan usahakanggene susuungo tukon molole doi ukum agama . Diabudodoo yaku daano potaami tukon Mian Bisa , sabab yaku anggayo ko Klistus . Jadi potaamian monondokoo lubat doi Mian Bisa , tukon kona alasan mangangga doi Yesus Klistus .
50003010	Komeeng-meengo yaku yase doiyamo sulano yaku tingoniiyo ko Klistus , tukon aloamiyo kokuasa mo otobuiyo yana doi matean . Yaku yase tulut susa tukon yana tukon teali pokakana buno yana doi namatean .
50003011	Tukon yaku moinikene baikon yaku susuunggu naikon abali inotuboi doi kumatean .
50003012	Yaku aki kubantile baikon yaku daanomo kohasilo , kabai lapamo teali monondok . Bai yaku kai tuluus kakaate malaat tambo Klistus Yesus mo sadiayo . Tuuk doiya yana lapamo laate yaku tukon tealikene yaku yana kotumbuno .
50003013	Kona bisaan , Utus-utus , yaku kona tutuuan baikon yaku aki kumalasa lapamo balahasil malaat tambo . Bai naikon daano komeeng kolangge yaku mo kubaiyo , doiyamo yaku toliminggene oila komo daano doi tonggulunggu tukon kakaate tuuno momalaat oila mo daano doi salaano .
50003014	Doiya kona sabab yaku obuleng banggadudul polong doi napupusan sulano nalaate kona manaangan , doiyamo tubo doi sulugaa ; tuuk doiyamo Mian Bisa uange kita mololoi Klistus Yesus .
50003015	Kita sasaibino mo lapamo moonggol konda manganggaan seeala lohani , siokai balasikap buno doiya . Bai kalu doi antala komuyu daano kona palaat bailong , maka Mian Bisa naikon jelaskanggene koidan doikoo .
50003016	Mau langge nia siokai napinalahatikanggon : Kita sio tataap tubo mololoi palatulan mo lapamo kita loingiyo polong diabudodoo .
50003017	Utus-utus sasaibino ! Loingiyo daku sontoh . Kami lapamo beena sontoh mo kana , sabab doiya palatikanggene mono-mo-nondok mian badaang mo loingiyo kamidoo nasontoh .
50003018	Yaku lapamo idan-idan mobontiikon doikoo , tukon diabudodoo yaku ulange koidan tukon kokiil , baikon daano badaang komian kona tuboan lusake koalatino Klistus mate sinempang .
50003019	Tuboan mian badaang mobuno doiya naikon pupus tukon namanasan , sabab yanila naila kona minomooton tongo tuuk butongoila . Langge-langge mo okimaayo , tobikon doiya yanila banggaalkene ; sabab yanila pikikene tongo langge-langge mo pokonoi tukon nadunia nia .
50003020	Bai kita daano batomundoan sulugaa miano . Doi idoo koidan Tomundo Pasalamat kita Temeneno Yesus Klistus , naikon lubat . Yanamo konda tinotiili tukon pinoloonggon .
50003021	Butonggita mo muyuk tukon moola manas nia , naikon Klistus boliiyo teali buno butongo susuungo mo moliyous . Yana moola kubaiyo doiya sabab yana daano kona kuasa tuuk motaaluukanggene sasaibino kolobo .
50004001	Tobikon doiya ! Utus-utusonggu mo sineang , bunomo doiya siokai komuyu tubo tukon tutuu mangangga doi Temeneno . Konoanggu poloonggene doikoo ! Komuyumo daku binanggaakon mo kubaiyo yaku tedes .
50004002	Utus boine Euodia tukon Utus boine Sintike ! Yaku kabiyo tukon tutuu sulano Utus boine pomeenggon noa buno mian badaang mo pokakana kona manganggaan .
50004003	Doi tulanggu mo molole , yaku kabiyo koidan sulano Utus tomboniiyo boinedoo molua . Yanila lapamo balimang tuuno polaing yaku tuuk babotilanggene Bilita Monondok doi Mian Bisa ; pokakana buno Klemen tukon kokabuson komian bailong mo balimang polaing-laing yaku . Yanila sambu-sambuno daanomo doi Buku Mian Tubo lalomo .
50004004	Boliisi komuyu sidutu tedesene sabab komuyu lapamo tubo pomeenggon tukon Temeneno . Daano koidan yaku bantile : potedesene !
50004005	Siokai sasaibino komian moola kitayo komu ndondoong doi namonondokan konoamu . Sabab akimo namalumbit koidan Temeneno naikon lubat .
50004006	Inai momolili manganai oilamo . Doi sasaibino kolangge , posambeang tukon pelenggene mukakabi doi Mian Bisa . Oila kopoo pinalaluu , pailukene doiya sidutu doi Mian Bisa tukon bantile talima kaseh .
50004007	Maka namonondokan doi Mian Bisa mo aki namoola kobanggapi mangalatikene , naikon dagaiyo konoamu tukon mupikilan mo lapamo pomeenggon tukon Klistus Yesus .
50004008	Doibundu , Utus-utus , usokiyo mupikilan tukon langge-langge mo daano koanggano , mo moola ngginaal , doiyamo langge-langge mo bisa , mo inodotii , mo adil , molino , maamis , tukon momonondok .
50004009	Ampakonggenemo oila kopo pinalajali tukon talimayo doi yaku ; mau doi bantil-bantilan mau doi yaku napalabuatan-palabuatan . Kona monondokan uuno doi Mian Bisa , naikon loolainge komuyu .
50004010	Doi kutuboan lalomo komo pomeenggon tukon Temeneno , yaku lasayo sanaang tuuno , sabab lapamo buno doiya kona kalumhit , diabudodoo komuyu moolamo koidan pikikene daku ndondoong . Daku makisuut bolikono baikon komuyu lapamo toliminggene yaku ; komuyu sio popalahatikanggene yaku , bai komuyu aki pomalaat todanan sulano potudoikene .
50004011	Yaku man-tailukene naiya bolikon sabab yaku kakulangano , sabab yaku lapamo palajalio malasa biai tukon oila komo daano .
50004012	Yaku lapamo toupiyo tubo badaang kokakulangan , tukon koidan tubo tukon lobi-lobian . Yaku lapamo tingoniiyo kolaasiano tuuk masasalaan ndondoong mo bulaando kai koidan ; mau nda ndondoong momonondok mau nda ndondoong motalalais , mau ndondoong molobian mau ndondoong mokakulangan .
50004013	Tukon kuasa Klistus mo bineekon doi yaku , yaku daano kobukuanan tuuk masasalaan badaang kaliangano kondondoong .
50004014	Bai komuyu lapamo tulungiyo yaku doi kususaan lalomo ; tukon oila kopoo kinubaidoo bisa monondok .
50004015	Utus-utus Filipi miano ! Komuyu susuumuyu toiyo bisa baikon salataa yaku tinggale ko Makedonia loolukoo doi tembo Bilita Monondokoo yaku sabukene tumbeno , komuyumo komemeengo jemaat mo bantuwe yaku ; komuyu tumbe-tumbeno mo tulut tamise utung lugi polaing-laing yaku .
50004016	Salataa yaku doi Tesalonika tukon mapalaluu potombonii , lapamo lobian idan komuyu makapatu potombonii doi yaku .
50004017	Doiya kona alati bolikon yaku tongo yase mantalima mobineekon . Daku yasano doiyamo sulano yaku moola kitayo hasil-hasil mo suungiyo komu ilaat .
50004018	Yaku lapamo talimayo sasaibino - kabai lobian doi nasukupan ! Sasaibino mobineekon komuyu kapatuwe doi yaku , yaku lapamo talimayo doi Epafloditus . Diabudodoo yaku anomo sasaibino daku pinalaluu . Mobine-bineekon doi komuyudoo daano buno boono mobabangi doi sosuba mo sinosubakon doi Mian Bisa tukon Mian Bisa mo talimayo tukon noa sanaang .
50004019	Mian Bisa mo yaku sosubaiyo mo lobian kona kaasaan doi Klistus Yesus lalomo naikon daanokene sasaibino komu kapalaluuwan .
50004020	Nggaale ko Mian Bisa Tamanggita sidutu-posidutukon ! Amin .
50004021	Pelenggene daku bantilan doi sasaibino ko Mian Bisa namian mo pomeenggon tukon Klistus Yesus . Tukon talimayo koidan bantilan doi utus-utus mo daano polaing-laing yaku dimbaa .
50004022	Sasaibino ko Mian Bisa namian doi kota nia , utama yanila doi batomundoan Tomundo , makapatu bantilan doi komuyu .
50004023	Boliisi Temeneno Yesus Klistus nabalakaatiyo Utus sasaibi-no . Komai holomat , Paulus tukon Timotius
51001001	Utus-utus Mian Bisa namian doi Kolose mo molole pomeenggon tukon Klistus ! Buno meeng kolasul Klistus Yesus , - Mian Bisa mobingkate - yaku , Paulus , polaing-laing tukon utusonggita Timotius , moini boliisi ko Mian Bisa Tamanggita mebee balakaat tukon monondokan doi komuyu .
51001002	
51001003	Kami lapamo lengele komuyu manganggamo doi Yesus Klistus tukon komuyu seseangemo sasaibino ko Mian Bisa namian . Doiyamo kosababpo tempodoo mai sambeangan motuuk doikoo , kami sidutu bakinatauwan doi Mian Bisa , Tama nda Temeneno Yesus Klistus .
51001004	
51001005	Komuyu anggayo tukon komuyu seseange , sabab komuyu moinikene naikon oila ko Mian Bisa nasinadia doi sulugaa motuuk doi komuyu . Komuyu lapamo lengele doiya langgedoo , salataa Bilita Monondokoo mo bisa mopinolonggon doikoo .
51001006	Bilita moluwedoi Temenenodoo tololongol doi sasaibino kolipu , tukon komian natuboan banggadudul binalakaati luwedoi bilitadoo , buno pokakana komu tuboan nabinalakaatian salataa komuyu molongol komaasi Mian Bisa tukon bisa-bisa motoiyo .
51001007	Langgedoo Epaflas komo pelenggene doi Utus , tulando kami mo seange . Yana Klistus nasosumbolii mo molole balimang tuuk doi nda kopontingan .
51001008	Doi yanamo komai longolano baikon tukon kuasa moluwedoi Mian Bisa Na Loh komuyu moola teali poseseang .
51001009	Doiyamo kosababpo kami sidutu sambeang motuuk doi komuyu salataa kami lengele komuyu kaliangano . Kami kabiyo doi Mian Bisa sulano Mian Bisa Na Loh beena doi komuyu pandoiyan tukon pangalatian tobikon komuyu toiyo tukon monondok oila ko Mian Bisa namongiasan .
51001010	Tukon buno doiya komuyu malaat tuboan mololoi Mian Bisa namongiasan , tukon sidutu sanaanggene konoano , tobikon doi sasaibino kolangge komuyu modaanokene kolangge-langge mo monondok . Tukon komuyu pomotoiyan kaliangano Mian Bisa naikon tosuungi koidan .
51001011	Boliisi tukon kuasa mo babasal moluwedoi Mian Bisa , komuyu inokobukuan tobikon komuyu moola taane kosusaan doi sasaibino kolobo tukon sabal tukon noa sanaang
51001012	tukon bantilan kinatauwan doi Tama . Sabab Tama doiyamo komo kubaiyo komuyu moola mantalima oila ko Mian Bisa nasinadiakon kona mian doi nabatomundoan lalomo mo madialan .
51001013	Yana lapamo sodiiyo kita doi kuasa mokalipookan tukon biyele kita doi na Pau nabatomundoan lalomo mo seseange .
51001014	Luwedoi na Paudoo kita sinodiimo ; koalatino konda lalim-lalim lapamo inompuni .
51001015	Klistus doiyamo kogambal mo totingonii doi Mian Bisa butongo mo aki natokita ; Klistus doiyamo kopau langgong , lobian kona utamaan doi sasaibino kolobo mo tinealikon .
51001016	Sabab lolo doi yana Mian Bisa tealikene kolobo sasaibino doi sulugaa tukon doi buta nia bungkukono , sasaibino kolangge mo tokita tukon mo aki natokita , tololo koidan sasaibino koloh mo balakuasa tukon mo mapalenta . Sasaibino nadunia nia tinealikon lolo doi Klistus tukon tuuk doi Klistus .
51001017	Akiyoon sasaibino kolangge nadaano , Klistus daanomo . Tukon sabab doiyamo koidan maka sasaibino kolangge daano doi nadungolan memeeng .
51001018	Yanamo kooluno doi butongoo , doiyamo jemaat , sabab yanamo kotuboan uuno doi jemaatoo . Yanamo kopau langgong , kotumbe-tumbeno inotuboi koidan doi namatean , sulano yana susuungo tolong komo teali mo pontiing tuuno doi sasaibino kolangge .
51001019	Mian Bisa susuungo komo palaluuwo sulano sasaibino kolangge mo talaat doi Mian Bisa butongo , talaat koidan tukon sukup doi na Pau butongo .
51001020	Tukon lolo doi Paudoo koidan Mian Bisa putusiyomo sulano nakubaiyo sasaibino kolobo pokindok koidan tukon yana - mau sasaibino kolobo doi buta , mau komo doi sulugaa . Mian Bisa kubaiyo doiya lolo doi na Pau namatean doi kayung sempang .
51001021	Buunia komuyu odoon doi Mian Bisa . Komuyu pomusukene sabab lenggang tukon mupikilan molokis .
51001022	Bai diabudodoo , tukon na Pau namatean , Mian Bisa mongkubai loloon komuyu tukon yana teali monondok koidan . Tukon eala doiya komuyu moola binaba mangadap doi Mian Bisa tukon ndondoong mo moliyous , bilisii tukon akiyo kososiboliino .
51001023	Bai tantu komuyu sio potataap molole mangangga tukon kokondong moonggol doi mumanganggaan . Inai naikon komuyu sodiiyo kopo moinian mo lapamo bineekon doikoo salataa komuyu mantalima Bilita Monondok doi Mian Bisa . Bilitadoo lapamo pinolonggon doi memeeng komian doi sasaibino kolipu . Tukon tuuk doiyamo koidan yaku , Paulus , lapamo teali peleleani .
51001024	Budodoiya yaku sanaang mosakisaa tuuk doi mukopon-tingan . Sabab tukon sakisaawan doi butonggu , yaku osukupiyo oila komo sio nabuno Klistus nasakisaawan tinoupi motuuk doi najemaat , doiyamo butongo .
51001025	Mian Bisa bintekene yaku teali peleleani jemaat motuuk doi mukopontingan . Yaku sio kupelenggene kobilita moluwedoi Mian Bisa , sasaibino ;
51001026	Moiyamo bilita mo malumbito doi abad-abad loolukon ko Mian Bisa mo laasiakanggene doi sasaibino komian , bai budodoiya inokitaikon doi namian .
51001027	Doi namianoo Mian Bisa yase tudoikene bulaando kona monondokan tukon babasalan kona laasiadoo tuuk sasaibino kona mian . Laasiadoo doiyamo : Klistus daano doi butomu , koalatino komuyu naikon tololo lasaiyo ko Mian Bisa nababasalan .
51001028	Klistus doiyamo komai binasalitakon doi memeeng komian . Kami ingotiikene tukon otunggul yanila sasaibino kopandoiyan . Komai tujuan doiyamo sulano memeeng komian binaba doi Mian Bisa , buno mian mo toboso doi lobo lohani lalomo , sabab lapamo pomeenggon tukon Klistus .
51001029	Sulano laate lobodoo yaku balimang kakabukuan . Yaku kakabukuan tukon sasaibino daku bukuanan Klistus mo beekene doi yaku tukon mo halimang doi butonggu lalomo tukon moono kuasa .
51002001	Yaku yase komuyu potoiyo bulaando daku nggoolaan kakabukuan tuuk doikoo tukon tuuk doi yanila doi Laodekia tukon sasaibino komo aki natingoniiyo yaku seeala plibadi .
51002002	Sasaibino naiya yaku kubaiyo sulano yanila noano teali bukuan tukon yanila moola poseseang sulano yanila pomeenggon tuuno . Tukon buno doiya yanila tutuu mangalati tukon anggayo tukon tingoniiyo ko Mian Bisa nalaasia doiyamo Klistus susuungo .
51002003	Klistus komo abese sasaibino kopandoiyan tukon toiyano ko Mian Bisa doi loolukon motosookon .
51002004	Yaku babilitakene naiya sulano komuyu inai poinokolii doi indee miano koidan kona bantilan maamis doikoo .
51002005	Sabab mau kai yaku poodoonggono doi komuyu , potoiyo yaku daano doi komuyudoo . Tukon yaku laba mokitayo komuyu pomeenggon noa tukon moonggol kopoo manganggaan doi Klistus .
51002006	Utus-utus lapamo talimayo Yesus Klistus doiyamo Temeneno . Tobikon doiya komuyu sio potubo pomeenggon tukon yana ,
51002007	tukon pomoonggol doi yana . Komuyu siokai pobangune kopoo tuboan tukon Klistus teali uuno . Siokai komuyu pololokon mangangga doi Klistus , buno oila komo lapamo inotunggukon doi komuyu . Tukon siokai konoamu natoku-tokumbe tukon bantilan kinatauwan .
51002008	Komuyu sio pobada-badagai , inai nadaano komian mo pangaluiyo komuyu tukon banggapi namotoiyan mo akiyo kotakoso , bai tolongo atapayo . Motoiyan-motoiyanoo aki naluwe doi Klistus , bai tolongo banggapi napandapat tukon luwe loh-loh mokuasaiyo kodunia .
51002009	Sabab tootubo ko Mian Bisa butongo daano doi Klistus , doiyamo butongo nabatokitaan buno banggapi .
51002010	Tukon sabab tuboan pomeenggonan tukon Klistus , komuyudoo binee tuboan tuuno . Sabab Klistus daano kapalano doi memeeng koloh mo balakuasa tukon mo mapalenta .
51002011	Sabab pomeenggon tukon Klistus , komuyu lapamo sinunat , bolikon sunat banggapi mo kubaiyo , bai tukon sunat Klistus mo kubaiyo , mo sodiiyo komuyu doi kuasa lenggang mo baladosa .
51002012	Sabab singgatoo komuyu posinauwan , komuyu tinading posinggat-singgat Klistus ; tukon basauwanoo mian koidan , komuyu polaing inotuboi koidan posinggat-singgat Klistus sabab komuyu mangangga doi Mian Bisa nakuasa mo lapamo otuboiyo Klistus doi namatean .
51002013	Looluk , komuyu lapamo mate seeala lohani sabab komuyu baladosa , tukon sabab komuyu aki posinunat loloiyo koadat . Bai budodoiya Mian Bisa otuboiyo komuyu posinggat-singgat tukon Klistus . Mian Bisa lapamo ompuniyo sasaibino konda lalim ,
51002014	tukon akiyenggene konda sulat samea , moano doi kita , mo nggimoliiyo kita tukon salat-salat mo babalat . Tukon mosempange sulatoo doi kayung sempang , Mian Bisa alapuse sasaibino kopakalaakon doi kita .
51002015	Doi kayung sempangoo Klistus kubaiyo sasaibino koloh-loh mo mapalenta tukon balakuasa tealimo akimo nabukuan koidan . Yanila teali mian badaang namokitaan doi tembo Klistus loolainge yanila buno mian motinalunggu doi nalinamekonan kona manaangan .
51002016	Tobikon doiya inai mosodiiyo komian moasalakene komuyu motuuk doi kinaan kai moininum , kai doi oloyo-oloyo lamekanano kobaagamaan , kai lamekanano kobituon boolu , kai motuuk doi oloyo Tadean .
51002017	Sasaibino doiya tolongo bayangan doi langge-langgedoo naikon mo lubat , bai kona batokitaan doiya langge-langgedoo doiyamo Klistus !
51002018	Inai posodiiyo kobutomuyu nainolugi doi mian-mian mo kakaadukon kependeyo kobutongo tukon mo sosubaiyo komalaekat-malaekat . Mianoo banggal-banggaal tukon napikilan-pikilan dunia tukon banggal-banggaalkene kona pokita susuungo ,
51002019	tobikon akimo koidan nabataani doi Klistus mo teali kapala . Doi Klistus naloo-laingano , sasaibino kohutonggita piniala tukon pinoomeenggon doi lolosuano , tukon tubo lolo doi Mian Bisa namongiasan .
51002020	Komuyu lapamo mate polaing-laing Klistus , tukon lapamo sinodii doi loh-loh mo kuasaiyo naiya dunia nia . Eh , bulaando komuyu tubo buno mian mo daano kinuasai doi dunia nia ? Bulaando komuyu mololoiyo doi atulan-atulan buno naiya ,
51002021	" Inai motaape naiya " , " Inai motamise ndaiya " , " Inai mosinggile naiya " ?
51002022	Sasaibino pelatulanoo doiya tuuk doi langge-langge mo pinake bai akiyono kotakoso . Doiya tolongo atulan-atulan tukon otunggul-otunggul banggapi mo kubaiyo .
51002023	Takainomo kona tokitaan do langgedoo monondok , tukon binontiikon sulano komian nasosuba doi malaekat , ekependeyo kobutongo tukon sakisaayo kobutongo ; bai sasaibino doiya akiyo kotakoso motaane kobanggapi namoot .
51003001	Komuyu lapamo inotuboi koidan posinggat-singgat Klistus . Tobikon doiya komuyu sio pomoumbolii sulano pomalaat langge doi sulugaa , inaando Klistus tukon Mian Bisa namapalentaan posinggat-singgat .
51003002	Otunggulikene kopikilan doi langge doiya , inai nabaino langge doi dunia nia .
51003003	Sabab komuyu lapamo mate , tukon komu tuboan tosookon polaing Klistus doi Mian Bisa .
51003004	Eh , tuboan uuno mo bisa doiyamo doi Klistus tukon kalu yana tokita naikon komuyu koidan tokita polaing-laing tukon yana doi nababasalan lalomo !
51003005	Tobikon doiya , akiyenggene dunia naminooton-minooton mo otuwenge kobutomu , buno balolowaan , lobo mo aki namonondok , noano lokis , naminooton lokis , tukon modokoan ( sabab komodokoan doiya pokakana tukon bapilogotan . )
51003006	Langge-langge mobuno doiya komo lubatene ko Mian Bisa nanggimalan doi mian-mian mo aki naloingiyo .
51003007	Loolukon mau komuyu loloiyo komo minooton-minootonoo , singgatoo komuyu modaano kinuasai .
51003008	Bai budodoiya siokai komuyu aisene kolangge mo lokis doi butomu : inaimo koidan moliit , kai nggimal kai mosikitene komian bailong . Aki namoola tobuat doi suumu kobantil-ban-tilan masangolan kai bantilan mo manggilit .
51003009	Inai mobakokolii meeng tukon bailong , sabab kotuboan loolukoo tukon sasaibino kolangge lapamo komuyu tinggale .
51003010	Komuyu budodoiya lapamo binee tuboan mo boolu . Komuyu daanokai banggapi boolu , mo daano kiniboolu momeenggon doi motealikene , doiyamo Mian Bisa , pokakana koduduso susuungo . Kona makisuut doiyamo sulano komuyu tingoniiyo ko Mian Bisa tukon tontong .
51003011	Buno kolimbako doiyamo lapus sasaibino kona posasalaan ko Yahudi miano tukon mobolikon Yahudi , mian mobasunat tukon mian mo aki nabasunat , akimo nadaano koidan naposasalaan komian lipu meeng tukon mian lokis , doi ata tukon mian mobebas , sabab Klistus daano sasaibino kolangge-langge tukon yana pomeenggon yanila sasaibino !
51003012	Utus daano Mian Bisa namian . Mian Bisa mamaasikene komuyu tukon piliyo komuyu sulano nateali namian mo tangalaas . Doiyamo kosababpo komuyu sio pookitakene kopoo seang , komuyu sio pomonondok konoamuyu , aki nabingkate kobutongo , matalamuyuk tukon yase sakisaa .
51003013	Komuyu sio posabal doi meeng tukon bailong , tukon sio po poompuni kalu daano komo mangahos noa nggimalan doi hailong . Temeneno tukon sanaang konoano ompuniyo komuyu , jadi komuyu sio poyase ompuniyo meeng tukon bailong .
51003014	Tukon komo penting tuuno , doiyamo : Komuyu sio poposeseang sabab do seangoo doiyamo komo pomeenggene Utus-utus sasaibino tobikon nateali talakana .
51003015	Siokai komu mongiasan-mongiasan tinantukon doi pokindokan Klistus mo beekene doi noamu lalomo . Sabab Mian Bisa uange komuyu sulano teali anggota meeng kohutong , sulano komuyu tubo doi pokindokanoo lalomo moluwedoi Klistusoo . Siokai komuyu pobakinatauwan .
51003016	Siokai doi Klistus naotunggul-otunggul mo moono balakaat natelem doi noamu lalomo . Sio komuyu pootunggul popobee otinau doi namonondokan . Pomananikene komazmul tukon nggaa-nggaale tukon lagu-lagu lohani ; pomanani tuuk doi Mian Bisa tukon palasaan kinatauwan doi noamu lalomo .
51003017	Sasaibino oila komo komuyu kubaiyo kabai hantilan , siokai doiya posipatene tukon pobantile luwedoi Temeneno Yesus samhuno . Pobakinatauwan doi Mian Bisa Tama tuuk oila Yesus nailakukon doikoo .
51003018	Utus-utus mo teali boloki ! Molole doi polangkai , sabab sio nabuno doiya komu kalakuan buno Salani miano .
51003019	Utus-utus mo teali langkai ! Seseange komu boloki . Inai monggimoliiyo yanila .
51003020	Labuk-labuk ! Daano kopoo kuadiban buno meeng ko Salani miano sulano sidutu molole doi tama tina , sabab doiya komo kindendeke ko Mian Bisa noano .
51003021	Utus-utus mo teali tama ! Inai popalasakitiyo kopo pau-pau noano naaki teali liit konoano .
51003022	Utus-utus mo teali ata ! Doi sasaibino kolangge , siokai komuyu molole doi mutuan mo doi dunia nia . Inai molole doi yanila tongo doi tembo yanila modaano dagaiyo komuyu , sabab komuyu yase ngginaal . Molole doi yanila tukon noa sanaang , sabab komuyu odotiiyo ko Temeneno .
51003023	Indeemo kolimango bineekon doikoo , siokai komuyu limange tukon tootubo konoamuyu , pokakana buno Temeneno kopoo lineleani , tukon bolikon tongo banggapi .
51003024	Poneneeke baikon komuyu naikon mantalima tambo doi Temeneno . Oila ko Temeneno nasinadiakon motuuk doi namian , doiyamo kona bineekon doikoo . Sabab tuan dungolanoo tuuno daano moleleaniyo doiya Klistus susuungo .
51003025	Tukon indee miano komo mongkubai sala , naikon tanggunge kona salaanoo , sabab Temeneno aki napiliyo komian duduso .
51004001	Utus-utus mo teali tuan ! Siokai komuyu pokubaiyo kopoo ata-ata doi nakanaan tukon naadil . Poneneeke baikon mau komuyu daano komeeng kopoo tuan doi sulugaa .
51004002	Siokai komuyu sambeang doi nabisa-bisaan tukon pobadagai , tukon pobasyukuul doi Mian Bisa .
51004003	Posambeanggene tuuk kami sulano ko Mian Bisa nabeena doi kami todanan mo monondok tuuk mobasalitakene laasia Klistus kaliangano . Sabab doiyamo kolanggeno maka yaku diabudodoo nia daano doi talunggu la-lomo .
51004004	Posambeanggene sulano kumoola tunggulikene laasiadoo doi natontongan bulaando kona tutuuwan .
51004005	Doi potaamian lalomo komuyu tukon mian badaang mo aki namangangga , siokai komuyu tubo pandoi tukon mangala meeng kotodanan momonondok .
51004006	Siokai langge-langge komuyu sidutu bantile monondok tukon kinilakon . Siokai potoiyo bulaando kona tutuuwan komuyu timbiliyo komian napasadai-pasadai .
51004007	Tikhikus , nda utus mo sineang , naikon botiikene doi komuyu sasaibino kolobo kaliangano yaku . Yana molole balimang polaing-laing kami tuuk doi Temeneno .
51004008	Yaku bintekene yana doikoo tukon alasan sulano komuyu potoiyo komai ndondoong tukon komuyu potohibul .
51004009	Onesimus naikon ampakon polaing-laing tukon Tikhikus ; yana meeng komian doi popolipuiyan . Yana meeng komian mo molole , tukon kami seseange . Yana tukon Tikhikus pailukene doikoo sasaibino komo teali doi kudungolan nia .
51004010	Alistalkus , mo daano doi talunggu lalomo polaing-laing yaku , makapatu teteba doi komuyu . Bunomo koidan Malakus , montolidan idan tukon Balanabas . ( Komuyu lapamo kinopotui bilita sulano potalimayo yana kalu yana lubat doikoo . )
51004011	Teteba koidan moluwedoi Yesus mo kosambuno Yustus koidan . Luwedoi Yahudi miano mo lapamo mangangga doi Temeneno Yesus , tolongo yanila toluila tolong budodoiya komo balimang polaing tukon yaku moampakonggene kolimang moluwedoi Mian Bisa . Yanila bisa-bisa tuuno motulungiyo yaku .
51004012	Teteba moluwedoi Epaflas . Yana koidan luwedoi mupoli-puiyan . Yana Yesus Klistus naata , mo sidutu samheang tutuuno motuuk doi komuyu . Yana kabiyo tutuuno doi Mian Bisa sulano komu manganggaan nateali moonggol tukon komuyu tutuu doi manganggaan , sulano komuyu potalakana molole doi Mian Bisa namongiasan .
51004013	Yaku sakisiiyo susuunggu baikon yana lapamo balimang kokobukuan tuuk doi komuyu tukon tuuk mian badaang mo daano doi Laodekia tukon Hielapolis .
51004014	Doktel Lukas , kita mo seange , tukon Demas makapatu teteba doikoo . Otunggul hulaa kokaliangano kona kanaan ko Saiani miano nakokuhai
51004015	
51004016	
51004017	
51004018	
52001001	Utus-utus jemaat doi Tesalonika , mo tealimo Mian Bisa Tama namian tukon Temeneno Yesus Klistus : Kami , doiyamo Paulus , Silas tukon Timotius moinikene holiisi ko Mian Bisa naheena halakaat tukon monondokan doi komuyu .
52001002	Kami sidutu bakinatauwan doi Mian Bisa sabab Utus sasaibino . Momeenggon mai sambeang doi Mian Bisa tukon Tamanggita , kami sidutu tandayo komuyu . Kami momeenggon sambeanggene komuyu . Kami neneeke bulaando komuyu potudoikanano kopo kokubai baikon komuyu mangangga doi Klistus , bulaando komuyu kopo seseangano komian bailong tobikon komuyu leleaniyo yanila , tukon bulaando kopo moinian tukon moonggolan doi nda Temeneno Yesus Klistus .
52001003	
52001004	Kami toiyo , Utus-utus , baikon ko Mian Bisa seseange komuyu tukon lapamo lilike komuyu tealikene namian mo tangalaas .
52001005	Sabab kami pelenggene Bilita Monondok doikoo bolikon tolongo bantil-bantilan balang , bai koidan tukon kuasa tukon Mian Bisa Na Loh . Tukon kami anggayo tuuno naikon kona bisaan do Bilita Monondokoo . Komuyu toiyo bulaando komai tuboan motuuk mukapalaluuwan tempodoo kami daano pototongi komuyu .
52001006	Komuyu loloiyo komai kokubai tukon Temeneno nakokubai . Mau kai komuyu posakisaa tuuno , komuyu potalimayo tukon laba-laba bilita kami babotilanggene doikoo . Do laba-labaanoo Mian Bisa Na Loh komo beekene .
52001007	Tukon doiya komuyu teali sontoh doi sasaibino ko Salani miano mo daano doi Makedonia tukon doi Akhaya .
52001008	Sabab tambuun doi komuyu , bilitadoo kaliangano Temeneno lapamo tololongol doi Makedonia tukon doi Akhaya . Tukon aki nabaino doiya koidan ; bai bilita kaliangano bulaando kopoo manganggaan doi Mian Bisa lapamo tololongol doi yayaa , tobikon kami akimo napalaluu koidan momabantil oioila .
52001009	Sasaibino do mianoo basalitakene kaliangano bulaando komuyu kopoo talimaano kami salataa kami loolukon lubat doikoo . Yanila basilingan kokaliangano bulaando komuyu tinggale kobapilogotan tukon lubat doi meeng ko Mian Bisa mo tubo sulano nda mangangga doi yana .
52001010	Yanila koidan basilingan bulaando kokaliangano komuyu moinikene ko Mian Bisa Napau nalubatan doi sulugaa , doiyamo Yesus , mo lapamo Mian Bisa otuboiyo doi matean . Yesus doiyamo komo salamatene kita doi Mian Bisa naukuman mo naikon lubat .
52002001	Utus-utus ! Komuyu toiyo baikon komai lubotiiyano komuyu aki napalasuma .
52002002	Komuyu toiyo baikon kami akiyoon mai lubat doikoo doi Tesalonika , kami lapamo sinakisaa tukon tinotulai doi Filipi . Bai mau nabadaang komian molawane kami , konda Mian Bisa lapamo beena balanian doi kami sulano pelenggene doikoo Ko Bilita Monondok mo luwedoi yana .
52002003	Komai tobiano ikoo bolikon meeng kolobo nasalaan ; koidan bolikon tukon makisuut mo aki namonondok kabai bakokolian .
52002004	Aki ! Kami aki nabasilingan tuuk mokindendeke komian noano , bai tuuk nasanaangan ko Mian Bisa noano , mo udiyo konoanggami . Sabab kami Mian Bisa akuiyo moolamo pelenggene do Bilitadoo Monondok .
52002005	Komuyu susuumuyu toiyo baikon kami aki natolongo mai silingan komo maamis kabai abuiyo komuyu sulano natosookon kobapilogotan . Mian Bisa komo teali sakisii !
52002006	Kami koidan aki mai kakaate sulano malaat panggaal doi mian - bai doi komuyu kabai doi mian bailong . Kona bisaan buno meeng kolasul Klistus , kami moola kai mai umbale meeng kolobo doi komuyu .
52002007	Bai kami ndondoong tolongo bamuyuk-muyuk kalu kami daanoon mopototongi tukon komuyu , pokakana meeng kopau tinano mopialayo kona pau-pau .
52002008	Sabab mai seang maasi , kami basadia mobeekene doikoo bolikon tolongo do Bilita Monondokoo mo luwedoi Mian Bisa , bai mau kai mai tuboan koidan . Sabab kami seseange tuuno komuyu !
52002009	Tantu komuyu daano moneneeke bulaando komai motikasan mokakaate tukon kokobukuan . oloyo maka popook kami balimang sulano kami naaki nakubaiyo susa doi meeng komian koidan doi komuyudoo doi mai babulitakanano do Bilitadoo Monondok mo luwedoi Mian Bisa tuuk doikoo .
52002010	Kami tubo moliyous , talakana tukon akiyo kososiboliino doi komuyudoo mo lapamo mangangga doi Klistus . Komuyumo kai komai sakisii-sakisii , bunomo koidan doi Mian Bisa .
52002011	Komuyu toiyo balikon kami kubaiyo komuyu memeeng kopau buno meeng kopau tamano mokindendeke kona pau-pau .
52002012	Kami otinauwo komuyu , kami mebee dolongan doikoo tukon kami desaake komuyu sulano potubo pobabunokon doiya sulano ko Mian Bisa noano nasanaang . Sabab ko Mian Bisa lapamo uange komuyu sulano poteali Mian Bisa namian doi Dunia mo Boolu tukon potoupiyo kona babasalan .
52002013	Daano koidan komeeng kolangge bailong mo kubaiyo kami sidutu pelenggene kinatauwan doi Mian Bisa . Langgedoo doiyamo , baikon salataa mai polongganano kobilita moluwedoi Mian Bisa tuuk doikoo , komuyu lengele tukon talimayo bilitadoo bolikon buno bilita moluwedoi banggapi , bai buno bilita mo bisa-bisa moluwedoi Mian Bisa . Yanamo komo balimang doi butongmuyu mo mangangga doi Klistus .
52002014	Utus-utus , kolangge komuyu mo toupiyo lapamo koidan Mian Bisa naanggota-anggota jemaat doi Yudea toupiyo mo tealimo Yesus Klistus namian . Komuyu toupiyo kosakisaa luwedoi komuyu pobangsa , bunomo lakon ko Mian Bisa naanggota-anggota jemaat doi Yudeadoo natinoupidoo luwedoi Yahudi miano .
52002015	Dopai mian-mianoo komo akateyo Yesus tukon nabi-nabi , tukon sakisaayo kami . Yanila musuwo komian sasaibino , tukon ko Mian Bisa aki nasanaanggene tuuno doi yanila .
52002016	Tukon yanila ala-alangiyo kami mopelenggene kobilita doi bangsa-bangsa mobolikon Yahudi miano bilita mo moola salamatene dopai bangsa-bangsadoo . Kalu buno doiya dopai Yahudidoo miano suungiyo momeenggon kona pai lalim sulano napolong koaito . Tukon budodoiya kona pupusan yaniladoo laate ko Mian Bisa naukuman !
52002017	Bai Utus-utus , salataa kami pobabandakon tolongo aki namalumbit doi komuyu - pobabandakon doi matanggita bai konoanggita aki - kami pololokon neneeke ikoo tukon kakaate tutuuno nda pososuung koidan !
52002018	Komai tetel sio ampakon lubotiiyo komuyu ; tukon yaku , lapamo soba-sobayo idan lua luunggon , bai ko Ibiliis alangiyo kami .
52002019	Bisa tuuno komuyumo komai moinian tukon komai labaan . Sabab kalu naikon Temeneno Yesus lubat , tukon kita mangadap , maka komuyumo naikon komo teali mai banggaalan !
52002020	Takainomo komuyumo kai komo teali mai banggaalan tukon mai labaan !
52003001	Doibundu komai poloonan akimo mai moola taane koidan . Tobikon doiya kami bapikil kona monondokan , tadul mai tinggale doi Athena ,
52003002	tukon kami daano bintekene koutusonggita Timotius . Yana meeng ko Mian Bisa napeleleani mo balimang pomeenggon kami doi babilitakanano ko Bilita Monondok kaliangano Klistus . Kami bintekene Timotius doikoo sulano yana naekeenggele komuyu tukon nadelenge komuyu sulano napololokon moonggol kopoo manganggaan doi Klistus .
52003003	Tukon buno doiya akiyo momeeng komian doi komuyudoo mo mundul sabab doi nda sakisaa nia . Komuyu susuumuyu toiyo baikon do sakisaadoo tongusokon doi Mian Bisa natetel motuuk doi kita .
52003004	Doi tembodoo kami modaano polaing komuyu , kami lapamo pailukene doikoo loolukonoo baikon kita naikon malaat sakisaa . Tukon doiya takainomo bisa-bisa motealimo ; komuyu susuumuyu toiyomo .
52003005	Doiyamo kosababpo yaku bintekene Timotius , sabab yaku yase koidan toiyo bulaando kona tobinggatan pomanganggaan doi Klistus . Yaku sasaakiyo ko Ibiliis nggoola oluliyo komuyu maka sasaibino komai pakadakan teali akiyo kolabano .
52003006	Budodoiya Timotius lapamo abali tukon lapamo pelenggene doi kami kobilita laba-labaan kaliangano bulaando kopoo manganggaan doi Klistus tukon kopoo poseangan . Yana pailukene doi kami baikon komuyu sidutu daano kopoo kanang-kanangan mo monondok doi kami motangabos doi noamu . Tukon komuyu yase pososuung tukon kami , pokakana buno kamidoo yase pososuung tukon komuyu .
52003007	Doiyamo kosababpo , Utus-utus , doi susaan tukon sakisaa lalomo , kami moola tohibul salitadoo kaliangano komuyumo . Kopoo manganggaan doi Klistus akabasale konoanggami ,
52003008	tobikon budodoiya kami lasakanggenemo kotuboan mobisa-bisa , tongo komuyu tataap kokondong kokoonggol , pomeenggon tukon Temeneno .
52003009	Bulaando kona babasalan komai kinatauwan doi Mian Bisa doi sasaibino kolaba-labaan kami mo toupiyo doi salaano sabab komuyu . Oloyo popook kami kabiyo doi yana tukon tootubo konoanggami , sulano kami moola pososuung tukon komuyu sulano osukupiyo oilamo kopoo pinalaluu motuuk manganggaan doi Klistus bulaando kona bisaan .
52003010	
52003011	Boliisi lakon ko Mian Bisa Tamanggita susuungo , tukon nda Temeneno Yesus nakeseayo kololoon doi kami sulano mai pososuung tukon komuyu !
52003012	Roliisi ko Temeneno nakubaiyo komuyu pololokon pomamaasikon meengttukon bailong tukon po pololokon mamaasikene sasaibino komian , sulano dopoo seang nasosuungi , pokakana buno komai seang doi komuyu . , 3 Tukon buno doiya ko Temeneno naikon ekeenggele konoamu , sulano komuyu moliyous tukon akiyo kososibolii doi Mian Bisa Tamanggita salaano , doi tembodoo nda Temeneno Yesus lubat polaing sasaibino komian mo teali namian .
52003013	
52004001	Kona pupusan Utus-utus , kami lapamo beena popiala doi komuyu kaliangano bulaando kopoo kubaiyano kopoo tuboan sulano nasanaanggene ko Mian Bisa noano . Takainomo komuyu lapamo tubo buno doiya . Bai budodoiya luwedoi Temeneno Yesus nakuasa , kami kabiyo tuuno doikoo tukon desaake sulano komuyu kakaate lobian koidan doi langgedoo !
52004002	Sabab komuyu toiyomo kootunggul-otunggul kami mobeekene doi komuyu luwe Temeneno Yesus nakuasa .
52004003	Naiyamo ko Mian Bisa namongiasan : Sulano komuyu kopoo tuboan tolongo tuuk yana , moliyous , dedeenggene sasaibino kokokubai mo balolowa .
52004004	Memeeng komalane doi komuyudoo sio natoiyo bulaando kotuboan pomeenggon koboloki tukon kokubai mo sanaanggene ko Mian Bisa noano tukon banggapi .
52004005	Inai potubo loingiyo konoamuyu naminooton doi poboloki , pokakana komian badaang nakokubai mo aki natingoniiyo ko Mian Bisa .
52004006	Lobodoo mobuno doiya , inaikai komeeng komian mokubai sala doi utuso , kabai mookoliiyo . Looluk kami lapamo mebee poingotii tuuno doikoo , baikon ko Temeneno naikon ukume komian badaang mo kubaiyo kokasalaan-kasalaan mobuno doiya .
52004007	Mian Bisa uange kita , bolikon sulano nda tubo balolowa , bai sulano kita tubo tukon kokubai mo sanaanggene konoano .
52004008	Mian mo akikene naotunggul nia , bolikon kai akikene kobanggapi , bai akikene ko Mian Bisa mo beekene kona Loh moliyous doikoo .
52004009	Akimo napalaluu koidan kami batulis doikoo bulaando kaliangano komuyu sio poseange koutus-utus mo pomeenggon manganggaan . Komuyu susuumuyu lapamo Mian Bisa otunggule sulano poposeang .
52004010	Tukon nalobo nia lapamo komuyu tudoi-kene doi sasaibino koutus mopomeenggon manganggaan doi posaapon ko Makedonia . Bai , Utus-utus , kami kabiyo tutuuno , sulano komu tuboan teali lobian kona monondokan koidan .
52004011	Pokakaate potubo tukon tanaang tukon inai momasambul palasoalan mian bailong . Siokai komuyu balimang mounggolii onggos susuumuyu , bunomo lakon kami loolukonoo lapamo palentakene doikoo .
52004012	Kalu komuyu tubo buno doiya , komuyu aki pomoini doi indee komiano koidan , tukon komian badaang mo aki namangangga doi Klistus , naikon odotiiyo komuyu .
52004013	Utus-utus , kami yase sulano komuyu potoiyo kona bisaan kaliangano doi mian badaang mo lapamo mate ; sulano komuyu naaki nasusa konoamuyu buno badaang komian bailong mo akiyo kona moinian .
52004014	Kita anggayo baikon Yesus lapamo mate tukon abalimo tubo . Doiyamo kosababpo kita anggayo koidan baikon ko Mian Bisa naikon abali otuboiyo sasaibino komian mo anggayo Yesus tukon lapamo mate , sulano yanila tubo polaing yana .
52004015	Kokaliangano langgedoo , naiyamo ko Temeneno naotunggul doi kami moyase pelenggene doikoo : Doi tembodoo Yesus nalubatan , kita mo daano tubo aki naikon nda matailukiyo komian badaang mo lapamo mate doi loolukonoo .
52004016	Sio malaekat mobabasal naikon bantilo tukon alalo mo babasal tukon ko Mian Bisa napopuukon pinuuko pokakana komeeng kotanua . Maka Yesus susuungo naikon obulus luwedoi sulugaa , tukon Salani miano badaang mo lapamo mate naikon inotuboi loolukon .
52004017	Lapa doiya , kita mo daano tubo doiya tembodoo naikon polaing-laing biningkat tukon yanila doi bunong lalomo sulano pososuung tukon Temeneno doi dapang . Maka kita naikon podungoli ko Temeneno posidutukon .
52004018	Tobikon doiya , siokai komuyu pokoonggoli noa tukon popakeyo nabantil-bantilan nia .
52005001	Utus-utus , aki napalaluu kami batulis doikoo oila kotembono mo pokokonoi doiya langge-langgedoo naikon natealian .
52005002	Sabab komuyu susuumuyu toiyomo tukon kaliangano baikon Ko oloyo Temenenodoo nalubatan naikon lubat pokakana kopondikuk lubat doi popook tangano .
52005003	Kalu daano komian mobantile , " Sasaibino aman tukon monondok , " maka doiyamo kotembono sosinggot yanila naikon malaat silakaan , tukon akiyo komeeng komian momoola luput . Doiya langgedoo naikon teali sosinggoton , pokakana palasaan sakit mosuungan mo laate meeng koboine naikon mo mosuung .
52005004	Bai komuyu bolikono mian mo tubo doi kalipookan lalomo , tobikon do oloyodoo komuyu gilakene pokakana kopondikuk nalubatan .
52005005	Utus sasaibino daano mian mo tubo doi madialan lalomo ; komuyu tongusokon doi oloyo mo madialan . Kita bolikon mian mo tubo doi kalipookan lalomo , kabai mo tongusokon doi popook mo kalipookan .
52005006	Tobikon doiya aki namoola kita momoolo pokakana komian bailong . Kita sio nda badagai tukon konda pikilan sio namadialan .
52005007	Doi popook oloyono komian moolo , tukon doi popook oloyono koidan komian teali malangu .
52005008	Bai kita nia mian badaang mo tongusokon doi oloyo mo madialan ; sabab doiya konda pikilan sio namadialan . Kita sio nda tataap mangangga doi Temeneno tukon seseange komian badaang Sailong tukon moinikene tuuno baikon ko Mian Bisa salamatene kita . Doiyamo konda tompide mo dupele kita doi nda polobosian molawane kokalipookan .
52005009	Mian Bisa lilike kita bolikon sulano nda inukum , bai sulano nda sinalamaton lolo doi nda Temeneno Yesus Klistus .
52005010	Yana mate tuuk kita sulano doi tembo yana nalubatan koidan - kai kita daano motubo , kai kita matemo - kita tubo polaing yana .
52005011	Tobikon doiya , siokai komuyu tataap podudunggon tukon pookonggoli , buno pokakana komuyu daano kubaiyo budodoiya nia .
52005012	Utus-utus , kami kabiyo tukon tutuu sulano komuyu pohalagaiyo komian badaang mo balimang doi komuyudoo ; doiyamo yanila mo lapamo Temeneno lilike sulano nakatuaiyo tukon otinauwo komuyu .
52005013	Pokubaiyo yanila tukon poodotiiyo tukon pokilakene sabab neneeke oila komo yanila kubaiyo . Potubo memeeng tukon monondok .
52005014	Kami kabiyo koidan , Utus-utus , liekene tukon monondok komian mo aki nayase balimang ; pokeenggele komian noano mo matakut ; potomboniiyo komian mo palaluu tinombonii tukon posabal doi sasaibino komian .
52005015	Dagaiyo inai nadaano komian mo balese kokulokisan tukon kulokisan . Pokakaate sidutu sulano pokubaiyo komonondokan meeng komian doi meeng komian bailong tukon doi sasaibino komian .
52005016	Siokai komuyu momeenggon polaba-laba ,
52005017	tukon posam-beang momeenggon .
52005018	Doi sasaibino kondondoong lalomo siokai komuyu pobasyukuul , sabab doiyamo ko Mian Bisa nainiyas doi komuyu buno mian mo tubo pomeenggon tukon Klistus Yesus .
52005019	Inai mopisaiyo ko Mian Bisa Na Loh .
52005020	Inai moaanggene ambang kobilita-bilita mo bineekon luwe Mian Bisa Na Loh .
52005021	Sasaibino kolobo sio nainuji , tukon komo monondok sio nalinoingi .
52005022	Dedeenggene sasaibino kokaliangano kokokubai molokis .
52005023	Boliisi ko Mian Bisa susuungo komo beekene kita komonondokan , tealikene komuyu mian mo bisa-bisa tubo tongo doi Mian Bisa . Boliisi ko Mian Bisa nadagaiyo kobutomu kokabuson mau loh , jiwa mau kai butomu , polong aki nadaano kona lokisan kalu kotembono konda Temeneno Yesus Klistus lubat koidan .
52005024	Mian Bisa , mo lapamo uange komuyu , naikon kubaiyo do langgedoo sabab yana molole .
52005025	Posambeanggene kami , Utus-utus !
52005026	Popokila-kilakon sasaib.no doi namonondokan buno utus Salani .
52005027	Mangatas Temeneno nakuasa , yaku kabiyo tukon tutuu sulano po babakene nasulatia doi sasaibino koutus mo pomeenggon manganggaan .
52005028	Boliisi konda Temeneno Yesus Klistus nabalakaatiyo komuyu . Komai holomat , Paulus
53001001	Utus-utus jemaat doi Tesalonika , mo tealimo Mian Bisa namian Tamanggita tukon Yesus Klistus ! Kami , doiyamo Paulus , Silas tukon Timotius ,
53001002	moinikene sulano ko Mian Bisa Tama tukon Yesus Klistus mebee balakaat tukon sanaangan doi komuyu .
53001003	Utus-utus , kami sidutu mopolonggon kinatauwan doi Mian Bisa sabab komuyu . Tukon takainomo kami sio mai kubaiyo buno doiya , sabab komuyu pololokon mangangga doi Klistus , tukon komuyu momeenggon poseang-seang meeng tukon bailong .
53001004	Doiyamo kosababpo bulaando kami bantile doi komuyu samba-samba komai lubotiiyano ko Mian Bisa najemaat-jemaat . Tukon kami sanaang mobasalitakene bulaando komuyu kopoo tataapan momangangga doi Klistus mau doi sakisaa lalomo tukon sakisaa komuyu mo toupiyo .
53001005	Tukon naiyamo kona tokitaan bulaando kona adilan ko Mian Bisa nakaputusan . Komuyu lapamo sakisaa sabab Mian Bisa na Dunia Boolu , tukon tobikon doiya komuyu inaanggon moola usok doi lalomo .
53001006	Yana lakukanggene oila komo adil , tukon naikon soboliyo kosakisaawan doi mian mo kubaiyo komuyu sakisaa .
53001007	Tukon doikoodoo diabudodoo mosakisaa - bunomo lakon doi kami - Mian Bisa naikon beena naleleapan nalaate kooloyono Yesus naobulusan luwedoi sulugaa tukon okitakene kobutongo polong namalaekat-malaekat mo tambongan
53001008	tukon koidan aung mo kolot-kolot . Yana obulus sulano naukume komian badaang mo aki napusinggene ko Mian Bisa tukon mo aki nayase tubo pokokonoi tukon ko Bilita Monondok tentang Yesus nda Temeneno .
53001009	Mian badaang naikon mantalima ukuman silakaan sidutu-posidutukon , sinakukon doi tongkulung doi mobolikon Temeneno nalingkungan tukon doi nakuasa mo babasal ;
53001010	sasaibinodoo naikon teali doi oloyono nalubatan sulano kona mian naakabasale tukon sulano nainodotii doi sasaibino komian mo mangangga . Mau komuyudoo naikon daano doi Mian Bisadoo namian lalomo , sabab komuyu lapamo mangangga doi bilita kami mopelenggene doikoo .
53001011	Doiyamo kosababpo kami sidutu sambeanggene komuyu . Kami sambeang sulano ko Mian Bisa natealikene komuyu namoola tubo loingiyo kona mongiasan ; tobikon doiyamo yana uwange komuyu . Boliisi ko Mian Bisa , tukon nakuasa , okoonoyo kona mongiasan sulano kubaiyo komonondok , tukon kindendeke sasaibino kolimang komuyu mo lakukene sabab mangangga doi Klistus .
53001012	Tukon buno doiya konda Temeneno Yesus komuyu akabasale , tukon komuyu koidan Yesus akabasale sabab namonondokan konda Mian Bisa noano tukon Temeneno Yesus Klistus .
53002001	Tentang konda Temeneno Yesus Klistus nalubatan , tukon kaliangano konda pinototongikonan doi nda podungolian tukon yana , naiyamo daku kinabi tukon tutuu doi komuyu :
53002002	Inaikai posobit-sobit pusing kai iyos sabab modaano kobilita baikon laatemo kooloyono Yesus nalubatan koidan . Ugaate do bilitadoo luwedoi meeng konubuat , kabai luwedoi meeng kootunggul ; kabai naaki nadaano komian mo bantile baikon kami biasa tulise komo buno doiya doi meeng komai sulat lalomo .
53002003	Mau nabulaandomo koidan , inai popataikene komian naokoliiyo komuyu . Sabab kalu akiyoon nalaate do oloyodoo , siokai nateali nalangge nia loolukon : Badaang komian naikon moupa , moakiyenggene Klistus ; tukon Banggapi Lokisdoo mo lapamo tinantukon usok doi nalaka , naikon okitakene kobutongo .
53002004	Tukon nababanggaalan yana naikon nggimal tukon atandake kobutongo doi sasaibino kobanggapi nasinosubai , kabai doi sasaibino koilah doi banggapi mo aanggene Mian Bisa . Baikon yana naikon osulang doi Mian Bisa Nabonua tukon pelenggene baikon yanamo ko Mian Bisa .
53002005	Poneneeke baikon yaku daano pailukene sasaibinodoo doi singgatoo yaku daano polaing komuyu .
53002006	Tukon komuyu toiyo oila diabudodoo komo akiyenggene kona tealian sasaibinodoo . Sio doi tembono mo lapamo Mian Bisa tantukanggene , Banggapi Lokisoo naikon lubato .
53002007	Kobukuanan mo kubayo kolokis lapamo atambuune kona balimangan tukon laasia , bai daano motinaataan . Sio kalu domo taanedoo lapamo sinaakon ,
53002008	maka nasodo tokita do Banggapidoo mo Lokis . Maka kalu Temeneno Yesus lubato , yana akateyo do Banggapidoo mo Lokis tukon naansaang luwedoi babano , tukon momanase tolongo namontotilangan doi nalubatan .
53002009	Banggapi Lokisoo naikon lubat tukon meeng kona kuasa mo babasal moluwedoi Ibiliis . Yana naikon kubaiyo sasaibino kolangge kaliangano mominasaingdinggon langge-langge mobolikon lobo mo moono tukon kobangokoliian .
53002010	Yana pakeyo sasaibino kobangokoliian mo lokis sulano naatapayo komian badaang naikon mo silaka . Yanila naikon silaka sabab aki natalimayo tukon aki napo yase kobilita mo bisa moluwedoi Mian Bisa mo moola salamatene yanila .
53002011	Doiyamo kosababpo ko Mian Bisa olubatene doi yanila komeeng kokuasa mo atapayo yanila , tobikon yanila mangangga naikon oila komo aki nabisa .
53002012	Kobalino , sasaibino komian mo yase kolalim tukon aki naanggayo domo bisadoo , yanila inukum .
53002013	Utus-utus Temeneno mo mamaasikene ! Sidutu kami sio pelenggene kokinatauwano doi Mian Bisa kaliangano doi komuyu , sabab luwedoi tumbeno Mian Bisa lapamo lilike komuyu sulano posinalamaton . Langgedoo doiya teali oila ko Mian Bisa Na Loh nalinimang doikoo sulano natealikene komuyu Mian Bisa namian mo moliyous tukon sabab komuyu anggayo kobilita mo bisa moluwedoi Mian Bisa .
53002014	Tobikon doiyamo ko Mian Bisa uangemo komuyu lolo doi Bilita Monondok kami mobabilitakene doikoo . Mian Bisa uange komuyu , sabab yana yase sulano komuyu tulut lasakanggene kona babasalan konda Temeneno Yesus Klistus .
53002015	Tobikon doiya , Utus-utus pokokondong kokoonggol tukon pobataani momeenggon doi otunggul-otungguloo mo lapamo kami beekene doikoo , mau natolongo bantilan mau kai natolongo motinulis .
53002016	Boliisi doi nda Temeneno Yesus Klistus susuungo , tukon nda Mian Bisa Tama hibule tukon keenggele konoamu , sulano pomoola limange tukon babilitakene oila komo monondok . Sabab ko Mian Bisa seseange kita , tukon sabab namonondokan konoano yana kubaiyo kita tataap sabal , tukon moinikene komo monondok .
53002017	
53003001	Napupusan , Utus-utus , posambeang tuuk doi kami . Posambeang sulano kobilita moluwedoi Temeneno moola tasabukon momeenggon tukon mosobit tinalima monondok , pokakana buno komo lapamo teali doikoodoo loolukon .
53003002	Posambeang koidan sulano ko Mian Bisa nasalamatene kami doi mian badaang mo palalentel tukon molokis . Sabab aki nasasaibino komian anggayo do bilitadoo moluwedoi Temeneno .
53003003	Bai ko Temeneno molole . Yana naikon ekeenggele komuyu tukon lindungiyo komuyu luwedoi Mo Lokis .
53003004	Tukon kami anggayo tuuno doi Temeneno kokaliangano komuyu , baikon komuyu daano mokubaiyo tukon momeenggon kubaiyo oilamo kolobo kami mo pailukene doikoo .
53003005	Boliisi ko Temeneno naloolainge komuyu sulano nalobian kopoo mangalatikanano baikon ko Mian Bisa mamaasikene komuyu tukon baikon Klistus beena kasabalan doikoo .
53003006	Utus-utus , tolongo kuasa Yesus Klistus , kami mapalentakene sulano komuyu pobadodoonggon doi sasaibino koutus , mo tubo bea-bea , tukon mo aki naloingiyo kootunggul-otunggul kami mobeekene doi yanila .
53003007	Komuyu susuumuyu toiyo baikon komuyu mololoi sontoh doi kami . Kami aki mai bea-bea tembodoo kami modaano pototongi tukon komuyu .
53003008	Kami aki mai kaane komian nakinaan tukon aki mai beale . Kobalino oloyo popook kami balimang kokobukuan sulano kami aki mai kubaiyo susa mau indee komiano modaano doi komuyudoo .
53003009	Kami kubaiyo doiya bolikon sabab kami aki balahaak motuntute sulano komuyu potomboniiyo kami , bai sabab kami yase moteali sontoh doikoo .
53003010	Do singgatoo mai daanoan doi komuyu , kami mebee palatulan nia , " Mian mo aki nayase balimang , aki namoola kaan . "
53003011	Kami bantile naiya sabab kami lengele baikon daano ko mian-mian doi komuyudoo mo tubo bea-bea . Yanila aki namongkubai meeng kolobo , tolongo sibuk momongusoki mian bailong naulusan .
53003012	Tukon Temeneno Yesus Klistus nakuasa kami palentayo do mian badaang tukon beena poingotii , sulano yanila nabalimang tukon monondok tukon yanila moumbolii onggos susuungo .
53003013	
53003014	
53003015	
53003016	
53003017	
53003018	
54001001	Timotius , elaku pau mo bisa doi Temeneno lalomo ! Sulat nia luwedoi yaku , Paulus , Klistus Yesus nalasul luwe Mian Bisa napalenta , Pasalamaton kita tukon luwe Klistus Yesus napalenta , konda moinian . Holiisi ko Mian Bisa Tama tukon Klistus Yesus nda Temeneno mebee balakaat , maasi tukon namonondokan doikoo .
54001002	
54001003	Yaku yase sulano ikoo tataap dungol doi Efesus buno komo lapamo yaku bantile tuuno doikoo singgatoo kutausan doi Makedonia . Sabab doi Efesus daano kobubulaa komian mo babilitakene kootunggul mo aki nabisa , tukon ikoo sio mupantane yanila .
54001004	Bontiikene doi yanila sulano naakimo koidan napo mangala palaatian doi nunuton-nunuton tukon salita-salita tundun mo akiyo kona kabu-kabusan . Sasaibino doiya tolongo lubatene kopoonggeelekian , tukon aki namajukene ko Mian Bisa natetel mo tolongo moola tiningonii lolo manganggaan doi yana .
54001005	Doiya kuotunggul kona makisuut doiyamo sulano komian namoola malaat noa mo bilisii tukon noa mo moliyous , tukon tutuu mangangga doi Temeneno , tukon kalu buno doiya yanila moola seseange kotula-tulano .
54001006	Daano kosoobos komian mo akimo natubo buno doiya , tukon tongusokon doi ponggeelekian-ponggeelekian lalomo mo akiyo kolabano .
54001007	Yanila yase teali gulu-gulu agama , banggokai yana susuungo aki natoiyo konapo bantil-bantilan yanila mopakeyo kabai langge-langge yanila mo komukakene tukon moanggayomo .
54001008	Kita toiyo baikon koukum agama monondok , kalu ginuna-kanggon tukon doi nakanaan .
54001009	Tantu sio naninoonook baikon koukum mokinubai bolikon tuuk doi mian momonondok , bai tuuk doi mian molupaiyo koukum , mian molokis , mian mopalalentel , tukon doi mian mobaladosa , mian moakiyo kona agama , mian moyase kodunia namongiasan , tuuk doi mian mo akateyo kotamano kabai tinano , doi mian momangakate sasaibino kolangge ,
54001010	tuuk doi mian balolowa , seselan , panipu , bakala-kala ; sakisii-sakisii mokala , tukon doi indee komiano mo kubaiyo kolangge-langge mo pototonggulung tukon otunggul mo bisa .
54001011	Doi otungguloo talaat doi Bilita Monondokoo lalomo komo babilitakanggene bineekono doi yaku , doiyamo Bilita Monondok moluwedoi Mian Bisa mo babasal tukon moola nangginaal .
54001012	Yaku bakinatauwan doi Klistus Yesus nda Temeneno . Yana lapamo beena bukuanan doi yaku sulano kuleleaniyo yana , tukon yana aanggene yaku moola limange do limangoo ,
54001013	doi loolukonoo yaku bakala-kalakene tukon sakisaayo polong totulaiyo yana . Bai ko Mian Bisa mamaasikene yaku , sabab doiya kosinggatoo yaku akiyoon kumangangga , jadi akiyoon kutoiyo oilamo daku kinubai .
54001014	Tukon yaku binee momeeng tukon maasi doi nda Temeneno . Yana beena doi yaku sulano kumoola mangangga doi yana tukon seange kotulando banggapi . Kamampuanoo mobineekon doi kita sasaibino mo lapamo pomeenggon tukon Klistus Yesus .
54001015	Bisa tuuno nabantilan nia - sabab doiya sio natinalima tukon inangga tuuno - ; " Klistus Yesus lubat nai dunia nia sulano nasalamatene komian modaano kona lalim . " Tukon yakumo komian mo daano kona lalim mo kulokis tuuno .
54001016	Bai tobikon doiya ko Mian Bisa mamaasikene yaku , sulano Klistus Yesus namoola tudoikene kookabus kona kasabalan motuuk doi yaku , mian mo badaang tuuno kona lalim . Tukon naiya teali meeng kosontoh motuuk doi sasaibino komian naikon mo mangangga doi yana tukon malaat tuboan mobisa tukon posidutukon .
54001017	Mian Bisa Tomundo sasaibino kolounu , sio nainodotii tukon ngginaal momeenggon , sabab yanamo komo posidutukon , mo aki natokita tukon mo meeng ! Amin .
54001018	Timotius , kupau ! Nalimangia yaku beekene doikoo , moneneeke naikon ko Mian Bisa nateteba nabi-nabi mo pelenggene doi jemaat lalomo kaliangano butomu . Siokai do tetebadoo nateali mandu doikoo doi mupalajuangan lalomo mo monondok .
54001019	Pobalajuang tukon pobataani doi manganggaan mo bisa tukon noa mo bilisii moliyous . Daano komian badaang mo aki naikon napusinggene konoano nabantilan , tobikon lusak yanila namanganggaan .
54001020	Doi yanila doiyamo Himeneus tukon Aleksandel . Mianoo luaila lapamo yaku ukume tukon beekene doi lbiliis , sulano yanila balajal tade mokulokisanggene ko Mian Bisa .
54002001	Tumbe-tumbeno , yaku kabiyo tutuuno sulano kokakabi , sambeangan , tukon sambeang mobulusan tukon mang-kabian kinatauwan napinolonggon doi Mian Bisa tuuk doi sasaibino komian ;
54002002	tuuk doi tomundo-tomundo tukon tuuk doi sasaibino komian mo mataani sambu . Pokabiyo sulano kita nda moola tubo tanaang motuuk doi Mian Bisa tukon kokubai mo pokokonoi .
54002003	Doiyamo komo monondok tukon mosanaanggene ko Mian Bisa noano , Pasalamaton kita .
54002004	Yana yase sulano sasaibino komian nasinalamaton tukon natoiyo komo bisa .
54002005	Sabab , tolongo daano meeng ko Mian Bisa , tukon tolongo meeng komo tatangaiyo ko Mian Bisa tukon banggapi , doiyamo Klistus Yesus .
54002006	Yana meeng kobanggapi mo lapamo salakanggene kobutongo sulano naosobiiyo sasaibino komian doi yanila nalalim-lalim . Tukon doiya Mian Bisa tudoikene doi tembono mo poopaason , baikon yana yase sulano sasaibino komian nasinalamaton .
54002007	Tukon doiyamo kosababpo yaku sinumbolii ampakon doi mian badaang mobolikon Yahudi sulano kubabilitakene doi yanila bilita kaliangano manganggaan mo bisa . Komo yaku moloolukene nia doiya bisa , yaku aki kukala-kala .
54002008	Yaku yase sulano inaando koidan kopau malane mosambeang tukon noano moliyous , akiyo kopoonggimakonan kabai posalakonan .
54002009	Siokai kopai boine nakindendeke kobutongo tukon mopantas tukon mapake pakean mo talakana . Inai mopake kopatolano kobuuk mo sangalaasan kabai polohiasan mosoni kabai mutiala , kabai pakean mo maaling .
54002010	Tadukai koboi-boine napekeiyo kobutongo tukon kokubai-kokubai mo monondok buno komo pokokonoi doi boine mo sambeang doi Mian Bisa .
54002011	Boine sio nabalajal tukon tutuuke kohutongo tukon molole .
54002012	Yaku aki kupataikene koboine nabangotunggul kabai palentayo komala-malane ; yanila sio naaki nabiyok-biyok .
54002013	Sabab komo kinubai tumbe-tumbeno doiyamo Adam tukon doibundu maka Hawa .
54002014	Tukon bolikon Adam , bai doboinedoo komo tongokolii , tobikon nalupaiyo ko Mian Bisa napalenta .
54002015	Mau nabuno doiya , koboine naikon salamat doi namosuungan pau , asal yana tukon ekependeyo konoano tataap mangangga doi Klistus tukon tataap seseange komian bailong tukon tubo tolongo tuuk doi Mian Bisa .
54003001	Bisa tuuno naiya bantilan nia , " Mian mo yase teali padagai jemaat , moyase meeng kolimang mo daano koanggano . "
54003002	Meeng komian moteali padagai jemaat siokai mian mo akiyo kososiboliino , tolongo meeng kona boloki , toiyo odotiiyo kobutongo , pandoi , tukon taatul ; yana yase talimayo komian doi nabonua , tukon moola mongotunggul mian ;
54003003	inai kalu mian mo nggolonguwon kai mo yase ponggimakon kotulano . Bai kai , yana sio namantalamuyuk tukon yase kopoo damean . Yana aki namoola kaane kodoy .
54003004	Yana sio natoiyo atule kona bonua lalomo tukon monondok , tukon otunggule kona pau-pau sulano naanggayo tukon odotiiyo yana .
54003005	Sabab kalu komian aki natoiyo atule kona bonua lalomo susuungo , bulaando yana namoola atule ko Mian Bisa najemaat ?
54003006	Meeng kopadagai jemaat aki namoola doi meeng komian mo sodo usok Salani , sabab naikon yana teali banggal-banggaal maka kinutuk buno do Ibiliisoo loolukon .
54003007	Yana sio mian mo tololongol kosambuno monondok doi masalakat ; sabab kalu aki nabuno doiya , maka komian totulaiyo yana , tobikon yana otuwong doi Ibiliis natalong .
54003008	Potombonii jemaat siokai koidan mian mo monondok tukon moliyous ; aki nakaane kodoy ; tukon aki nayase monginum suka bada-badaang .
54003009	Yanila sio nabataani kokoonggol tukon yanila noano mo bilisii doi otunggul Salani miano namanganggaan mo lapamo Mian Bisa okitakene .
54003010	Kona tutuuwan yanila sio nai nuji loolukon , tukon kalu tokita yanila akiyo kososiboliino , maka nasodo yanila motombonii doi jemaat lalomo .
54003011	Yanila naboloki sio koielan mian mo monondok , bolikon mian mo yase pobabakene kosalita . Yanila sio natoiyo odotiiyo kobutongo tukon moloyos konoano doi sasaibino kolangge .
54003012	Potombonii jemaat sio natongo meeng kona boloki . Yana sio natoiyo atule kona pau-pau tukon kona bonua lalomo namonondok .
54003013	Mian badaang mo motombonii tukon monondok doi jemaat lalomo , naikon inodotii tukon teali pololokon balani basilinganggene kaliangano doi yanila komanganggaan doi Klistus .
54003014	Yaku moinikene akimo namalumbit naikon yaku lubotii-yomo komuyu . Mau nabuno doiya , yaku tulise naiya sulatia doikoo ,
54003015	sulano kalu talambat , ikoo lapamo toiyo bulaando kita sio nda tubo buno Mian Bisa namondopulian , doiyamo Mian Bisa najemaat mo tubo . Naiyamo jemaat mo buno sudong pongokokondong tukon potombonii otunggul mo bisa moluwedoi Mian Bisa .
54003016	Akiyo komeeng komian momoola akiyenggene , bulaando kona babasalan konda agama laasiano : Yana okitakene kobutongo doi banggapi ndondoongo , tukon Mian Bisa Na Loh okitakene bisa , tukon malaekat kitayo . Kona Bilita pinolonggon doi bangsa-bangsa , tukon yana inangga doi posaapon kodunia tukon biningkat doi sulugaa .
54004001	Mian Bisa Na Loh tukon togaas bantile baikon doi lounu-lounu naikon mo lubat , songobos komian naikon mulutat , akiyenggene Klistus . Yanila loingiyo koloh-loh mo atapayo tukon loloiyo koibiliis naotunggul ,
54004002	mo pinolonggon lolo doi mian badaang momunafik tukon kala-kala . Do mian-mianoo noano lalomo kalipookano .
54004003	Yanila mongotunggul mian sulano naaki naosowaan tukon aki nakaane kokinaan motinantukon . Banggokai do kinaanoo Mian Bisa komo tealikene sulano nakinaan tukon mangkabian kinatauwan doi yana doi mian-mian mo lapamo manganggaa doi Klistus tukon lapamo toiyo kootunggul mo bisa moluwedoi Mian Bisa .
54004004	Sasaibino kolangge Mian Bisa mo tealikenedoo monondok , tukon akiyo mau nabaino meeng komo inaanggon pinatanggon kalu lapamo tinalima tukon bakinatauwanan doi Mian Bisa .
54004005	Sabab balakaat moluwedoi Mian Bisa tukon dosambeangoo kubaiyo do kinaanoo moola kinaan .
54004006	Kalu ikoo otunggulkene sasaibinodoo doi utus-utus mopome-enggon manganggaan , ikoo naikon teali Klistus Yesus napeleleani mo balimang tukon monondok . Tukon ikoo momeenggon kindendeke konoamu tukon bantilan Mian Bisa kita mo anggayo , tukon koidan otunggul-otunggul mo bisa mo lapamo ikoo loingiyo polong budodoo nia .
54004007	Kokodoonggon doi salita-salita motoiyan mo akiyo kolabano . Siokai mulatiyo kobutomu motuuk doi tuboan mo talakana .
54004008	Kolatian badani tolongo soisik kolabano , bai kolatian lohani daano kolabano doi sasaibino kolangge , sabab daano koteteba motuuk doi tuboan lounu nia tukon lounu mo lubat .
54004009	Langgedoo bisa tukon sio natinalima tukon nainangga tutuuno .
54004010	Doiyamo kosababpo kita balajuang tukon kakabukuan , sabab kita moini tutuu doi Mian Bisa mo tubo ; yanamo Pasalamaton sasaibino komian , toloutama tuuno mian badaang mo mangangga .
54004011	Otunggulikene sasaibino doiya tukon sumboliiyo ko mian-mian naloingiyo .
54004012	Inai mopataikene doi meeng komian moaanggene ikoo pepende sabab ikoo daano momongula . Kona kabalikan , siokai ikoo muteali sontoh doi mian badaang moanggayo komu bantil-bantilan tukon mukokubai , doikoo mumese-meseangan tulamu tukon manganggaan doi Yesus Klistus , tukon koidan doi mutuboan mo bilisii .
54004013	Sodo kai doiya polong daku lubatan naikon , ikoo sio musunggu-sunggu basakanggene ko Kitab Moliyous doi mian badaang , tukon dulunggene tukon otunggule yanila .
54004014	Inaikai ikoo lalai mopakeyo kokalunia moluwedoi Mian Bisa Na Loh mo bineekon doikoo do singgatoo katua-katua jemaat binggakene kolimano doi oluno bunggono , tukon nabi-nabi mopolonggon teteba moluwedoi Mian Bisa tuuk doi butomu .
54004015	Limange sasaibino doiya tukon tutuuno sulano komu kamajuan nakinita doi sasaibino komian .
54004016	Dagaiyo kobutomu tukon dagaiyo koidan komu otunggul . Siokai ikoo molole molakukene sasaibino doiya , sabab tukon buno doiya ikoo naikon salamatenemo kobutomu susuumu mau koidan mian-mian mo lengele ikoo .
54005001	lnaikai ikoo monggimoliiyo tuuno komian mo lobian kona motuwaan doikoo bai tobiyo yana namolongol komu bantil-bantilan pokakana yana tamamu . Kubaiyo komian badaang momongula buno utusomu ,
54005002	tukon boi-boine momotuwa buno tinamu . Boi-boine momongula kubaiyo buno utusomu piyoto , tukon kokubai mo bilisii .
54005003	Odotiiyo kobalu-balu sunggu mo tubo susuungo . JBai kalu meeng kobalu daano kona pau-pau kai natumbu-tumbu , yanilamo kotumbe-tumbeno sio nabinee pangalatian baikon yanila sio napo palatikanggene konapo kalualga , tukon soboliyo kona poo olang tua nabudi tukon yanila nataatiyo . Sabab doiya langgedoo sanaanggene ko Mian Bisa noano .
54005004	
54005005	Balu mo bisa-bisa baino susuungo , tukon aki nadaano inde-indee komo moola pialayo , tolongo moini doi Mian Bisa . oloyo popook yana sio namomeenggon sambeang doi Mian Bisa tuuk mangkabi palatolongan .
54005006	Bai balu mo yase tubo sana-sanaang , lapamo mate mau kai yana daano motubo .
54005007	Pelenggene naiya otunggul-otunggulia doi yanila , sulano yanila natubo akiyo kososiboliino .
54005008	Bai kalu daano komian mo aki napialayo kopuli-pulino , pololokon doi nakalualga susuungo , doiya mianoo akiyenggene kona manganggaan ; yana lobian kona kulokisan doi mian-mian mo aki namangangga .
54005009	Tolongo balu mo moolakene naiya salat-salatia moola nainusokon doi balu-balu natinulisan lalomo : kona umul sio naaki nakulang doi noom kolono kotaum , tukon doi loolukonoo tolongo idan luunggon naosowaan ,
54005010	totoi buno meeng koboine mo kubaiyo kolangge-langge mo monondok , buno alanggano : lapamo akabasale kona pau-pau tukon monondok , sanaang momantalima tamu-tamu modungol doi nabonua , meleleani mian badaang momangangga , tulungiyo mian badaang mo susa , tukon lakukene tutuuno sasaibino kolimang kaliangano mo monondok .
54005011	inai nainusokon doi daftal kobalu-balu mo daano mongula . Sabab kalu omiyo mokuwoton yanila teali bukuan tuuno , yanila yase osowaan koidan tukon tinggale ko Klistus .
54005012	Maka yanila sala sabab otinggale kojanji mo bineekon doi yana .
54005013	Tukon koidan yanila dadaate kotembo tukon usok kalual doi mian nahonua . Tukon komo lobian kona kulokisan koidan , doiyamo baikon yanila balajal kulokisanggene komian bailong sambuno tukon yase mongusoki mian bailong naulusan tukon basilinganggene kolangge-langge mo aki namoola binasikon .
54005014	Doiyamo kosababpo yaku yase sulano kobalu-balu modaano mongula naosowaan koidan , malaat pau tukon uluse kona luma tangga , sulano konda musu-musu aki namalaat todanan mokulokisanggene kosambunggita .
54005015	Sabab daano kobalu-balu mo tapamo moloingiyo koibiliis .
54005016	Bai kalu meeng koboine Salani daano kona anggota kalualga mo lapamo teali balu , yana sio nabantuwo do balu-baludoo ; inai napataikene sio jemaat komo tanggunge yanila . Kalu buno doiya kojemaat moola bantuwo kobalu-balu mo tutuu bisa akiyo kona puli-puli .
54005017	Katua jemaat mo lakukene kona limang tukon monondok , pantas nabinee paanggaan lua luunggon paku , toloutama tuuno yanila mo molole bahotbah tukon bangotunggul .
54005018	Sabab doi Kitab Moliyous lalomo totulis , " Saapi mo daano tuda-tudange kogandum sulano natoliat kogandum batuno doi kulito inai nasinigot kobabano " , koidan , " Mian mo balimang , halahaak motalimayo kona tambo " .
54005019	Inaikai potalimayo kotuduhan doi meeng kokatua jemaat , kasuali kalu daano lua tolu komian kai lobian mosakisii .
54005020	Mian mo kubaiyo kolalim , siokai naliniokon doi sasaibino kojemaat salaano , sulano kobailong nateali matakut .
54005021	Doi Mian Bisa salaano , Klistus Yesus , tukon malaekat-malaekat mo linilik , yaku kabiyo tukon tutuu sulano ikoo loingiyo naiya otunggul-otunggulia akiyo kosasaaki mau doi indee komiano , tukon aki basembe-sembelenggon .
54005022	Inaikai natodudul mosobit mobinggakene kolimamu doi meeng komian mosinahkanggon doi nabiningkatan meeng kopeleleani Temene-no . Kalu mian bailong daano kona lalim , inai mobatutu doi lalimoo lalomo . Dagaiyo kobutomu sulano natataap bilisii .
54005023	Inaimo koidan motolongo monginum paisu ; monginum suka soisik sulano nakelendele komu lobo kinaan sabab ikoo tembo-tembokon masakit .
54005024	Soobos komian nalalim , kalu akiyoon nainulus , lapamo tokita tukon tontong . Bai komian bailong nalalim sodo totoi kalu lapamo .
54005025	Bunomo lakon kalu kokokubai monondok banggadudul tokita . Tukon komo aki nagampang tokita , aki namoola momeenggon tosookon .
54006001	Mian Salani badaang mo teali ata , sio naanggape baikon yanila natuan sio nainodotii , sulano komian aki namoola kulokisanggene ko Mian Bisa sambuno kabai konda otunggul .
54006002	Ata-ata kona tuan mo baino Salani miano aki namoola okimaayo sabab yanila sasaibino Salani miano . Tongo yanila sio napo leleaniyo kona po tuan tukon lobian kona monondokan koidan , sabab do tuanoo mo lineleani tukon lobian kona monondokan doiya daano pokakana mian mangangga mo sinea-seang . Otunggul mo aki naoisa tukon kaasaan mo bisa Sasaibino naiya siokai ikoo muotunggukene tukon otinaukene .
54006003	Indee komiano mootunggukene kootunggul bailong doiyadoo tukon aki nasotuju tukon otunggul mo bisa moluwedoi nda Temeneno Yesus Klistus , tukon otunggul doi nda agama ,
54006004	doiya miano banggaal tukon akiyo kona tinoi oioila ! Kona sesel doiyamo tolongo yase pobantikon tukon ponggeeleki kaliangano bantil-bantilan tobikon lubatene kopoomosikitonan noa , poalaasan , posilinganan , sosunoi mo aki namonondok ,
54006005	tukon pokiitonan mo akiyo kona kabu-kabusan . Doi mian badaangoo kona pikilan naloloon paluso tukon akimo nakana . Yanila aanggene moola nateali kaasa doi agama .
54006006	Takainomo koagama mebee kauntungan mo babasal , kalu komian biyai oila komo daanomo doi yana .
54006007	Sabab akiyo kolangge meeng kita mo babayo doi dunia , tukon akiyo koidan kolangge meeng kita mo moola babayo doi tonggulung .
54006008	Jadi , kalu daano kokinaan tukon pakean , doiya sukupo .
54006009	Bai mian mo yase kaasa , togoda tukon tosintak tukon bula-bulaa kolangge kaliangano mominoomooton mo bonggu tukon mo manas . Momootan-momootanoo kubaiyo komian teali lokis tukon silaka .
54006010	Sabab luwedoi seangano kodoy , tobuat sasaibino kolangge nakulokisan . Daano kosoobos komian mo buluke kodoy tobikon akimo nalongiyo koidan kootunggul Salani , maka yanila linaat badaang kosakisaawan mo kulokisanggene yanila noano .
54006011	Bai ikoo daano Mian Bisa namian , jadi ikoo sio mudedeenggene doiya sasaibino . Pokakaate moteali mian mo talakana doi Mian Bisa matano , mangangga doi Mian Bisa , mangangga doi Klistus , seseange kotulano , sabab doi sakisaawan , tukon tubo mantalamuyuk .
54006012	Pobalajuang tutuuno sulano potubo buno Salani miano sulano ikoo mumalaat tambo tuboan mobisa tukon posidutukon . Sabab tuuk doiyamo ko Mian Bisa uange ikoo doi singgatoo mumangakuan doi mian badaang salaano baikon ikoo momangangga doi Klistus .
54006013	Tukon budodoiya , doi Mian Bisa salaano mo beekene koansaang doi sasaibino kolangge , tukon doi Yesus Klistus salaano mo beena kasaksian mo bisa doi Pontius Pilatus , yaku kabiyo naiya doikoo :
54006014	Taatiyo sasaibino do palentadoo tukon doi nabilisiian tukon akiyo kososiboliino polong doi oloyo nda Temeneno Yesus Klistus nalubatan koidan .
54006015	Kona lubatan naikon Mian Bisa susuungo tinantukonggon doi tembo mo tapaat . Yanamo Koponguasa momeeng ; yana babasal , Tomundo doi sasaibino kotomundo , tukon Temeneno doi sasaibino kotuan .
54006016	Yanamo komo aki namoola komatean kuasaiyo ; yana tubo doi montootilangan lalomo mo aki namoola kinoolani mau indee komiano . Akiyo kai mau meeng kobanggapi mo biasa kitayo , kabai moola nakitayo . Doi yanamo koadat tukon kuasa polong sidutu-posidutukon ! Amin .
54006017	Doi mian badaang mo kaasa doi dunia nia , siokai ikoo kabiyo sulano yanila aki nabanggaal tukon aki namoini doi balang-balang mo aki natataap - pokakana langgedoo tukon kokaasaan . Yanila sio namoini doi Mian Bisa mo beekene sasaibino kolobo doi kita tukon badaang sulano kita nda lasaiyo .
54006018	Kabiyo doi yanila sulano napo okitakene komonondokan , sulano namokubai badaang kolangge-langge mo monondok , monondok konoano tukon yase mendebee .
54006019	Tukon buno doiya yanila pototongikene kobuat mo teali modal monondok polong doi lounu mo lubat . Tukon buno doiya yanila naikon malaat tuboan posidutukon , doiyamo tuboan mo bisa .
54006020	Oila komo lapamo bineekon doikoo , dagaiyo doiya mono-monondok , Timotius ! Dedeenggene kobasalitaan-basalitaan mo akiyo kolabano tukon pobanti-bantikonan kokaliangano langge-langge mo sala kona binantilan " Motoiyan " .
54006021	Sabab daano komian badaang mo bantile baikon yanila daano konapo motoiyanoo , tobikon yanila isa doi Salani naotunggul-otunggul yanila loolukonoo mo anggayo . Boliisi ko Temeneno nabalakaatiyo Utus-utus . Komai holomat , Paulus
55001001	Timotius , kupau kinilakon ! Yaku , Paulus , tulise naiya sulatia doikoo , tukon moinikene holiisi Mian Bisa Tama tukon nda Temeneno Klistus Yesus naheena halakaat , maasi tukon namonondokan doikoo . Tolongo Mian Bisa namongiasan , yaku hiningkat teali lasul Klistus Yesus tukon binontokon sulano babotilanggene kotuboan Mian Bisa mo dondiikene . Tuboanoo kita talimayo sabab pomeenggon tukon Klistus Yesus .
55001002	
55001003	Yaku basyukuul doi Mian Bisa yaku mo leleaniyo tukon noanggu lalomo mo molino buno kumbumbu loolukonoo nakubaiyano . Yaku sidutu bakinatauwan doi Mian Bisa samba luunggon yaku neneeke doikoo doi sambeang lalomo , mau oloyo mau popook .
55001004	Yaku neneeke konoamu napoloonan . Doiyamo kosababpo yaku yase tuuno pososuung tukon ikoo sulano yaku teali sanaang tuuno .
55001005	Yaku neneeke naikon komu manganggaan mo tutuu doi Klistus , pokakana buno mutaate Lois namanganggaan tukon tinamu Eunike . Tukon yaku anggayo ikoo koidan mangangga buno doiya .
55001006	Tobikon doiya yaku ingotiikene ikoo sulano muotuboikene ko Mian Bisa nakalunia bineekon doikoo doi tembo yaku binggakene kolimanggu doikoo bunggono .
55001007	Sabab Mian Bisa Na Loh nabineekon doi kita , bolikono Loh mo kubaiyo kita teali matakut . Kobalino Mian Bisa Na Lohdoo kubaiyo kita teali bukuan , moono tukon seang tukon moola taane kobutongo .
55001008	Tobikon doiya inaimo momammaa mebee katalangan tentang nda Temeneno , tukon inaimo koidan mammaa kaliangano doi yaku , mo tinalunggu sabab yana . Kobalino , siokai ikoo tukon bukuanan doi Mian Bisa tulut sakisaa tuuk doi Bilita Monondokoo .
55001009	Mian Bisa salamatene kita tukon uange kita sulano teali namian susuungo . Yana kubaiyo doiya bolikon dasalkanggene oila komo lapamo kita kubaiyo , bai dasalkanggene natetel susuungo tukon namaasi . Yana beekene doi kita kona maasi lolo doi Klistus Yesus akiyoon nadunia nia natinealikon .
55001010	Tukon diabudodoo , Mian Bisa tudoikene kona maasi doi kita tukon nalubatan Tomundo Pasalamat kita Klistus Yesus . Yesus lungguiyo kokuasa matean tukon babayo kotuboan mo posidutukon mololoi Bilita Monondokoo .
55001011	Tuuk babotilanggene Bilita Monondok doiyamo Mian Bisa binggate yaku teali lasul tukon gulu .
55001012	Doiyamo kosababpo yaku sakisaa sasaibino nia , bai yaku tataap anggayo , sabab yaku toiyo tuuno indee daku inangga . Yaku anggayo baikon oila komo lapamo yana monggianggakene doi yaku , yana moola koidan totooliyo polong doi oloyo Nakiamatan .
55001013	Loingiyo tukon tutuu otunggul mokana mo lapamo yaku beekene doikoo . Tukon siokai ikoo tataap bakakanggi doi manganggaan tukon poseangan mo lapamo teali nda milik sabab pomeenggon tukon Klistus Yesus .
55001014	Tukon potombonii luwedoi Mian Bisa Na Loh mo tubo doi kita , siokai ikoo dagaiyo mono-monondok kolangge-langge moano koanggano mo lapamo monggianggakene doikoo .
55001015	Ikoo toiyo baikon sasaibino komian doi Asia lipuno lapamo tinggale yaku , tololomo koidan Figelus tukon Helmogenes .
55001016	Bai Onesifolus solipuan lapamo bubulaa luunggon nakubaiyo sanaang konoanggu . Roliisi Temeneno napokokonoi kona tudoikanano kona pomaasikon doi yaniladoo . Mau kai yaku doi talunggu lalomo , Onesifolus aki namammaa doi kondondoongoo .
55001017	Sambuno polong doi Loma , yana tuluus kakaate mounggoliiyo yaku polong yana posuungganaku .
55001018	Tukon ikoo toiyo baikon doi Efesus yana badaang luunggon natulungiyo yaku . Boliisi ko Temeneno natudoikene kona seang doi yana doi oloyo Temeneno naadiliyano sasaibino kobanggapi .
55002001	Timotius , kupau ! Sio muteali bukuan tongo maasi mo bineekon doi kita , sabab kita pomeenggon tukon Klistus Yesus .
55002002	Otunggul looluk mo lapamo ikoo lengele lengget doi yaku doi mian badaang salaano , siokai mumonggianggakene doi mian badaang mo moola inangga tukon mo pandoi mongotunggul mian bailong .
55002003	Ikoo sio mutulut sakisaa buno Klistus Yesus nasuludadu mo molole .
55002004	Meeng kosuludadu mo daano balimang , aki naikon nasibukene kobutongo , tukon naulusan-ulusan susuungo , sabab yana yase sanaanggene kona talenga noano .
55002005	Meeng komian olalagawan aki naikon nateali juala doi meeng kopalatandingan , kalu yana aki naloingiyo kopalatulan-palatulan .
55002006	Petani mo lapamo balimang tuuno yanamo kotumbe-tumbeno balahaak malaat hasilo nasinakakon .
55002007	Popikikene oila komo lapamo yaku matailukene doiya , sabab Temeneno naikon beena doikoo motoiyan sulano mumangalatikene sasaibino .
55002008	Neneeke naiya : Bilita Monondok mo yaku babotilanggenedoo daano bilita kaliangano Yesus Klistus , Daud nakatulunan , yanamo Klistus mo lapamo abali tubo doi namatean .
55002009	Sabab babotilanggene Bilita Monondok doiyamo , yaku sakisaa ; tukon polong binoboi buno meeng komian lokis . Bai Mian Bisa nabantilan aki nalaate binoboi .
55002010	Doiyamo kosababpo yaku sabal tanggunge sasaibinodoo tongo mian badaang nakopontingan mo lapamo Mian Bisa lilike , sulano yanila malaat kasalamatan mo bineekon lolo doi Klistus Yesus , tukon mo pinoolainggon kokabasalan mo posidutukon . nBisa tuuno bantilan nia ,
55002011	Kalu kita lapamo mate polaing yana , kita naikon tubo koidan polaing yana .
55002012	Kalu kita tataap sabal , kita naikon mapalenta koidan polaing yana . Kalu kita aki naanggayo yana , yana koidan aki natalimayo kita .
55002013	Kalu kita aki nda molole , yana tataap molole , sabab aki namoola yana posalakon kobutongo susuungo . "
55002014	Siokai muingotiikene komian badaang kaliangano sasaibino nia . Doi Mian Bisa salaano , otinaukene yanila sulano inai po podangaanikene kaliangano bantil-bantilan . Koiya akiyo kona totuuk , tongo kai kubaiyo nggabut komian badaang mo mondongolii .
55002015	Siokai mukakaate tutuu sulano ko Mian Bisa naakuiyo buno mian mo moola balimang doi yana . Kakaate sulano ikoo inai mumammaa kaliangano mubalimangan , bai otunggulkene tukon kona otunggul-otunggul mobisa doi Mian Bisa . l6 Dedeenggene kobasalitaan-basalitaan mo akiyo kotakoso tukon mo totulaiyo ko Mian Bisa . Basalitaan-basalitaan mobuno doiya tongo kubaiyo komian pololokon lokis .
55002016	
55002017	Mian-mianoo naotunggul landa buno panakit kankel mo balani Doi yaniladoo tongusokon Himeneus tukon Filetus .
55002018	Yanila lapamo tinggale kootunggul mo kana , tukon nggabute komian songobos namanganggaan . Yanila bantile baikon kotuboan doi matean lapamo teali .
55002019	Bai dasal mo moonggol Mian Bisa mo kubaiyo aki natounggot . Doi bunggono totulis naiya , " Temeneno tingoniiyo kona mian-mian " , tukon " Mian mo bantile baikon yana Temeneno koona , mianoo sio natade mokubaiyo kokokubai mo sala " .
55002020	Doi bonua mo babasal lalomo talaat moisalomo kololonggu . Daano komo kinubai doi salaka kabai mosoni , bai daano koidan komo kayung kabai buta . Daano komo pinake tuuk palaluu tuuno , tukon daano koidan komo pinake tuuk mopinalaluu biasa .
55002021	Mian mo kumesiyo kobutongo doi sasaibino komo lokis , mianoo naikon pinake tuuk mo pinalaluu tuuno . Yana teali natuan koona tukon balaguna doi natuan . Yana sinadiakon tuuk pinake doi samba kolimang monondok .
55002022	Dedeenggene kokasanangan-kasanangan mian mongula . Kakaate tuuk tubo tulutiyo ko Mian Bisa namongiasan , molole doi naotunggul tukon seseange kotulamu , tukon konoamu daano tanaang . Tubomo buno doiya polaing yanila mo nggeleamon mangkabi tulung doi Temeneno tukon noa monondok .
55002023	Inai momalaing doi podangaanian lalomo mian badaang molongas mo akiyo kona tinoi . Ikoo toiyo baikon sasaibinodoo tongo sumbetene kopodangaanian .
55002024	Mian mo balimang tuuk Temeneno aki namoola poodangaani ; yana sio napokokonoi doi sasaibino komian tukon moola mongotunggul mian tukon monondok tukon sabal .
55002025	Yana sio tukon kokomuyuk mongotunggul mian badaang mo yase lawane ; kinatauwan ko Mian Bisa nabeena todanan doi mian badaang sulano yanila babolii doi nalalim-lalim tukon tingoniiyo kootunggul mo bisa .
55002026	Tukon buno doiya yanila teali sadal koidan , tukon tosobii doi Ibiliis napalako mo lapamo lakoyo yanila tukon pakisaayo yanila mololoiyo kona mongiasan .
55003001	Neneeke naiya : Doi oloyo-oloyo doibundu naikon daano badaang kokasusaan .
55003002	Banggapi naikon utamakene kobutongo susuungo , doy kuasaiyo yanila , banggaal tukon yase balambuus . Yanila yase totulaiyo komian , nggabute komian motuwa , aki natoiyo bakinatauwan , tukon mesikitene kolangge-langge lohani .
55003003	Yanila aki naseange kotulano , aki yase nabeena ampun , yanila yase lokis-lokise komian bailong sambuno , yase pakeyo komotikasan , yanila balani tukon aki nayase komonondokan .
55003004	Yanila yase kulokisene , banggaal , tukon aki nabapikil bulusan . Yanila yase tuuno kokasanangan dunia , maka baino moloingiyo ko Mian Bisa .
55003005	Mau kai eala dunia , yanila molole ampakonggene koagama nakakabi , bai tolayo koagama naminakisuutidoo . Dedeenggene komian badaang mo buno doiya .
55003006	Daano doi yaniladoo komo lapamo usok doi bonua-bonua , maka kuasaiyo koboi-boine moaki nabukuan mo daano badaang tuuno kona lalim tukon sabab moisalomo komo minooton .
55003007	Boi-boinedoo banggadudul kabiyo nainotunggul , bai aki nabiasa tingoniiyo kootunggul mo kana moluwedoi Mian Bisa .
55003008	Bunomo kai Yanes tukon Yambles molawane Musa looluk , bunomo koidan mian badaang motabatiloo lawane kootunggul doi Mian Bisa . Yanila napikilan lusako , tukon kona pai manganggaan koyolo .
55003009	Bai yanila aki naikon namalaat oioila , sabab yanila nalongasan naikon tinoimo doi sasaibino komian , buno Yanes tukon Yambles koidan natinoupi .
55003010	Bai ikoo lapamo tulutiyo daku otunggul-otunggul , daku ndondoong , tukon daku tuboan natuduan . Ikoo lapamo kitayo susuumu bulaando daku tutuuwan momangangga doi Klistus tukon seseange kotulando banggapi . Ikoo koidan toiyo daku sabalan tukon daku moonggolan .
55003011	Ikoo lapamo kitayo daku sinakisaawan tukon yaku sakisaa . Ikoo toiyo sasaibino mo teali doi yaku doi Antiokhia , doi Ikonium , tukon doi Listla ; tukon ikoo toiyo sasaibino daku sakisaawan ! Bai Temeneno salamatene yaku doi sasaibinodoo .
55003012	Takainomo sasaibino komian mo tubo yase kaleda tukon tubo pomeenggon tukon Klistus Yesus naikon linoilokis ,
55003013	baimo kai mian badaang mo lokis tukon mian badaang bakokolii naikon pololokon lokis . Yanila okoliiyo komian bailong banggokai yanila susuungo koidan komo tongokolii .
55003014	Bai kaliangano ikoo , Timotius , siokai mutataap bakakanggi doi otunggul-otunggul mo kana mo lapamo inotunggukon doikoo tukon mo ikoo anggayo tuuno ; sabab ikoo toiyo indee miano komu gulu-gulu .
55003015	Ikoo sio muneneeke baikon sodo poipoisik ikoo lapamo tingoniiyo ko Kitab Moliyous . Kitab Moliyousoo beena doikoo motoiyan sulano malaat kasalamatan lolo manganggaan doi Klistus Yesus .
55003016	Sasaibino komo totulis doi Kitab Moliyous lalomo , Mian Bisa popitoikene tukon balaguna tuuk otunggulkene komo kana , sulano nateguule tukon konoikene komo sala , tuuk mongotunggul banggapi sulano tubo mololoi Mian Bisa namongiasan .
55003017	Tukon Kitab Moliyousoo mian mo meleleani Mian Bisa moola moilengkapi tukon sukup tuuk sasaibino kokaliangano kolimang mo monondok .
55004001	Klistus Yesus naikon lubat koidan doi dunia nia tuuk adiliyo komian badaang mo tubo tukon mo mate ; tukon yana naikon lubat tuuk mapalenta buno Tomundo . Tobikon doiya yaku kabiyo tukon tutuu doikoo doi Mian Bisa salaano tukon Klistus Yesus :
55004002	Siokai ikoo babotilanggene bilita doi Temenenodoo , tukon desaake sulano komian namolongol , oilakai yanila yase kabai aki . Siokai ikoo moolakene komian , tudoikene kona sala , tukon beena dolongan doi yanila . Otunggule komian tukon sabal tuuno .
55004003	Sabab naikon laate kotembono mian aki nayase koidan mantalima otunggul mo kana . Kobalino , yanila naikon loingiyo yanila susuungo naminooton , tukon pototongikene badaang kogulu sulano inotunggukon langge-langge mo monondok doi napai polongol .
55004004	Yanila naikon kukupiyo kotolingainoila doi mo kana , bai naikon tingaakene kosalita-salita mokala .
55004005	Mau kai nabuno doiya , ikoo sio mukuasaiyo kobutomu mau nabulaando koidan kondondoong lalomo . Sabal doi sakisaa lalomo , kubaiyomo komu limang buno babotilangganano ko Bilita Monondokoo tukon ampakonggene namono-monondok komu limang buno Mian Bisa napeleleani .
55004006	Kaliangano kobutonggu , laatemo kotembono naikon daku matean buno sosubakon doi Mian Bisa . Soisikeen koidan yaku naikon tinggalemo nadunia nia .
55004007	Yaku lapamo malaing bakulebean tukon namono-monondokan , tukon lapamo laate kogalis bunduno . Yaku tataap molole doi Klistus polong doi-bunduno .
55004008	Tukon diabudodoo kopatambo manaangan totiiliyo yaku . Doi oloyo Nakiamat , Temeneno , Hakim mo adiloo naikon salakanggene patambodoo doi yaku , sabab yaku tubo pomeenggon tukon Mian Bisa . Tukon aki natolongo yaku koidan komo mantalima naikon patambodoo , bai koidan sasaibino komian mo totiiliyo ko Temeneno nalubatan tukon poloon tuuno .
55004009	Kakaate lubat doi yaku namosobit ,
55004010	sabab Demas tinggalemo yaku sabab kilakene nadunia nia . Yana tauso doi Tesalonika . Kleskes tauso doi Galatia , tukon Titus doi Dalmatia .
55004011	Tongo Lukas komo dungol tukon yaku . Lolobotiyo Malakus tukon babayo yana polaing ikoo , sabab yana moola tomboniiyaku doi balimangan lalomo .
55004012	Yaku sumboliiyomo Tikhikus taus ke Efesus .
55004013	Kalu ikoo lubat , kanggiyo domanteloo yaku mo tinggale doi Toloas doi kalpus nabonua . Kanggiyo koidan daku buku-buku , komo utama kubuku-buku mo kinubai doi kalataas kulit .
55004014	Aleksandel , pokubai tambagadoo lapamo lakukene kolang-ge-langge mo kulokis tuuno doi yaku . Temeneno naikon balase yana mololoi nakokubai .
55004015	Ikoo susuumu sio mubaingotii doi yana , sabab yana tantange tuuno konda bilita .
55004016	Singgatoo tumbe-tumbeno yaku ajukanggene belaano kobutonggu , akiyo komeeng komian mololainge yaku ; sasaibino tinggale yaku . Kinatauwan Mian Bisa aki nasalakene yanila nalangge nia !
55004017	Bai Temeneno loolainge yaku . Yana beena bu-kuanan tobikon yaku moola babotilanggene Bilita Monondokoo , sulano nailongol doi sasaibino komian mobolikon Yahudi , tukon yaku tosodii doi matean lalomo .
55004018	Takainomo Temeneno naikon sodiiyo yaku doi samba koniat mo kulokis doi yaku . Yana naikon babayo yaku tukon salamat doi Batomundoan lalomo doi sulugaa . Siokai yana kinabasal sidutu-posidutukon ! Amin .
55004019	Daku salam doi Pliskila tukon doi Akwila tukon doi Onesifolus pulino .
55004020	Elastus dungol doi Kolintus , tukon Tolofimus yaku tinggalemo doi Miletus daano momasakit .
55004021	Kakaate tutuuno sulano mulubat doi naakiyoonan kotembo kumel . Ebulus , Pudes , Linus , tukon Klaudia makapatu yanila nasalam doikoo ; bunomo koidan sasaibino koutus momangangga bailong .
55004022	Boliisi ko Temeneno nalolainge ikoo . Boliisi ko Temeneno nabalakaatiyo Utus-utus ! Komai holomat , Paulus
56001001	Kupau Titus ! Yaku , Paulus , motulise nasulatia buno Mian Bisa naata tukon lasul Yesus Klistus . Yaku pinili tukon binotiikon sulano natulungiyo ko Mian Bisa namian badaang pinili sulano konapoo manganggaan moonggol . Yaku koidan sio kuotunggule yanila sulano toiyo kootunggul mo bisa mo inotunggukon doi nda agama .
56001002	Otungguloo komaanano moinian baikon naikon kita mantalima tuboan mobisa tukon posidutukon . Mian Bisa lapamo dondiikene kotuboan akiyoon kodunia natinealikon - tukon Mian Bisa aki nabakala-kala .
56001003	Doi tembono mo tantu , Mian Bisa okitakene kona dandidoo doi nateteba lalomo . Tetebadoo lapamo bineekon doi yaku , tukon yaku basilinganggene luwedoi Mian Bisa Pasalamaton kita napalenta .
56001004	Titus , ikoo tutuu daano kupau , sabab ikoo tukon yaku posinggat-singgat lapamo mangangga doi Klistus . Yaku moinikene boliisi ko Mian Bisa Tama tukon Klistus Yesus Tomundo Pasalamat kita , beena balakaat tukon monondokan doikoo .
56001005	Yaku tinggale ikoo doi Kleta sulano mumoola uluse kolangge-langge mo lapamo inatul . Koidan , sulano ikoo mongoduduk katua-katua jemaat doi memeeng kokota . Tukon neneeke naiya kupobontiikon-pobontiikon nia :
56001006	Meeng kokatua jemaat siokai meeng komian mo akiyo kososiboliino ; yana sio natongo meeng kona boloki ; kona labuk-labuk sio nalapamo mangangga doi Klistus tukon bolikon mo tiningonii buno pau palalentel tukon mo aki namoola inatul .
56001007	Popiala jemaat doiyamo mian mo uluse ko Mian Bisa nalimang , yana aki namoola ano kososiboliino . Yana aki namoola banggal-banggaal kai nggonggimolon , kai nggolonguwon , kai yase poakate , kai yase doyan .
56001008	Yana sio nasanaang motalimayo komian doi nabonua , yase kolangge-langge monondok , moola taane kobutongo , moloyos konoano , moliyous tukon taatul kona tuboan .
56001009	Yana sio nabataani kokoonggol doi otunggul mo moola inangga , pokakana komo lapamo inotunggulkon doi yana . Tukon buno doiya yana moola mongotinau mian loloiyo kootunggul mo bisa , tukon otudoikene komian nasala mo lawane yana .
56001010	Sabab badaang komian mo yase banggabut , pololokon mian badaang mo baagama Yahudi ; yanila okoliiyo komian bailong tukon napo bakala-kalaan .
56001011	Mian badaang mobuno doiya sio nakinukup kobabano , sabab badaang kokalualga yanila mo nggalanggabute tukon otunggul-otunggul mo akiyo kotakoso . Yanila kubaiyo doiya tolongo yase moumbolii utung mo aki napantas !
56001012	Sidutu daano meeng konapo nabi , mo luwedoi Kleta koidan , bantile , " Kleta miano sidutu kala-kala , tukon buno iyayon mobalani mo modoko tukon bea . "
56001013	Oila komo nabidoo nabinantil takainomo bisa . Doiyamo kosababpo ikoo sio muteguule yanila tukon koonasio ; sulano yanila natataap bataani doi otunggul mo bisa
56001014	tukon akimo napo mangangga doi Yahudi miano nanunuton kai mian badaang naatulan-atulan kinubai mo tolayo kootunggul mo bisa .
56001015	Sasaibino kolobo daano moliyous doi mian badaang mo moliyous . Bai doi mian badaang kona pikilan mo lokis tukon mo aki namangangga , akiyo kolangge meeng mo moliyous , sabab konapo pikilan tukon noano lokis !
56001016	Yanila bantile baikon yanila tingoniiyo ko Mian Bisa , banggokai kona pokokubai akinggene . Yanila mosikitene , tukon yanila aki nayase molole ; yanila daano mian badaang mo aki natendenge kubaiyo kolangge mo monondok .
56002001	Bai ikoo , Titus , siokai ikoo otunggulikene kootunggul mo kana .
56002002	Otinauwo komian mala-malaneno mo motuwa , sulano yanila taane kobutongo , bapandoikon tukon tubo buno mian mo inodotii . Yanila sio koidan nabataani doi otunggul mo bisa luwedoi Mian Bisa , meseseangan motalakana tukon taane kosakisaa .
56002003	Bunomo koidan siokai ikoo mongotinau koboi-boine mo motuwa , sulano yanila nakokubai pokokonoi tukon oila komo moola kinubai doi mian mo tubo tolongo doi Mian Bisa . Yanila aki namoola bakala-kalakene komian bailong , tukon aki namoola todudukene inume kosuka , yanila sio naotunggulkene kolangge-langge mo monondok ,
56002004	sulano tukon doiya yanila moola otunggule kopau-pau boine sulano naseange kona langkai tukon nalabuk-labuk ,
56002005	teali mangalati , tubo moliyous tukon teali boloki doi baasowaanan mo monondok mo odotiiyo kona langkai . Tukon buno doiya akiyo komian mo moola totulaiyo kobilita monondok doi Mian Bisa .
56002006	Bunomo lakon , otinauwo kopau-pau malane sulano yanila nateali mangalati .
56002007	Doi sasaibino kolangge , siokai ikoo teali sontoh doi kokubai mo monondok . Kalu ikoo bangotunggul , ikoo sio mumoliyous tukon totubo konoamu .
56002008	Pakeyo kobantil-bantilan mo talakana , mo aki namoola mian sosiboliiyo , sulano mian molawane ikoo nateali mamaa sabab akiyo kolangge-langge molokis mo moola yanila bantile doi kita .
56002009	Ata-ata sio naloingiyo kona tuan , tukon sanaanggene kona tuan noano doi sasaibino kolangge . Yanila aki namoola tumbak-tumbak ,
56002010	kabai pondikuk . Siokai yanila otudoikene baikon yanila sidutu balasifat monondok tukon molole , sulano tukon nabalasifatan yaniladoo mian nggaale kootunggul doi Mian Bisa , Pasalamaton kita .
56002011	Sabab Mian Bisa lapamo okitakene kona maasi mosalamate-ne doi sasaibino kobanggapi .
56002012	Mian Bisa namaasidoo otunggule kita sulano naaki nda tubo pototonggulung tukon Mian Bisa namongiasan tukon akimo naloloiyo kodunia namongiasan . Kita inotunggul sulano tubo doi dunia nia lalomo tukon toiyo taane kobutonggita , moloyos tukon molole doi Mian Bisa .
56002013	Budodoiya kita daano mototiiliyo ko oloyo kita mo moinikenedoo ; doi oloyodoo dunia kitayo Yesus Klistus nababasalan , doiyamo Mian Bisa mo Babasal tukon nda Tomundo Pasalamat .
56002014	Yana lapamo salakanggene kobutongo tuuk doi kita sulano kita tongosodii luwedoi sasaibino kokulokisan , tukon tealikene kita meeng komian mo tongosodii luwedoi lalim tukon mo teali koona tolong , tukon komo molole mokubai monondokan .
56002015	Otunggulkene sasaibino doiya , tukon otinauwo polong teguule doi mian molengele ikoo tukon doi nataanggaan . Inai mopataikene meeng komian molailainggene nakitayo ikoo .
56003001	Ingotiikene doi muanggota-anggota jemaat sulano yanila naanggayo doi napo katua-katua tukon pamalenta negala , tukon balasadia tuuno kubaiyo doi memeeng kolangge monondok .
56003002	Bontiikene doi yanila sulano inai nabakala-kala kabai ponggeeleki tukon indee komian koidan , bai sulano konapoo lenggang namonondok . Siokai yanila nalenggang namantalamuyuk doi sasaibino komian .
56003003	Sabab loolukon mau kita koidan bai longas , sala tukon aki nda molole . Kita kinubai ata doi moisalomo komo iniyas tukon minooton ; kita tubo tukon tetel-tetel molokis tukon noa mosikit , maka pomosikiton .
56003004	Bai ko Mian Bisa , nda Pasalamaton otudoikene kona seang tukon namondokan konoano doi kita .
56003005	Yana salamatene kita , bolikon kita molapamo kubaiyo kolangge mo monondok , bai sabab yana susuungo seange kita . Yana salamatene kita loloiyo doi Mian Bisa Na Loh , mo beena kita sinuungan boolu tukon tuboan boolu tukon lolo doi nakumesiano kita .
56003006	Mian Bisa beekene kona Loh doi kita tukon luwedoi Yesus Klistus Tomundo Pasalamat kita ,
56003007	sulano Yesus namaasi , kita pokindokon koidan tukon Mian Bisa tukon kita malaat tuboan mobisa tukon posidutukon kita moinikene .
56003008	Bantilan nia bisa tuuno . Yaku yase ikoo mubantile tuuno langge-langge nia , sulano komian badaang mangangga doi Mian Bisa tutuuno moumboliiyo tukon kubaiyo kolimang-limang mo monondok tukon modaano kotakoso motuuk doi sasaibino komian .
56003009	Dedeenggene kopoonggeelekian mo akiyo kotakoso , salita-salita tundun , poonggeelekian , tukon ponggimakonan motuuk doi ukum agama . Sasaibino doiya akiyo kotakoso tukon akiyo koutungo .
56003010	Mian mo kubaiyo konggalanggahutan doi jemaat , siokai muteguule idan lua luunggon ; lapamo doiya inaimo koidan mopolaing tukon yana .
56003011	Ikoo toiyo mian mobuno doiya bati-batinggai tukon nalalim-lalim okitakene baikon yana salamo .
56003012	Soisobiton lapamo yaku bintekene Altemas kabai Tikhikus doikoo , kakaate soisohit sulano mulubat doi yaku doi Nikopolis , sabab yaku batetel dungol indaa popupuson kotimul .
56003013	Kokobukuan tutuuno sulano mutomboniiyo Zenas , mopandoidoo ukum , tukon Apolos , sulano yanila moola lengget tukon akiyo kokakulangan oioila .
56003014	Konda mian badaang sio namonggiotunggulkon kubaiyo kolangge-langge mo monondok sulano moola laate kona pinalaluu-pinalaluu mo pinalaluu tuuno ; inai naikon yanila tubo akiyo kotakoso .
56003015	Utus sasaibino mo daano polaing yaku , makapatu teteha doikoo . Pelenggene komai teteha doi tula-tulanggita mo pomeenggon manganggaan . Boliisi ko Temeneno nabalakaatiyo Utus sasaibino . Komai holomat , Paulus
57001001	Utus Filemon , tulando tukon tulanggami ! Yaku , Paulus , meeng komian motinalunggu sabab Klistus Yesus , polaing tukon utusonggita Timotius , tulise nasulatia doikoo
57001002	tukon doi jemaat mo pototongi doi mubonua ; koidan doi utusonggita Apfia tukon tulando palajuangan kita , Alkhipus .
57001003	Kami moinikene boliisi ko Mian Bisa Tamanggita tukon Temeneno Yesus Klistus mebee balakaat tukon namonondokan doikoo .
57001004	Samba luunggon yaku sambeang , yaku bantile Utus sambuno tukon mopolonggon kinatauwan doi Mian Bisa .
57001005	Sabab yaku molongol baikon Utus tutuu mangangga doi Temeneno Yesus tukon seseange sasaibino ko Mian Bisa namian .
57001006	Yaku sambeang boliisi konda motolutusan buno mian badaang momangangga naikon kohasilo mangalatian mo lobian babasal doi sasaibino kobalakaat mo daano doi kita sabab pomeenggon tukon Klistus .
57001007	Utus Filemon , museangano doi sasaibino ko Mian Bisa namian , yaku laba tuuno tukon beena dolongan doi yaku ! Sasaibino ko Mian Bisa namian lapamo teali laba sabab Utus .
57001008	Doiyamo kosababpo , buno meeng komian utuso momeeng komanganggaan , yaku moolamo palentayo Utus tuuk lakukene oila mo sio Utus lakukanggene .
57001009	Bai sabab yaku seseange Utus , yaku tongo mangkabi kai . Yaku nia meeng komian motuwa tukon diabudodoo daano doi talunggu lalomo sabab Klistus Yesus .
57001010	Yaku , Paulus , pelenggene meeng kokakabi doikoo manganai Onesimus , kupau doi Klistus lalomo . Sabab doi talunggu nia lalomo yaku lapamo teali tama lohani .
57001011	Looluk yana aki nabalaguna tuuk ikoo , bai diabudodoo yana balagunamo , bolikon tolongo tuuk ikoo tolong , baimokai tuuk doikoo !
57001012	Diabudodoo mian mo yaku seangedoo yaku kapatue koidan doikoo .
57001013	Kona bisaan yaku taane yana polaing yaku teali posobolimu , sulano yana namoola tomboniiyaku , selama kutinaanan doi talunggu nia lalomo sabab babotilanggene Bilita Monondok luwedoi Mian Bisa .
57001014	Bai aki kuyase lakukanggene oioila kalu Utus akiyoon musatuduiyo . Yaku yase tuuno kalu Utus kubaiyo tukon noamu susuumu nameleosan ; yaku aki kupakisaayo ikoo .
57001015	Moola Onesimus tinggale doi Utus tuuk aki namalumbit sulano Utus moola laate yana abali tuuk sidutu-posidutukon .
57001016	Diabudodoo yana bolikon tolongo meeng koata ; yana lobiano doiya . Yana elaano tulando mian Salani mo sineang . Yana balaguna tuuno tuuk yaku , baimokai tuuk doikoo ! Yana oalaguna tuuno mau natmno ata mau kai nabuno meeng komian utuso eioi Temeneno lalomo !
57001017	Tobikon doiya , sabab Utus toiyo yaku tulando Salani miano , talimayo koidan Onesimus pokakana buno Utus talimayo yaku .
57001018	Kalu yana sala kabai basamea doikoo , sodiiyomo maka kutanggunge kokabuson .
57001019	Eh , monondoko yaku batulis susuunggu eliimhaa : Yaku , Paulus , naikon olunosiiyo sasaibino . ( Tantu aki napalaluu yaku tandaikene baikon Utus susuumu daano musamea doi yaku , doiyamo mutuboan boolu buno mian Salani . )
57001020	Tobikon doiya , oh Temeneno soba tulunge yaku , sanaanggene konoanggu buno utus doi Klistus lalomo .
57001021	Yaku tulise nasulatia sabab anggayo baikon Utus naikon lakukanggene oila daku kinabi . Bisa yaku toiyo Utus naikon molakukanggene lobian doiya .
57001022	Tolongo buno doiya tulung sadiayo doi mubonua kokombiang tuuk yaku , sabab yaku moinikene Mian Bisa talimayo Utus-utus sasaibino nasambeang tukon babayo yaku abali doi komuyu .
57001023	Epaflas , mo daano polaing yaku doi talunggu lalomo sabab Klistus Yesus , kapatue kona teteba doikoo .
57001024	Talimayo koidan kotula-tulanggu nateteba ; Malakus , Alistalkus , Demas tukon Lukas .
57001025	Boliisi Temeneno Yesus Klistus nabalakaatiyo komuyu . Komai holomat , Paulus
58001001	Doi loolukoo badaang luunggon Mian Bisa basilingan doi tumbunggita lolo doi nabi-nabi tukon pakeyo badaang koakal .
58001002	Bai doi lounu nia napupusan yana basilingan doi kita tukon lolo na Pau . Mololoi na Pau niamo Mian Bisa tealikene kolipu sasaibino . Tukon Mian Bisa lapamo tetenge baikon na Pau naiyamo koidan mo balahaak taaniyo sasaibino .
58001003	Yanamo mo okitakene nakinabasalan Mian Bisa mo nggile-nggilep ; yanamo kotimbalan nabatokitaan moluwedoi Mian Bisa butongo susuungo . Yanamo koidan mo totooliyo komonondokan dunia nia tukon nabantilan mo balakuasa tuuno . Lapa yana moolakene kobanggapi sulano natongosodii doi yanila nalalim-lalim , yana mongosulongii batomundoan doi sulugaa polaing-laing Mian Bisa , Pototooli mo tatandak .
58001004	Paudoo malaat osulangan lobian odoon tatandak doi malaekat , tukon sambu Mian Bisa mo beekene doi yana koidan lobian odoon inodotii doi sambu mo bineekon doi malaekat .
58001005	Aki koidan Mian Bisa bantil buno naiya doi meeng komalaekat , " Ikoomo daku Pau , doi oloyo nia yaku teali Tamamu . " Aki koielan Mian Bisa bantil buno naiya doi meeng komalaekat , " Yaku naikon teali Tamano , tukon yana naikon ku Pau . "
58001006	Bai doi tembo Mian Bisa bintekene na Pau langgongo doi dunia nia , Mian Bisa bantil buno naiya , " Sasaibino ko Mian Bisa namalaekat sio nasosuba doi Paudoo . "
58001007	Kaliangano komalaekat-malaekat , Mian Bisa bantil buno naiya , " Mian Bisa kubaiyo namalaekat-malaekat teali mbombuul , tukon napeleleani-peleleani teali aung lodono . "
58001008	Bai doi Paudoo , Mian Bisa bantil , " Komu batomundoan , oh Mian Bisa , naikon sidutu-posidutukon ! Komu batomundoan daano batomundoan mo adil .
58001009	Ikoo yase naikon kona adilan , tukon misikitene naikon komo lokis ; doiyamo kona sabab Mian Bisa , mu Mian Bisa , lilike ikoo tukon odotiiyo doikoo pongodotiian mo lubatene kolabaan , liisiyo kotula-tulamu . "
58001010	Mian Bisa bantile koidan , " Ikoo , Temeneno , doi tumbeno motealikene kobuta , tukon ikoo susuumu kubaiyo kotimbu .
58001011	Sasaibino naikon lapus , tukon teali motuwa buno bokukum ; bai ikoo naikon aki nabolii .
58001012	Dunia nia naikon ikoo ambite buno kalambi , tukon naikon ikoo soboliyo tukon bailong . Bai ikoo aki naidan naikon tobolii , tukon mutuboan aki naikon napupus . "
58001013	Mian Bisa aki naidan bantil buno naiya doi meeng komalaekat , " Osulang doi bakalinganggu taikon , polong komu musu-musu yaku taaluukanggene doikoo . "
58001014	Kalu buno doiya , malaekat-malaekatoo oila kona tutuuwan ? Yanila daano loh-loh mo leleaniyo ko Mian Bisa , tukon Mian Bisa sumboliiyo sulano tulungiyo mian badaang naikon mantalima kasalamatan .
58002001	Doiyamo kosababpo kita sio lobian tutuu mangangga doi otunggul-otunggul mo lapamo kita lengele , sulano kita inai tinggale konda manganggaan .
58002002	Teteba-teteba malaekat mo pelenggene doi tumbunggita totoi bisa , tukon mian mo aki naloingiyo kabai namololean talimayo ukuman mo poloikon .
58002003	Oila koidan tukon kasalamatan mo lobian tuuno doi teteba-tetebadoo ! Kalu kita aki nda palatikanggene do kasalamatanoo , kita tantu aki naikon tosodii doi ukuman . Sabab Temeneno susuungo kotumbe-tumbeno mo pelenggene kasalamatanoo , tukon mian badaang tumbe-tumbeno molongol lapa okitakene kona kanaan doi kita .
58002004	Lapa do imbaadoo , Mian Bisa tulut kobukuanggene mian badaangoo nasalita tukon daanokene sasaibino kokaliangano mominasaingdinggon tukon langge-langge mobolikon langge tukon ebe-ebese ko Mian Bisa Na Loh bine-bineekon mololoi namongiasan susuungo .
58002005	Malaekat-malaekat aki namalaat kuasa doi Mian Bisa sulano napalentayo kodunia boolu naikon mo lubat , doiyamo dunia mosodo kita bisalakene nia .
58002006	Napaisobolian doi meeng koobos doi Kitab Moliyous lalomo totulis buno naiya , " Banggapidoo oila , oh Mian Bisa , tobikon ikoo yase neneeke ? Banggapi tongo banggapino , mau naikoo palatikanggene !
58002007	Tuuk tembo mo soisik ikoo tealikene yana lobian soisik kona pependean doi malaekat . Ikoo beekene doi yana kadudukan mo monondok tukon inodotii ,
58002008	tukon tealikene yana mokuasaiyo sasaibino kolobo . " Nah , kalu binantil baikon Mian Bisa tealikene kobanggapi " mobalakuasa doi sasaibino kolobo " , doiya koalatino baikon akiyo kolobo meeng mo aki na doi bilit kobanggapi nakakuasaan . Mau nabuno doiya , kita diabudodoo aki nela monggita banggapi mobalakuasa doi sasaibino kolobo .
58002009	Bai kita lapamo kitayo Yesus balakuasa ! Yana tealikene lobian soisik pepende doi malaekat tuuk tembo mo palus , sulano doi namonondokan ko Mian Bisa noano yana laate mate tuuk sasaibino kobanggapi . Kita kitayo yana diabudodoo bineekon kona kadudukan mo moliyous tukon binolomati sabab yana lapamo sakisaa polong mate .
58002010	Takainomo siokai Mian Bisa - mo tealikene sasaibino kolangge tuuk namongiasan susuungo - tealikene Yesus pasalamaton mo bisa mololo doi sakisaawan . Tukon doiya Mian Bisa moola tobiyo komian badaang sulano namakabasal posinggat Yesus . Sabab yanamo komo bukayo kololoon doi yanila sulano namoola sinalamaton .
58002011	Yesus kumesiyo kobanggapi doi yanila nalalim-lalim ; tukon yana kumesiyo , tukon yanila mo kinumesidoo , polaing-laing daano meeng ko Tama . Doiyamo kosababpo Yesus aki namammaa mangakukene yaniladoo buno kai utus-utuso .
58002012	Yesus bantil doi Mian Bisa , " Yaku naikon babilitakene doi utus-utusonggu kaliangano ikoo . Yaku naikon nggaale ikoo doi yanila napososuungan lalomo . "
58002013	Yesus bantil koidan , " Yaku naikon abese daku moinian doi Mian Bisa . " Tukon yana bantil koidan , " Naiyamo yaku , polaing pau-pau mo lapamo Mian Bisa beekene doi yaku . "
58002014	Tobikon mian badaangoo mo yana bantile paudoo , daanoon banggapi mo moola mate , maka Yesus susuungo teali pokakana tukon yanila tukon tubo doi banggapi nandondoong lalomo . Yana kubaiyo doiya , sulano tukon namatean yana laate momanase ko Ibiliis mo kuasaiyo komatean .
58002015	Tukon eala doiya yana bebaskanggene mian badaang pomatekon kinubai ata sabab matakutene komatean .
58002016	Natokitaan baikon bolikon malaekat kona tinulungi , baimo Abalaham nakatulunan .
58002017	Naiya koalatino baikon yana sio nateali pokakana tukon utus-utuso doi sasaibino kolangge . Tukon doiya yana moola teali Imam Babasal mo molole tukon daano kona soyang . Tukon nameleleanianoo banggapi nalalim moola inompuni .
58002018	Tukon sabab yana susuungo idan sakisaa tukon sinobai , yana moola tulunge komian badaang mo kanakon sobaan , sabab yana susuungo idan sinobai tukon sakisaawan .
58003001	Utus-utus tulando Salani mo lapamo Mian Bisa uange koidan ! Soba pikikene tutuuno kaliangano Yesus nia ! Mian Bisa bintekene yana tongo teali Imam Babasal doi agama lalomo nda inangga .
58003002	Yana molole doi Mian Bisa mo lapamo lilike yana tuuk balimanganoo , buno koidan Musa looluk molole limange kona limang doi Mian Bisa nabonua .
58003003	Bai Yesus patut malaat pongodotii lobian babasal doi Musa . Sabab mian mo kokondong bonua sio namalaat pongodotii lobian babasal doi bonuadoo susuungo .
58003004	Bisa memeeng kobonua daano komo kekendenge , bai komo kekendenge sasaibino kolobo daano Mian Bisa susuungo .
58003005	Musa molole buno peleleani Mian Bisa nabonua lalomo tukon pelenggene kolangge-langge naikon Mian Bisa mo bontiikene doi tembo naikon mo lubat .
58003006	Bai Klistus molole buno Pau mo balatanggung jawab doi Mian Bisa nabonua . Tukon kita nia Mian Bisa nabonua , kalu kita tataap kokobukuan tukon tataap mangangga sulano malaat oila konda minoinikon .
58003007	Sabab doiya , buno Mian Bisa Na Loh nabantilan , " Kalu oloyo nia komuyu molongol Mian Bisa nalalo ,
58003008	inaimo po otikase konoamuyu , buno tumbumuyu , salataa yanila nggimoliiyo ko Mian Bisa tukon sobaiyo ko Mian Bisa doi padang lalomo .
58003009	' Imbali tumbumuyu sobaiyo yaku , tukon sobayo yaku , ' Mian Bisa bantil , ' hanggokai yanila lapamo kitayo kukokubai sangkap kolono kotaum nakalumbit . '
58003010	Doiyamo kosababpo yaku nggimoliiyo doi yanila tukon yaku bantil , ' Yanila sidutu aki namolole , tukon ikoo tabaalene moloingiyo daku palenta-palenta . '
58003011	Yaku nggimoliiyo tukon batotopi , ' Yanila aki naikon nausok doi lipudoo , sulano namalaat tadean polaing yaku . ' "
58003012	Utus-utus , pobai-baingotii inai nadaano doi komuyu nokon meeng komian konoano mo kulokis tukon aki namangangga , tobikon yana abali tukon kokodoonggon doi Mian Bisa mo tubo !
58003013	Jadi , sulano aki nadaano doi komuyu nokon mo totipu doi lalim tobikon natantaange ko Mian Bisa , siokai komuyu po pootinau samba kooloyo doi naanoonan kita motubo doi tembo nia lalomo mo sinombuikon " Oloyo Nia " doi Kitab Moliyous lalomo .
58003014	Kita sasaibino daano tulando meeng kopaladuangan tukon Klistus , sio kita polong doibundu taaniyo momoonggol manganggaan mo daano doi kita doi tumbe-tumbeno .
58003015	Naiyamo mo totulis doi Kitab Moliyous lalomo , " Kalu doi oloyo nia komuyu molongol Mian Bisa nalalo , inaimo komuyu otikase konoamuyu , buno tumbumuyu , salataa yanila nggimoliiyo ko Mian Bisa . "
58003016	Nah , indee kai mian badaang mo molongol Mian Bisa nalalo maka nggimal doi yana ? Doiyamo sasaibino komian Musa mo pimpine tobuat doi Mesil , bolikon ?
58003017	Tukon doi indee kai Mian Bisa nggimal sangkap kolono kotaum kona kalumbit ? Doi yanila mo baladosa , mo otuwong mate doi padang lalomo , bolikon ?
58003018	Salataa Mian Bisa totopiyo buno naiya , " Yanila aki naikon nausok doi lipudoo sulano namalaat tadean polaing yaku " - indee kai koidan Mian Bisa naminakisuuti ? Komo minakisuuti doiyamo mian badaang mo nggimoliiyo ko Mian Bisa , bolikon ?
58003019	Doiya budodoo kita toiyomo baikon yanila aki namoola usok , sabab yanila aki namangangga doi Mian Bisa .
58004001	Nah , Mian Bisa napaladandian daano moilakukon , tukon kita naikon binee tadean yana mo dondiikene . Tobikon , siokai kita dagaiyo sulano inai nadaano meeng komian doi antala komuyu mo totoi aki namotoupi tadean mo dinondiikonoo .
58004002	Tobikon Bilita Monondokoo lapamo pinobotilanggon doi kita pokakana buno yanila . Mau doi yanila , bilitadoo akiyo kona totuuk . Sabab sambuno yanila molongoli , yanila aki namangangga .
58004003	Bai kita mo mangangga mantalima tadean Mian Bisa mo dondiikene . Doiya pokokonoi tukon oila ko Mian Bisa nabinantil , buno naiya , " Yaku nggimal tukon batotopi , ' Yanila aki naikon nausok tuuk malaat tadean polaing yaku . ' " Mian Bisa bantil buno doiya mau kai nabalimangan lapamo tolimang doi tembo yana tealikene dunia nia .
58004004	Sabab kaliangano oloyo kopituno , daano mototulis doi Kitab Moliyous lalomo buno naiya , " Doi oloyo kopituno Mian Bisa tadekene doi sasaibino kona limang . "
58004005	Kokaliangano langgedoo tinulis koidan buno naiya , " Yanila aki naikon nausok doi lipudoo tuuk malaat tadean polaing yaku . "
58004006	Jadi yanila kotumbe-tumbeno molongol salita tentang Bilita Monondokoo , aki namantalima tadeanoo sabab yanila aki namangangga . Kalu buno doiya totoimo baikon daano komian badaang bailong mo moola namantalima tadeanoo .
58004007	Sabab Mian Bisa lapamo tantukanggene doi meeng kooloyo bailong koidan , mo sinombuikon " oloyo Nia " . Taum-kotaum doibundu Mian Bisa komo basilingan kaliangano langgedoo mololoi doi Daud , doi ayat lalomo mo tinulis budoo , " Kalu oloyo nia komuyu molongol Mian Bisa nalalo , inaimo komuyu otikase konoamuyu . "
58004008	Kalu buno kai Yosua lapamo beena mian badaangoo tadean mo dinondiikon Mian Bisa , maka Mian Bisa aki naikon basilingan koidan kaliangano meeng kooloyo bailong .
58004009	Jadi , tongo Mian Bisa namian koidan daano napaladandian sulano tade buno Mian Bisa tade doi oloyo kopitunodoo .
58004010	Sabab mian mantalima tadean Mian Bisa mo dondiikene doi yaniladoo , naikon tade koidan doi sasaibino kona limang , pokakana buno Mian Bisa .
58004011	Sabab doiya , maimo nda kakaate tutuuno suiano mantalima tadean Mian Bisa mo dondiikene doiya . Inai napolong meeng komian doi kitadoo aki nateali buno yanila loolukoo , sabab aki namangangga doi Mian Bisa .
58004012	Mian Bisa nabantilan daano bantilan mo tubo tukon bukuan ; lobian mamangan doi sabel molua komatano . Do bantilanoo batobokon polong doi napokalatanan antala jiwa tukon loh ; polong nadumbakan antala doi lolosuano tukon bukung tonotoko , tobikon natoiyo tutuuno kopikilan tukon kobanggapi naniat doi noano .
58004013	Akiyo komeeng kolobo mo tosookon doi Mian Bisa napokita . Sasaibino kolangge talalau tukon tobuka doi yana salaano . Tukon kita sio nda mebee potimbilino doi yana .
58004014	Doiyamo kosababpo kita sio nda bataani momoonggol doi mangakukanano konda manganggaan . Sabab kita daano konda Imam Babasal mo babasal tuuno , mo lapamo usok polong doi Mian Bisa salaano - yanamo Yesus Mian Bisa Napau .
58004015	Imam Babasal kitadoo bolikon imam mo aki namoola tulut motoupi konda kasalaan-kasalaan . Kona kabalikan , yana lapamo sinobai doi sasaibino kolangge , pokakana buno kita susuungo ; tongo yana aki nakubaiyo kolalim !
58004016	Sabab doiya , maimo kita tukon balani tuuno mangadap doi Mian Bisa mo mapalenta tukon noa monondok . Mian Bisa naikon seseange kita tukon balakaatiyo kita sulano kita malaat potulungi konoiyo kotembono .
58005001	Samba koimam babasal molinilik doi antala kobanggapi , tukon biningkat sulano leleaniyo ko Mian Bisa buno yanila nawakil . Kona limang doiyamo sosubakene doi Mian Bisa mobine-bineekon tukon sosubakon-sosubakon tuuk lalim nainompunian .
58005002	Imam babasaloo susuungo sala doi badaang kolangge lalomo , tukon sabab doiya yana babunokon mantalamuyuk doi mian-mian mo aki natoiyo oioila tukon mo isalomo kona loloon .
58005003	Tukon sabab yana susuungo sala , maka yana sio sosubakene kona sosubakon , bolikon tongo sabab banggapi nalalim-lalim , bai koidan sabab nalalim-lalim susuungo .
58005004	Akiyono meeng komian mo binggate kobutongo susuungo teali imam babasal . Mian moteali imam babasal , kalu Mian Bisa uange yana tuuk doiya - buno pokakana buno Halun .
58005005	Bunomo koidan Klistus . Yana aki nabinggate kobutongo susuungo teali Imam Babasal . Mian Bisa susuungo komo binggate yana . Mian Bisa bantil doi yana , " Ikoo daku Pau ; doi oloyo nia yaku teali Tamamu . "
58005006	Doi lipu bailong Mian Bisa bantil koidan , " Ikoo daano imam sidutu-posidutukon , buno Imam Melkisedek . "
58005007	Singgatoo Yesus tubo doi dunia nia , yana sambeang tukon kabiyo tukon nggeleamon tukon kokiil doi Mian Bisa , mo moola salamatene yana doi matean . Tukon sabab yana tootuku doi Mian Bisa tukon holomatio tuuno , maka yana ilongoli .
58005008	Yesus daano Mian Bisa Napau , bai mau nabuno doiya yana monggi otunggukon teali molole loloiyo kona kasusaan .
58005009	Maka yana lapa tinealikon pasalamaton mo bisa , yana teali kokasalamatan uuno naluwean mo akiyo konapupusan doi sasaibino komian mo molole doi yana ,
58005010	tukon Mian Bisa okitakene yana buno Imam Babasal , buno Imam Melkisedek !
58005011	Kaliangano Yesus nabasambuan buno Imam Babasal , daano badaang komo palaluu kami popitoikene doikoo , bai maaling tuuno motalakanggene sabab komuyu malumbit tuuno pomangalati .
58005012	Kona bisaan lapamo kotembono doikoo tuuk teali gulu , bai natokitaan komuyu daano palaluu inotunggul doi mian bailong kaliangano Mian Bisa naotunggul uuno tumbeno . Kami akiyoon moola mantalima kinaan mo matikas ; komuyu daano sio tongo monginum susu . , 3 Mian mo daano monginum susu , koalatino yana daano mopau-pauno ; yana kiyoon daano kona tinoupi tentang oila komo kana tukon oila komo sala .
58005013	
58005014	Kinaan mo matikas tuuk mian mobabasalo sabab tinoupi , moolamo nda posasalakene naando komo monondok tukon mo kulokis .
58006001	Sabab doiya , maimo kita banggadudulkene doi pongo-tunggul-pongotunggul mo lobian tuuno kaliangano doi tuboan Salani , momoolamo limange , tukon inai tongo okiteese otungguloo agama kita uuno motumbeno . Inai kita ulange koidan otungguloo uuno baikon mian mosio natade kubaiyo langge-langge mo akiyo kotakoso tukon sio mangangga doi Mian Bisa ,
58006002	kabai otunggul uuno kaliangano mansauan paisu salani kabai kaliangano hinggakanano kolimano doi mianoo bunggono , kabai kaliangano abalian tubo nalapaan mate kabai inukum posidutukon .
58006003	Maimo kita , kalu Mian Bisa pataikene , tuluus doi otunggul-otunggul mo lobian tuuno !
58006004	Sabab , mian-mian mo lapamo upa , aki nateali inotunggul koidan . Looluk yanila daanomo doi madialan lalomo doi Mian Bisa , tukon lapamo talimayo komo bineekon . Yanila lapamo kai tulut Mian Bisa Na Loh kuasaiyo .
58006005	Yanila toiyo doi napangalaman yanila baikon Mian Bisa nabantilanoo monondok , tukon yanila lapamo toupiyo komo bineekon-oineekon mo moono kuasa doi lounudoo naikon nalubatan .
58006006	Bai lapa doiya yanila upa ! Bulaa kona tealian babayo yanila abali tuuk babolii koidan doi yanila nalalim-lalim . Sabab yanila daano mosempanggene koidan Mian Bisa Napau tukon kubaiyo yana tinotulai doi mian badaang salaano .
58006007	Buta mo sesepe kopaisu udan idan loboson doi yana bunggono , maka kona hasil mo sinakakon-sinakakonoo balaguna tuuk mian mo limange , butadoo Mian Bisa balakaatiyo .
58006008	Bai kalu butadoo tubekene kopadang-padang tukon kayung mosoniton , maka butadoo akiyo kotakoso tukon doibundu naikon Mian Bisa kutuke tukon doibundu sinua kabus .
58006009	Bai Utus-utus mo sineang , mau bulaando kami bantile buno doiya , bai kami mangangga kaliangano komuyu . Kami mangangga baikon komuyu lapamo mantalima langge-langge mo lobian monondok , doiyamo balakaat-balakaat mo babunokon sembeleng doi mukasalamatan .
58006010	Mian Bisa bolikon Mian Bisa mo aki naadil . Yana aki natoliminggene oila komuyu nalinimang doi yana , tukon seang komuyu motudoikene doi yana daano kotembono tulungiyo utus-utus momeeng komanganggaan , looluk tukon nia budodoo .
58006011	Kami yase tuuno sulano komuyu memeeng tuluus kokobukuan polong doi napupusan , tobikon komuyu mantalima oila komuyu mo moinikene .
58006012	Kami aki yase komuyu teali bea-bea . Bai kami yase sulano komuyu tubo buno mian-mian mo mantalima oila ko Mian Bisa nadinondiikon , sabab mangangga tukon sabal .
58006013	Salataa Mian Bisa paladandi doi Abalaham , yana balasumpa baikon yana naikon kubaiyo oila komo lapamo dinondiikon . Tukon sabab aki daano mo lobian tatandak doi Mian Bisa , maka yana balasumpa lolo sambuno susuungo .
58006014	Yana bantil , " Yaku baladandi naikon balakaatiyo ikoo tukon kubaiyo komu tulunan teali badaang . "
58006015	Abalaham mototiili tukon sabal , maka yana mantalima oila komo dinondiikon Mian Bisa doi yana .
58006016	Kalu mian balasumpa , yana balasumpa doi mian bailong sambuno mo lobian tatandak doi yana , maka nasumpadoo kopuusiyo sasaibino kopo bantaan .
58006017	Mian Bisa yase popitoikene doi mian badaang mo mantalima paladandian , baikon yana aki naikon naboliiyo kona tetel . Doiyamo kona sabab yana suungiyo sumpa doi napaladandianoo .
58006018	Lua do langgedoo aki namoola tobolii : Mian Bisa aki nateali bakala-kala doi napaladandian tukon nasumpa . Tobikon doiya , kita mo lapamo soop doi Mian Bisa , binee podulunggon doi moinian mo tabanaton doi salaanggita .
58006019	Nda moinianoo buno tapu mo tatamon atean tuuno tukon buno bataanian mo moonggol tukon aman doi nda tuboan . Moinianoo tadul doi posonggolii Kombiang mo Moliyous doi Temeneno Nabonua doi sulugaa .
58006020	Yesus lapamo bukayo kololoon doi lipudoo tuuk doi kita , tukon lapamo usok imbali teali Imam Babasal doi kita tuuk sidutu-posidutukon , buno Imam Melkisedek .
58007001	Melkisedek nia kotomundo Salem tukon Mian Bisa naimam Mo Tatandak Tuuno . Tembo Abalaham abali doi napolobosian lungguiyo kotomundo-tomundo , Melkisedek lubat mololobotiyo yana maka balakaatiyo .
58007002	Maka Abalaham beekene doi Melkisedek songulo koobos doi sasaibino oila kona linaat . ( Melkisedek sambuno koalatino , tumbe-tumbeno , " Tomundo Adil " ; tukon sabab yana tomundo doi Salem , maka yana kosambuno koidan koalatino , " Tomundo Monondok " . )
58007003	Kaliangano Melkisedek nia akiyo kokatalangano doi yayaando baikon yana daano kotamano kabai tinano kabai nambumbu ; koidan akiyo kotunduno kaliangano nasinuungan , kabai namatean . Yana pokakana buno Mian Bisa Napau ; yana daano imam mo posidutukon .
58007004	Jadi , kita kitayo dimbaa bulaando kona babasalan Melkisedek nia ; yana buno doiya kona babasalan tobikon Abalaham , tama tumhunggita , beekene doi yana songulo koobos doi sasaibino kolangge mo ilaat doi poolobosianoo .
58007005	Doi ukum agama Yahudi tinantukon baikon imam-imam katulunan Lewi sio namangala songulo koobos doi Islael miano napandapatan , doiyamo utus-utus yanila susuungo , mau yanila pokakana katulunan Abalaham .
58007006	Melkisedek bolikon katulunan Lewi , bai yana mantalima koidan songulo koobos doi sasaibino Abalaham nalinaat , tukon balakaatiyo koidan Abalaham mo Imam Melkisedek lapamo mantalima paladandian doi Mian Bisa .
58007007	Tutuu aki namoola inakiyonggon baikon mian mo binalakaati lobian pepende tukon doi mian mo balakaatiyo .
58007008	Imam-imam mo mantalima mangalaan songulo koobosoo daano mian mo moola mate . Bai manulut Kitab Moliyous , Melkisedek mo mantalima mobineekon songulo koobosoo daano mian mo tataap tubo .
58007009	Moola nabinantil , baikon Lewi - kona katulunan pangala songulo koobos doi Islael miano - beale koidan obosoo lolo doi Abalaham , doi tembo Abalaham beale doi Melkisedek .
58007010	Mau Lewi kiyoon nasinuung , bai moola nabinantil yana lapamo daano doi Abalaham tumbuno butongo lalomo , tembodoo Melkisedek pososuung tukon Abalaham .
58007011	Doi imam-imam Lewi napimpinano , atulan agama Yahudi bineekon doi Islael miano . Sabab imam-imam Lewi loolukoo aki laate lakukene tukon tutuu oila komo sio nailimang , maka sio daano koimam bailong , doiyamo buno Imam Melkisedek , tukon bolikon doi golongan Imam Halun koidan !
58007012	Nah , kalu imam-imam nabasambuan tobolii , ukum agama Yahudi koidan siokai natobolii .
58007013	Komo pinakituu dimbaa doiyamo nda Temeneno : Yana doi suku bailong , tukon akiyoon naidan meeng komian doi benseno balimang buno imam .
58007014	Sasaibino komian toiyo baikon konda Temeneno luwedoi suku Yehuda ; tukon Musa aki naidan mabantil bensenoo doi tembo yana basilingan kaliangano imam-imam .
58007015	Langge mo binisalakon nia teali lobian tontong koidan , tukon natokitaan meeng koimam bailong mo buno Melkisedek .
58007016	Yana hiningkat teali imam , bolikon luwe banggapi naatulan-atulan , bai luwedoi natuboan mo balakuasa tukon mo akiyo kona pupusan .
58007017	Sabab doi Kitab Moliyous lalomo binantil , " Ikoo daano imam sidutu-posidutukon , buno Imam Melki-sedek . "
58007018	Jadi , diabudodoo palatulan mo malumbito akimo napinake , sabab akiyono kotakoso .
58007019	Ukum agama Yahudi aki nalaate kubaiyo kolobo meeng moteali monondok . Doiyamo kosababpo kita diabudodoo bineekon meeng komoinian mo lobian monondok ; tukon doiya kita moola koolaniyo ko Mian Bisa .
58007020	Koidan , sasaibinodoo pinoolainggon tukon sumba doi Mian Bisa . Akiyo kosumba mobuno doiya tembodoo imam-imam bailongoo nabiningkatan .
58007021	Bai Yesus biningkat teali imam pakeyo kosumba , doi tembodoo Mian Bisa bantil doi yana , " Temeneno lapamo basumba , tukon yana aki naikon naboliiyo kona pendilian , ' Ikoo daano kai imam sidutu-posidutukon . ' "
58007022	Tukon nia koidan Yesus teali patalu tuuk meeng kopaladandian mo lobian monondok .
58007023	Daano koidan meeng kolangge : imam-imam bailongoo daano madaang , sabab yanila memeeng mate tobikon aki nalaate banggadudulkene kona basambuan .
58007024	Bai Yesus tubo sidutu-posidutukon , jadi nabasambuan buno imam aki nabiyol doi mian bailong .
58007025	Sabab doiya tuuk sidutu-posidutukon Yesus moola salamatene ko mian-mian mo lubat doi Mian Bisa mololoi yana , sabab yana tubo sidutu-posidutukon tuuk mopolonggon kakabi doi Mian Bisa tuuk doi mian-mianoo .
58007026	Jadi , Yesus doiyamo Imam Babasal kita mo palaluuwo . Yana moliyous ; doi yana aki natalaat kokasalaan kabai lalim oilamo . Yana pinoalaason doi mian-mian mobaladosa , tukon linibakon polong doi lipu mo lobian tatandak doi sasaibino kotimbu .
58007027	Yana aki nabuno imam-imam babasal bailong , mo samba kooloyo sio nasosubakene kona sosubakon sabab nalalim-lalim susuungo loolukon , koidan sabab mian nalalim-lalim . Yesus sosubakene kona sosubakon tongo idan tuuk sidutu-posidutukon , salataa yana sosubakene kobutongo susuungo buno sosubakon .
58007028	Ukum agama Yahudi bingkate komian mo aki natalakana teali imam babasal . Bai doibundu doi ukumoo , Mian Bisa kubaiyo kopaladandian tukon sumba baikon yana bingkate buno Imam Babasal , Pau mo lapamo tinealikon Pasalamaton mo talakana tuuk sidutu-posidutukon .
58008001	Uuno doi sasaibino kobasilinganan nia doiyamo : Kita daano ko Imam Babasal mo buno koiya , mo osulang mapalenta polaing Mian Bisa Nakabasalan doi sulugaa .
58008002	Yana limange kona limang buno Imam Babasal doi Kombiang Moliyous , doiyamo Temeneno nadungolan lalomo mo bisa , Temeneno mo kekendenge , bolikon banggapi .
58008003	Samba koimam babasal biningkat tuuk mososubakene kona sosubakon kabai sosubakon doi Mian Bisa . Bunomo koidan konda Imam Babasal ; yana sio daano langge tuuk sinosubakon .
58008004	Kalu kai yana daano nai dunia nia , yana aki naikon teali imam , sabab daanomo koimam mo sosubakene kona sosubakon mo tinuntut doi ukum agama Yahudi .
58008005	Kolimang yanila lakukene buno imamoo kona kanaan tongo meeng kogambalan tukon timbalan doi oila mo daano doi sulugaa . Doiyamo lapamo Mian Bisa bontiikene doi Musa looluk , salataa Musa yase kekendenge ko Temeneno na Sandung . Mian Bisa bantil buno naiya doi Musa , " Neneeke ! Sasaibinodoo siokai ikoo kubaiyo manulut sontoh mo tinudoikon doikoo doi bunggul bunggono . "
58008006	Bai diabudodoo Yesus malaat limang imam lobian mo dodoon kona monondokan doi imam-imam nalinimangoo . Sabab paladandian yana mo daanokene antala Mian Bisa tukon hanggapi , daano kai paladandian mo lohian monondok sabab kona dasal paladandian tuuk langge-langge mo lobian monondok .
58008007	Kalu kai aki daano kakulangan doi paladandian mo tumbeno , maka aki napalaluu kinubai kopaladandian koluano .
58008008	Bai Mian Bisa lapamo pososuunggene kokasalaan doi mian , tobikon Mian Bisa bantil , " Neneeke , naikon lubat kotembono , yaku naikon kubaiyo kopaladandian mo boolu tukon bangsa Islael , tukon bangsa Yehuda .
58008009	Bolikon buno paladandian yaku mo kubaiyo tukon yanila nakakai , tembodoo yaku babayo yanila kalual doi lipu Mesil . Yanila aki namolole doi paladandian yaku mo kubaiyo tukon yanila ; doiyamo kosababpo yaku aki kupaduliyo yanila .
58008010	Bai diabudodoo , niamo paladandian naikon yaku mo kubaiyo tukon Islael miano doi oloyo-oloyo naikon mo lubat , Temeneno bantile : Yaku naikon abese daku ukum doi yanila napikilan lalomo , tukon yana tulise doi yanila noano . Yaku naikon teali yanila na Mian Bisa , tukon yanila naikon teali kumian .
58008011	Yanila aki napalaluu mongotunggul tulanoila , kabai mobontiikon doi utuso , ' Tingoniiyo ko Temeneno . ' Sabab yanila sasaibino , babasal poipoisik , naikon tingoniiyo yaku .
58008012	Yaku naikon ompuniyo yanila nakasalaan-kasalaan , tukon aki neneeke koidan yanila nalalim-lalim . "
58008013	Tukon kamukakene meeng kopaladandian mo boolu , Mian Bisa kubaiyo kopaladandian tumbenodoo teali motuwa : tukon oila komo motuwamo , naikon mosobit kai lapus .
58009001	Paladandian kotumbeno daano kona palatulan-palatulan kaledaan , tukon daano koidan kona tampat kaledaan banggapi komo kubaiyo .
58009002	Meeng kosandung kinokondong taamhikon doi muka sinomhuikon Komhiang Moliyous . Idoo daano kohangiisonan lampu , tukon daano komeda tukon loti mo sinosuhakon doi Mian Bisa .
58009003	Taambikon doi lalomo , doiyamo doi lalanse koluano tonggulungo daano koluangan mo sinomhuikon Komhiang Moliyous .
58009004	Doi luanganoo lalomo daano kobalabaan mosuaan kamangian kinubai doi mosoni tukon daano koidan ko Peti Paladandian sasaibino ilapis tukon mosoni . Doi petidoo lalomo talaat kobalanga mosoni koantoko manna , Halun natongkat mo lapamo sopii , tukon lua kobatutulis diingo doi bungkukono totulis songulo kopalenta doi Mian Bisa .
58009005	Doi petidoo bunggono talaat lua kolobo modaano kokapilo , doiyamo banggapi mo daano kokapilo mo okitakene ko Mian Bisa nadaanoan . Do lobodoo molua kapilo tobuka doi petidoo tutupo bunggono , doiyamo tampat lalim nainompunian . Bai sasaibinodoo aki namoola tinalangkanggon diabudodoo seeala memeeng .
58009006	Bunomodoo sasaibino inatul . Samba-samba kooloyo imam-imam usok doi lalomo taambikon doi sandungoo salaano tuuk lakukanggene yanila nalimang .
58009007	Komo usok doi sandungoo sembeleng lalomo tuuno tongo imam-imam babasal . Yana lakukanggene doiya sataum tongo idan . Doiya linakukanggon tukon makanggi sau tuuk sinosubakon doi Mian Bisa sabab butongo susuungo tukon sabab lalim-lalim namian mo kubaiyo moaki natotoi .
58009008	Tukon atulanoo , Mian Bisa Na Loh tudoikene tukon bisa , baikon kona kalumbit sandungoo taambikon doi salaano daano mokokondong , loloon usokan doi Kombiang Moliyousoo lalomo akiyoon natobuka .
58009009	Naiya andean doi lounu nia budodoo ; koalatino baikon mosinosubakon-sinosubakon tukon sosubakon-sosubakon iyayon mo sinosubakon doi Mian Bisa , aki namoola kindendeke mian noano lalom mo babayo kona sosubakon .
58009010	Sabab upacala-upacaladoo tongo pokokonoi tukon mokinaan , moininum tukon moisalomo koupaeala pokolimau . Sasaibino tongo palatulan-palatulan dunia komo teali tongo polong kotembono Mian Bisa daanokene komo pokibooluwo .
58009011	Bai Klistus lapamo lubat buno Imam Babasal doi langge-langge mo monondok mo lapamo daano . Temeneno nasandung inaando kona limangano kona limang buno Imam Babasal daano kosandung mo lobian babasal tukon monondok tuuno . Doiya banggapi aki nakubaiyo ; koalatino naluwean bolikon doi dunia mo tinealikon nia .
58009012	Klistus mongusoki Kombiang Moliyous doi sandungoo lalomo tongo idan tuuk sidutu-posidutukon . Doi tembodoo yana aki namangkanggi domba langgilo sauno kabai saapi napau sauno tuuk sinosubakon ; yana makanggi sauno susuungo , tukon doiya yana bebaskanggene kita tuuk sidutu-posidutukon .
58009013	Domba tukon saapi langgilo sauno tukon saapidoo napau mosinosubakon abuno , pinake tuuk potiposii mian-mian mo lokis manulut palatulan agama sulano yanila teali bilisii . Nah kalu sau tukon abudoo moola kumesiyo do mian-mianoo nakulokisan ,
58009014	oilakai Klistus sauno ! Mololoi Loh mo bisa , Klistus sosubakene kobutongo susuungo doi Mian Bisa buno sosubakon mo bisa . Sauno kumesiyo konoanggita lalomo tuuno doi upaeala agama mo akiyo kotakoso , sulano kita moola leleaniyo ko Mian Bisa mo tubo .
58009015	Doiya kosababpo Klistus teali Pangantala tuuk meeng kopaladandian mo boolu , sulano mian mo lapamo Mian Bisa uange , moola mantalima balakaat-balakaat tuuno mo lapamo Mian Bisa dondiikene . Sasaibinodoo moola teali sabab lapamo daano komo mate , doiyamo Klistus ; tukon namateanoo bebaskanggene komian doi nakasalaan-kasalaan yanila mo lakukanggene doi tembo paladandian tumbeno mo daano pinake .
58009016	Kalu daano kosulat pusaka , siokai nadaano kona bukutii baikon mian mo kubaiyo do sulatoo matemo .
58009017	Sabab sulat pusaka aki napinake kalu mianoo mo kubaiyo anoon motubo . Sulatoo tongo pinake kalu do mianoo matemo .
58009018	Tobikon doiya paladandianoo tumbeno sio nasinahkanggon tukon sau .
58009019	Tumbe-tumbeno Musa pelenggene sasaibino kopalenta Mian Bisa naukum-ukum doi bangsa Islael . Lapa doiya Musa mangala saapi sauno tukon domba langgilo sauno , maka sambule tukon paisu , doibundu tiposiikene , doi Kitab Atulan-atulan luwedoi Mian Bisa tukon doi sasaibino bangsa Islael tukon pakeyo bulung moono kopaisuno tukon domba buluno kobotiko samelaon .
58009020	Daano mokubaiyo doiya Musa bantil , " Nia kosau mo sahkanggene kopaladandian doi Mian Bisa sio komuyu taatiyo . "
58009021	Doibundu tukon eala mo pokakana Musa tiposiikene do saudoo koidan doi Temeneno na Sandung tukon sasaibino kololonggu tuuk nakaledaan .
58009022	Bisa manulut ukum agama Yahudi , kabi sasaibino kolangge kinumesi tukon sau ; tukon lalim moola inompuni kalu daano kosau motokundang .
58009023	Tukon mobuno doiya balang-balang mo tokitakene kolang-ge-langge doi sulugaa , palaluu kinoliyous . Bai tuuk langge-langge doi sulugaadoo susuungo pinalaluu sosubakon mo lobian monondok .
58009024	Sabab Klistus aki namongusoki Kombiang Moliyous banggapi nakinubai , mo tongo okitakene Kombiang Moliyous mo tutuu . Klistus usok doi sulugaa susuungo ; imbali yana diabudodoo posasalaan doi Mian Bisa tuuk nda kopontingan .
58009025	Imam babasal Yahudi sasamba kotaum usok Kombiang Moliyous doi Temeneno Nabonua lalomo tukon makanggi meeng koiyayon sauno . Bai Klistus aki nausok tuuk mososubakene kobutongo koikoidan .
58009026	Sabab kalu buno doiya , doiya koalatino yana lapamo sakisaa koikoidan tambuun dunia nia natinealikonan . Bai natokitaan diabudodoo doi lounu nia bunduno , yana lubat tongo idan tuuk telese kolalim tukon sosubakene kobutongo susuungo .
58009027	Mian Bisa lapamo tatapkanggene baikon kobanggapi mate tongo idan tukon lapa doiya Mian Bisa adiliyo .
58009028	Bunomo koidan Klistus tongo idan nasinosuhakon tuuk telese kolalim mian badaang . Yana naikon lubat koidan koluano luunggon , bolikon tuuk moalapayo soal lalim , bai tuuk salamatene ko mian-mian mo totiiliyo kona lubatan .
58010001	Ukum agama Yahudi tongo beena gambalan mo aki natontong tentang langge-langge mo monondok naikon mo lubat , tukon bolikon mo tuuno doi langge-langgedoo . Aki nanggoola ukumoo moola kindendeke mian mo lubat sosuba doi Mian Bisa tukon makanggi sosubakon , mau kai samba kotaum sinosubakon budoo kososubakon-sosubakon mo pokakana .
58010002	Umpamano mian-mian mo sosuba doi Mian Bisa bisa-bisa lapamo binilisii luwedoi lalim , yanila akimo koidan naikon daano palasaan lalim , tukon sosubakon aki naikon nasinosubakon .
58010003	Bai natokitaan sosubakon-sosubakon mo sinosubakon samba kotaum tobikon ingotiikene komian naikon yanila nalalim-lalim ,
58010004	sabab bisa saapi sauno tukon domba langgilo sauno aki nateali akiyenggene kolalim .
58010005	Doiyamo kosababpo doi tembo Klistus usok doi dunia , yana bantil doi Mian Bisa , " Ikoo aki muyase kososubakon tukon mosinosubakon ; kona kabalikan ikoo lapamo sadiayo kobutong doi yaku .
58010006	Ikoo aki pokokonoi naikon sosubakon mosinua kabai sosubakon tuuk moompuniyo kolalim .
58010007	Maka yaku bantil , ' Naiyamo yaku , ya Mian Bisa ! Yaku lubat tuuk lakukene komu mongiasan , bunomo mo totulis tentang butonggu doi Kitab Moliyous lalomo . ' "
58010008	Tumbe-tumbeno Klistus bantil , " Ikoo aki moyase kososubakon tukon mosinosubakon ; ikoo aki mupokokonoi naikon sosubakon iyayon mo sinua buno sinosubakon tukon naikon sosubakon tuuk potolos lalim . " Klistus bantil buno doiya , idanggon sasai-bino sosubakonoo mololoi ukum agama Yahudi .
58010009	Lapa doiya Yesus bantile , " Naiyamo yaku , ya Mian Bisa ! Yaku lubat tuuk lakukanggene komu mongiasan . " Jadi Mian Bisa apuse sasaibino kososubakon mo malumbitodoo , tukon monggisobolikene tukon sosubakon Klistus .
58010010	Yesus Klistus lapamo lakukanggene oila ko Mian Bisa nainiyas tukon sosubakene kobutongo buno sosubakon . Tukon mosinosubakonoo , kona linakukon tongo idan kai tuuk sidutu-posidutukon , kita sasaibino kinumesi doi lalim .
58010011	Samba koimam Yahudi ampakonggene kona limang buno imam samba-samba kooloyo , tukon badaang luunggono yana sosubakene kona sosubakon-sosubakon mo pokakana . Bai sosubakon-sosubakonoo aki naidan malaat potolos lalim .
58010012	Kona kabalikan , Klistus sosubakene tongo meeng kona sosubakon tuuk nainompunian kolalim , tukon sosubakonoo tapake sidutu-posidutukon . Lapa sosubakene sosubakonoo , Klistus osulang doi Mian Bisa bakalingano taambikon maka mapalenta polaing-laing tukon yana .
58010013	Tukon diabudodoo Klistus totiili polong Mian Bisa kubaiyo kona bali-bali sosuba doi yana .
58010014	Jadi tukon meeng kososubakon , Klistus kindendeke komian badaang mo lapamo binilisii doi lalim .
58010015	Kokaliangano langgedoo Mian Bisa Na Loh beena koidan kopobontiikon doi kita . Mian Bisa Na Loh bantil ,
58010016	" ' Naiyamo paladandian naikon mo kubaiyo tukon yanila doi oloyo-oloyo naikon mo lubat , ' Temeneno bantil , ' Yaku naikon mangabos daku atulan-atulan doi yanila noano lalomo , tukon tulise doi yanila napikilan lalomo . ' "
58010017	Mian Bisa koidan bantil , " Yaku toliminggene naikon lalim-lalim tukon yanila nakulokisan-kulokisan . "
58010018	Jadi , lalim-lalim tukon nakulokisan-kulokisanoo lapamo inompuni , maka aki napalaluu koidan sinosubakon tuuk nainompunian kolalim .
58010019	Nah , Utus-utus , Yesus namateanoo kita diabudodoo balanimo momongusoki Kombiang Moliyous .
58010020	Yesus lapamo bukayo meeng kololoon mo boolu tuuk doi kita , doiyamo loloon mo beena tuboan . Loloonoo mololoi Yesus butongo susuungo .
58010021	Tukon kita diabudodoo daano meeng koimam mo babasal , mo balatanggung jawab doi Mian Bisa nabonua .
58010022	Sabab doiya nda koolaniyo ko Mian Bisa tukon noa monondok tukon manganggaan mo moonggol ; tukon noa mo lapamo kinolios doi palasaan mosala , tukon butong mo lapamo kinumesi tukon paisu mo lino .
58010023	Siokai kita bataani moonggol doi nda moinian kita namongiasan tukon buno doiya mantalima oila mo dinondiikon .
58010024	
58010025	
58010026	
58010027	
58010028	
58010029	
58010030	
58010031	
58010032	
58010033	
58010034	
58010035	
58010036	
58010037	Sabab doi Kitab Moliyous lalomo totulis , " Tongo soisiken koidan , maka yana naikon komo lubatoo , naikon mosobit lubat ; yana aki naikon tunda-tundayo kona lubatan .
58010038	Tukon daku mian mo bisa naikon mangangga tukon tubo ; bai kalu daano doi antala yanila mo saali , maka yaku aki naikon sanaang doi yana . "
58010039	Kita nia bolikono mian mo saali tukon tapa . Kobalino , kita daano mian mo mangangga doi Mian Bisa tukon mo sinalamaton .
58011001	Mangangga koalatino anggayo tutuuno kolangge-langge mo minoinikon , koalatino daano konatutuuwan naikon langge-langge mo aki nakinita .
58011002	Sabab mangangga , maka mian badaang doi loolukoo Mian Bisa sanaanggene .
58011003	Sabab mangangga , maka kita toiyo baikon dunia nia Mian Bisa nabantilan komo pasitakayo ; jadi , oila komo moola kinita , teali doi oila komo aki namoola kinita .
58011004	Sabab mangangga , maka Habel sosubakene doi Mian Bisa sosubakon mo lobian monondok doi Kain nasosubakon . Sabab namanganggaanoo , Habel Mian Bisa talimayo buno mian mo monondok ; sabab tokitamo baikon Mian Bisa talimayo kona sinosubakon . Habel lapamo mate , bai sabab namanganggaanoo , maka yana daano mobasilingan polong diabudodoo .
58011005	Sabab mangangga , maka Henokh aki namate , bai biningkat tukon binaba doi Mian Bisa . Akiyo meeng komian molaate pososuunggene yana , sabab yana lapamo Mian Bisa bingkate . Doi Kitab Moliyous lalomo totulis baikon akiyoon Henokh nabiningkat , yana konoiyomo ko Mian Bisa noano .
58011006	Aki namangangga , kiyo komeeng komian momoola sanaanggene ko Mian Bisa noano . Sabab mian mo lubat doi Mian Bisa sio naanggayo baikon ko Mian Bisa daano , tukon baikon ko Mian Bisa beena pabalos doi mian mo mounggolii .
58011007	Sabab mangangga , maka Nuh Mian Bisa bontiikene kokaliangano langge-langge naikon mo teali doibundu mo aki namoola yana kitayo . Nuh molole doi Mian Bisa tobikon yana kubaiyo meeng kokapal mo doibundu tokita salamatene kobutongo tukon nabonua tumbuno . Tukon buno doiya dunia nia inukum , baimo kai Nuh susuungo sabab namanganggaan Mian Bisa okitakene buno mian monondok .
58011008	Sabab mangangga , maka Abalaham tulutiyo ko Mian Bisa salataa Mian Bisa uange yana tukon sumboliiyo taus doi lipu Mian Bisa mo dondiikene doi yana . Maka Abalaham luwe tukon aki natoiyo inaando naikon kona tausan .
58011009	Tukon mangangga , Abalaham dungol pokakana mian lubat doi lipudoo Mian Bisa mo dondiikene doi yanadoo , Abalaham dungol idoo doi nasandung lalomo . Bunomo koidan Ishak tukon Yakub , mo mantalima paladandian mo pokakana doi Mian Bisa .
58011010	Sabab Abalaham daanoon mototi-totiliiyo kokota Mian Bisa mo batetelkene bangune koalas mo moonggol .
58011011	Sabab mangangga , maka Abalaham moola malaat katulunan doi Salah , mau kai Abalaham namotuwamo tuuno , tukon Salah susuungo komba . Abalaham anggayo baikon Mian Bisa tapaatiyo kona paladandian .
58011012	Mau kai Abalaham doi tembodoo buno mian mo lapamo mate kobutongo , bai yana daano badaang kona katulunan , kona kadaang aki natangait - buno bituon pauno kona kadaang doi timbu tukon bone doi tobun bibilo .
58011013	Sasaibino komianoo tataap mangangga pomatekon , yanila aki namantalima langge-langge Mian Bisa mo dondiikene bai tongo mokita tukon lolobotiyo doi naodoonan . Tukon doiya yanila nyatakanggene baikon yanila tongo mian lubat tukon baseeleon doi dunia nia .
58011014	Mian mo bantile buno doiya tudoikene tukon tontong baikon yanila daano mounggolii lipu naikon mo teali yanila nalipu dungolan .
58011015	Bolikon lipu mo lapamo yanila tinggale doiya yanila piki-pikikene . Sabab kalu buno doiya , maka badaango kotodanan doi yanila tuuk abali doi lipudoo .
58011016	Bai natokitaan , yanila poloonggene meeng kolipu mo lobian monondok , doiyamo lipu doi sulugaa . Doiyamo kosababpo Mian Bisa aki namammaa kalu yanila bantile yana yanila na Mian Bisa , sabab Mian Bisa lapamo sadiayayo meeng kokota tuuk yanila .
58011017	Sabab manganggaan koidan , Abalaham sosubakene Ishak teali sosubakon salataa Mian Bisa udio yana . Doi Abalaham Mian Bisa beekene kona paladandian , mau Abalaham yase salakanggene kona pau motongo meeng-meengoo .
58011018	Mian Bisa lapamo bantil doi Abalaham , " Mololoi Ishak ikoo naikon malaat katulunan yaku mo dondiikene doikoo . "
58011019	Abalaham anggayo baikon Mian Bisa moola otuboiyo abali Ishak doi namatean - jadi moola nabinantil , Abalaham lapamo mantalima Ishak abali doi matean .
58011020	Sabab mangangga , maka Ishak dondiikene kobalakaat-balakaat doi Yakub , tukon Esau tuuk doi oloyo mosinasalaan .
58011021	Sabab manganggaan maka akiyoon Yakub namate , yana beena balakaat doi Yusuf napau-pau - tukon sosinggalang doi natongkat oluno tukon sosubaiyo ko Mian Bisa .
58011022	Sabab manganggaan , maka Yusuf - salataa kabi namate - basilingan kaliangano natobuatan ko Islael miano doi Mesil , tukon tinggale kona teteba oila kaliangano komo sio ilakukon telhadap doi badanno .
58011023	Sabab manganggaan , maka Musa naolang tua seekene yana tolu kobituwon kona kalumbit lapamo kona sinuungan . Yanila kitayo baikon yana meeng kopau monondok , tukon yanila aki namatakut molawane tomundo napalenta .
58011024	Sabab manganggaan , maka Musa babasalo , aki nayase sinombuikon tomundo boine doi Mesil napau .
58011025	Yana yase tuuno susa polaing-laing tukon Mian Bisa namian baimo kai tuuk soisik kotembo monommii sanaangan doi tuboan baladosa .
58011026	Musa lasayo baikon lobian mododoon koanggano tuuk malaat totulai tongo Tomundo Pasalamat Mian Bisa mo dondiikene maka baimo kai momalaat sasaibino kobuat doi lipu Mesil , sabab Musa moinikene kotambo oloyo doibundu .
58011027	Sabab manganggaan , maka Musa tinggale ko Mesil aki namatakut tomundodoo nanggimoliiyo . Musa maju pakituuwo kona tujuan buno yana lapamo kitayo ko Mian Bisa mo aki nakitayodoo .
58011028	Sabab manganggaan , maka Musa pelingatiyo kona kalualan doi Mesil tukon mapaletakene sulano natiniposii sau doi Islael miano nahonua tataapono sulano Malaekat Matean inai naakateyo yanila napau-pau langgongo .
58011029	Sabab manganggaan , maka Islael miano moola pitosiiyo ko Tobun Memela , buno yanila ampakon doi buta tina bunggono , bai Mesil mian-miano molomos doi tobunoo , doi tembo yanila sobayo mopitosiiyo .
58011030	Sabab manganggaan , Islael mian-miano kubaiyo kotembok-tembok Yelikho molombo salataa yanila lapa boilingiyo pitu kooloyo kona kalumbit .
58011031	Sabab manganggaan , maka Lahab , boine balolowadoo , aki natalalaing inakate polaing-laing tukon mian badaang mo lawane ko Mian Bisa ; sabab yana mantalima tukon sanaang Islael miano namata-mata .
58011032	Nah , yaku moolamo banggadudul basilingan , bai kotembo aki nasukup tuuk yaku . Sabab yaku akiyoon koidan mabantil Gideon , Balak , Simson , Yepta , Daud , Samuel , tukon nabi-nabi .
58011033	Sabab manganggaan , maka yanila lapamo lungguiyo kobatomundoan-batomundoan . Yanila lakukanggene oila komo bisa , tobikon mantalima oila komo Mian Bisa dondiikene . Yanila kukupe kosinga-singa suungo ,
58011034	posoiyo koaung mo hebat , tongosodii doi natinobokan sabel . Yanila lemah , bai teali bukuan ; yanila bukuan doi polobosian lalomo tobikon nalungguiyo kopasukan-pasukan musu doi lipu meeng .
58011035	Sabab manganggaan , maka boi-boine abali laate kona mian badaang mo lapamo mate . Daano koidan mo yase mosinakisaa pomatekon , tukon tolayo mosinobii , sabab naabali inotuboi doi meeng kotuboan mo lobian monondok .
58011036	Oaano komo sinisibolii , inumbas , binoboi tukon lante tukon mo inusokon doi talunggu lalomo .
58011037	Yanila sinokuli tukon batu pomatekon , daano komo pinatol galagadi , tukon mo inakate tukon sabel . Yanila kakaate tukon napakean domba kulito kabai domba kulito ; yanila talalais , ilailainggon tukon sinakisaa .
58011038	Dunia nia bolikon tampat mo monondok doi yanila . Yanila kakaate doi padang lalomo tukon doi bunggul-bunggul , tukon dungol doi leng-leng lalomo tukon doi buta mobuang-buang lalomo .
58011039	Babasalo tuuno komonaangan sasaibino mianoo nailaat sabab yanila namanganggaan ! Mau yanila aki namantalima oila mo dinondiikon Mian Bisa ,
58011040	sahah Mian Bisa daano kona tetel mo lobian monondok tuuk doi kita . Kona tetel doiyamo baikon tongo polaing tukon kita , yanila naikon teali monondok .
58012001	Nah , kaliangano kita susuungo , potikunggon kita daano badaang tuuno kosakisii ! Sabab doiya , maimo nda sakukene sasaibino komo kobolotiiyo kita tukon lalim mo banggadudul lambot doi kita . Tukon maimo kita budodoo nda mololoi bakulebean mo daano doi salaanggita .
58012002	Siokai konda pokita natuduan doi Yesus , sabab yanamo komo otuboiyo konda manganggaan tukon pialayo doi natambuunan polong doi bunduno . Yesus taanggene kosakisaa doi kayung sempang ! Yana aki napaduliyo baikon mate doi kayung sempangoo daano meeng kolahgge mo okimaayo . Yana tongo neneeke naikon kona tedesan naikon yana mo lasakanggene doibundu . Diabudodoo yana osulang doi Mian Bisa nadungolan bakalingano tukon mapalenta polaing tukon yana .
58012003	Soba pikikene bulaando Yesus nasakisaawan mosasalaane mian badaang baladosa mo lawane yana tukon tutuuno ! Sabab doiya inai napoipoisik konoamu tukon saali .
58012004	Sabab doi mu-paladuangan lawane kolalim , komuyu akiyoon idan baladuang polong sio mokundang sau .
58012005	Tukon inai motomilinggene ko Mian Bisa naotunggul nia , mo bineekon doikoo buno napau-pau : " Kupau , palatikanggene momonondok ko Temeneno naotunggui , tukon inai napoipoisik konoamu kalu yana nggimoliikon .
58012006	Sabab Temeneno mongotunggul samba komian nasineang , tukon yana mongumbas samba komian kona inakui buno napau . "
58012007	Siokai komuyu mantalima pongumbas doi Mian Bisa buno meeng kootunggul doi meeng kotama . Sabab oilakai biasa meeng komian napau aki tamano naukume ?
58012008	Kalu komuyu akipo inukum buno sasaibino kona pau mo bailong nia koalatino komuyu bolikon pau sah , bai pau mo aki nasah .
58012009	Doi dunia daano kotamanggita . Yana otunggule kita , tukon kita odotiiyo . Nah oilamo kai ko Tamanggita lohani doi sulugaa , tantu kita sio lohian koidan totuku doi yana sulano kita tubo .
58012010	Nda olang tua doi dunia otunggule kita tongo doi tembo mo telbatas , mololoi oila yanila mo lasaiyo monondok . Bai Mian Bisa otunggule kita tuuk namonondokan kita susuungo , sulano kita moola teali moliyous polaing-laing tukon yana . " Bisa doi tembo kita inotunggul , ukumanoo aki nakonoiyo konoanggita , bai tongo kubaiyo poloon . Bai doibundu idoo , buno kita mo lapamo inotunggul , ukumanoo tealikene kita tubo mololoi Mian Bisa namongiasan , tukon kubaiyo palasaan monondok doi kita .
58012011	
58012012	Sabab doiya , kobukuanggene kolimamu mo lemat tukon tuulomu mo mbombokonoo !
58012013	Ampakon sidutu doi loloon mo patal , sulano koaimu mo lematoo aki natepelesuk , bai kai teali tangalin .
58012014	Kakaate tuuk tubo pomeenggon tukon sasaibino komian . Kakaate koidan tuuk tubo moliyous , tuuk Temeneno . Sabab akiyo komeeng komian molaate kitayo ko Temeneno kalu yana aki natubo buno doiya .
58012015	Dagaiyo inai nadaano komeeng komian mo kalual doi Mian Bisa namonondokan konoano , sulano inai nadaano komo teali buno kayung modaano kolasumo doi komuyu nokon tobikon lubatene kokasulitan tukon mian badaang lusak tukon nalasum .
58012016	Dagaiyo sulano inai nadaano komo tubo balolowa kabai aki nahalagaiyo kolangge-langge lohani buno Esau nakinubai . Yana balukene kona haak tealian pau langgongo , tolongo tuuk meeng komangko kinaan .
58012017	Komuyu toiyo baikon doibundu Esau yase malaat balakaatoo doi tamano , bai yana tinolak . Sabab mau kai tukon kokiil yana unggoliiyo kololoon tuuk nakindendeke kona kasalaan , bai kotodanan tuuk doiya akiyo kai .
58012018	Utus-utus aki nalubat sasalaane langge meeng buno bangsa Islael nasinasalaan looluk . Yanila sasalaane langge meeng mo moola tinaap , doiyamo Sinai Bunggulo tukon naaung mo kait-kait ; yanila sasalaane kokalipookan , akimo natokita kolipu tukon mbombuul makansang ;
58012019	yanila sasalaane kopopuukon tmlungan , tukon lalo hulungan tuuno . Salataa Islael miano lengele lalodoo , yanila kabiyo tukon tutuu sulano lalodoo aki nahasilingan koidan doi yanila .
58012020	Sabab yanila aki yase mondongolii palenta mo pinolonggon lalodoo . Tobikon doiya lalodoo bantil , " Sasaibino mo singgile bunggul nia aki napaduliyo oilakai doiya iyayon kabai indee kai koidan , sio nasinakul tukon batu pomatekon . "
58012021	Oila ko Islael miano nakinitadoo buno doiya kona hebatan polong Musa bantil , " Yaku matakut tukon mbombokon ! "
58012022	Kobalino , komuyu lapamo lubat doi Sion Bunggul tukon Mian Bisa nakota mo tubo , doiyamo Yelusalem mo doi sulugaa tukon doi loloongo kona malaekat .
58012023	Komuyu loloiyo meeng kopososuungan mo lame - pososuungan Mian Bisa napau-pau langgongo , kosambu-sambunoila totulis doi sulugaa lalomo . Komuyu lubat sasalaane ko Mian Bisa , Hakim sasaibino kobanggapi . Komuyu sasalaane koloh-loh mian badaang monondok , mo lapamo tinealikon monondok .
58012024	Komuyu lubat sasalaane Yesus , Pangantala tuuk paladandian mo booludoo ; komuyu sasalaane kosau potiposii mo jamine kolangge-langge mo lobian odoon kona monondokan Habel sauno nadinamin .
58012025	Sabab doiya , pohati-hati inai napolong komuyu aki poyase mondongolii yana mo basilinganoo . Yanila aki nayase mondongolii yana mo lubat doi dunia tukon pelenggene bilita doi Mian Bisa , aki namoola dampasene kobutongo . Baimo kai kita nia mondongolii yana mo basilingan doi sulugaa ! Kalu kita aki nda yase mondongolii naando minoolakon kita moola tongosobii !
58012026	Doi tembodoo kona lalo nggabutemo kodunia . Bai diabudodoo yana paladandi , " Daano koidan , yaku naikon nggabutemo bolikon tongo kodunia bai timbu koidan . "
58012027	Bantilan " daano koidan " tudoikene baikon sasaibino kodunia mo lapamo pinasitaka naikon minanaso tukon inalaaso , sulano komo totinggal baimo mo aki nalaat minanas .
58012028	Sabab doiya , siokai kita bakinatauwan doi Mian Bisa , sabab kita mantalima doi yana meeng kobatomundoan mo aki nanggabut . Siokai kita bakinatauwan tukon bakaleda doi Mian Bisa tukon odotiiyo tukon matakut , mololoi eala yana mo yase susuungo .
58012029	Sabab nda Mian Bisa buno aung mo kopule .
58013001	Siokai komuyu tataap poseseang meeng tukon bailong buno mian-mian Salani mo mondoutus .
58013002	Inai mobantala talimayo doi mubonua mian badaang mo akiyoon mutingonhyo . Sabab tukon lakukanggene komo buno doiya , idan komian , aki nasadaliyo , lapamo talimayo komalaekat doi nabonua .
58013003	Neneeke mian badaang doi talunggu lalomo , bunomo lakon komuyu koidan daano doi talunggu lalomo polaing yanila . Tukon mian badaang mo linai-lainggon , siokai komuyu neneeke doi yanila pokakana komuyu ilakukanggon buno doiya .
58013004	Sasaibino komian sio natudoikene kosikap odotiiyo kona baasowaanan , doiyamo kosababpo siokai lakai boloki namolole meeng tukon bailong . Mian mo balolowa tukon mian mo pololowai naikon Mian Bisa adiliyo .
58013005	Inai mokilayo naikon kodoy nakuasaiyo komu tuboan , bai siokai komuyu biyai tukon oila komo daano doikoo . Sabab Mian Bisa lapamo bantil , " Yaku aki naikon sodiikene kabai naikon tinggale ikoo . "
58013006	Sabab doiya kita balani bantil , " Temeneno daanoon Motulungaku , aki kumatakut . Oila komo moola banggapi lakukene doi yaku ? "
58013007	Inai motomilinggene doi pokatua-katua mo pelenggene ko Mian Bisa nateteba doikoo . Pokitopiyo bulaando yanila tubo bulaando yanila mate , tukon loingiyo yanila namanganggaan .
58013008	Yesus Klistus tataap pokakana , mau looluk , nia budodoo , tukon polong sidutu-posidutukon .
58013009	Inai mosodiiyo sasaibino kootunggul kaliangano mo sosibong moatapayo komuyu . Noanggita sio Mian Bisa noano namonondokan komo kobukuanggene doiyamo komo monondok ; inai tongo palatulan-palatulan kinaan . Mian badaang looluk loingiyo palatulan-palatulanoo akiyo kotakoso .
58013010	Kita daano meeng kobalabaang tuuk sosubakanano kososubakon doi Mian Bisa . Tukon imam-imam mo leleaniyo doi Temeneno na Sandung lalomo , aki nadaano kona haak makaan sosubakondoo mo daano doi balabaangoo bunggono .
58013011	iyayon sauno mo sinosubakon tuuk potolos lalim , imam babasal babayo doi Kombiang Moliyous , bai iyayon bunutodoo susuungo sinua doi sandung tonggulungo .
58013012	Doiyamo kosababpo Yesus koidan mate doi tataapon kotadoo tonggulungo tuuk mokumesiyo kona mian doi lalim tukon sauno susuungo .
58013013	Tobikon doiya , maimo nda taus doi yana doi nasandung tonggulungo tukon tulut tinotulai polaing yana .
58013014	Sabab doi buta akiyo kolipu dungolan mo akiyo kona pupusan tuuk doi kita ; kita mounggolii lipu dungolan naikon mo lubat .
58013015	Sabab doiya tukon palantalan Yesus , siokai kita sidutu nggaa-nggaale ko Mian Bisa ; doiya buno sosubakon nda syukuul doi yana , mo kita sosubakene lolo bantilan doi suungo bibilo tuuk monggaale kosambuno .
58013016	Inai motomilinggene kubaiyo komo monondok tukon potombonii , sabab naiyamo kososubakon-sosubakon mo sanaanggene ko Mian Bisa noano .
58013017	Loingiyo katua-katua napalenta tukon anggayo doi yanila . Sabab yanila sidutu tingoniiyo komu tuboan , tukon yanila sio nabalatanggung jawab doi Mian Bisa . Kalu komuyu molole doi yanila , yanila moola balimang tukon sanaang konoano ; kalu aki , maka yanila naikon balimang tukon poloon konoano , tukon doiya aki poutunggene .
58013018	Tuluuso sambeang tuuk kami . Kami anggayo konoanggami lalomo molino , sabab doi sasaibino kolangge kami sidutu yase lakukene oila komo bisa .
58013019	Tongo yaku kabiyo tukon tutuu , sulano komuyu sambeanggene yaku sulano Mian Bisa mosobit babayo yaku abali doikoo .
58013020	Mian Bisa lapamo otuboiyo nda Temeneno Yesus doi namatean . Sabab namateanoo yana diabudodoo teali Pototooli Mobabasal doi kita , doiyamo nadomba-domba . Namateanoo koidan sahkanggene kopaladandian posidutukon mo Mian Bisa kubaiyo tukon kita .
58013021	Roliisi Mian Bisa modaanoon komonondokanoo osukupiyo komuyu tukon sasaibino komo monondok komuyu palaluuwo tuuk kubaiyo kona mongiasan . Boliisi tukon lolo doi Yesus Klistus , Mian Bisa limange doi kita , oila kona mongiasan . Siokai Klistus ngginaal sidutu-posidutukon ! Amin .
58013022	Yaku kabiyo sulano komuyu palahatikanggene daku otunggul-otunggulia tukon sabal , sabab daku sulatia aki natodudul bulusan .
58013023	Siokai komuyu toiyo baikon utus kita Timotius lapamo inosobii doi talunggu . Kalu yana lapamo doi kutampatia , yaku naikon babayo tembo yaku duutiyo komuyu .
58013024	Pelenggene komai salam doi sasaibino pokatua tukon doi sasaibino ko Mian Bisa namian . Talimayo koidan salam doi utus-utus doi Italia .
58013025	Boliisi Temeneno nabalakaatiyo Utus sasaibino .
59001001	Utus-utus sasaibino Mian Bisa namian mo tasabukon doi sasaibino kodunia ! Pongodotii moluwedoi yaku , Yakobus , Mian Bisa napeleleani tukon Yesus Klistus napeleleani .
59001002	Utus-utus ! Kalu komuyu toupiyo moisalomo kokaliangano kosobaan , siokai komuyu polasayo moutung .
59001003	Sabab komuyu toiyo , baikon kalu komuyu tataap mangangga doi Temeneno doi tembo potoupiyano kosobaan , kobalaso doiyamo : komuyu teali sabal .
59001004	Dagaiyo sulano konoamu nasabalanoo banggadudul tosuungi polong komuyu teali monondok tuuno tukon aki nakakulangan doi langge-langge oila lalomo .
59001005	Kalu daano meeng komian doi komuyu mo kinduung napandoi , siokai yana nakabiyo doi Mian Bisa , maka ko Mian Bisa naikon beekene kona pandoikanano doi yana ; sabab doi samba komian , Mian Bisa beena tukon noa monondok tukon palasaan pomaasikon .
59001006	Bai mian mo mangkabi sio namangangga ; yana aki namoola mata-matakut , sabab komian mo mata-matakut pokakana kobokol doi tobun mbombuul mo puule dombala doisumai .
59001007	Mian mo pokakana doiya aki natataap kona pikilan ; yana aki namoola mangala kaputusan oioila doi sasaibino kolangge nakinubai . Sabab doiya , aki namoola koidan yana moinikene sulano malaat oioila doi Temeneno .
59001008	
59001009	Salani miano mo talalais siokai nalasaiyo sanaang kalu Mian Bisa katandake yana .
59001010	Tukon Salani miano mo kaasa siokai nalasayo sanaang koidan , kalu ko Mian Bisa ekependeyo yana . Sabab mian mokaasa naikon lapus buno bulung bungano .
59001011	Doi tembo oloyo nasumbotan tukon namoonasan tuuno , maka bulungoo naikon teali molooyu tobikon namotondongii kobungano tukon lapus koidan dona monondokan . Bunomo koidan tukon mian mo kaasa ; yana naikon silaka doi tembo yana daamo moampakonggene nakinubai .
59001012	Kinatauwan mian mo sabal doi tembo yana toupiyo kosobaan . Sabab lapamo yana malaat hasil kona sabalan doi sobaanoo lalomo , yana naikon mantalima tambono , doiyamo tuboan mo lapamo Mian Bisa dondiikene doi mian badaang mo seseang ko Mian Bisa .
59001013	Kalu komeeng komian taganggu doi nasinobaiyan mo buno doiya , inaimo yana bantil , " Gangguania doi Mian Bisa kona lubatan , " sabab ko Mian Bisa aki namoola taganggu doi nakulokisan , tukon aki koidan nagangguwe mau kai meeng komian .
59001014	Bai mianoo motaganggu kalu yana kinubut tukon tulutiyo kona mongiasan susuungo mo lokis .
59001015	Doibundu , kalu mo lokisoo kona iniyas tinuluti , maka lalim komo sumbut ; tukon kalu kolalim badaango , maka kolimbako doiyamo matean .
59001016	Inaikai potongokolii , Utus-utusonggu kusineang !
59001017	Sasamba kopebee mo monondok tukon palasena mo monondok kona lubatan doi sulugaa , Mian Bisa komo lebesenggene , mopasi-takayo sasaibino komadialan doi timbu . Yanamo Mian Bisa mo aki natobolii , tukon aki koidan natealikene kokalipookan .
59001018	Luwedoi sasaibinodoo yana susuungo tealikene kita napau-pau lolo nabantilan mo kana . Yana kubaiyo doiya sulano kita malaat tampat mo utama doi antala sasaibino kolobo napinasitaka .
59001019	Palahatikanggene naiya momonondok , Utus-utus mo sineang ! Memeeng komian sio namosobit mondongolii , bai malumbit nabasilingan tukon malumbit nanggimal .
59001020	Mian mo nggimal aki moola kubaiyo komo monondok , mo konoiyo ko Mian Bisa noano .
59001021	Sabab doiya , sakukene memeeng kokabiasaan mo madikit tukon mo lokis . Talimayo tukon noa monondok Mian Bisa nabantilan mo usoko doi noamu lalomo , sabab bantilanoo daano kobukuanan tuuk mosalamatene komuyu .
59001022	Siokai komuyu kubaiyo oila ko Mian Bisa nabinantil , inai natongo lengeliyo tolong , tobikon tukon buno doiya komuyu kokoliiyo kobutomu susuumu .
59001023	Mian mo mondongolii ko Mian Bisa nabantilan , bai aki nakubaiyo daano buno mian mo kitayo koduduso mo tutuu doi sulumiin salaano .
59001024	Lapamo yana palahatikanggene momonondok , yana kai taus tukon banggadudul tomilinggene bulaando kotambongo do dudusodoo .
59001025	Ko Mian Bisa naukum monondok tukon daano kobukuanan tuuk namaladekaan kobanggapi . Tukon mian mo solidikiyo tukon mopalahatikanggene mono-monondok tukon lakukene do ukum-ukummo , tukon bolikon lengele lolong maka natoliminggene , do mianoo naikon ko Mian Bisa balakatio doi sasamba kolangge yana mo lakukene .
59001026	Kalu daano komeeng komian mo lasayo kobutongo meeng komian motaat baagama , bai yana aki nadagaiyo koalepo , maka yana kokoliiyo kobutongo susuungo ; kona bakaledaan akiyo kotakoso .
59001027	Kokataatan baagama mo tutuu tukon tulut doi Mian Bisa Tama napambaleng doiyamo : tulungiyo kopau-pau tuboon tukon balu-balu mo sakisaa tukon dagaiyo kobutongo susuungo sulano inai dunia nia namanase .
59002001	Utus-utusonggu ! Salaku mian mo mangangga doi Temeneno Yesus Klistus , Temeneno Molobian Monondok , inaikai komuyu posasalakene komian luwedoi kolangge-langge doi dunia .
59002002	Sabab kalu daano meeng komian mokaasa mo mapake sousolut mosoni tukon pakean momonondok molubat doi pososungan , maka nalubat koidan komeeng komian motalalais mo mapake pakean momosi-mosiak ,
59002003	maka komuyu lobian odotiiyo do mianoo mo mapake pakean momonondok . Komuyu bantile doi yana , " Mai Tuan osulang doi kulsi monondok nia . " Bai domianoo mo talalais komuyu bantile , " Kokondong imbali , " kai " Osulango nai sowaania . "
59002004	Tukon kubaiyo buno doiya , komuyu kubaiyo kona posasalaan doi tulamuyu tukon pilito komian moluwedoi pikilan mo lokis .
59002005	Neneeke kai , Utus-utus mo sineang ! Mian mo talalais doi dunia nia , ko Mian Bisa lilike sulano teali mian mo kaasa doi manganggaan lalomo . Mian badaangoo naikon teali anggota Mian Bisa namian pokakana ko Mian Bisa mo lapamo dandikene doi mian mo seange yana .
59002006	Bai komuyu tongo totulaiyo komian motalalais , banggokai mian-mian mokaasa kai molai-lainggene komuyu tukon salakanggene komuyu doi pangadilan !
59002007	Yanilamo kai komo totulaiyo kosambu mo inodotii komuyu motalimayo moluwedoi Mian Bisa !
59002008	Komuyu kubaiyo komo kana , kalu komuyu kubaiyo kobato-mundoan naukum mo talaat doi Kitab Moliyous naayat lalomo nia , " Kilakene kotula-tulamu buno komuyu kilakene kobutomu susuumu . "
59002009	Bai kalu komuyu posasalakene komian moluwedoi langge-langge doi dunia nia , komuyu kubaiyo kolalim , tukon ko Mian Bisa naukum nyatakanggene baikon komuyu daano kai polumbai ukum .
59002010	Mian mo lumbayo komeeng ko Mian Bisa naukum-ukum , koalatino lumbayo sasaibino .
59002011	Sabab komo bantile , " Inai balolowa , " yanamo koidan komo bantile , " Inai momangakate . " Jadi , kalu komuyu akipo balolowa , bai mangakate , maka komuyu daano kai polumbai do ukummo koidan .
59002012	Basilingano kai tukon potindokiiyomo salaku mian naikon mo inadili mololoi Mian Bisa naukum mo maladekakene kobanggapi .
59002013	Sabab ko Mian Bisa aki naikon natudoikene komaasi doi mian mo aki natingoniiyo koposeangan . Bai poseangan lobian kona moonggolan luwedoi ukuman !
59002014	Utus-utus ! Oila kotakoso komian mobantile , " Yaku mian mo namangangga " , kalu yana aki natudoikene tukon nakokubai ? Moola kai do manganggaan mopokakana doiya salamatene yana ?
59002015	Kalu andeno meeng komian utus malane kai utus boine palaluuwo kopakean tukon aki nasukup kona kaanan tuuk sasamba kooloyo .
59002016	Oila kotakoso komuyu bantil doi yana , " Salamat mopakeyo kopakean mo boolu tukon salamat mokaan " - kalu komuyu aki pobeena doi yana oila kona pinalaluu tuuk tuboan ?
59002017	Bunomo kai koidan tukon manganggaan , kalu aki nainokitakon tukon kokubai , maka manganggaanoo akiyo kotakoso .
59002018	Banggokai daano kobantile , " Daano komian mo balaangge-ne kona manganggaan tukon daano kobailong mo balaanggene kona kokubai . " Yaku naikon timbiliyo , " Tudoikene doi yaku bulaando komian modaano kona manganggaan moakiyo doi nakokubai tukon yaku naikon tudoikene tukon kokubai baikon yaku daano daku manganggaan . "
59002019	Komuyu mangangga baikon Mian Bisa tongo meeng , bolikon ? Jadi ibiliisoo mangangga tu-kon yanila mbombokon momatakutene !
59002020	Komuyu longas tuuno ! Oilakai komo palaluu tinudoikon doikoo baikon akiyo kotakoso modaano komanganggaan bai akiyo kona kokubai ?
59002021	Kitayomo Abalaham nda mbumbu . Yana Mian Bisa talimayo monondok sabab nakokubai , doiyamo doi tembodoo yana sosubakene Ishak , napau , doi Mian Bisa doi balabaang bunggono .
59002022	Dimbaa totongo baikon manganggaan sio naokitakene tukon kokubai sulano teali monondok .
59002023	Doiya pokokonoi tukon ayat Kitab Moliyous nia , " Abalaham mangangga doi Mian Bisa , tukon sabab namanganggaanoo ko Mian Bisa talimayo salaku mian mo lakukene ko Mian Bisa namongiasan . " Doiyamo kosababpo Abalaham sinombuikon , " Mian Bisa nasobat " .
59002024	Budodoiya tontongo , baikon komian Mian Bisa talimayo monondok sabab oila do mianoo nakinubaidoo , tukon bolikon tongo sabab namanganggaan kai .
59002025	Kitayo koidan doi Lahab , boine motombo lolowaon . Yana Mian Bisa talimayo monondok sabab nakokubai , doiyamo salataa yana talimayo doi nabonua lalomo kobangsa Islael namata-mata tukon tulungiyo yanila dambasene kobutongo mololoi loloon bailong .
59002026	Jadi , buno kai butong moakiyo koloh daano butong mo mate , bunomo lakon koidan manganggaan moakiyo kokokubaino doiyamo manganggaan mo mate .
59003001	Utus-utus ! Inaimo bada-badaang luwedoi komuyu mo yase teali gulu . Komuyu toiyo baikon kita mo teali gulu naikon inadili tukon lobian tuuno doi mian bailong .
59003002	Kita sasaibino badaang lunggon ndamokubai sala . Bai mian mo aki namokubai kasalaan tukon nabantil-bantilan , yana mian mo talakana , mo moola kuasaiyo kobutongo .
59003003	Kalu kita konoikene kotambang doi kaladai suungo sulano yana natulutiyo konda mongiasan , maka kita moola atule sasaibino do adalanoo butongo .
59003004	Mangala koidan kapal bunekene sontoh . Mau kai kapaloo daano lobo meeng buno doiya kona kabasal tukon mbombuul makansang babayo , bai yana uling mo poipoisik moola naatule tulutiyo kotolopuus namongiasan .
59003005	Bunomo koidan tukon aleponggita ; mau kai koaleponggitadoo poipoisik , bai yana moola babanggaalkene kobutongo doi langge-langge mo babasal kaliangano . Pikikene bulaando kobonggulung nababasalan aung mo poipoisik moola suayo !
59003006	Koaleponggita pokakana aung . Doi butonggita yana buno meeng kokulokisan uuno mo sabukene kokulokisan doi sasaibino kobutonggita . Tukon aung moluwedoi nalaka , yana suayo sasaibino konda tuboan .
59003007	Sasaibino koiyayon mohalani kaliangano , tomisi , iyayon molanda tukon ikan moola kinamalu , tukon lapamo hanggapi kamaluwo . Bai hanggapi alepo aki namoola meeng komian kamaluwo . Alepodoo kulokis tukon aki namoola kinuasai ; moono tukon lasum mo mangakate .
59003008	
59003009	Kita gunakanggene tuuk bakinatauwan doi Temeneno tukon Tamanggita , bai koidan tuuk kutukiyo tulando banggapi , mo lapamo tinealikon loloiyo Mian Bisa tambongo .
59003010	Luwe babano mo pokakana tobuat kobantilan kinatauwan tukon bantil-bantilan bakutukiyan . Kona tutuuwan aki nabuno doiya !
59003011	Oilakai daano kopaisu matano mo palapuasene kopaisu matabal tukon paisu momosopot doi tampat mo pokakana ?
59003012	Ala batango , Utus-utusonggu , aki nateali sawokene kozaitun saono , tukon anggul batango aki nateali sawokene koala saono . Paisu matano mo motono aki kai nateali tobuatene kopaisu momatabal .
59003013	Kalu doi antala ikoo daano komian mo pandoi tukon momonondok konoano , siokai yana tudoikene tukon tubo monondok tukon kubaiyo kolangge-langge mo monondok , mo polainggene konoano napependean tukon napandoiyan .
59003014	Bai kalu komuyu mososunoi , noa mallas , tukon utamakene kobu-tongo susuungo , inaikai mo babanggaalkene do pandoiyanoo , sabab tukon doiya komuyu pase-pasekene bilita mo bisa doi moluwe Mian Bisa .
59003015	Pandoiyan mobuno doiya aki naluwe doi sulugaa . Yana luwedoi dunia , doi banggapi namongiasan , tukon luwedoi setan !
59003016	Inaando kona daanoan kobassunoiyan tukon sipat moutamakene kobutongo susuungo , idoo kai talaat ko-ponggimakonan tukon sasaibino kaliangano kokokubai mo lokis .
59003017	Bai mian mo daano kona pandoiyan mo luwedoi bungguk , yana tumbe-tumbeno tuuno molino , doibundu yase podame , monondok , tukon tulut . Yana moono tukon poseangan tukon okitakene kona kokubai mo monondok . Yana aki namololoi tukon aki nakakaadukon .
59003018	Takainomo komonondokan daano kai hasil moluwedoi kalibuang paladamean mo tinipas luwedoi mian mo kilakene kopaladamean !
59004001	Doi naando kai kona luwean sasaibino kopooakatean tukon podangaanian doi komuyudoo ? Bolikon kai doiya kona luwean doi muminoo-mooton mo banggadudul kai polobosii doi butomuyu lalomo tuuk malaatan kasanaangan doi dunia !
59004002	Komuyu yase , bai aki pomalaat , maka komuyu yase mangkate ! Komuyu samangat , bai aki polaate oila kopoinumhal , maka komuyu pogagai tukon poakate . Komuyu aki pomalaat oioila , sabab komuyu akipo mangkabi doi Mian Bisa .
59004003	Tukon kalu kai komuyu lapamo mangkabi , komuyu aki pomalaat , sabab mukinabidoo natuduan sala ; oila kopokinabidoo tongo tuuk kasanaangan butomu susuumu .
59004004	Komuyu daano mian mo aki nataat ! Komuyu toiyomo baikon kalu komuyu pokotula tukon dunia , maka komuyu teali Mian Bisa namusu ?
59004005	Inai mosangkayo baikon Kitab Moliyous akiyo kona alasan mobantile , " Doi butonggita Mian Bisa abese kona loh mo tikas kona minooton . "
59004006	Mau nabuno doiya , Mian Bisa namaasi mo bineekon doi kita lobian moonggol doi lohdoo naminooton . Doiya kosababpo doi Kitab Moliyous lalomo totulis koidan , " Mian Bisa aki nayase komian mo babanggaal , bai kobalino yana seseange komian mo kependeyo konoano . "
59004007	Tobikon doiya , anggayomo ko Mian Bisa tukon lawane ko lbiliis , maka Ibiliis naikon dampas luwedoi komuyu .
59004008	Loolaniyo ko Mian Bisa , tukon Mian Bisa naikon loolaniyo komuyu . Kumesiyo kai kolimaiy , komuyu mo baladosa ! Tukon kolinoyo konoamu , komuyu mo panga konoamiu !
59004009	Siokai komuyu tutuu manasal tukon kokiil tukon mandaung ; siokai komu kokumbitan teali kokiilan tukon komu labaan teali susaan !
59004010	Siokai komuyu pependeyo kobutomuyu doi Temeneno salaano , maka Temeneno naikon akatandake komuyu .
59004011	Utus-utus , inaimo pososibolii kai poasalakon . Mian mo sosiboliiyo kai noasalakene koutuso motula-tulano mo pokakana Salani , yana sosiboliiyo tukon asalakene ko Mian Bisa naukum . Tukon kalu komuyu salakene ko Temeneno naukum , doiya koalatino komuyu aki potulutiyo do ukum-ukumoo , baimo teali nahakim .
59004012	Banggokai tongo meeng komo daano konahaak beena ukum doi banggapi tukon adiliyo kobanggapi . Yanamo ko Mian Bisa mo balakuasa salamatene tukon mositakayo . Jadi , indee kai komuyu , tobikon komuyu yase asalakene kotulamu banggapi ?
59004013	Utus-utus mo bantile , " oloyo nia kai modoa kami naikon lengget doi kota anu tukon dungol imbali meeng kotaum kona kalumbit tuuk badagang tukon mounggolii doy , " - longolio daku otunggul nia .
59004014	Oila naikon komo teali tukon mutuboan modoa , komuyu susuungo aki potoyo ! Komuyu tongo buno tibolung soisikeen kona tokitaan , doibundu lapus .
59004015	Siokai komuyu bantile buno naiya , " Kalu Temeneno kilakene , kami naikon tubo tukon lakukene naiya kai doiya . "
59004016	Bai budodoiya komuyu babanggaal tukon balaambuusi . Sasaibino kosalita mobuno doiya sala .
59004017	Sabab doiya , mian mo toiyo oila komo monondok mo sio nakubaiyo bai aki nalakukene , mianoo baladosa .
59005001	Utus-utus mian-mian mokaasa ! Ndongoliiyo daku otinau . Siokai komuyu kokiil tukon mandaung sabab komuyu naikon toupiyo kosakisaawan !
59005002	Komukaasaan boano . Mupakean eaka kaanene .
59005003	Mosoni tukon musuasa atak tutupiyomo ; koatako naikon teali sakisii molawane komuyu tukon naikon kaane mokobutomu kabus buno aung . Komuyu lapamo atambune kobuat doi lounu lolani kona pupusan .
59005004	Komuyu aki pobeale ko mian-mian natambo mo balimang doi muasi . Budodoiya polengele yanila nabantilan ! Mian-mian mo pototongikene komu asi hasilo , nggeleamon manggabi tulung tukon yanila nanggeleamonan polongo doi Mian Bisa tolingaino , Temeneno Mobabasal Konakuasa .
59005005	Komuyu tubomo monondok tukon toupiyomo kosanaangan doi dunia nia . Komuyu buno pokakana mokalanake kobutongmiu tuuk doi oloyo bakolotan .
59005006	Komuyu ukume tukon akateyo ko mian-mian mo aki nasala , tukon yanila aki nalawane komuyu .
59005007	Tobikon doiya , posabal Utus-utusonggu , polong Temeneno nalubat . Pokitayo bulaando meeng komian patani nasabalan mototiili polong doi nabuta mobeena hasilo moano koanggano doi yana . Tukon yana sabal mototiili lonun udan loon namatanasan matandang tukon udan lounu bunga .
59005008	Siokai komuyu koidan posabal tukon kabasale konoamiu , sabab Temeneno naoloyo lubatan loolanimo .
59005009	lnaimo mondommuk tukon mopoasalakon , sulano komuyu ko Mian Bisa aki naukume . Neneeke ! Hakim loolanimo , sadiamo molubat .
59005010	Utus-utus , neneeke kai sasaibino konabi mo basilingan mangatas Temeneno sambuno . Yanila sabal tukon taane kosakisaa . Jadi , alayo yanila teali sontoh .
59005011	Yanila binantil kinatauwan sabab yanila taat . Komuyu lapamo molongol Ayub nasabalan kaliangano , tukon komuyu toiyo bulaando ko Temeneno doibundu nabalakaatiyano yana . Sabab Temeneno seseange tuuno tukon monondok konoano .
59005012	Mo utama tuuno , doiyamo : Inaikai batolopi , mau demi timbu , mau demi buta kai demi oilamo kai . Bantilemo kai " Oode " kalu makisuut oode , tukon " Aki " kalu komu minakisuut aki ; sulano ko Mian Bisa aki naotuwongikene koukuman doi komiu .
59005013	Kalu doi komuyu nokon daano komo susa , siokai yana nasamheang . Kalu daano komo tedes , siokai namanani nggaale ko Mian Bisa .
59005014	Kalu daano komo masakit , siokai yana uange kokatua-katua jemaat . Tukon siokai katua-katuadoo nasamheanggene do mianoo masakitoo tukon solitene kolikison mangatas Temeneno samhuno .
59005015	Kalu yanila nasamheang pelenggene tukon mangangga , Temeneno naikon aline miano masakit , tukon ompunio kona lalim-lalim mo lapamo yana kubaiyo .
59005016	Tobikon doiya siokai komuyu teali mangakukene kopo kasalaan tukon sambeanggene , sulano komuyu inalin . Mian nasambeang loloiyo ko Mian Bisa namongiasan , daano kona kuasa mo babasal .
59005017	Elia pokakana banggapi mo buno kita . Yana sambeang tukon tutuu sulano naaki nalubat koudan , maka udanoo aki nalubat tolu kotaum maka sembeleng kona kalumbit .
59005018	Doibundu yana sambeang koidan , maka timbu lubatene koudan tobikon kobuta beena hasilo koidan .
59005019	Utus-utusonggu ! Kalu doi komuyu noikon daano komeeng komian mo aki naloingiyo koidan kootunggul moluwedoi Mian Bisa , maka meeng komian bailong tealikene do mianoo abali doi Mian Bisa ,
59005020	neneeke koayat nia : Mian mo kubaiyo komian mobaladosa abali doi naloloon mo sala , do mianoo salamatene komian najiwa mobaladosadoo luwedoi matean tukon tealikene badaang kolalim moinompuni . Komai holomat , Yakobus
60001001	Utus-utus Mian Bisa namian ililik , mo sasahul doi halamsalaan doi kahupaten Pontus , Galatia , Kapadokia , Asia , tukon Bitinia ! Yaku , Petulus , Yesus Klistus nalasul , moinikene hilisi ko Mian Bisa beena halakaat tukon namonondokan doikoo tukon lobi-lobian . Komuyu ililik teali Mian Bisa namian pololoi tukon Mian Bisa Tama natetel . Tukon Mian Bisa Na Loh lapamo tealikene komuyu mian mo moliyous , tangalaas tuuk doi Mian Bisa , sulano komuyu taat doi Yesus Klistus tukon pokimoliyousi luwedoi sauno .
60001002	
60001003	Maimo nda basyukuul doi Mian Bisa , Temeneno Tamanggita Yesus Klistus ! Yana seange tuuno kita doiyamo kosababpo yana beekene doi kita kotuboan mo boolu , tukon otuboiyo koidan Yesus Klistus luwedoi namatean . Naiya beena kita moinian mo moonggol .
60001004	Kita moini sulano kita malaat balakaat-balakaat Mian Bisa mo sadiayo tuuk doi namian , doiyamo balakaat-balakaat mo inabos doi sulugaa , sulano aki moola manas , kai teali boowan kai mbules .
60001005	Sasaibinodoo daano tuuk doikoo , sabab komuyu mangangga doi Mian Bisa . Maka komuyu dinagai tukon Mian Bisa nakuasa sulano komuyu mantalima kasalamatan mo sadiamo inokitakon doi loonu napupusan naikon .
60001006	Sabab doiya siokai sanaang konoamu , mau kai nabudodoiya tolongo soisik kosambu bai komiu sio nateali susa sabab komiu toupio bubulaa kaliangano kopalesobaan .
60001007	Kona makisuut doiyamo tuuk okitakene oila komuyu tutuu mangangga doi Temeneno kai aki . Mosoni mo moola manas , inuji tukon aung . Jadi kopoomanganggaan daano lobian koanggano doi mosoni , jadi sio nainuji koidan sulano nateali moonggol . Tukon buno doiya komuyu naikon ngginaal tukon inodotii kabai kinatandak doi oloyo Yesus Klistus nalubatan koidan .
60001008	Komuyu seseange , mau kai looluk komuyu aki pokitayo . Tukon komuyu mangangga doi yana mau kai yana budodoo komuyu akipo kitayo . Doiyamo kosababpo komuyu laba , tukon lasayo kona sanaangan mo babasal tukon aki namoola natabantil .
60001009	Sabab mumanganggaan namakisuut laatemo , doiyamo butomu nakasalamatan .
60001010	Naiyamo sasaibino konabi mo telitiyo tukon selidikiyo kokasalamatan , tukon yanila pikikene kobalakaat Mian Bisa mo beekene doi komuyu .
60001011	Yanila selidikiyo bulaa kai tukon oila kotembono langgedoo naikon natealian , Klistus Na Loh mo makasuutio mo daano doi butongoila . Doi tembodoo kona Loh babotilanggene doi yanila sakisaawan-sakisaawan kaliangano mosio Klistus toupiyo tukon kaliangano kona nakabasalan naikon mo tuundu nalapa doiya .
60001012	Doi nabi-nabidoo ko Mian Bisa babilitakene baikon oila komo yanila lakukene bolikon tuuk yanila nakepentingan , bai tuuk ikoo ; doiyamo langge-langge diabudodoonia komuyu molengele tukon tontong doi sasaibino komo babayo ko Bilita Yesus Klistus kaliangano . Yanila pelenggene langge-langgedoo doikoo tukon Mian Bisa Na Loh nakuasa mo kapatuwo doi sulugaa . Tutuu koidan malaekat-malaekatoo yase koidan mongotoi bilita yanila mo babilitakenedoo .
60001013	Tobikon doiya , siokai komuyu basa-basadia . Badagai tukon moinikene tuuno kobalakaat naikon mo bineekon doikoo doi tembo Yesus Klistus naikon nalubatan .
60001014	Taatkai doi Mian Bisa , tukon moikai potubo loingiyo komu minomooton loolukonoo , doi tembo komuyu akiyoon potingoniiyo ko Mian Bisa .
60001015	Kobalino , siokai po moliyous doi sasaibino kolangge lalomo komuyu mokubaiyo , pokakana buno ko Mian Bisa mo uange komuyudoo moliyous .
60001016	Doi Kitab Moliyous lalomo totulis , " Siokai komuyu moliyous , sabab yaku moliyous . "
60001017	Komuyu bantile do Mian Bisadoo Tama doi tembo posambeangan doi yana . Jadi , ko Mian Bisa doiyamo komo hakimiyo kobanggapi pokokonoikene tukon memeeng nakokubai aki nalilike . Sabab doiya nakalu komuyu daano nai dunia nia , siokai pokabasale ko Mian Bisa doi mutuboan lalomo .
60001018	Komuyu toiyo oila komo lapamo binabeakon potongosodiiyan luwedoi tuboan mo akiyo kotakoso mo tininggoliikon doi tumbumu . Kopehealo bolikon meeng kolangge mo moola manas buno pelak kai mosoni ,
60001019	bai meeng kolobo mo daano tuuno koolino ; doiyamo Klistus butongo susuungo , mo teali buno domba mo sinosubakon doi Mian Bisa akiyo seselo kai sosiboliino .
60001020	Klistus Mian Bisa lilike akiyoon nadunia nia napinasitaka . Tukon doi oloyo-oloyo naloolanimo kolounu napupusan nia , yana lubat doi dunia sulano posinalamaton .
60001021	Lolo doi yana komuyu mangangga doi Mian Bisa mo lapamo otuboiyo koidan luwe nadoi matean tukon kabasale yana . Jadi , Mian Bisa kai kopo manggaan tukon doi Mian Bisa koidan kopo mangabosan moinian .
60001022	Sabab komuyu taat doi otunggul moluwedoi Mian Bisa , maka komiu kumesiyo kobutomiyu tukon komuyu seseange komian badaang pokakana namanganggaan tukon sanaang . Tobikon doiya , siokai komuyu seseange meeng maka bailong tukon sasaibino konoamu .
60001023	Sabab mololoi Mian Bisa nabantilan mo tubo tukon mo posidutukon , komuyu lapamo tinealikon banggapi boolu mo bolikono sinuung moluwedoi banggapi , bai luwedoi Tama mo posidutukon .
60001024	Doi Kitab Moliyous lalomo totulis buno naiya , " Sasaibino kobanggapi buno bulung , tukon sasaibino kona kinabasalan buno bulung bungano . Bulung molooyu , kobungano koidan matandang ;
60001025	bai ko Temeneno nabantilan tataap tuuk sidutu-posidutukon . " Bantilanoo Bilita Monondok mo lapamo binabotilanggon doikoo .
60002001	Tobikon doiya , sakukenemo luwedoi butomu sasaibino komo lokis ; inai koidan mobakala-kala tukon inai mokakaadukon . Inai masakit konoamu , tukon inai mototulaiyo komian bailong .
60002002	Siokai komuyu teali buno pau mo sodo sinuung , sidutu moloukene naikon susu lohani mo bilisii . Tukon buno doiya komuyu naikon tubo tukon sinalamaton .
60002003	Doi Kitab Moliyous lalomo totulis buno naiya , " Komuyu lapamo lasakanggene susuumu bulaa kona monondokan ko Temeneno . "
60002004	Tobikon doiya , lubat doi Temeneno . Yana buno batu mo tubo , batu banggapi mo sakukene sabab tinoi akiyo kotakoso ; bai Mian Bisa komo lilike buno batu mo daano koanggano .
60002005	Komuyu buno batu-batu mo tubo . Tobikon doiya siokai komuyu poyase pinake tuuk kekendenge ko Mian Bisa nabonua lohani . Tukon buno doiya komuyu teali imam-imam , mo tubo tongo tuuk Mian Bisa , tukon mo loloiyo Yesus Klistus sosubakene doi Mian Bisa kososubakon lohani mo konoiyo ko Mian Bisa noano .
60002006	Tobikon doi Kitab Moliyous lalomo totulis buno naiya , " Yaku lapamo lilike meeng kobatu modaano koanggano , yaku abese doi Sion buno batu tuuno ; tukon mian mo mangangga doi yana aki naikon namanasal . "
60002007	Batudoo daano koanggano tuuk komuyu mo mangangga . Bai mian badaang mo aki namangangga , tapakemo koayat-ayat Kitab Moliyous nia , " Batu mo aki napinake tukang-tukang bangunanoo tokita teali batu mo tuuno . "
60002008	Tukon " Doiyamo batu mo kubaiyo komian takait , batu mo kubaiyo yanila otuwong . " Yanila takait sabab yanila aki namangangga naikon ko Mian Bisa nabantilan . Bunomo kai lapamo Mian Bisa tantukanggene yanila kaliangano .
60002009	Bai komuyu daano kai bangsa mo tolilik , imam-imam mo leleaniyo kotomundo , bangsa mo moliyous , tangalaas tuuk Mian Bisa , Mian Bisa susuungo namian . Mian Bisa lilikemo komuyu tukon uange komuyu tobuat luwedoi kalipookan sulano usok doi madialan lalomo , tukon makisuut sulano komuyu popelenggene kokokubai-kokubai bilita kaliangano mo doikono langge .
60002010	Looluk komuyu bolikon Mian Bisa namian , bai budodoiya komuyu daano Mian Bisa namian . Looluk komuyu Mian Bisa aki naseange , bai budodoiya komuyu mantalima kona soyang .
60002011	Utus-utus mo sinoyang ! Komuyu daano kai mian molubat tukon nalausalan doi dunia nia . Tobikon doiya yaku kabiyo tuuno sulano komuyu inai motulutiyo kobanggapi noano namongiasan mo sidutu polobosi lawane kobutongo .
60002012	Komu kalakuan doi antala mian mo aki natingoniiyo ko Temeneno siokai namonondok tuuno , kalu kai yanila bapitanaakene komuyu buno mian lokis , yanila sio namangakukene komu kokubai mo monondok , tobikon yanila naikon nggaale ko Mian Bisa doi oloyo nalubatan .
60002013	Lolo Temeneno , siokai komuyu tootukuiyo doi sasamba kopototooli banggapi : mau doi Tomundo mo teali ponguasa tuuno ,
60002014	mau kai doi gubelnul mo tinudo luwedoi Tomundo sulano naukume komian mo kubaiyo lokis tukon sulano naodotiiyo komian mo mokubai monondokan .
60002015	Sabab ko Mian Bisa yase sulano tukon mukokubai-kokubai mo monondok komuyu kukupe komian longas suungo mo basilingan .
60002016	Siokai komuyu tubo buno mian momaladeka , bai inaimo mopakeyo komu maladekaanoo tuuk sunggupiyo komu kulokisan , baimo kai tubo buno Mian Bisa napeleleani .
60002017	Anggayo kai sasaibino komian , seseange kai koutus-utusomu tulando Salani . Matakutene ko Mian Bisa , tukon odotiiyo ko Tomundo .
60002018	Utus-utus mo teali peleleani , tulutiyo komu tuan tukon odo-odotiiyo tuuno ; bolikon tongo doi yanila mo monondok konoano tukon tombosalitaon , bai koidan doi yanila mo sidutunggonggimolon .
60002019	Mian Bisa naikon balakaatiyo komuyu , kalu komuyu naikon mangalatikene ko Mian Bisa namongiasan , sabal doi sakisaawan kokubai mo aki naadil .
60002020	Sabab oilakai kona lobianan kalu komuyu sabal doi . sakisaawan ukuman mo siokai po tanggunge tobikon posala ? Bai kalu komuyu tukon sabal motanggunge kosakisaawan mo lupayo ikoo sabab kubaiyo komo kana , maka Mian Bisa naikon balakaatiyo ikoo .
60002021	Tuuk doiya ko Mian Bisa uange ikoo . Sabab Klistus susuungo lapamo sakisaa tuuk ikoo , tukon doiya yana beekene doikoo meeng kosontoh , sulano komuyu tulutiyo kona ampakonan .
60002022	Yana aki nakubaiyo kolalim , tukon akiyo kai meeng komian molongol yana mobakala-kala .
60002023	Doi tembo natinotosian , yana aki nabalase tukon mototosii . Doi tembo nasakisaawan , yana aki namolobosi ; yana tongo salakanggene kona palakala doi Mian Bisa , do Hakimmo mo adil .
60002024	Klistus susuungo tanggunge konda lalim-lalim doi butongo doi kayung sempang bunggono , sulano kita tosohii doi lalim nakakuasaan , tukon tubo tulutiyo ko Mian Bisa namongiasan . Klistus napakol-pakol komo aline komuyu .
60002025	Loolukoo komuyu buno domba mo tapa , bai budodoiya komuyu lapamo binaba kokoidan tuuk mololoi Pototooli tukon Popiala butomu .
60003001	Bunomo koidan komuyu , bolo-boloki , sio poloingiyo kopo lakai sulano kalu doi yaniladoo daano komo aki namaangga kobilita moluwedoi Mian Bisa , komu kalakuan moola kubaiyo yanila teali maangga . Tukon aki napalaluu komuyu mabantil oioila doi yanila ,
60003002	sabab yanila kitayo komu kalakuan mo molino tukon moliyous .
60003003	Inaikai komu monondokan tongo monondokan doi tonggulung , buno umpamano bubungayano kobuuk kai mapake maemaenan , kai bokukum mo maaling koolino .
60003004	Kobalino , siokai komu tambonganan sumbut doi noamu lalomo , lenggang mo muyuk-muyuk tukon tanaang ; doiyamo kotambonganan tuuno mo ano tuuno koanggano manulut Mian Bisa napokita .
60003005	Tukon nakokubainia doi lounu looluk koboi-boine baagama moini doi Mian Bisa monggitambonggene kobutongo tukon loingiyo konapo lakai .
60003006	Sala kai bunomo doiya koidan , yana taat doi Abalaham tukon bantile yana natuan . Utus budodoiya daano kai Salah napau-pau , kalu komuyu kubaiyo kolangge-langge mo monondok tukon aki namatakut doi oilamo .
60003007	Tukon komuyu koidan , lakai-lakai , siokai potubo tukon daano komu pangalatian doi muboloki ; tukon mangalatikene baikon yanila daano kai mian mo lemah . Pokubaiyo yanila tukon poodotiiyo , sabab yanila polaing-laing tukon komuyu , naikon mantalima balakaat tuboan mo tuuno moluwedoi Mian Bisa . Kubaiyomo kai naiya , sulano aki nadaano komo halangiyo komu sambeangan .
60003008	Kona kasimpulan doiyamo : siokai Utus-utus pomeenggon silingan tukon meeng kopalasaan . Siokai komuyu poseseang buno mian badaang mo motolutus . Tukon siokai komuyu poseseang tukon lenggang noa monondok .
60003009	Inai mobalase kokulokisan tukon kulokisan , kai mototosii tukon mototosii ; kobalino balase tukon makabikene balakaat moluwedoi Mian Bisa . Sabab ko Mian Bisa uange komuyu tobikon sulano pomantalima balakaat doi yana .
60003010	Doi Kitab Moliyous lalomo totulis buno naiya , " Mian mo yase lasakanggene kotuboan tukon yase toupiyo kooloyo-oloyo mo monondok , sio nadagaiyo kosuungo sulano aki nabasilinganggene kolangge-langge mo lokis tukon aki nabantile kolangge-langge mo kala .
60003011	Yana sio nadedeenggene komo lokis tukon lakukene komo monondok ; siokai nakakaate tutuuno sulano nalaate kopoodamean .
60003012	Sabab Temeneno sidutu palahatikanggene komian badaang mo tulutiyo kona mongiasan , tukon Temeneno sidutu lengele yanila nasambeang ; bai Temeneno lawane komian badaang mo kubaiyo kokulokisan . "
60003013	Indee komo yase kubaiyo lokis doikoo , kalu komuyu sanaang kubaiyo komonondok ?
60003014	Mau kai nabulaandono kopo sakisaawan sabab lakukene kolangge-langge mo monondok , komuyu utung ! Inai pomatakut doi indee kai , tukon inai pomolili .
60003015	Bai doi noamu lalomo , siokai pobeekene doi Klistus kopongodotii mo tangalaas mo pokokonoi tukon nakadudukan salaku Temeneno . Tukon siokai posidutu basadia tuuk mebee potimbilino doi samba komian mo mansadai tentang moinian mo daano doi komuyu .
60003016	Bai lakukene doiya tukon muyuk-muyuk tukon odotiiyo . Tukon siokai konoamu lalomo namolino , sulano kalu komuyu loobukon sabab komuyu tubo tukon monondok buno pololaing Klistus , maka komian mo basalitadoo naikon teali mammaa susuungo .
60003017	Tadukai nda sakisaa sabab kubaiyo komo monondok - kalu doiya daano kai Mian Bisa namongiasan - maka baino sakisaawan sabab kubaiyo kolokis .
60003018	Sabab Klistus susuungo mate tongo idan , tuuk sidutu-posidutukon sabab banggapi nalalim - meeng komian mo akiyo kona sala , mate tuuk mian mo sala . Klistus lakukene doiya sulano momoola babayo komuyu doi Mian Bisa . Yana inakate tongo butongo dunia , bai inotuboi koidan luwedoi hutongomo lohani .
60003019	Doi loh ndondoongo lalomo yana taus babotilanggene kobilita moluwedoi Mian Bisa doi loh-loh mo tinalunggu :
60003020	doiyamo naloh mian madaang mo aki nataat doi Mian Bisa doi Nuh nalounu . Doi tembodoo ko Mian Bisa mototiili tukon sabal sampe polong Nuh alapayo kona kapal . Tongo mian badaang mo daano doi kapal tolong - sasaibino alu komian - komo sinalamaton luwedoi lomba babasaloo .
60003021	Jadi , do motealidoo babunokon andean doi mansauan paisu salani mo budodoiyania mosalamatene komuyu . Mansauan paisu salani nia bolikon meeng kobakolobokiyan mokumesian moluwedoi sasaibino komo manggi-manggilit , baimokai mudandi doi Mian Bisa moluwedoi noano lalom mo monondok . Mansauan paisu salanidoo salamatene komuyu sabab Yesus Klistus lapamo abali tubo doi matean ,
60003022	tukon lapamo liba doi sulugaa . Budodoiya yana balakuasa polaing tukon ko Mian Bisa tukon palentayo sasaibino komalaekat-malaekat , sasaibino koponguasa tukon sasaibino kobukuanan .
60004001	Sabab Klistus lapamo sakisaa tongo butongo dunia , komuyu koidan sio kobukuanggene kobutomuyu tukon pokokubai mo pokakana doiya . Sabab komian mo sakisaa kobutongo dunia , akimo koidan nakubaiyo kolalim .
60004002	Tobikon doiya , siokai potubo banggadudul doi dunia nia loingiyo ko Mian Bisa namongiasan , tukon bolikon loingiyo kobanggapi naminooton .
60004003	Doi tembo mo lapamo , komuyu malumbito tuuno kopo kubaiyano oila komian badaang nainiyas kinubai mo aki natingoniiyo ko Temeneno . Komuyu tubo aki namonondok . Komuyu tulutiyo konoamuyu napisuu , mala-malangu , lamean babasal , inum-inum tukon sosubaiyo kopilogot mominosikiton .
60004004	Budodoiya komian mo aki natingoniiyo ko Temeneno , masaingding baikon komuyu aki potubo buno yanila , molasayo kolalim akiyo kobataso . Doiyamo kosababpo yanila totulaiyo komuyu .
60004005	Bai yanila sio namebee potimbilino doi Mian Bisa mo lapamo basadia sulano naadiliyo komian mo tubo tukon mo mate .
60004006	Doiyamo kosababpo Bilita Monondok lapamo pinolonggon koidan doi mian badaang momate . Kona makisuut sulano yanila , mo lapamo inadili doi ndondoong dunia lalomo - buno kolangge sasaibino komian naikon moinaelili - moola tubo seeala lohani , loingiyo ko Mian Bisa namongiasan .
60004007	Sasaibino kolobo loolaniyomo kona pupusan , sabab doiya siokai komuyu kuasaiyo kobutomu tukon badagai , sulano po moola sambeang .
60004008	Lobian luwedoi sasaibino , siokai komuyu tutuu poseang meeng tukon bailong , sabab tukon koidan seang komuyu naikon basadia koidan sulano poompuni .
60004009	Siokai popotalima meeng tukon bailong doi po bonua suwe-suwele , akiyo kopengeluhan .
60004010	Komuyu suwe-suwele lapamo mantalima sabeat-sabeat mo posasala moluwedoi Mian Bisa . Tobikon doiya salaku komo alayo komo monondok moluwedoi Mian Bisa nasabe-sabeat , siokai po gunakanggene do kamampuanoo tuuk nda kopontingan sasaibino .
60004011	Komian mo pelenggene kobilita , siokai napelenggene kobilita moluwedoi Mian Bisa ; mian mo meleleani mian bailong , siokai leleaniyo tukon bukuanan moluwedoi Mian Bisa , sulano doi sasaibino kolangge lalomo , ko Mian Bisa moola kinabasal mololoi Yesus Klistus . Yanamo komo balakuasa tukon moola kinabasal tuuk sidutu-posidutukon . Amin .
60004012	Utus-utus mo sineang ! Komuyu budodoiya sakisaa tuuno sabab daano moinudi . Bai inaikai polasayo masaingding , bunomo kai daano komeeng kolangge mo bolikon lobo moteali doikoo .
60004013	Bai , siokai polasayo sanaang sabab tulut sakisaa polaing-laing tukon Klistus . Maka naikon kalu ko Klistus nainakabasalan inokitakonggon , komuyu naikon labalaba .
60004014	Komuyu utung kalu komuyu tinotulai sabab komuyu Klistus napololaing . Doiya koalatino Loh mo babasal , doiyamo Mian Bisa Na Loh , daano doikoo .
60004015	Inaikai komeeng komian doi komuyu mosakisaa sabab yana mangakate , kai pondikuk , kai mian lokis , kabai sabab yana masambul mian bailong naulusan .
60004016	Bai kalu komuyu sakisaa sabab komuyu Salani mian , inaikai pomammaa sabab do langgedoo . Pobakinatauwan kai doi Mian Bisa , baikon komuyu babayo Klistus sambuno .
60004017	Laatemo kotembono ko Mian Bisa adiliyomo kodunia . Tukon ko Mian Bisa namian susuungo kai naikon komo inadili loolukon . Jadi kalu ko Mian Bisa naikon tambuun doi kita , bulaando kai naikon kona tealian tukon mian-mian mo aki namaangga doi Bilita Monondok moluwedoi Mian Bisadoo ?
60004018	Doi Kitab Moliyous lalomo totulis buno naiya , " Kalu komian mo monondok kai sulito tuuno kona sinalamatonan , oila mo kai koidan naikon komo teali tukon mian-mian mobaladosa mo aki natingoniiyo ko Temeneno ! "
60004019	Tobikon doiya , kalu daano komian badaang mo sakisaa sabab ko Mian Bisa namongiasan buno doiya , siokai do mianoo natubo tukon talakana tukon monggianggakene kobutongo doi Mopasitakayo yanila . Yana naikon sidutu tapaatiyo kona paladandian .
60005001	Yaku makabi palahatian doi sasaibino mukatua-katua jemaat . Yaku tulise naiya salaku tulanggu katua tukon salaku mian mo lapamo sakisiiyo susuungo Klistus nasakisaawan , tukon naikon komo tulut koidan kinahasal , kalu Klistus nakinabasalan inokitakon doi banggapi . Yaku kabiyo tukon tutuuno
60005002	sulano komuyu pototooIiyo nadomba nia tambuno meeng Mian Bisa mo salakanggene doikoo . Pototooliyo kai yanila tukon noa sanaang buno lakon ko Mian Bisa namongiasan , tukon inaikai natukon noa babalat . Inaikai koidan molakukene komu limang sulano mumalaat kauntungan , bai sabab komuyu tutuu yase momeleleani .
60005003	Inaikai motindokiiyo buno ponguasa motuuk doi yanila mo kinuasaikon doikoo , bai tealimo sontoh motuuk doi yanila .
60005004	Tukon doi tembo PototooIidoo mo Babasal nalubatan naikon , komuyu naikon mantalima mahkota mo montootilang , mo aki naikon nambules kona montootilangan .
60005005	Bunomo koidan doiya Utus , komian motatabokon . Potaat doi mian-mian badaang mo motuwa . Utus sasaibino sio pokependeyo kobutomuyu tukon koidan meleleani tukon noa monondok . Sabab doi Kitab Moliyous lalomo totulis buno naiya , " Mian Bisa lawane komian mo batinggai , bai seseange komian mo monondok konoano . "
60005006	Sabab doiya , pokependeyo kobutomuyu doi bilit ko Mian Bisa limano mo bukuan , sulano yana akatandake komuyu kalu laatemo kotembono .
60005007	Salakanggene sasaibino komu minolilikon doi Mian Bisa , sabab yana palahatikanggene ikoo .
60005008	Siokai komuyu baingotii tukon basadia ! Sabab ko Ibiliis daano mumusu . Yana buno singa moampakon dombala doisumai tukon ngangaakon unggoliiyo kona musu .
60005009	Lawane kai yana tukon maanggaan mo moonggol , sabab komuyu toiyo baikon utus-utus tulando Salani bailong doi posaapon kodunia koidan sakisaa buno komuyu .
60005010	Bai salalapa komuyu sakisaa soisikeen , ko Mian Bisa susuungo naikon kubaiyo komuyu teali monondok . Yana naikon kekendenge tukon kobukuanggene komuyu tukon koonggoliyo komuyu . Sabab yana daano kai Mian Bisa mo monondok konoano tuuno , mo lapamo uange ikoo sulano motulut lasaiyo kona babasalan mo posidutukon mololo doi Klistus .
60005011	Yanamo komo balakuasa polong sidutu-posidutukon ! Amin .
60005012	Daku sulat mo palus nia yaku tulise doikoo tukon Silas najpotombonii , yaku mo anggape meeng utus Salani mo taat . Yaku yase beena podudunggon doikoo tukon beena moonggalan komuyu baikon oila daku tinulis nia bilita mo bisa tentang Mian Bisa namaasi . Siokai pobataani momoonggol doi maasidoo .
60005013	Tula-tulando meeng kojemaat doi Babilon , koidan Mian Bisa mo lilike , kapatuwo kopongodotii doikoo ; bunomo koidan dakupau Malakus yaku mo seange .
60005014	Popoodoodotikai meeng tukon doi bailong tukon poseang tuuno buno utus Salani . Kinatauwan Temeneno beena namonondokan doi Utus sasaibino mo teali Klistus koona . Komai pangadat , Petulus
61001001	Utus-utus mo tutuu mangangga buno kami ! Yesus Klistus , doiyamo Mian Bisa tukon Tomundo Pasalamat kita , moolakene kita mangangga doi yana , sabab yana lakukene komo kana . Sulatia moluwedoi Simon Petulus , meeng peleleani tukon Yesus Klistus nalasul .
61001002	Boliisi ko Mian Bisa nabeena balakaat tukon namonondokan doikoo tukon lobi-lobian , sabab komuyu tingoniiyo ko Mian Bisa tukon Yesus , nda Temeneno .
61001003	Mian Bisa lapamo pakeyo kona kuasa tuuk beekene doi kita sasaibino kolobo mo pinalaluu tuuk tuboan bakaleda . Yana lakukene naiya loloiyo oila konda tinoi tentang Yesus Klistus , mo lapamo uange kita tuuk lasakanggene kona kinabasalan tukon yana namonondokan .
61001004	Tukon do kokubaidoo doiya ko Mian Bisa lebesenggene doi kita kobalakaat-balakaat mo akiyo kona bunoan tukon ano koanggano mo lapamo dandikene . Tukon balakaat-balakaatoo komuyu moola tosodii luwedoi momooton molokis mo lusake nadunia nia , tukon komuyu talimayo koilah nasipat .
61001005	Tobikon doiya , kakaate tutuuno sulano komuyu tataap mangangga doi Klistus tukon domu manaanggaanoo sinuungi tuboan monondok . Sangalaasan tuboan monondok komuyu palaluu teali mian moano kona motoiyan ,
61001006	tukon sangalaasan komotoiyan , komuyu sio koidan sio kuasaiyo kobutomuyu . Tukon sangalaasan doi kuasaiyomo kobutonggita siokai koidan popialayo kobutomuyu sulano pomoola sasalaane sasaibino kolobo . Doi sangalaasan komoolaan sasalaane sasaibino kolobo , komuyu sio koidan potubo tulutiyo ko Mian Bisa namongiasan .
61001007	Tukon tubo tulutiyo ko Mian Bisa namongiasan sio koidan inosukupi tukon poseangan doi utus-utus momeeng komanaanggaan . Tukon koikoidan siokai komuseang doi utus-utus momeeng komanganggaan nasinuungi tukon seang motuuk doi sasaibino komian .
61001008	Sasaibino doiya daano kai lenggang-lenggang komuyu mo palaluuwo . Kalu do lenggang-lenggangoo daano doikoo tukon lobi-lobian , komuyu naikon teali molole tukon daano kona hasil , tukon tingoniiyo Yesus Klistus nda Temeneno tukon lobian monondok koidan .
61001009	Bai mian mo aki namototooli do lenggang-lenggangoo , kona pikilan modipot ; yana aki namoola mokita tukon yana tomilinggene baikon kona lalim-lalim mo malumbito lapamo kinumesi .
61001010	Sabab doiya , Utus-utus , kakaate tuuno sulano ko Mian Bisa naponguang tukon napolilik doi butomudoo teali pololokon moonggol . Kalu komuyu lakukene doiya , komuyu naikon aki pootinggale ko Mian Bisa .
61001011	Tukon buno doiya komuyu naikon binee haak tuuno tuuk usok doi Batomundoan mo akiyo kona pupusan moluwedoi Temeneno tukon Yesus Klistus nda Tomundo Pasalamat .
61001012	Tobikon doiya , yaku sidutu ingotiikene komuyu koiangge mobinantil kaliangano , mau kai molapamo toiyo tukon mangangga tuuno doi Mian Bisa naotunggul mo lapamo komuyu talimayo .
61001013	Kalu daano yaku motubo , yaku lasayo palaluu moingotiikene komuyu naikon do langge-langgedoo mobinantil .
61001014	Sabab yaku toiyo baikon aki namalumbit koidan yaku naikon tinggalemo nadunia nia , sabab nda Temeneno Yesus Klistus lapamo popitoikene tukon talaang doi yaku .
61001015	Maka yaku naikon kakaate sulano kalu yaku matemo , komuyu sidutu neneeke koidan nalangge-langge nia .
61001016	Doi tembo kami popitoikenemo doikoo bulaa kona babasalan konalubatan nda Temeneno Yesus Klistus , kami aki mamaangga salita-salita moaki nabisa banggapi napangakakon . Klistus nakinabasalanoo lapamo kami kitayo tukon matanggami .
61001017	Kami daano imbali salataa yana inodotii tukon inakabasal doi Tama Mian Bisa . Doi tembodoo tololongol koalalo moluwedoi Mo Babasalkonamodotuiyan , mo bantil doi yana , " Naiyamo daku Pau sineang . Yana sanaanggene konoanggu ! "
61001018	Kami lengele susuunggami do lalodoo molubat luwedoi sulugaa salataa kami daano polaing yana doi bunggul moliyousoo bunggono .
61001019	Doiyamo kosababpo kami koidan lobian mangangga naikon ko Mian Bisa nateteba nabi-nabi mo pelenggene . Kona monondokan komuyu palahatikanggene do tetebadoo , sabab do tetebadoo buno posi mo talaang doi lipu mokalipookan , polong doi pana nasumbotan , mandala alani komodoa panano doi noamuyu lalomo .
61001020	Kona tutuuwan siokai komuyu neneeke naiya : Mian Bisa nateteba nabi-nabi napinolonggon aki namoola pinikikon mololoi ndapalaat susuunggita .
61001021	Sabab , aki nabiasa koteteba moluwedoi Mian Bisa pinolonggon tongo luwe banggapi namongiasan . Bai ko Mian Bisa Na Loh kuasaiyo komian sulano napelenggene koteteba moluwedoi Mian Bisa susuungo .
61002001	Doi tembodoo molapa doi antala Mian Bisa namian sumboto konabi-nabi mokala . Bunomo koidan doi antala ikoo naikon sumbot kogulu-gulu mokala . Yanila naikon mongusokon otunggul-otunggul mo aki nabisa mo silakakene komian . Tukon yanila naikon sangkale ko Ponguasa mo lapamo sodiiyo yanila . Tukon buno doiya yanila lubatene kona silakaan doi butongo susuungo , naikon mo tepake yanila tukon mosobit .
61002002	Mau nabuno doiya , madaang komian naikon momoloingi do kokubaidoo tuboan gulu-gulu mokaladoo mo kinuasai luwe noanoila napisuu . Tukon do gulu-guludoo nakokubai naikon kubaiyo badaang komian mototulaiyo ko Loloon Mobisa mo polong doi Mian Bisa .
61002003	Sabab yanila modoko , maka gulu-gulu mokaladoo naikon basalitakene doikoo kosalita-salita yanila mo kalange sasuungo sulano namalaat uutung moluwedoi komuyu . Bai kopangadilan tuuk otuwenge koukum doi yanila malumbito kona sinadiakonan , tukon nasinakisaawan mo lapamo tinantukon tuuk yanila modaano totiiliyo yanila .
61002004	Malaekat-malaekat mo baladosa kai ko Mian Bisa aki nasodiikene tongosobii doi ukuman , bai sinakukon doi nalaka lalomo . Yanila inusokon doi motombing lalomo mo kalipookan tuuk tinaan idoo polong doi Pangadilan oloyono .
61002005	Bunomo koidan tukon dunia doi loolukoo , ko Mian Bisa aki nasodiikene tongosodii luwedoi ukuman . Ko Mian Bisa lubatene kolomba mobabasal doi dunia komian badaang mo lokis doi tembodoo . Tolongo Nuh polong tukon pitu komian bailonggon komo sinalamaton , sabab Nuh pelenggene bilita kaliangano tuboan mo konoiyo ko Mian Bisa noano .
61002006	Pokakana koidan kohallo tukon kota Sodom tukon Gomola : ko Mian Bisa manase do kota-kotadoo tukon aung sulano teali sontoh kaliangano oila naikon komo teali tukon mian badaang mo lokis .
61002007	Bai Lot sinalamaton , sabab yana tulutiyo ko Mian Bisa namongiasan ; yana mandalita tuuno sabab kokokubai mo aki napokokonoi luwedoi mian badaang molokis .
61002008	Doi mian badaang tanga-tangano mobuno doiya Lot mo monondokoo tubo tukon noano sinakisaa , samba kooloyo yana kitayo tukon ndongoliiyo yanila nakokubai-kokubai mo lokis .
61002009	Jadi , Temeneno toiyo bulaando kosalamatanano mian badaang mo loingiyo kona mongiasan kalu yanila masasalaan sobaan-sobaan . Tukon Temeneno toiyo bulaando komangabosan mian badaang mo lokis sulano nasinakisaa doi Pangadilan Oloyono ,
61002010	tongo mian badaang mo loingiyo yanila noano naminoo-mooton mo manggilit tukon mo totulaiyo ko Mian Bisa nakakuasaan . Bunomo doiya konabalanian tukon nabanggaalan gulu-gulu mokala-kaladoo tobikon yanila aki namata-matakut mototulaiyo komalaekat-malaekat mo kinabasal doi sulugaadoo !
61002011	Baimo kai malaekat-malaekat mo lobian odoon kona bukuanan tukon mobalakuasa doi gulu-gulu mokala-kaladoo , aki natuduwe sasaibino komahluk domo babasaloo tukon bantil-bantilan pototulai doi Temeneno salaano .
61002012	Bai doi gulu-guludoo , todudulo tuuno ! Yanila buno iyayon mo sinuung sulano nailako tukon inakate . Yanila aki napikikene , bai tongo tindokiiyo tulutiyo konoano , namongiasan tolong sampe yanila tantange kolangge-langge mo aki mamangalatikene tukon bantil-bantilan totulai . Sabab doiya luwedoi napo kokubai-kokubai susuungo , yanila naikon silaka buno iyayon-iyayon mobalani .
61002013	Salaku ukuman doi nasakisaawan mo lapamo yanila tealikene , yanila naikon susa doi sakisaawan . Doi yanila , langge mo sanaanggene konoano doiyamo mokubaiyo oila tolong doi tembo oloyo sulano naakambule kobutongoila naminooton . Kalu yanila osulang polaing-laing komuyu doi lamean kaanan lalomo , yanila nasikap tinoluwekon sabab yanila malangu tukon noano napisuu .
61002014	Yanila aki napuas-puas kubaiyo kolalim , tukon yanila nainiyas doiyamo kitayo koboine balolowa . Tukon mian mo sodo mangangga tukon moakiyoon tuuno namangangga , yanila pangaluiyo . Konoaila pomanaanggono tukon komodokoan . Yanila daano kai mian-mian mo kinutuk !
61002015	Sabab yanila aki nayase mololoi loloon mo moloyos , maka yanila tapa . Yanila mangala loloon molinoloi luwe Bileam Beol napau looluk . Bileam nia yase tuuno malaat doy luwedoi nakokubai mo lokis .
61002016	Bai yana malaat poingotii tuuno motuuk doi nakulokisanoo , doitembo kona keledai nabasilinganan tukon banggapi alalo . Maka do nabidoo pinakisaa sulano naatadeo konakokubai mo tindodoo .
61002017	Do gulu-guludoo mokala daano kai pokakana kopaisu matano mo motuul tukon buno antong mombuul makansang mo puule . Ko Mian Bisa lapamo sadiayo doi yanila meeng kolipu mo kalipookan tuuno .
61002018	Yanila kubaiyo kona pangakuan-pangakuan mo monondok tukon akiyo kotakoso komomootan babalolowaan yanila pakeyo sulano naotuwenge ko mian-mian mo sodo tolong tambunan tongosodii moluwedoi pototongian komian mo tubo tapa .
61002019	Gulu-gulu mokaladoo dondiikene komaladekaan doi mian-mianoo , bai kai yanila susuungo kinubai ata luwedoi kabiasaan-kabiasaan mo lusake kobanggapi . Sabab kalu mian mokinala doi meeng kolangge , maka yana ata moluwedoi mo kalayodoo .
61002020	Mian mo tingoniiyo ko Temeneno tukon Pasalamaton kita Yesus Klistus lapamo tosobii luwedoi kuasa-kuasa dunia mo kulokisanggene kobanggapi . Bai kalu doibundu yana kositak koidan sampe do kuasa-kuasadoo nakalayo , maka mianoo nandondoong doibundu lobian kulokis doi tumbeno .
61002021	Lobian kona monondok do mian-mianoo mobuno doiya aki nabiasa tingoniiyo kololoon mokana moluwedoi Mian Bisa , baino kai doi yanila mo tingoniiyomo , bai doibundu aki nayase mololoi kopalenta-palenta Mian Bisa mo beekene doi yanila .
61002022	Oila komo konapo linakukanggon bukutiikanggene kona tutuuwan nasosombotia , " Asu naikon kaane koidan oila komo lapamo toluwekene , " tukon " Babung mo lapamo sinau , naikon abali banggolinggon doi lapetak lalomo . "
61003001	Utus-utusonggu mo sineang ! Naiyamo daku sulat koluano doikoo . Doi sulatia koluano lalomo , yaku kakaate osumbete kopikilan-pikilan mo bilisii doikoo .
61003002	Yaku pelenggene sulano komuyu neneeke naikon kobantil-bantilan looluk Mian Bisa nanabi-nabi nabinantiloo , tukon naikon palenta moluwedoi Temeneno , Tomundo Pasalamat , mo pinolonggon doikoo lolo doi lasul-lasul .
61003003	Tumbe-tumbeno , komuyu sio potoiyo baikon doi oloyo-oloyo napupusan , naikon sumbut komian badaang kona tuboan kinuasai tukon noano napisuu yanila susuungo . Yanila naikon sosiboliiyo komuyu
61003004	tukon bantil buno naiya , " Temeneno nabantilan mopaladandi naikon lubat ! Budodoiya inaando yana ? Tama-tamanggita looluk lapamo mate , bai sasaibino elaano pokakana kai buno looluk doi dunia napinasitakaan ! "
61003005	Yanila sangadaiyo aki nayase mangakukene baikon loolukoo Mian Bisa pasitakayo kotimbu tukon buta tongo nabantilan . Dunia tealikene luwedoi paisu , tukon paisu ;
61003006	tukon paisu koidan - doiyamo paisu moluwedoi lomba babasal - dunia loolukoo minanaso .
61003007	Bai timbu tukon buta mo daano budodoiya nia , do Mian Bisadoo nabantilanoo komo pialayo koidan sulano inakabus tukon aung . Budodoiya kotimou tukon buta daano piniala polong doi oloyo ko mian-mian mo lokis nainukuman tukon nasinalakaan .
61003008	Bai utus-utusonggu , meeng kolangge nia inaikai poto-milinggene : baikon doi Temeneno napokita , meeng kooloyo aki naposasala tukon soloon kotaum - kolua-lua nia doi yana pokakana .
61003009	Temeneno aki natalambat mobeekene oila komo lapamo dandiikene mau nadaano komo aanggene buno doiya . Kabalino , yana sabal doikoo , sabab yana aki nayase meeng komian mosilaka . Yana yase sulano sasaibino komian nabadodoloon doi nalalim-lalim .
61003010	Bai Temeneno nalubatan oloyono naikon lubat buno pondikuk . Doi oloyodoo timbu naikon lapus tukon lalo mobabasal , tukon lobo-lobo doi timbu naikon kabus tosua , tukon buta sasaibino mo daano doi lalomoo naikon lapus .
61003011	Sabab sasaibinodoo naikon minanas tukon kokubai mo buno doiya , bulaando kai kona tealian komuyu tubo ? Komuyu sio potubo moliyous tukon tongo tuuk doi Mian Bisa .
61003012	Namalumbitan kopo totiiliyano tukon poloongganano ko Mian Bisa na oloyo lubatan . Doi oloyodoo kotimbu naikon kabus tosua tukon sabab namoonasan , maka kolobo-lobo doi timbu naikon eemo .
61003013	Bai kita mototiili oila mo lapamo Mian Bisa dandiikene , doiyamo timbu mo boolu tukon buta mo boolu , idoo talaat kona adilan .
61003014	Sabab doiya , Utus-utus mo sineang , daano komuyu mototiili do oloyodoo , kakaate tutuu sulano tubo moliyous tukon akiyo kososiboliino doi Mian Bisa salaano . Tukon pialayo kopotaamian mo monondok tukon Mian Bisa .
61003015	Poaanggene ko Temeneno nasabalan doi kita salaku todanan yana mo beekene doikoo sulano mumoola salamat . Paulus , nda utus mo sineang , lapamo tulise buno naiya koidan doikoo . Yanila tulise doiya tukon Mian Bisa napandoiyan bineekon doi yana .
61003016	Doi sasaibino kona sulat lalomo , Paulus sidutu tulise kaliangano langgedoo . Takainomo daano kobubulaa kolangge mo maaling namalaat doi nasulat-sulatoo lalomo . Tukon obosoo doiya pinaisobolikon doi mian badaang mo aki motoi oioila tukon mo aki namoonggol kona mananggaan . Langgedoo aki nainelanggon sabab obos-obosoo bailong moluwedoi Kitab Moliyous yanila ilakukanggene bunomo doiya koidan . Oila konapo ilakukanggonoo tongo tealikene yanila susuungo silaka .
61003017	Bai komuyu , Utus-utus mo sineang , lapamo toiyo kaliangano langgedoo . Sabab doiya , pobadagai , kai inai napolong komuyu takaikanggi doi mian-mian molokis natapa-tapaan sampe komuyu otuwong doi lipu pobatudangan mo moonggol .
61003018	Siokai po pololokon lasakanggene Yesus Klistus namaasi , Temeneno tukon nda Tomundo Pasalamat , tukon siokai komuyu koidan pololokon tingoniiyo yana . Tanggaalo kai yana , budodoiya tukon polong sidutu-posidutukon ! Amin . Komai holomat , Petulus
62001001	Naiya sulatia antoko doiyamo bantilan mo beena tuboan , doiyamo bantilan mo daanomo salataa doi tumbe . Kami lapamo lengele , tukon kami kitayomo matanggami . Kami lapamo mbalenge , tukon lapamo kami taaniyo limanggami .
62001002	Salataa tuboanoo inokitakonggon , kami kitayomo . Doiyamo kosababpo kami mebee kasaksian motuuk doi yana . Kami basa litakene doi komuyu doi tuboanoo mobisa tukon posidutukon , mo daano polaing Tama , tukon mo lapamo inokitaikon doi kami .
62001003	Oilamo komo lapamo kami kitayo tukon lengele , doiyamo koidan komai binasalitakon doi komuyu , sulano komuyu polaing kami malaing mopikikene kotuboan pomeenggonan tukon Tama tukon na Pau Yesus Klistus .
62001004	Kami tulise naiya sulano konoanggita nalaba-laba tuuno .
62001005	Naiyamo kobilita kaini mo lengele luwedoi na Pau tukon kami mo pelenggene doi komuyu ; Mian Bisa madialan , tukon doi yana akiyo kokalipookan .
62001006	Kalu kita bantile baikon kita tubo pomeenggon tukon yana , banggokai kita tubo doi kalipookan lalomo , maka kita bakala-kala doi bantil-bantilan mau doi nda kokubai .
62001007	Bai kalu kita tubo doi madialan lalomo bunomo lakon ko Mian Bisa daano doi madialan lalomo , maka kita tubo pokokonoi , pomeenggon doi meeng tukon bailong , tukon Yesus sauno , na Pau , kumesiyo doi sasaibino konda lalim .
62001008	Kalu kita oantile baikon kita akiyo konda lalim , kita kokoliiyo kobutonggita ; tukon ko Mian Bisa akiyo doi noanggita lalomo .
62001009	Bai kalu kita mangakukene konda lalim-lalim doi Mian Bisa , yana naikon tapaatiyo kona toon tukon kubaiyo oila komo adil . Yana naikon ompuniyo konda lalim-lalim tukon kumesiyo kita doi sasaibino konda kokubai mo sala .
62001010	Bai kalu kita bantile baikon kita akiyo konda lalim , kita aanggene naikon ko Mian Bisa kala-kala tukon kita aki nda mangabos Mian Bisa nabantilan doi noanggita .
62002001	Kulabuk-labuk ! Yaku tulise naiya doi komuyu sulano komuyu inai pomokubai lalim . Bai kalu daano komo mokubai lalim , maka kita daano komeeng konda pombela , doiyamo Yesus Klistus mo adiloo ; yana naikon kabiyo kita doi Tama salaano .
62002002	Tukon lolo doi Yesus Klistus doiyamo konda lalim-lalim inompuni . Tukon bolikon tolongo nda lalim-lalim , bai tukon lalim doi sasaibino kobanggapi koidan .
62002003	Kalu kita taat doi Mian Bisa napalenta-palenta , doiya kotandano baikon kita tingoniiyo ko Mian Bisa .
62002004	Mian mo oantile , " Yaku tingoniiyo ko Mian Bisa , " bai aki nataat doi Mian Bisa napalenta-palenta , doiya mianoo kala-kala , tukon Mian Bisa akiyo doi noano lalomo .
62002005	Bai mian mo taat doi Mian Bisa nabantilan , doiya mianoo mamaasikene ko Mian Bisa tutuuno . Doiyamo kopaloosano baikon kita tubo pomeenggon tukon Mian Bisa .
62002006	Indee komiano mobantile yana tubo pomeenggon ko Mian Bisa , yana sio natubo loloiyo Klistus nalenggang .
62002007	Utus-utus mo sineang ! Yaku mo tulise naiya bolikon kai meeng kopalenta mo boolu . Naiya palenta momalum-bito mo lapamo pinolonggon doikoo salataa potambuunan momangangga doi Klistus ; doiyamo bilita moluwedoi Mian Bisa mo lapamo komuyu lengele loolukoo .
62002008	Mau nabuno doiya , palenta yaku mo tulise nia boolu koidan ; sabab kona bisaan moola kinita doi Klistus butongo tukon doi butomuyu . Sabab kokalipookan tambuuno lapus tukon madialan mo bisa tamouuno montootilang .
62002009	Mian mo bantile baikon yana daano doi madialan lalomo bai doiya mianoo daano mesikitine koutuso , doiya mianoo daano eloi kalipookan lalomo polong budodoiya .
62002010	Mian mo seseange koutuso , tubo doi madialan tobikon akiyo kolangge meeng doi yana naikon mokubaiyo mangaanikene mian bailong otuwong doi lalim lalomo .
62002011	Bai komian mo mesikitene koutuso , daano doi kalipookan . Yana ampakon doi kalipookan lalomo , tukon aki natoiyo inaando kona tausan , sabab do kalipookanoo tealikene yana aki namoola monggita .
62002012	Yaku batulis doikoo , Labuk-labuk , sabab kopoo lalim Klistus ompuniyomo .
62002013	Yaku batulis doi komuyu , Tama-tama , sabab komuyu tingoniiyo yana mo lapamo daano salataa doi tumbe-tumbeno . Yaku batulis doi komuyu , Kotabo-tabo , sabab komuyu lapamo lungguiyo ko Ibiliis .
62002014	Yaku batulis doi komuyu , Labuk-labuk , sabab komuyu tingoniiyo ko Mian Bisa Tama . Yaku batulis doi komuyu , Tama-tama , sabab komuyu tingoniiyo ko Bantilan mo tausono daano salataa doi tumbe-tumbeno . Yaku batulis doi komuyu , Tabo-tabo , sabab komuyu bukuan . Mian Bisa nabantilan daano doi noamu lalomo , tukon komuyu lapamo lungguiyo ko Ibiliis .
62002015	Inai poseange nadunia nia , kabai oilamo komo daano doi dunia lalomo . Kalu komuyu seange kodunia , komuyu akipo seang Tama .
62002016	Sasaibino kolobo mo daano doi dunia nia lalomo - mo minooton doi banggapi nalenggang mo baladosa , mo kinita maka minoomoti tukon mo bina-banggaakon - sasaibino doiya langge-langge mo aki naluwe doi Tama , bai tolongo luwedoi dunia .
62002017	Dunia tukon sasaibino kolobo doi lalomo banggapi mo mootiyo , sodo nalapus . Bai mian mo loloiyo ko Mian Bisa namongiasan , tataap tubo polong sidutu-posidutukon .
62002018	Kulabuk-labuk , dunia napupusan loolanimo ! Lapamo pinailukon doi komuyu loolukonoo baikon Klistus na Musu naikon lubat ; tukon budodoiya lubato badaang komian mo musuiyo Klistus . Doiya kopaloosano baikon kodunia napupusan loolanimo .
62002019	Klistus namusu-musudoo doiyamo mian-mian mo lapamo tinggale kita , sabab yanila kona bisaan tuuno bolikon nda mian . Kalu yanila nda mian , tantu yanila tataap polaing-laing kita . Bai yanila tinggale kita , sulano natontong tuuno baikon akiyo komeeng komian moluwedoi yanila mo bisa-bisa tongusokon doi nda agama .
62002020	Bai komuyu lapamo mantalima Mian Bisa Na Loh Yesus Klistus mo kundongiikene komuyu tukon doiyamo kosababpo komuyu sasaibino toiyo kootunggul mo bisa .
62002021	Jadi yaku tulise naiya doikoo bolikon kai komuyu akiyoon potingoniiyo kootunggul mo bisa , bai tobikon komuyu lapamo tingoniiyo , tukon komuyu koidan toiyo baikon akiyo kokala doi otungguloo mo bisa lalomo .
62002022	Komo bakala-kala doiyamo mian mo bantile baikon Yesus bolikon Tomundo Pasalamat Mian Bisa mo paladandikene . Mianoo Klistus na Musu ; yana aki naakuiyo Tama mau na Pau .
62002023	Mian mo aki naakuiyo Pau , koalatino aki natalimayo Tama koidan . Tukon mian mo akuiyo ko Pau , koalatino talimayo Tama koidan .
62002024	Sabab doiya , bilita komuyu mo lapamo lengele salataa komuyu tumbe-tumbeno manaangga siokai podagaiyo mono-monondok doi noamuyu . Kalu do bilitadoo komuyu palatikang-gene mono-monondok , komuyu sidutu tubo pomeenggon tukon Pau maka Tama .
62002025	Tukon naiyamodoo Klistus nadinondiikon doi kita : tuboan mobisa tukon posidutukon .
62002026	Yaku tulise naiya doikoo doi mian-mian kaliangano mo kakaate kokoliiyo komuyu .
62002027	Bai kokaliangano doi komuyu , Klistus lapamo kundongiikene kona Loh doikoo . Tukon kalu kona Lohdoo daanoon doikoo , aki napalaluu nadaano komian bailong mootunggule komuyu . Sabab kona Loh otunggule komuyu sasaibino kolangge kaliangano ; tukon oila kona inotunggukonoo doiya bisa , aki nakala . Tobikon doiya , siokai komuyu molole doi oila do Lohdoo nainotunggulkon , tukon siokai komuyu potataap tubo pomeenggon tukon Klistus .
62002028	Jadi , daku labuk-labuk , potataap tubo pomeenggon tukon Klistus , sulano kalu tembo yana lubat , kita mangadap doi yana tukon balani , tukon aki nda sapit sabab mammaa .
62002029	Komuyu toiyomo baikon Klistus tubo loloiyo ko Mian Bisa namongiasan . Tobikon doiya komuyu sio potoiyo koidan baikon memeeng komian mo tubo loloiyo ko Mian Bisa namongiasan doiya Mian Bisa napau .
62003001	Pokitayo bulaando ko Mian Bisa naseangano kita , tobikon kita inakui buno napau-pau . Tukon takainomo kita daano Mian Bisa napau-pau . Doiyamo kosababpo dunia nia mo lokis aki natingoniiyo kita , sabab dunia aki natingoniiyo ko Mian Bisa .
62003002	Utus-utus mo sineang ! Kita budodoiya daano Mian Bisa napau-pau , bai konda ndondoong akiyoon natontong . Mau nda toiyomo baikon kalu Klistus lubat , kita naikon teali buno yana , sabab kita naikon kitayo yana doi nandondoong mo bisa tuuno .
62003003	Sasaibino komian mo daano kona moinian nia motuuk doi Klistus , dagaiyo kobutongo sulano namoliyous tuuno , bilisii doi lalim bunomo lakon Klistus moliyous koidan .
62003004	Komian mo mongkubai lalim , lupaiyo ko Mian Bisa naukum ; sabab kolalim doiya meeng kolumbaiyano motuuk doi Mian Bisa naukum .
62003005	Komuyu toiyo baikon Klistus lubat sulano naapuse kooanggapi nalalim , tukon baikon akiyono kona lalim doi butongo .
62003006	Sasaibino komian mo tubo pomeenggon tukon Klistus , aki nabangga-banggadudul mongkubai lalim . Komian mo bangga-banggadudul mongkubai lalim , aki namokita Klistus kabai natingoniiyo .
62003007	Daku pau-pau , inai mosodiiyo mau indee miano komo atapayo komuyu . Mian mo kubaiyo ko Mian Bisa namongiasan doiya Mian Bisa napau bunomo Klistus Mian Bisa Napau .
62003008	Bai komian mo bangga-banggadudul kubaiyo kolalim doiya Ibiliis napau , sabab Ibiliis baladosa salataa doi tumbeno . Tuuk naiyamo kona ko Mian Bisa Napau lubat , doiyamo sulano namanase ko Ibiliis nalimang .
62003009	Mian mo lapamo teali Mian Bisa Napau , aki nabangga-banggadudul mongkubai lalim , sabab ko Mian Bisa nasifat susuungo daano doi yana . Tukon do sabab Mian Bisadoo Tamano , maka yana aki momoola bangga-banggadudul mongkubai lalim .
62003010	Naiyamo kona posasalaan ko Mian Bisa napau-pau tukon Ibiliis napau-pau ; indee komiano komo aki nakubaiyo ko Mian Bisa namongiasan , kabai aki naseseange koutuso , yana bolikon Mian Bisa napau .
62003011	Salataa doi tumbe lapamo pinolonggon naiya bilita nia doikoo : Kita sio ndaposeang meeng tukon bailong .
62003012	Inaikai nda buno Kain , mo teali Ibiliis napau tukon akateyo kootuso susuungo . Oila kosababpo Kain moakateyo koutuso ? Sabab ko Mian Bisa tubo pomeenggon tukon kita , sabab yana lapamok beekene kona Loh doi kita .
62003013	
62003014	
62003015	
62003016	
62003017	
62003018	
62003019	
62003020	
62003021	
62003022	
62003023	
62003024	
62004001	Utus-utus mo kinilakon ! Inaikai poanggayo doi sasaibino komian mo akuiyo daano ko Mian Bisa Na Loh , bai poujiyo loolukon yanila sulano potoiyo oilakai dolohdoo mo daano doi yanila luwedoi Mian Bisa kai aki . Sabab badaang konabi mokala mosasabulo doi yayaa .
62004002	Buno naiya kona tealian komuyu toiyo oilakai doiya Mian Bisa Na Loh kai bolikon : Mian mo akuiyo baikon Yesus Klistus lubat doi dunia buno banggapi , doiya mianoo daano ko Loh mo lubat luwedoi Mian Bisa .
62004003	Bai doi mian mo aki naakuiyo naiya langge nia kaliangano doi Yesus , aki nadaanb ko Mian Bisa Na Loh . Mianoo daano koloh moluwedoi Klistus na Musu . Utus lapamo molongol baikon do lohdoo naikon lubat , tukon budodoiya yana daanomo doi dunia nia .
62004004	Bai daku labuk-labuk , komuyu Mian Bisa namian . Komuyu lapamo lungguiyo konabi-nabi mokala-kala , sabab ko Loh mo daano doikoo lobian babasal kona kuasa tukon doi loh mo daano doi dunia nia namian .
62004005	Nabi-nabi mokala-kaladoo basalitakene kolangge-langge kaliangano doi dunia nia , tukon dunia nia lengele yanila nabantilan , sabab yanila dunia namian .
62004006	Bai kita daano Mian Bisa napau-pau ; tukon mian mo tingoniiyo ko Mian Bisa , lengele konda bantilan . Mian mo bolikon Mian Bisa namian , aki namolongol nda bantilan . Bunomo doiya kona tealian kita momoola toiyo kona posasalaan ko Loh mo beena otunggul mo kana , tukon loh mo mangatapa .
62004007	Utus-utus mo kinilakon ! Maimo kita nda poseang meeng tukon bailong , sabab koseang luwedoi Mian Bisa . Mian mo meseseang , doiya Mian Bisa napau tukon yana toiyo ko Mian Bisa .
62004008	Mian mo aki nameseang aki natingoniiyo ko Mian Bisa ; sabab ko Mian Bisa doiyamo komaasi naluwean .
62004009	Mian Bisa okitakene baikon yana seseange kita tukon bintekene kona Pau momeeng doi dunia nia lalomo sulano kita malaat tuboan luwedoi na Paudoo .
62004010	Naiyamo do maasidoo : Bolikon kita komo lapamo mamaasikene ko Mian Bisa , bai Mian Bisa komo mamaasikene kita tukon bintekene kona Pau sulano luwedoi yana kita malaat potolos doi nda lalim-lalim .
62004011	Utus-utus mo kinilakon , kalu ko Mian Bisa bunomo doiya kona seangano kita , mau kita koidan sio nda pomamaasikon meeng tukon bailong .
62004012	Akiyo komeeng komian mo sidutu kitayo ko Mian Bisa , bai kalu kita pomamaasikon , Mian Bisa pomeenggon tukon kita tukon kona maasi teali talakana tuuno doi butonggita .
62004013	Tobikon doiya ko Mian Bisa lapamo beekene doi kita kona Loh , maka kita toiyo baikon kita lapamo tubo pomeenggon tukon Mian Bisa , tukon ko Mian Bisa tubo pomeenggon kita .
62004014	Kami lapamo kitayo ko Mian Bisa Napau , tukon kami babilitakene baikon yana Tamano sumboliiyo sulano nateali Tomundo Pasalamat naiya dunia nia .
62004015	Indee komiano moakuiyo baikon Yesusoo Mian Bisa Napau , ko Mian Bisa tubo pomeenggon doiya mianoo , tukon do mianoo koidan tubo pomeenggon tukon Mian Bisa .
62004016	Kita susuunggita toiyo tukon anggayo ko Mian Bisa namaasi doi kita . Do Mian Bisadoo maasi naluwean . Mian kona tuboan mo kinuasai maasi , mianoo pomeenggon tukon Mian Bisa , tukon Mian Bisa pomeenggon tukon yana .
62004017	Maasi tinealikon monondok doi butonggita lalomo , sulano kita nda malaat kabalanian doi Pangadilan oloyono . Kita naikon malaat kabalanian sabab konda tuboan doi dunia nia buno pokakana Klistus natuboan .
62004018	Mian mo lasaiyo ko Mian Bisa namaasi , aki natoiyo komatakutan ; sabab komaasi mo talakana alapuse sasaibino kopalasaan matakutan . Jadi totingonii baikon kalu komian akiyoon nalasayo ko Mian Bisa namaasi motalakana kalu doiya mianoo matakut mosasalaane ko oloyo Pangadilan .
62004019	Kita meseseang , sabab ko Mian Bisa lapamo seange tumbe kita .
62004020	Kalu meeng . komian bantile , " Yaku seseange ko Mian Bisa , " bai yana aki naseange koutuso , doiya mianoo kala-kala . Sabab mian mo aki naseange koutuso mo kitayo , aki naminoolakon Mian Bisa moseseange mo aki nakitayo .
62004021	Tobikon doiya , naiyamo kopalenta Klistus mo beekene doi kita : Indee komiano momamaasikene ko Mian Bisa sio namamaasikene koutuso koidan .
62005001	Mian mo anggayo haikon Yesus yana Tomundo Pasalamat Mian Bisa mo paladandikene , do mianoo daano Mian Bisa napau . Mian mo seseange kotamano , seange koidan kona paudoo .
62005002	Tukon naiyamo kololoono kita toiyomo baikon seseange ko Mian Bisa napau-pau : Kita mamaasikene ko Mian Bisa tukon taat doi napalenta-palenta .
62005003	Sabab , seangano ko Mian Bisa koalatino taat doi napalenta-palenta . Tukon kona palenta-palenta aki namotoong doi kita ,
62005004	sabab doi memeeng ko Mian Bisa napau moola lungguiyo nadunia nia mo lokis . Tukon kita lungguiyo nadunia nia tongo nda manaanggaan .
62005005	Indee komiano komo moola lungguiyo nadunia nia ? Tolongo mian mo anggayo baikon Yesus doiya Mian Bisa Napau . fiasakisiian kaliangano Yesus Klistus
62005006	Yesus Klistus komo lubat doi dunia tukon paisu namansauan salani tukon kai sau moluwedoi namatean . Yana lubat aki natolongo paisu tolong , bai tukon paisu maka sau . Tukon Mian Bisa Na Loh susuungo beena katalangan baikon doiya bisa , sabab ko Loh aki naoiasa kala-kala .
62005007	Daano kotolu kosakisii : Mian Bisa Na Loh , paisu tukon sau - kotolu-toluno mebee kasaksian mo pokakana .
62005008	
62005009	Kita anggayo nakasaksian doi kobanggapi , bai ko Mian Bisa nakasaksian lobian kona tutuuwan koidan . Tukon doiyamo kokasaksian Mian Bisa mo lapamo beekene doi na Pau .
62005010	Tobikon doiya , mian mo mangangga doi Mian Bisa Napau , lapamo talimayo do kasaksianoo doi noano lalomo ; bai mian mo aki naanggayo ko Mian Bisa , yana aanggenemo naikon ko Mian Bisa kala-kala , sabab yana aki naanggayo oila ko Mian Bisa nabinantil motuuk doi na Paudoo .
62005011	Naiyamo do kasaksianoo : Mian Bisa lapamo beekene doi kita kotuboan mobisa tukon posidutukon , tukon kona Pau doiyamo kotuboan uuno .
62005012	Mian mo bakoonggukene anggayo ko Mian Bisa Napau , bakoonggukene do tuboanoo ; tukon mian mo aki bakoonggukene yana , aki namalaat do tuboanoo .
62005013	Yaku batulis doi komuyu mo mangangga doi Mian Bisa Napau , sulano komuyu potoiyo baikon komuyu malaato tuboan mobisa tukon posidutukon .
62005014	Tukon kita balani mangadap doi Mian Bisa , sabab kita anggayo yana talimayo konda sambeang , kalu kita mangkabi oilamo kolobono mo pokokonoi tukon namongiasan .
62005015	Sabab kita toiyo baikon yana lengele kita kalu kita mangkaoi oioila doi yana , maka kita toiyo koidan baikon yana beena doi kita oila konda kinabi doi yana .
62005016	Kalu komuyu kitayo komeeng kotulamuyu Salani miano mo kubaiyo kolalim sulano naaki natealikene do mianoo lapus kona tuboan mobisa tukon posidutukon , siokai komuyu posambeang doi Mian Bisa ; tukon Mian Bisa naikon beekene do tuboanoo doi yana . Naiya pokokonoi tukon yanila kona pai lalim mo aki natealikene yanila lapus konapai tuboan . Bai daano kolalim mo mangaanikene do mianoo lapus kona tuboan . Doiya kokaliangano yaku aki kubantile baikon komuyu sio posambeanggene doi Mian Bisa .
62005017	Sasaibino kokokubai mo sala doiya lalim , bai daano kolalim mo aki nakubaiyo teali lapus komian natuboan mobisa tukon posidutukon .
62005018	Kita toiyo baikon sasaibino komian mo tealimo Mian Bisa napau-pau , aki nabangga-banggadudul kubaiyo kolalim , sabab ko Mian Bisa Napau totoliyo yana , tukon ko Ibiliis akiyo kona kubaiyano oioila doi yana .
62005019	Kita toiyo baikon kita Mian Bisa namian , mau kai doi potikunggon kodunia nia Ibiliis kuasaiyomo .
62005020	Kita toiyo baikon ko Mian Bisa Napau lapamo lubat tukon lapamo beena pangalatian doi kita , sulano kita nda toiyo ko Mian Bisa mo bisa . Kita tubo pomeenggon tukon Mian Bisa mo bisa tukon tubo pomeenggon kona Pau Yesus Klistus . Naiyamo ko Mian Bisa mo bisa , tukon naiyamo kotuboan mobisa tukon posidutukon .
62005021	Daku labuk-labuk , dedeenggene kobutomu doi bapilogotan !
63001001	Tinano Mian Bisa mo lilikemo , tukon doi pau-pau tinano . Sulatia luwedoi yaku , katua jemaat mo bisa-bisa seange komuyu . Bolikon tolongo yaku , bai sasaibino komian mo tingoniiyo ko Mian Bisa mo bisa , seange komuyu koidan .
63001002	Sabab Mian Bisa dungol doi noanggita lalomo , tukon naikon sidutu daano tukon kita sidutu-posidutukon .
63001003	Boliisi kita nda binee balakaat , maasi tukon monondokan doi Mian Bisa Tama , tukon doi Yesus Klistus Tama na Paudoo . Boliisi sasaibino doiya kita laate tukon noa mo moliyous tukon koidan naseang .
63001004	Yaku laba tuuno baikon elaano kopau-pau tinano mo tubo loloiyo ko Mian Bisa naotunggul , buno mo lapamo Mian Bisa Tama palentakene doi kita .
63001005	Tobikon doiya , Tina , yaku kabiyo tuuno sulano kita sasaibino nda poseseang . Komo yaku loolukene nia bolikon kai meeng kopalenta mo boolu ; palenta nia lapamo bineekon doi kita salataa doi nda tambuunan mangangga .
63001006	Poseangan koalatino tubo loloiyo ko Mian Bisa napalenta . Tukon palentadoo komuyu mo lapamo lengele salataa doi tumbe doiyamo baikon komuyu sio potubo tukon seseange meeng tukon bailong .
63001007	Badaang kopangakakon mosasabulo doi posaapon kodunia . Yanila daanokai mian-mian mo aki naanggayo baikon Yesus Klistus lubat doi dunia pokakana buno meeng kobanggapi . Mian mopokakana doiya daano meeng kopangakakon tukon Klistus na Musu .
63001008	Tobikon doiya , podagaiyo inai nateali lapus doi komuyu oila komo lapamo kami usahakanggene motuuk doi komuyu . Pousahakanggene sulano potalimayo kopatambo sasaibino luwedoi Mian Bisa .
63001009	Mian mo aki nabataani doi Klistus naotunggul , bai tolongo isa doi oilamo Klistus nainotunggukon , doiya mianoo akiyo kona Mian Bisa . Mian mo tataap loingiyo doi Klistus naotunggul , koalatino daano ko Mian Bisa Tama mau Napau .
63001010	Tobikon doiya , kalu daano komian molubat tukon pailukene doi komuyu kootunggul Klistus mo aki naotunggulkene , inai potalimayo doiya mianoo doi pobonua lalomo kai beena pongodotii doi yana .
63001011	Sabab komian mo mebee pongodotii doi mianoo mo buno doiya tulut koidan buno mianoo mo kubaiyo kokokubai mo lokis .
63001012	Badaang tuuno komo palaluu yaku pailukene doikoo , bai kupikikene lobian monondok inai natolongo sulat . Yaku moinikene sulano namoola kulubat tukon pobasalitai doi komuyu , sulano konoanggita laba-laba tuuno .
63001013	Pau-pau moluwedoi utus boine Tinano Mian Bisa molilike koidan makapatu pongodotii doi Tina .
64001001	Utus Gayus mo sineang ! Yaku , katua jemaat , mo bisa-bisa seange ikoo ,
64001002	sambeang boliisi Utus nasehat-sehat tukon sasaibino mono-monondok tukon ikoo buno pokakana komu jiwa daano momono-monondok .
64001003	Yaku sanaang tuuno sambuno moimoiya koutus Salani miano lubat tukon popitoikene doi yaku bulaando komu satiaan doi Mian Bisa mo bisa , sabab memang Utus sidutu tubo tulutio ko Mian Bisa naotunggul .
64001004	Akiyo komo moola tealikene yaku sanaang tuuno , luwedoi molongol baikon daku labuk-labuk tubo tulutio ko Mian Bisa naotunggul .
64001005	Utusonggu ! Utus bunomo doiya komu satiaan doi limang lalomo Utus mo lapamo kubaiyo doi tula-tulanggita Salani miano ; mau koidan doi Salani Utus mo akiyoon natingoniiyo , bai Utus leleaniyomo .
64001006	Yanila lapamo popitoikene doi jemaat dombai lipu tentang domu seangoo . Tulungiyo yanila sulano namoola yanila banggadudulkene kona poampakonan tukon kalu buno doiya sanaang ko Mian Bisa noano ,
64001007	sabab doi ampakonan lalomo tuuk moleleaniyo ko Klistus , yanila aki namantalima oila kobatuanoo doi mian-mian mo aki natoiyo ko Mian Bisa .
64001008	Tobikon doiya , kita Salani miano sio nda tulungiyo kotula-tulanggita Salani miano mo buno doiya , sulano nda moola malaing yanila doi usahadoo lalomo moampakonggene kootunggul moluwedoi Mian Bisa .
64001009	Yaku lapamo motulis sulat mo palus doi jemaat , bai Diotlefes mo yase teali katua doi jemaat , aki nayase loingiyo yaku .
64001010	Siokai kulubato , maka kubeaasene sasaibino kolangge yana mo lakukenemo , doiyamo tentang langge-langge molokis tukon kala-kalaan yana mo bantile tentang doi kami ! Bai sasaibino doiya akiyoon nasukup komo tuuk doi yana . Singgatoodoo tula-tulanggita Salani miano nalubatan , yana aki nayase talimayo yanila . Bai tolongo yana pantane komian mo talimayo donda utus-utusoo , tukon yana tolongo sumboliiyo dopai mian-mianoo nadampas doi jemaat !
64001011	Utus yaku mo seange , inai pomoloingikon oila komo lokis . Poloingiyo komo monondok . Mian mo mokubai monondokan daano kai Mian Bisa namian . Tukon mian mokubaiyo lokis akiyoon natingoniiyo ko Mian Bisa .
64001012	Sasaibino komian nggaale Demetlius . Mau koidan ko Mian Bisa nggaale yana . Kami koidan nggaale yana tukon Utus bai toiyo baikon oila komai pinolonggon moola nainangga .
64001013	Badaang tuuno komo palaluu yaku bantile doikoo , bai yaku lasayo lobian monondok kalu aki natolongo sulat .
64001014	Yaku moinikene akimo namalumbit koidan kita pososuungo , tukon kita tuluusene konda salita .
64001015	Boliisi ko Temeneno nabalakaatiyo Utus . Kotula-tulamu doi kulipu nia makapatu pongodotii doikoo . Pelenggene daku pongodotii doi sasaibino kotula-tulanggita meeng tukon meeng .
65001001	Utus-utus mo lapamo inuang tukon Mian Bisa Tama nasineang tuuno , tukon modinagai tuuk Yesus Klistus . Salaku Yesus Klistus napeleleani , yaku , - Yudas - Yakobus utuso ,
65001002	moinikene : Boliisi ko Mian Bisa nabeena balakaat , maasi tukon namondokan doikoo tukon nalobi-lobianan .
65001003	Utus-utus mo sineang ! Daku makisuut tutuu motulis kosulat doikoo kokasalamatan kaliangano kita toupiyomo singgat-singgat . Bai budodoiya yaku lasayo buno sinumbolii sulano otinauwo komuyu tukon sulatia sulano komuyu pobagadudul kakate tuuk manganggaan mo lapamo idan ko Mian Bisa nabeekene tuuk sidutu-posidutukon doi namian .
65001004	Sabab aki nda sadaliyo , daano ko mian-mian motantu kokulaing usok doi kita tanga-tangano . Yanila mian-mian molokis mo bakala-kalakene bilita kaliangano ko Mian Bisa namaasi doi kita , sulano namalaat todanan sabukene kona pai noanoila napisuu . Tukon yanila tolake Yesus Klistus , komemeengo Balakuasa tukon nda Temeneno . Doi loolukoo ukuman tuuk doi yanila lapamo pinopitoikon doi Kitab Moliyous lalomo .
65001005	Sasaibino lapamo komuyu toiyo . Bai yaku yase ingotiikene komuyu bulaando ko Temeneno nasalamatanano ko Islael miano kaliangano moluwedoi tano Mesil , bai doibundu lopue ko mian-mian mo aki namangangga doi antala yanila .
65001006	Neneeke koidan komalaekat mo liisiyo kosipat yanila nabalakuasaan , tobikon taus tinggale yanila nalipu dungolan . Ko Mian Bisa boboiyo do malaekat-malaekatoo tukon lante moaki nabontol-bontol , doi lipu mokalipookan doi buta lalomo . Idoo yanila tinaan banggadudul polong yanila kinonoi ukuman doi oloyo mo hebat tuuno .
65001007	Neneeke koidan kota Sodom tukon Gomola tukon kota-kota potikunggon , kotumbuno kubaiyo kolangge-langge buno malaekat-malaekatoo nakinubai . Yanila kubaiyo kolangge-langge balolowaan tukon molokis , tobikon yanila sinakisaa tukon inukum aung mo akiyo kona posoan , sulano tinealikon poingotii doi sasaibino komian .
65001008	Bunomo koidan do mian-mianoo dongo-dongolo polong yanila kubaiyo kolalim doi yanila butongo susuungo . Yanila kitayo ko Mian Bisa nakakuasaan lendah tukon totulaiyo sasaibino komahluk monondok doi sulugaa .
65001009	Mikhael susuungo , mo kapalaiyo komalaekat-malaekat , aki nabiasa mokubai buno doiya . Doi tembo yana pogagai tukon Ibiliis doi ponggimakonan lalomo tentang indeemo naikon komo laate Musa badano , Mikhael aki nabalani hakimiyo Ibiliis tukon bantil-bantilan totulai . Mikhael tongo bantil , " Temeneno naikon odinggayo ikoo ! "
65001010	Bai tukon totulai-totulai , do mian-mianoo lobosio sasaibino kolobo mo aki napo alatio . Yanila pokakana buno iyayon-iyayon mo akiyo kona pikilan , mo toiyo kolangge-langge tukon namotoiyan . Bai tongo doiya langge-langgedoo kubaiyo yanila silaka .
65001011	Silakamo yanila ! Yanila lapamo loloiyo Kain naloloon . Sulano namalaat doy , yanila usekene kobutongoila doi susaan lalomo pokakana buno Bileam . Tukon yaniladoo minanaso sabab nggimal buno Kolah .
65001012	Doi tembodoo komuyu kubaiyo kolamean kaanan , mian-mianoo nasikap manguanikene toluwe doi antala komuyu . Sabab yanila kaan tukon modoko aki namamaa , tukon tongo utamakene kobutongo susuungo . Yanila buno bunong mbombuul mo puule , bai aki nalubatene koudan . Yanila koidan buno kayung mo akiyo kosaono mau kai doi tembo kayung nasao-saowan ; kayung-kayung mo lapamo kinubut koanggolo tukon matemo tuuno .
65001013	Pokakana buno bokol mo makansang doi tobun , mobukal bunomo koidan yanila mobukal-bukal kokubai-kokubai mo minamaakon . Yanila buno bituon-bituon pauno mo tasabul tukon mo lapamo Mian Bisa sadiakene kona tangabosan doi kalipookan lalomo mo kulokis tuuno sidutu-posidutukon .
65001014	Henokh , Adam natulunan kopituno , looluk biasa popitoi-kene do mian-mianoo kaliangano . Henokh bantile , " Kitayo , Temeneno naikon lubat tukon doi lobo-loboomo kona malaekat moliyous
65001015	tuuk hakimiyo sasaioino komian . Temeneno naikon ukume sasaioino ko mian-mian molokis sabab yanila nakokubai-kokubai mo kulokis . Tukon yana naikon ukume komian mokubaiyo kolalim tukon palalentel sabab sasaibino kona pobinantil pototulai . "
65001016	Mian-mianoo sidutu nggimal-nggimal tukon asalakene komian oailong . Yanila tubo tulutiyo kona pomongiasan mo baladosa . Yanila babanggaalkene kobutongo susuungo tukon akakene komian sulano namalaat kauntungan .
65001017	Bai Utus-utusonggu mo sineang , neneeke naikon oila loolukoo nda Temeneno Yesus Klistus nalasul-lasul nabinantil .
65001018	Yanila loolukonoo bontiikene doikoo baikon naloolanian kolonu napupusan naikon sumbot ko mian-mian mo sosiboliiyo komuyu , doiyamo mian-mianoo mo tubo tulutiyo kona pomongiasan mo baladosa .
65001019	Yanila naiyamo ko mian-mian badaang mo sumbetene kopooalaasan . Yanila aki nakinuasai Mian Bisa Na Loh , bai dunia nia nandondoong kona minoo-minooton .
65001020	Bai komuyu , Utus-utusonggu , didike banggadudul komu tuboan lengget doi mumanggaan doi Yesus Klistus . Do mumaangganoo moliyous tuuno . Sambeang loolukon tukon Mian Bisa Na Loh nakuasa ,
65001021	tukon potubomo sidutu doi Mian Bisa naseang lalomo doi nadaanoan komuyu mototiili nda Mian Bisa Yesus Klistus namaasi , naikon mo bineekon doikoo tuboan mobisa tukon posidutukon .
65001022	Doi mian-mian malagu-lagu konoano , siokai komuyu tudoikene koposeangan .
65001023	Kibute komian natabuat doi aung lalomo tuuk salamatene yanila . Doi mian-mian bailong siokai komuyu tudoikene koposeangan polainggene kopalasaan matakut , bai mosikitene kai tukon yanila napakean mo lapamo kinonggiliti tukon yanila namongiasan mo baladosa .
65001024	Mian Bisa komo moola madagai sulano komuyu akipo tuwong , tukon mo moola babayo ikoo doi nakakuasaan mo babasal tukon nasanaangan moakiyo kososiboliino ,
65001025	yanamo ko Mian Bisa momeeng , Pasalamaton kita mololoi doi Yesus Klistus nda Temeneno . Yanamo ko Mian Bisa mo monondok , babasal , balakuasa tukon inangga doi loolukoo polong budodoiya tukon tuuk sidutu-posidutukon ! Amin .
66001001	Buku nia antoko oila kokaliangano komo inokitakon doi Yesus Klistus tentang langge-langge naikon mo teali . Mian Bisa bontiikene doi Klistus sulano yana tudoikene doi Mian Bisa napeleleani oila komo sio namosobit nateali . Klistus sumboliiyo kona malaekat doi Yohanes , napeleleani , sulano nabontiikene do kadadian-kadadianoo doi yana .
66001002	Maka Yohanes salitayomo sasaibino komo kinitadoo ; tukon naiyamo kona lapulan teteba kaliangano luwedoi Mian Bisa komo inokobukuanggon doi Yesus Klistus luwedoi nakasaksian .
66001003	Kinatauwan kai komian komo bacakanggene tukon komian komo ndongoliiyo kobilita nubuat naiya buku nia tukon taat doi oila komo totulis doi lalomo . Sabab akimo namalumbit koidan sasaibino naiya naikon teali .
66001004	Utus-utus mo daano doi pitu kojemaat doi lipu Asia ! Yaku , Yohanes , moinikene komuyu pobinee balakaat tukon monondokan moluwedoi Mian Bisa - doiyamo yana mo daano , mo lapamo daano , tukon mo daano banggadudul - tukon koidan doi pitu koloh mo daano doi Mian Bisa nabatomundoan salaano ,
66001005	tukon luwedoi Yesus Klistus , sakisii mo taat . Yanamo kotumbe-tumbeno moinotuboi koidan doi namatean tukon yanamo koponguasa tomundo-tomundo doi dunia nia . Yesus mamaasikene kita , tukon luwedoi namatean yana sodiiyo kita doi nda lalim-lalim ,
66001006	tukon tealikene kita meeng kobangsa motangalaas imam-imam mo leleaniyo ko Mian Bisa , Tamano . Yesus Klistus doiyamo komo babasal tukon balakuasa tuuk sidutu-posidutukon . Amin !
66001007	Kitayo , yana lubat polaing kobunong ! Sasaibino komian naikon kitayo yana , tongusokon koidan yanila mo lapamo tebeke yana . Sasaibino kobangsa doi dunia naikon kokiil sabab yana . Oode , tantu Amin !
66001008	" Yakumo kotumbeno tukon kobunduno , " Temeneno Mian Bisa nabantilan , mo daano , mo lapamo daano , tukon mo daano banggadudul , Komo Babasal Konakuasa .
66001009	Yaku Yohanes , utusomu mo pomeenggon nasib tukon komuyu doi sakisaawan lalomo mo tinoupi samba-samba ko Klistus pololaing . Kita sabal sakisaa salaku koona namian . Yaku sinakukon doi togong Patmos sabab yaku ampakonggene koteteba moluwedoi Mian Bisa , komo kinokobukuanggon doi Yesus mololoi doi nakasaksian .
66001010	Doi Temeneno naoloyo , ko Mian Bisa Na Loh kuasaiyaku , maka yaku lengele kolalo mo babasal - buno tolompet alalo - basilingan doi tonggulunggu .
66001011	Do alaloo bantile , " Tulisemo oila komu kinita , tukon kapatuwomo do bukudoo doi pitu kojemaat doiyamo : Efesus , Smilna , Pelgamus , Tiatila , Saldis , Filadelfia , tukon Laodekia . "
66001012	Yaku mbaleng doi tonggulung sulano kukitayo indee doiya komo basilingan doi yaku . Maka yaku kitayo pitu koposi aino mo kinubai luwedoi mosoni .
66001013	Doi tanga-tangano do posidoo aiaino kokondong komeeng komian mo tokita buno banggapi . Yana mapake jubah kona bulusanan polong doi aino . Doi oyopo yana mapake potutup oyopo mosoni .
66001014	Kona buuk moute buno domba buluno , moute buno kapos . Komatano auaungan buno bilat ;
66001015	koaino motontilang buno tambaga mo sinua . Koalalo buno paisu tuwong mokukuungan babasal .
66001016	Kolimano bakalinga taaniyo kopitu kobituon pauno , tukon doi babano sumbot komeeng kobakoko mo mamangan molua komangano . Koduduso montootilang buno oloyo doi oloyo nasuunan .
66001017	Salataa yaku kitayo , yaku sosuleengget doi salaano buno mian momate . Bai yana abese kolimano bakalinga doi yaku maka bantile , " Inai momatakut ! Yakumo komo tumbeno tukon mo doibundu .
66001018	Yakumo naiya komo tubo ! Yaku matemo , bai kitayomo , yaku tubo sidutu-posidutukon . Yaku balakuasa doi matean , tukon doi dunia mian mate .
66001019	Tobikon doiya , tulise kolangge-langge ikoo mo kitayo , doiyamo langge-langge komo daano budodoiya nia , tukon langge-langge komo naikon teali koidan .
66001020	Naiyamo kolaasia moluwedoi pitu kobituon pauno ikoo mo kitayo doi limanggu bakalingano , tukon luwedoi pitu koposi aino mosonidoo : Pitu do bituonoo pauno doiyamo sasaibino komalaekat doi pitu kojemaat , tukon pitu do posidoo aino doiyamo pitudoo kojemaat . "
66002001	" Doi malaekat doi jemaat Efesus , tulise buno naiya : Naiyamo koteteba moluwedoi yana komo mataani pitu kobituon pauno doi limano bakalinga , tukon ampakon doi antala pitu koposi aino mosonidoo .
66002002	Yaku toiyo oila komo komuyu kubaiyo : Komuyu balimang kokobukuan tukon komuyu sabal tuuno . Yaku toiyo baikon komuyu akipo mebee noa doi mian molokis . Tukon komian mo mangakukene kotmtongo lasul hanggokai bolikon , lapamo komuyu ujiyo , tukon komuyu laatemo baikon yanila kala-kala .
66002003	Komuyu sabal tukon komuyu sakisaa sabab yaku , tukon komuyu aki namaloto konoamuyu .
66002004	Bai naiya daku kabalatan motuuk doi komuyu : Komuyu akimo koidan poseseange yaku buno doi tumbeno .
66002005	Tobikon doiya , poneneeke bulaando kona odoonan kopotuwongan ! Pobadodoloon doi polalim-lalim , tukon polakukene oila komo komuyu nailakukon doi tumbe . Kalu aki , maka yaku naikon lubat doikoo tukon bubute koaino komu posidoo doi natongusolan .
66002006	Mau kai nadaano komeeng kolobo mo monondok doikoo , doiyamo : Komuyu mosikitene Nikolaus pololaingo nakokubai , yaku mo mosikitene koidan .
66002007	Indee komiano moola molongol , siokai napalatikanggene oila komo Mian Bisa Na Loh nabinantil doi jemaat-jemaat ! Yanila mo manaang , naikon yaku pataikene namakaan sao moluwedoi kayung tuboan mo tubo doi Mian Bisa naasi . "
66002008	Doi malaekat doi jemaat Smilna , tulise buno naiya : Naiyamo koteteba moluwedoi yana komo tumbe tukon mo doibundu - mo lapamo mate tukon tubo koidan .
66002009	Yaku toiyo kopoo susa-susaan ; yaku toiyo komuyu talalais - bai kona tutuuwan komuyu kaasa ! Yaku toiyo koloobu-loobu komo inotuuk doi komuyu luwe mian mo mangakukene kobutongo Yahudi , banggokai bolikon ; yanila daano setan namian !
66002010	Inaikai matakut naikon kosakisaa mo akimo namalumbit koidan komuyu sio potoupiyo . Neneeke , Ibiliis naikon usekene kosoobos luwedoi komuyu doi talunggu lalomo sulano nasobayo komuyu . Komuyu naikon sakisaa songulo kooloyo kolumbito . Siokai komuyu potaat doi yaku polong pomatekon , maka yaku naikon beena doikoo tuboan mobisa tukon posidutukon salaku tambo manaangan . nindee komiano momoola molongol , siokai napalatikanggene oila ko Mian Bisa Na Loh nabinantil doi jemaat-jemaat ! Yanila mo manaang , tutuu aki naikon nasakisaa oioila doi matean koluano . "
66002011	
66002012	" Doi malaekat jemaat doi Pelgamus , tulise buno naiya : Naiyamo koteteba moluwedoi yana mo taaniyo sabel momangan molua konongano .
66002013	Yaku toiyo iyaando kopoo dungolan , doiyamo doi Ibiliis nalipu nabatomundoan . Komuyu taat doi yaku . Maka salataa Antipas , daku sakisii mo satiadoo , inakate doi salaamuyu doi malkas Ibiliis , komuyu akipo manyangkal baikon komuyu mangangga doi yaku .
66002014	Mau nabuno doiya daano komoimoiya kolangge komo yaku aki kusanaanggene moluwedoi komuyu : Daano kosoobos komian doi antala komuyu komo loingiyo oila komo Bileam nainotunggukon . Bileam otunggule Balak bulaando kootuwongano ko Islael miano doi lalim lalomo ; tukon oluuliyo yanila namakaan kinaan mo lapamo sinosubakon doi pilogot tukon lakukangganano kolangge-langge mo lokis .
66002015	Bunomo lakon koidan daano doi antala komuyu mian-mian mo taamo sasaibino Nikolaus poloolaingo naotunggul .
66002016	Tobikon doiya , pobadodoloon doi polalim-lalim ! Kalu aki , naapa koidan yaku naikon lubat doikoo tukon lobosiyo do mian-mianoo tukon sabel mo daano doi babanggu .
66002017	Indee komiano moola molongol , tadukai napalatikanggene oila ko Mian Bisa Na Loh nabinantil doi jemaat-jemaat ! Yanila mo manaang , yaku naikon pataikene makaan manna mo tosookon , tukon suwe-suwele naikon mantalima doi yaku meeng kobatu moute . Doi batudoo totulis meeng kosambu mo boolu , mo aki natinoi mau indee miano koidan , sangalaasan luwedoi mian mo talimayomo . "
66002018	" Doi malaekat jemaat Tiatila , tulisemo buno naiya : Naiyamo koteteba moluwedoi Mian Bisa Napau , komatano kolot-kolot buno aung , tukon koaino nggilep-nggilep buno tambaga mosinua .
66002019	Yaku toiyo sasaibino komo komuyu kubaiyo - yaku toiyo komuyu seseangomo kotulamuyu , komuyu taat , komuyu balimang , tukon komuyu sabal mosakisaa . Yaku toiyo komuyu budodoiya balimang lobian badaang tukon doi loolukon .
66002020	Bai naiya daku kabalatan motuuk doikoo : Komuyu mebee noa doi Izebel , molukodoo mo akuiyo kobutongo Mian Bisa sosumboliiyon . Badaang daku peleleani yanamo tipuwomo tukon mootunggule sulano namongkubai tukon sulano namakaan kinaan mo lapamo sinosubakon doi pilogot .
66002021	Lapamo kubeena todanan doi yana sulano nabadodoloon doi nalalim-lalim , bai yana aki nayase tade molakukanggene kolangge-langge mo lokisoo .
66002022	Poneneeke ! Yaku naikon tikakene yana polong masakit doi tampat mooloan . Idoo yana tukon mian-mian mo balolowa tukon yana naikon sakisaa tuuno . Sasaibino doiya naikon yaku lakukanggene budodoiya - alaasene kalu yanila tade molakukanggene kolangge-langge mo lokis posinggat-singgat tukon yana .
66002023	Doi napololaing naikon yaku akateyo koidan sulano sasaibino kojemaat nasadaliyo baikon yakumo yana mo botukiyo kobanggapi napikilan tukon noano . Komuyu naikon yaku balase manulut pokokuoai komuyu suwe-suwele .
66002024	Bai komuyu komo bai-bailong modaano doi Tiatila aki namololoi otunggul mo lokisoo , tukon aki palajalio koilimuu-ilimuu Ibiliis . Yaku bantile baikon yaku aki naikon kusuungiyo doikoo kotanggungan mo motoong .
66002025	Bai polong doi tembo kulubatan naikon , siokai komuyu potataap loingiyo oila komo lapamo komuyu milikiyo .
66002026	Yanila mo manaang , tukon komo polong doi napupusan banggadudul kubaiyo oila komo yaku mo yase , naikon kubeekene kuasa mo pokakana buno komo yaku talimayo luwedoi Tamanggu . Yanila naikon mantalima kakuasaan luwedoi yaku sulano mapalenta bangsa-bangsa tukon tongkat besi , tukon sulano momanase kobangsa-bangsadoo buno tabunan tano .
66002027	
66002028	Yanila naikon mantalima bituon mandala moluwedoi yaku .
66002029	Indee komiano komo moola molongol , tadukai napalati-kanggene oila ko Mian Bisa Na Loh nabinantil doi jemaat-jemaat ! "
66003001	" Doi malaekat modaano doi jemaat Saldis , tulise buno naiya : Naiyamo koteteba moluwedoi yana mo daano kopitu koloh moluwedoi Mian Bisa tukon kopitu do bituonoo pauno . Yaku toiyo oila kopoo kinubai . Kona binantilan komuyu tubo , banggokai komuyu mate .
66003002	Tobikon doiya , pobanguno , tukon pokakabukuanggene oila komo daano doi komuyu moakiyoon doiya namate sasaibino . Sabab yaku laate baikon oila kopoo kinubai , akiyoon nadaano komeeng mo talakana doi Mian Bisa salaano .
66003003	Jadi , poneneeke koidan oila komo lapamo inotunggukon doikoo buunia tukon oila komo lapamo komuyu lengele . Poambakonggene doiya tukon pobadodoloon doi polalim-lalim . Kalu komuyu akipo bangun , yaku naikon lubat doikoo buno pondikuk ; tukon komuyu aki naikon potoiyo oila kotembono daku lubatan .
66003004	Bai doi komuyu tanga-tanga doi Saldis daano koidan komian mo dagaiyo sulano kona pakean natataap bilisii . Yaniladoo ampakon polaing-laing yaku tukon bapake moute , sabab yanila pokokonoi tukon doiya .
66003005	Doi yanila mo manaang , naikon pinekeikon kojubah moute . Yanila sambuno aki naikon kuapuse luwedoi Buku Mian Tubo . Tukon Tamanggu salaano tukon namalaekat-namalaekat yaku naikon akuiyo baikon yaniladoo daano koonggu .
66003006	Indee komiano moola molongol , tadukai napalatikanggene oila ko Mian Bisa Na Loh nabinantil doi jemaat-jemaat ! "
66003007	" Doi malaekat jemaat doi Filadelfia , tulise buno naiya : Naiyamo koteteba moluwedoi yana mo moliyous tukon bisa . Yanamo kopataani Daud nakunei ; kalu yana bukayo , akiyo komeeng komian momoola tutupe , tukon kalu yana tutupe , akiyo komeeng komian momoola bukayo .
66003008	Yaku toiyo oila kopoo kinubai . Yaku toiyo baikon komuyu aki nabubulaa kopoo bukuanan ; komuyu lapamo tulutio daku otunggul tukon taat doi yaku . Doi komuyu lapamo kubukakene komeeng kotataapon , mo aki namoola tinutup doi indee komiano koidan .
66003009	Poneneeke naiya : Komian komo teali Ibiliis namianoo , pakala-kala komo akuiyo kobutongo Yahudi banggokai bolikon , naikon yaku kubaiyo sahingga yanila lubat totuuku doi salaamu . Tukon yanila naikon toiyo baikon yaku seseange ikoo .
66003010	Tobikon sabab komuyu lapamo tulutio daku palenta sulano pokokoonggol , yaku kai naikon lindungiyo ikoo luwedoi tembo susaan naikon mo lupayo posaapon kodunia . Langgedoo doiya naikon teali sulano nasobaiyo sasaibino komian doi dunia .
66003011	Yaku mosobit lubat ! Podagaiyo mono-monondok oila komo daanomo doi komuyu , sulano naakiyo komeeng komian kai moolayo kotambo mumanaangan .
66003012	Mian mo manaang , naikon kutealikene silaku sudong doi ku Mian Bisa bonua lalomo moliyous , tukon yana naikon dungol doi tampatoo sidutu-posidutukon . Daku Mian Bisa sambuno , tukon ku Mian Bisa nakota sambuno - doiyamo Yelusalem boolu komo naikon bulus luwedoi sulugaa luwedoi ku Mian Bisa - naikon kutulise doi mianoo butongo . Tukon koidan kosambunggu mo boolu naikon kutulise doi butongo .
66003013	Indee komiano komo moola molongol , tadukai napalati-kanggene oila ko Mian Bisa Na Loh nabinantil doi jemaat-jemaat ! "
66003014	" Doi malaekat jemaat Laodekia , tulisemo buno naiya : Naiyamo koteteba moluwedoi Mo Bisa , sakisii mo taat tukon talakana , sasaibino kolangge naluwean luwedoi Mian Bisa komo tealikene .
66003015	Yaku toiyo oila kopoo kinubai ; yaku toiyo komuyu akipo memel tukon aki koidan pomoonas . Kona tutuuwan komuyu aladomeeng !
66003016	Bai komuyu tolongo matalamas ; moonas aki , memel aki . Doiyamo kosababpo yaku toluwekene komuyu tobuat luwedoi babanggu .
66003017	Komuyu bantile , ' Kami kaasa tukon lobian sukup ; kami aki nakakulangan oioila . ' Bai komuyu aki potoiyo bulaando kotalalaisan tukon bulaando kona susaan komu ndondoong ! Komuyu talalais , balalau , tukon piit .
66003018	Tobikon doiya yaku otinauwo komuyu sulano pomongoli luwedoi yaku komosoni , doiyamo mosoni mo tulen , sulano komuyu poteali kaasa . Pomongoli koidan pakean moute luwedoi yaku sulano komuyu pobapake tukon potobukiyo kobutomuyu mo talalau tukon makubaiyo mammaa . Tukon pomongolimo koidan pakuli sulano nasinatiton doi matamu sulano komuyu moola mokita .
66003019	Mian-mian komo kusineang , yanilamo kai daku nggimalan tukon kuninanal . Tobikon doiya , siokai komuyu posamangat , tukon badodoloon doi polalim-lalim .
66003020	Kitayo ! Yaku kokondong doi tataapon salaano tukon tokiyo . Kalu daano komian mo lengele koalalonggu , tukon bukayo kotataapon , yaku naikon usok pososuung yana ; yaku naikon kaan posinggat-singgat yana tukon yana kaan posinggat-singgat yaku .
66003021	Yanila mo manaang , naikon kupataikene osulang doi kulusii pososinggat yaku , buno pokakana yaku susuunggu kai lapamo manaang tukon budodoiya yaku osulang pososinggat ko Tamanggu doi nakulusii .
66003022	Indee komiano momoola molongol , tadukai napalatikangge-ne oila ko Mian Bisa Na Loh nabinantil doi jemaat-jemaat ! "
66004001	Sambuno lapa doiya yaku malaat pokita koidan . Yaku kitayo komeeng kotataapon tobuka doi sulugaa . Doibundu tololongol koidan komeeng koalalo doi tumbeno lapamo basilingan doi yaku pokakana kotolompet alalo . Do alaloo bantile , " Mai liba naimbaa . Yaku naikon tudoikene doikoo oila naikon komo teali . "
66004002	Banggadudul ko Mian Bisa Na Loh kuasaiyo yaku . Maka yaku kitayo doi sulugaa daano komeeng kokulusii , tukon daano komeeng komian moosulang doi kulusiidoo .
66004003	Do mianoo duduso montotilang buno polmata baidulipandan tukon polmata delima . Meeng kotandalo walna zamlut tikume do kulusiidoo .
66004004	Doi lalom kondodoongo do kulusiidoo moginagosi potikunggon daano kolua kolono sangkap kokulusii bailonggon . Idoo osulang kolua kolono sangkap kokatua mo bapake moute , tukon momapake songgo mosoni .
66004005	Luwedoi kulusiidoo tasabul kodidip laango monggilep tukon sumbot koguluk alalo mo palakuluk . Tukon doi kulusiidoo salaano daano kopitu koposi mo kolot ; doiyamo pitu ko Mian Bisa Na Loh .
66004006	Talaat koidan doi kulusiidoo salaano kolangge meeng tokita buno tobun molino , bilisiih buno klistal . Doi potikunggon do kulusiidoo , doi sasamba kolisuko , daano kosangkap komahluk , doi salaano tealikon tukon doi taalikon doi tonggulongo moono tukon matano .
66004007	Mahluk mo tokita tumbe buno singa . Kokoluano , buno saapi langgilo . Kokotoluno daano koduduso buno banggapi duduso . Kokasangkapo , tokita buno tomisi lajawali mo benga .
66004008	Komahluk komo sangkap , suwe-suwele daano konoom kokapilo , tukon napotikunggonan tukon doi lalom taalikon moono tukon matano . oloyo popook do mahluk-mahlukoo aki natade-tade kona mananian , " Moliyous , moliyous , moliyouso ko Temeneno , Mian Bisa Mobabasal Konakuasa ; mo daanomo , mo lapamo daano , tukon mo daano momeenggon . "
66004009	Do mahlukoo mosangkap mananikene kolagu-lagu panggaal , pongodotii tukon syukuul doi yana mo osulang doi kulusiidoo , doiyamo yana mo tubo polong sidutu-posidutukon . Tukon doi tembo do mahluk-mahlukoo namananian ,
66004010	do katuadoo molua kolono sangkap sosuleengget doi mianoo mo osulang salaano doi kulusiidoo , maka sosubaiyo yana mo tubo sidutu-posidutukon . Doibundu yanila sakukene komai paisonggo-songgo doi kulusiidoo salaano maka naoantile , " Oh Temeneno , oh komai Mian Bisa ! Tongo ikoo komo moola mantalima panggaal , pongodotii tukon kuasa . Sabab ikoomo kopapasitaka sasaibino kolangge tukon luwedoi mumongiasan koidan sasaibino do langgedoo lapamo teali tukon tubo . "
66004011	
66005001	Doibundu yaku kitayo komeeng kobuku luluno modaano doi limano mo osulang doi kulusiidoo . Bukudoo moono tukon tulisan doi sembeleng suwe-suwele tukon inobosi pitu kosegel .
66005002	Maka yaku kitayo komeeng komalaekat mo balani mowookon tukon alalo mo babasal , " Indee komo moola bendinge naiya segel-segelia tukon mobukayo naiya buku nia ? "
66005003	Bai mau doi sulugaa , mau doi dunia , kai eloi dunia nia suukano aki natalaat komeeng komian koidan mo moola bukayo do bukudoo , tukon nakitayo kolalomo .
66005004	Maka yaku kokiil yodi-yodi sabab akiyo komeeng komian kai mo moola bukayo doiya bukudoo , tukon nakitayo doi lalomo . sMaka daano komeeng komian moluwedoi katua-katuadooila bantil doi yaku , " Inai mokokiil ! Kitayo ! Kosinga moluwedoi Yehuda nabangsa benseno , Daud natulunan mo babasal , manaango . Yana moola bendinge dosegeloo mopitu tukon bukayo do bukudoo . "
66005005	
66005006	Doibundu yaku kitayo komeeng ko Domba Napau moko-kondong doi tanga-tangano kulusiidoo tinikumi doi sangkap komahluk tukon sasaibino do katuadoo . Do Dombadoo Napau tokita buno lapamo tinembel . Yana daano kopitu kotanduko tukon pitu komatano : doiyamo pitu koloh moluwedoi Mian Bisa mo lapamo sinumbolii doi posaapon kodunia .
66005007	Doibundu do Dombadoo Pauno maju tukon alayo do bukudoo luluno doi mianoo limano bakalingano mo daano osulang doi kulusiidoo .
66005008	Daanoon Dombadoo Pauno mokubaiyo buno doiya , totukumo kosangkap komahluk tukon domo lua kolono sangkap do katuadoo doi salaano . Yanila suwe-suwele mataani kaeapi tukon manggo mosoni mo inontoki kemenyaan , doiyamo Mian Bisa namian nasambeang-sambeangan .
66005009	Yanila mananikene komeeng kolagu mo boolu : " Ikoo moola alayo do bukudoo tukon bendinge kosegel-segello . Sabab ikoo lapamo inakate , tukon doi mumatean , kobanggapi doi sasaibino kobenseno , kosilingan tukon bangsa lapamo ikoo oliyo tuuk doi Mian Bisa .
66005010	Ikoo lapamo tealikene yanila meeng kobangsa motangalaas imam-imam , sulano yanila naleleaniyo konda Mian Bisa , tukon bapalenta doi dunia bungkukono . " " Doibundu yaku kitayo koidan . Yaku lengele komalaekat alalo komo doi libu-libuso tukon doi juta-juta kona kadaang . Yanila kokondong tikume dokulusiidoo tukon domahlukoo mosangkap tukon sasaibino do katuadoo .
66005011	
66005012	Tukon yanila manani tukon alaloila mo bukuan , " Domba Pauno mo lapamo tinembeloo , moola namantalima kuasa , kokaasaan , kopandoiyan tukon bukuanan ; yana moola nainodotii , inakabasal tukon ngginaa-nggaal ! "
66005013	Maka yaku lengele sasaibino komahluk doi timbu , doi dunia , doi dunia suukano tukon doi tobun lalomo - kona palusan sasaibino komahluk doi dunia nia - manani , " Yana komo osulang doi kulusii , tukon Sang Domba Paunodoo , daano motanggaal tukon inodotii tukon babasal tukon balakuasa polong sidutu-posidutukon ! "
66005014	Maka do mahlukoo mosangkap timbiliyo , " Amin ! " Tukon do katua-katuadoo sosuleengget tukon sosubaiyo .
66006001	Sambuno lapa doiya yaku kitayo do Domba Paunodoo bendinge do segeloo komeengo doi antala mopitudoo kosegel . Maka yaku lengele komeeng doi antala mosangkap komahlukoo bantil , " Maimo ! " Koalaloo naoulunganan buno duluk alalo .
66006002	Maka yaku kitayo , maka tokita komeeng koadalan moute . Komo lokitiyo mataani meeng kopanah batango , tukon doi yanadoo binee meeng kosonggo . Yana maju buno meeng kopemanaang mo ampakon lobuute kokamanaangan .
66006003	Doibundu do Domba Paunodoo bendinge dosegelloo koluano , tukon yaku lengele domahlukoo koluano mo bantile , " Maimo ! "
66006004	Maka komeeng koadalan bailong tobuat koidan . Doiya adalanoo memela kobuluno . Kopolokitino binee kuasa sulano naapusanggene kopookindokonan doi dunia bungkukono , sulano kobanggapi moola mangakate . Maka yana binee meeng kobakoko mo babasal .
66006005	Maka do Domba Paunodoo bendinge dosegelloo kotoluno . Tukon yaku lengele domahlukoo kotoluno mobantile , " Maimo ! " Yaku kitayo , maka tokita komeeng koadalan momopook . Komo lokitiyo mataani meeng kopasang kotimbangan doi limano .
66006006	Tukon yaku lengele kolangge meeng komo nalinongolan buno alal mo wookon doi mahlukoo mosangkap tanga-tangano . Do alaloo bantile , " Meeng kolitel kogandum monondok popaason tambo meeng kooloyo , tukon tolu kolitel kogandum kaliangano bailong popaason tambo meeng kooloyo koidan . Bai inai molusake kozaitun batango tukon anggul asino ! "
66006007	Doibundu do Domba Paunodoo bendinge dosegelloo kosangkappo . Tukon yaku lengele mahluk kosangkappo , bantile " Maimo ! "
66006008	Yaku kitayo , maka tokita meeng koadalan mo mbole . Kopolokitino kosambuno Maut . Doi tonggulungo yana linoolaing nggaup-nggaup doi Alam Maut . Kokakuasaan doi soobos sangkap kodunia nia sinalakanggon doi yanila , sulano yanila namoola mangakate luwedoi polobosian , lolo doi tembo malaalan , lolo doi panakit tukon lolo doi iyayon-iyayon mobalani .
66006009	Lapa doiya do Domba Paunodoo bendinge kosegel kolimano . Maka yaku kitayo doi balabaan suukano daano ko mian-mian mo mate inakate uli-uliko sabab yanila mokobukuanggon teteba moluwedoi Mian Bisa luwedoi napoo basakisiian .
66006010	Yanila nggeleamon tukon alalo mo babasal , " Oh Temeneno Mobalakuasa , mo moliyous tukon mobisa ! Bulaando kona malumbitan koidan maka nasodo muadiliyo kobanggapi doi dunia tukon muukume yanila sabab yanila akateyomo kami ? "
66006011	Yanila suwe-suwele binee meeng kojubah mo moute . Maka yanila sumboliiyo tade naapa koidan , tukon kalu polongo koaito doi tula-tulano mopomeenggon doi palajuangan tukon utus-utuso nila komo inaikon inakate buno yanila .
66006012	Maka yaku kitayo do Domba Paunodoo bendinge kosegel konoomo . Potealikon koleali mo babasal . Kooloyo teali mopook buno toik mopook mo kasal , tukon kobituwon teali memela buno sau .
66006013	Kobituon-bituon pauno otuwong luwedoi timbu doi buta bungkukono pokakana koala saono mo akiyoon namoyoo tuuno topupu doi batango doi tembo mbombuul mo makansang naunggotano .
66006014	Kotimbu lapus buno kalataas linulun , tukon sasaibino kobungkuko maka togong tasaakon luwedoi natangabosan .
66006015	Maka kotomundo-tomundo doi dunia , sasaibino kopembesaal , kotalenga-talenga , mian-mian mokaasa tukon mian-mian mooalakuasa , tukon mian-mian oailong , mau ata , mau kai mian mo bebas , sasaibino seekene kobutongo doi leleeng lalomo tukon batu-batu nggoango doi bungkuko .
66006016	Doi bungkuko-bungkuko tukon do batu-batudoo , yanila nggeleamon , " Pisaiyomo kami ! Seekenemo kai kami luwe napandangan yana mo osulang doi nakulusiidoo bungkukono napambaleng , tukon luwedoi do Domba Paunodoo nanggimalan !
66006017	oloyo lokis lapamo lubat , budodoiya yanila okumbeyo kona pai liitan , tukon akiyo komeeng komian kai moola bataanggon doi yanila salaano ! "
66007001	Lapamo doiya , yaku kitayo kosangkap komalaekat mokokondong doi sangkap kodunia pasuno . Yanila taane kosangkap nalubatan kombombuul doi dunia sulano inai nadaano kombombuul mo puul doi buta tina kai doi tobun , kai doi kayung-kayung oatango .
66007002	Maka yaku kitayo komeeng komalaekat bailong motabuat luwedoi tolopot taalikon . Yana mababa segel moluwedoi Mian Bisa mo tubo . Tukon alalo mo babasal do malaekatoo uange kosangkap komalaekat mo lapamo malaat kuasa moluwedoi Mian Bisa sulano namanase kobuta tina tukon tobun .
66007003	Malaekatoo bantile , " Inai looluk momanase kobuta tina kai tobun , kai kayung-kayung batango kalu kami akiyoon mai mebee paloosan segel doi moi Mian Bisa napeleleani-peleleani paaso . "
66007004	Maka yaku binontiikono baikon daano kosangkat sangkap kolono sangkap koloon kona kadaang komian mo binee paloosan segel moluwedoi Mian Bisa doi yanila paaso . Dopai mian-mianoo inala doi songulo lua kobenseno ko Islael miano ;
66007005	memeeng kobenseno songulo lua koloon komian . Doiyamo moluwean doi benseno : Yehuda , Luben , Gat ,
66007006	Asyel , Naftali , Manase , Simeon , Lewi , Isakhal ,
66007007	Zebulon , Yusuf , tukon Benyamin .
66007008	
66007009	Lapa sambuno doiya yaku kitayo koidan , maka tokita kobanggapi mo madaang tuuno - akiyo komeeng komian kai moola aite kona kadaang . Yanila daano mian moluwedoi memeeng kobangsa , benseno , negala , tukon silingan . Tukon mapake jubah mo moute tukon koidan mataani kokayung palem panga-pangano doi limano , dopai mian badaangoo kokondong sasalaane do kulusiidoo tukon do Domba Paunodoo .
66007010	Maka tukon alalo mo bukuan , yanila bantile , " Konda kasalamatan nalubatan luwedoi nda Mian Bisa , mo osulang doi nakulusii , bungkukono , tukon moluwedoi Domba Paunodoo ! "
66007011	Sasaibino komalaekat kokondong boiligiyo do kulusiidoo tukon sasaibino kokatua tukon kosangkap do mahlukoo . Malaekat-malaekatoo sosuleengget doi kulusiidoo salaano maka nasosubaiyo ko Mian Bisa .
66007012	Yanila bantile , " Amin ! Tanggal konda Mian Bisa mo babasal tukon mapandoi . Yana pantas nabinee lobi-lobian koueapan-ueapan syukuul tukon doi pongodotii . Yana balakuasa tukon bukuan polong posidutukon ! Amin . "
66007013	Daano komeeng komian moluwedoi katua-katuadoo mansa-dai doi yaku , " Mian-mian mo mapake jubah moute nia , indee miano yanila tukon inaando kona pai lubatan ? "
66007014	" Yaku aki kutoiyo , Tuan . Tuan susuungo komo toiyo , " yaku timbiliyo . Maka yana bantile doi yaku , " Naiyamo komian mo lapamo salamat luwe lounu pasakisaawan mo hebat . Yanila lapamo kumesiyo kona pai jubah tukon kubaiyo teali moute tukon sau doi Domba Paunodoo .
66007015	Doiyamo kosababpo yanila mokokondong doi Mian Bisa nakulusii salaano , tukon sambeang doi yana oloyo popook doi Mian Bisa Nabonua lalomo . Tukon yana mo osulang doi kulusii bungkukonodoo naikon polaing tukon yanila sulano lindungiyo yanila .
66007016	Yanila aki naikon koidan namotoupi laal kai lou ; kai oloyo matano namoonasan tuuno aki koidan nasuayo yanila ,
66007017	sabab do Domba Paunodoo mo osulang doi kulusiidoo tanga-tangano naikon teali pototooli yanila . Yana naikon loolainge yanila doi paisu matano mo mebee tuboan . Tukon ko Mian Bisa naikon itase sasaibino kopai matano paisuno luwedoi yanila matano . "
66008001	Salataa do Domba Paunodoo bendinge dosegelloo kopituno , sulugaa teali kiis uga-ugaate sembeleng kojam kona kalumbit .
66008002	Maka yaku kitayo domalaekatoo mopitu kokondong doi Mian Bisa salaano , tukon yanila binee pitu kotolompet .
66008003	Meeng komalaekat bailong , mababa meeng kodupa mosoni , lubat tukon kokondong doi balabaan salaano . Doi yana binee badaang tuuno kokamangian sulano nainabos doi sasaibino ko Mian Bisa nasambeang-sambeang tukon sulano nasinosubakon doi balabaan mosonidoo mo tangabos doi kulusiidoo salaano .
66008004	Posinggat-singgat tukon sasaibino ko Mian Bisa namian nasambeang-sambeang , kodupa tibolungo mo daano mokolotoo kobung liba doi malaekat mo kokondong limano doi Mian Bisa salaanodoo .
66008005	Doibundu malaekatoo pulutemo do kamangiannoo , tukon totuiyomo bilat moluwedoi balabaanoo , maka nasakukene doi dunia bunggono . Maka kokuluk duluk-duluko tukon kodidip potadi-tadimo , tukon tealimo koleali .
66008006	Salataa doiya , pitu komalaekat mo mataani pitu kotolompe-too basa-basadiamo mopuuke .
66008007	Malaekat komeengo puuke kona tolompet , maka koudan es tukon bilat moposombuli sau otuwong tukon makansang doi dunia bunggono . Soobos tolu kodunia kabus mosua , bonomo lakon kosoobos tolu kokayung-kayung , tukon samba-samba kobulung mo mandaba .
66008008	Maka domalaekatoo koluano puuke kona tolompet , maka daano kolangge meeng mo babasal tuuno mo tokita buno bungkuko mo kolot-kolot mosinakukon doi tobun lalomo . Soobos tolu kotobun tobolii teali sau ,
66008009	tukon matemo kai kosoobos tolu doi sasaibino komahluk doi tobun ; bunomo lakon koidan manaso koidan kosoobos tolu kokapal-kapal .
66008010	Doibundu malaekat kotoluno puuke kona tolompet , maka komeeng kobituon pauno mo babasal , mo kolot-kolot buno posi , tuwong lengget doi timbu , maka pisayo kosoobos tolu doi paisu-paisu tukon paisu-paisu matano .
66008011	( Kosambuno do bituonoo " Mosopot " . ) Maka kosoobos tolu kopaisu teali mosopot , tukon momate badaang komian sabab monginum do paisudoo mo tealimo mosopot .
66008012	Maka malaekat kosangkapo puukemo kona tolompet . Maka tongumbas kosoobos tolu kooloyo , soobos tolu kobituwon , tukon soobos tolu kobituon-bituon pauno maka lapus kai kosoobos tolu moluwedoi yanila nabukuanan laango . Koidan soobos tolu doi oloyo aki namadialan tukon bunomo koidan doi soobos tolu luwedoi popook .
66008013	Maka yaku kitayo , tukon yaku lengele komeeng kotomisi lajawali mo daano mobenga tatandak doi dapang , bantile , " Silaka ! Silaka ! Silakamo kai sasaibino komian doi dunia kalu naikon tololongol kotolu komalaekat bailonggon mopuuke kona tolompet naikon . "
66009001	Maka malaekat kolimano puuke kona tolompet , tukon yaku kitayo komeeng kobituon pauno otuwong lengget doi dapang doi dunia bunggono . Bituon paunodoo binee motombing matean kuneino .
66009002	Maka do bituon paunodoo bukayo komotombing mateanoo maka sumbot kotibolung luwedoi lalomoo buno tibolung doi poolu mo babasal . Kooloyo matano maka dapang teali kalipookan luwe tibolung moluwedoi motombingoo .
66009003	Maka luwedoi tibolungoo lalomo tobuato kobetek-betek mo obulus doi dunia . Do betek-betekoo binee kuasa mo pokakana buno komo oineekon doi mandasopit .
66009004	Yanila pinantan momanase kooulung , kai kayung-kayung , kai langge-langge mosinakakon bai-bailonggon . Yanila tolongo moola lobosiyo komian mo akiyo kopaloosan segel doi paaso moluwedoi Mian Bisa .
66009005	Do betek-betekoo aki napinataikon moakateyo dopai mian-mianoo , bai tolongo sakisaayo yanila lima kobituwon kona kalumbit . Masakitan mo sakisaa moluwedoi do betek-betekoo buno pokakana masakitan konakalumbit mandasopit nabakakatan .
66009006	Doi lima kobituwon kolumbito , dopai mianoo kakaate sulano namate , bai yanila aki namoola mate ; yanila yase momate , bai komatean odoon doi yanila .
66009007	Kondondoongo do betekoo buno kaladai mo batotobo sulano namolobosi . Doi olunoila daano kolangge meeng mo tokita buno songgo mosoni . Koduduso yanila buno banggapi duduso .
66009008	Yanila nabuuk buno boine naouuk , tukon yanila ngolingo buno singa ngolingo .
66009009	Yanila oyopo tinutupi tukon meeng kolangge mo adukon buno bokukum besi . Yanila kapilo alalo buno meeng kotambuno babasal kokeleta-keleta kaladai alalo mo daano momolobosi doi polobosian lalomo .
66009010	Yanila daano kopuuso tukon upason buno mandasopit . Tukon doi puuso lalomoila doiyamo kona talaatan yanila nabukuan sulano nasakisaayo kobanggapi doi lima kobituwon kona kalumbit .
66009011	Yanila daano kona tomundo mo palentayo yanila , tukon do tomundodoo doiyamo malaekat mo moola tanggung jawape luwedoi motomoing matean . Kosambuno doi silingan Iblani lalomo doiyamo Abadon ; tukon doi silingan Yunani lalomo Apolion ( koalatino " Pamanas " ) .
66009012	Kosilakaan tumbeno lapamo tinotonggulung . Nalapa doiya daano kolua kosilaka koidan komo sio nalubat .
66009013	Doibundu malaekat konoomo puuke kona tolompet . Maka yaku lengele koalal molubat luwedoi sangkap kopasuno dobalabaan mosonidoo mo tangabos doi Mian Bisa salaano .
66009014	Do alaloo bantile doi malaekat konoomodoo , " Sodiiyomo kai kosangkap komalaekat komo tokooton doi Eflat Paisuno batango ! "
66009015	Kai sinodiimo do malaekatoo mosangkap . Yanila lapamo sinadiakon kusus doi jam , oloyo , bituwon tukon taum doiya sulano namangakate kosoobos tolu doi sasaibino kobanggapi .
66009016	Yaku binontiikon baikon koaito kopasukan-pasukan momolokiti do adalanoo kona kadaang lua kosakato kojuta .
66009017	Tukon doi pokita lalomo , yaku kitayo do adalan-adalanoo tukon polokiti-polokitino . Kopolokiti-polokitino ma-pake kalambi besi mo memela tuuno , manampal buno batu nilam , tukon mokuni bolelang . Do adalan-adalanoo kooluno buno singa oluno , tukon doi babano tobuat kobilat , kotibolung , tukon bolelang .
66009018	Soobos tolu kobanggapi tangakate luwedoi tolu do balaadoo ; doiyamo bilat , tibolung , tukon bolelang mo tobuat doi adalan-adalanoo babano .
66009019	Kona bukuanan do adalan-adalanoo talaat doi babano tukon koidan doi puuso . Kopai puuso-puuso buno binda modaano kooluno . Tukon doi puusodoo , do adalan-adalanoo sakisaayo kobanggapi .
66009020	Bai kolabino kobanggapi mo aki natangakate luwe do bala-balaadoo aki koidan namongotinggal limanoila susuungo nakinubai . Yanila aki natade mososubaiyo koloh-loh lokis tukon sosubaiyo kopilogot-pilogot mosoni , suasa , tambaga , batu tukon kayung mo aki namoola mokita kai molongol , kai momoola ampakon .
66009021	Yanila aki koidan naotinggale konapoo kokubai-kokubai mo lokis , doiyamo mangakatean , motoiyan-motoiyan mominasaingdinggon , balolowaan tukon pondikukan .
66010001	Maka yaku kitayo komeeng komalaekat balani bailong ly obulus luwedoi sulugaa . Yana binungusi tukon bunong , tukon komeeng kotandalo mokaloyo kooluno . Koduduso montootilang buno oloyo matano , tukon koaino buno aung sudongo .
66010002	Doi limano daano komeeng kobuku pauno mo tobuka . Koaino bakalingano banggaulanggene doi tobun , tukon koaino bobo banggaulanggene doi buta tina .
66010003	Maka yana nggeleamon tukon alalo mo babasal buno singa-singa mongangaton . Sambuno lapa do malaekatoo monggeleamon kopitu koduluk timbiliyo tukon alalo mopaladuluk .
66010004	Buno doiya kopitu do dulukoo mobasuala , yaku yase motulise , bai yaku lengele koalal moluwedoi sulugaa mobantile , " Lahasiakanggene oila do dulukoo mopitu nabinantil ; inai motulise ! "
66010005	Maka malaekat yaku mo kitayo mobanggaulanggene koaino doi tobun tukon doi buta tinadoo tidekene kolimano bakalinga doi timbu .
66010006	Yana batotopi tukon Mian Bisa sambuno mo tubo sidutu-posidutukon , mo pasitakayo kotimbu , dunia tukon tobun tukon sasaibino kolangge mo daano doi lalom . Do malaekatoo bantile , " Kotembono akimo nabinuntus koidan !
66010007	Bai kalu naikon domalaekatoo mopitu puukemo kona tolompet , ko Mian Bisa laksanakanggenemo kona tetel linaasiakon , buno komo lapamo yana pelenggene doi napeleleani-peleleani , doiyamo sasaibino konabi . "
66010008	Doibundu do alaloo mo lapamo yaku lengele moluwedoi sulugaadoo , basilingan koidan doi yaku . Yana bantile , " Ampakono mualayo do bukudoo luluno mo tobuka doi malaekatoo limano mo banggaulang doi tobun tukon doi buta tinadoo . "
66010009	Maka yaku kai ampakono doi malaekatoo tukon yaku kabiyo sulano yana nabeekene doi yaku do buku lulunodoo mopoipoisik doi yaku . Yana bantile , " Alayomo tukon kaane naiya . Doi tiamu lalomo yana naikon teali mosopot , bai doi babamu lalomo yana maamis buno dokot . "
66010010	Yaku alayo do bukudoo luluno poipoisikoo luwedoi limano maka kukaane . Doi babanggu kotamiso buno dokot , bai sambuno yaku kuwete , doi tianggu lalomo yana teali mosopot . nDoibundu yaku pinalentakon , " Babilitakene koidan kobilita Mian Bisa tentang bangsa-bangsa , negala-negala , silingan-silingan , tukon tomundo-tomundo . "
66010011	
66011001	Sambuno doiya yaku binee meeng kopatolo kayung mo buno meeng kobatang tongkat pongukul , maka pinalentakon , " Ampakono muukule ko Mian Bisa Nabonua tukon balabaan . Aitemo bulaa kona kadaang komian bakaleda doi lalomo .
66011002	Bai inaikai moukule kobasaleano mo taalikon tonggulung doi Mian Bisa Nabonuadoo , sabab do obosoo doiya lapamo sinalakanggon doi mian mo aki natingoniiyo ko Temeneno . Yanila naikon tudo-tudongiiyo kota mo moliyousoo sangkap kolono lua kobituwon kona kalumoit .
66011003	Yaku naikon mosumbolii lua komian daku sakisii mo mapake pakean mandaungan , tukon yanila naikon umumkanggene ko Mian Bisa nabilita kolumbito soloon lua kosakato noom kolono kooloyo . "
66011004	Lua do sakisiidoo doiyamo lua kozaitun batango tukon lua koposi aino mo tangabos doi Temeneno salaano papasitaka dunia .
66011005	Kalu komian mosoba-sobayo kubaiyo kolangge mo aki namonondok motuuk doi yanila , maka luwedoi babanoila tobuat kai kobilat mo suayo kona musu-musu . Tukon kokubai mobuno doiya , sasaibino komian mo yase osokitiyo yanila naikon tangakate .
66011006	Yanila daano kuasa sulano natutupe kotimou sulano inai naolubatene koudan selama yanila daano moumumkanggene kobilita moluwedoi Mian Bisa . Yanila daano koidan kokuasa luwe sasaibino kopaisu matano , sulano moboliiyo kopaisu teali sau . Tukon yanila daano koidan kuasa sulano naumbase kodunia tukon sasaioino kobalaa kaliangano , kotembono yanila nayasano molakukanggene .
66011007	Salataa yanila lapa babilitakanggene konapai bilita , iyayon mo tobuat luwedoi motombing matean naikon lawane yanila .
66011008	Tukon yanila badano naikon tasabul doi kota babasal loloono babasal , doi naando konapo Temeneno nasinempanggonan . Kosambuno moinandekon do kotadoo doiyamo Sodom kai Mesil .
66011009	Komian doi sasaibino konegala , suku , silingan tukon bangsa naikon kitayo yanila badano selama tolu sembeleng kooloyo , tukon aki napinataikon do badan-badanoo natinadin .
66011010	Kodunia tumbuno naikon laba-laba luwe namatean kolua do sakisiidoo . Yanila naikon lamekene tukon pokopotuy hadia , sabab kolua komian do nabidoo olubatene badaang kosakisaawan doi sasaibino komian doi dunia .
66011011	Salataa tolu sembeleng kooloyo , lubato kai koansaang tuboan moluwedoi Mian Bisa tukon usok koidan doi lalomo kolua komian do nabidoo . Yanila tubo kokoidan sahingga sasaibino komian mo kitayo yanila teali matakut tuuno .
66011012	Doibundu kolua komian do nabidoo lengele koalal mobabasal mo uange yanila luwedoi sulugaa , " Maimo liba naimbaa ! " Maka doi napo musu-musu matano salaano , yanila kai libamo doi sulugaa , tinombuki bunong .
66011013	Maka doiya kosinggatoo tealimo kai koleali mo lokis . Tongobos songulo luwe do kotadoo manas , tukon pitu koloon komian momate sabab doiya lealidoo . Komian bailonggon teali matakut tuuno , maka yanila nggaale kona babasalan ko Mian Bisa doi sulugaa .
66011014	Silakaan koluano lapamo lapa . Bai kitayo kai ! Silakaan kotoluno naapa koidan naikon tuundu .
66011015	Maka malaekat kopituno puuke kona tolompet , maka doi sulugaa tololongol koalalo-alalo mobabasal tuuno mo bantile , " Kokuasa tuuk mopalentayo kodunia budodoiya daano doi Temeneno limano tukon Tomundo Pasalamat komo dandikenemo . Yana naikon bapalenta tuuk sidutu-posidutukon ! "
66011016	Maka kolua kolono sangkap kokatua mo osulang doi yanila nakulusii doi Mian Bisa salaano , tootuku tukon sosubaiyo ko Mian Bisa .
66011017	Yanila bantile , " Temeneno , Mian Bisa Mobabasal Konakuasa , mo daano , tukon mo lapamo daano ! Kami bakinatauwan doikoo sabab ikoo lapamo pakeyo komu kuasa mo babasal , tukon lapamo tambuun mapalenta !
66011018	Komian mo aki natingoniiyo ko Temeneno , nggimal sabab laatemo kotembono ikoo mukumbeano komu nggimalan , tukon laatemo koidan kotembono ikoo mupalesaano komian momate . Naiyamo kotembono sulano mebee tambo doi mupeleleani-peleleani , sasaibino konabi , tukon sasaibino komu mian , doiyamo sasaibino komian mo bakaleda doikoo babasal mau kai poipoisik . Naiyamo kotembono sulano naminanas ko mian-mian mo manase kodunia ! "
66011019	Maka tobukamo ko Mian Bisa Nabonua doi sulugaa , tukon doi lalomo tokitamokai ko Peti Paladandian doi lalomo . Maka tealimo kai kodidip nopopondili tukon koduluk alalo mopaladuluk tukon tolindungan , tukon leali tukon udan es mo babasal .
66012001	Maka tokita doi timbu komeeng kolangge mo sosibong tukon mominasaingdinggon . Meeng koboine mo pakeyo kooloyo matano salaku napakean , daano mokokondong doi bituwon bunggono . Doi oluno talaat komeeng songgo mo tongokokondong luwedoi songulo lua kobituon pauno .
66012002	Do boinedoo daano motianan , tukon tobikon laatemo kotembono sulano namosuung , maka yana wookon namasakitan .
66012003	Maka tokita koidan doi timbu komeeng kolangge mo mina-saingdinggon . Daano komeeng kobinda momemela mo babasal tuuno mo daano kopitu kooluno tukon songulo kotanduko . Doi meeng kotandukkodoo daano komeeng kosonggo .
66012004	Tukon kopuuso yana unguwo kosoobos tolu luwedoi bituon pauno doi timbu tukon sakukenemo doi dunia . Bindadoo kokondong doi boinedoo salaano mo yase mosuung tukon kona makisuut lemese kona pau , kalu yana sosuung .
66012005	Maka do boinedoo mosuung meeng kopau mala-malaneno naikon mo palentayo sasaibino kobangsa tukon tonggat besi . Bai do paudoo linambas luwedoi boinedoo , maka binaba doi Mian Bisa tukon doi kulusii salaano .
66012006	Maka boinedoo obuleng doi padang gulun , doi lipu mo lapamo Mian Bisa sadiakene doi yana . Doi lipudoo yana naikon piniala sololoon lua kosakato noom kolono kooloyo kona kalumbit .
66012007	Maka doi sulugaa teali kopolobosian . Mikhael polaing kona malaekat-malaekat molobosi molawane bindadoo . Tukon bindadoo kai , namalaekat-malaekat mo bomiiyo , lawane Mikhael .
66012008	Bai do bindadoo linunggui . Yana tukon namalaekat-malaekat aki napinataikon koidan modungol doi sulugaa .
66012009	Do bindadoo mo babasal sinakukon doi tongkulung ! Yanamo do binda motuadoo mo sinombuikon Ibiliis , mo tipuwo sasaibino kobanggapi doi dunia . Yana sinakukon doi dunia tukon sasaibino kona malaekat .
66012010	Maka yaku lengele alalo mo babasal doi sulugaa bantile , " Budodoiyamo kai kotembono ko Mian Bisa nasalamatanano kona mian ! Budodoiya ko Mian Bisa otudoikene kona kuasa salaku Tomundo ! Budodoiya ko Tomundo Pasalamat mo pinaladandikonoo koidan otudoikene kona kakuasaan ! Sabab komo tuduwo koutus-utusonggita doi Mian Bisa salaano oloyo tukon popook , lapamo tinobuatonggon doi sulugaa .
66012011	Koutus-utusonggita lapamo lungguiyo yana tukon do Domba Paunodoo sauno , tukon koidan bilita bisa moluwedoi Mian Bisa komo yanila babilitakene . Yanila yase sosubakene kobutongo sampe mate .
66012012	Sabab doiya , siokai kosulugaa tukon komo dungol doi lalom , laba-laba ! Bai silaka kai kodunia tukon tobun , sabab ko Ibiliis lapamo obulus doikoo tukon nggimalan mo babasal tuuno , sabab yana toiyo baikon kotembono baino soisik koidan . "
66012013	Salataa do bindadoo toiyo baikon yana molapamo sinakukon doi dunia , yana mulaimo mobuluke do boinedoo mo lapamo suunge dona pau malanenodoo .
66012014	Bai do boinedoo binee lua kotomisi lajawali kapilo mo babasal sulano nabenga doi nadungolan doi padang gulun , iyaando yana naikon napinialaan tolu sembeleng kotaum kona kalumbit tongosodii luwedoi binda molobosiano .
66012015	Maka do bindadoo supakene luwedoi babano badaang tuuno kopaisu taalikon doi boinedoo , sulano nalaline .
66012016	Bai kodunia tomboniiyo do boinedoo ; kodunia bukayo kobabano tukon kuwete kopaisu mo sumbot doi bindadoo babano .
66012017	Do bindadoo teali nggimal tuuno doi boinedoo , maka yana ambakon molobosio kokatulunan mo bailong moluwedoi boinedoo , doiyamo sasaibino komian mo taatiyo ko Mian Bisa napalenta-palenta , tukon mo beena kasaksian tentang Yesus tukon nakuasa .
66013001	Maka do bindadoo kokondongo doi tobun bibilo . Doibundu yaku kitayo komeeng koiyayon motobuat luwedoi tobun lalomo . Yana daano songulo kotanduko tukon pitu kooluno . Doi sasamba kotanduko daano komeeng kosonggo , tukon doi sasamba kooluno totulis komeeng kosambu pototulai motuuk doi Mian Bisa .
66013002	Iyayon yaku mo kitayodoo buno maean tutul , tukon koaino buno beluang aino , tukon kongoolo buno singa ngoolo . Maka do bindadoo beekene konabukuanan susuungo doi iyayonoo , tukon konakulusii , tukon nakakuasaan mo babasal .
66013003	Do iyayonoo oluno mopitu daano komeeng tokita buno pakol mobabasal tuuno , bai do pakoloo tangalino . Posaapon kodunia loingiyo do iyayonoo tukon noa masaingding .
66013004	Tukon yanila sosubaiyo do bindadoo sabab yana lapamo beekene kona kakuasaan doi iyayonoo . Tukon yanila sosubamo doi iyayonoo koidan . Yanila bantile , " Akiyo komo pokakana doi iyayon nia ! Akiyo komo moola polobosi molawane yana ! "
66013005	Do iyayonoo minoolakon mabantil langge-langge mo binangga-banggaalkon tuuno tukon totulaiyo ko Mian Bisa . Yana minoolakon namapalenta sangkap kolono lua kobituwon kona kalumbit .
66013006	Maka yana tambuuno mototulaiyo ko Mian Bisa , tukon Mian Bisa sambuno . Bunomo lakon ko Mian Bisa nalipu dungolan , tukon sasaibino komo dungol doi sulugaa bai yana totulaiyo .
66013007	Yana minoolakon koidan molawane ko Mian Bisa namian tukon lungguiyo yanila . Tukon kakuasaan luwedoi sasaibino kobenseno , negala , silingan tukon bangsa bineekon doi yana .
66013008	Do iyayonoo naikon sinosubai doi sasaibino komian mo tubo doi dunia , alaasene komian kosambuno molapamo totulis moakiyoon kodunia napinasitaka , doi mian motubo nabuku lalomo Domba Pauno koona mo lapamo tinembel .
66013009	Tobikon doiya , kalu komuyu moola molongol , polengele naiya bilita nia :
66013010	" Mian mo sio natinaan , pasti naikon tinaan . Tukon mian mo sio nainakate tukon bakoko , pasti inakate tukon bakoko . Doiyamo kosababpo ko Mian Bisa namian sio nasabal tukon taat . "
66013011	Maka yaku kitayo komeeng koiyayon bailong motobuat doi buta sakean lalomo . Yana daano kolua kotanduko pokakana kodomba pauno tanduko . Koalalo buno binda alalo .
66013012	Doi iyayon tumbenodoo salaano yana mapake kakuasaan mo babasal yana mo laate luwedoi iyayonoo koidan . Posaapon kodunia tukon sasaibino komo dungol doi bunggono , pinakisaakon mososubaiyo do iyayon tumbenodoo , kona pakol mo babasal lapamo tangalin .
66013013	Iyayon mo koluanodoo mokubai langge-langge mominasaingdinggon mo babasal . Doi sasaibino komian salaano yana mongkubai bilat obulus luwedoi timbu otuwong doi dunia .
66013014	Tukon sasaibino komian mo tubo doi dunia yana tipuwomo tukon nalangge-langge mominasaingdinggon yana mo kubaiyo doi iyayon tumbenodoo salaano . Tukon yanila sasaibino pinalentakono mokekendenge komeeng kotimbalang moluwedoi iyayonoo mo lapamo pinokoli bakoko bai tataap tubo .
66013015	Do iyayon koluanodoo minoolakon mebee ansaangan do timbalangoo , maka do timbalangoo moola basilingan tukon akateyo sasaibino komian mo aki nayase sosubaiyo yana .
66013016	Sasaibino komian babasal tukon poipoisik , kaasa tukon talalais , ata tukon mian mobebas , do iyayonoo pakisaayo sulano namantalima paloosan doi limano bakalinganonila kai doi paasoila .
66013017	Akiyo komeeng komian kai moola bangoli kai babalukon meeng kolangge , kalu doi yana akiyo do paloosanoo , doiyamo do iyayonoo sambuno susuungo , kai angka mo nyatakanggene do sambunodoo .
66013018	Naimbaa palaluu nadaano kopandoiyan . Mian mo pandoi moola naaite koalatino luwedoi angka iyayonoo , sabab do angkadoo daano kai meeng kobanggapi sambuno . Koangkano doiyamo 666 .
66014001	Doibundu yaku kitayo , maka tokita do Domba Paunodoo mokokondong doi Sion Bunggulo bunggono . Polaing yana daano ko 144.000 komian komo doi paaso suwe-suwele totulis kosambuno tukon Tamano sambuno .
66014002	Maka yaku lengele koalalo moluwedoi timbu momuuk buno paisu otuwong mo babasal tukon buno duluk motolindungan modeikon lobo . Do alalodoo tololongol buno musik alalo moluwedoi pomaen-maen kasapi mo daano momaenggene kona kasapi .
66014003	Doi kulusii salaano tukon kosangkap komahluk tukon sasaibino kokatua doi potikunggon do kulusiidoo , 144.000 do mianoo mananikene doi meeng konanian mo soodo . Do nanianoo aki namoola inotunggukon doi meeng komian kai alaasene luwedoi 144.000 do mianoo mo lapamo binebaskanggon luwedoi dunia nia .
66014004	Yaniladoo mian mo tataap bilisii buno mian moakiyoon nao-sowaan , sabab aki namongkubai pososuungan tukon boine . Yanila loloiyo do Dombadoo Napau mau inaandomo kona ambakonan . Doi antala sasaibino kobanggapi , yanilamo kai komo lapamo binebaskanggon salaku pososubakon tumbeno doi Mian Bisa tukon doi Dombadoo Pauno .
66014005	Yanila aki nasidutu kala-kala ; tukon akiyo kopangasalakon mau nabaino soisik doi yanila .
66014006	Maka yaku kitayo komeeng komalaekat bailong mo benga tatandak doi timbu . Do malaekatoo babayo kobilita tentang Bilita Monondok mo bisa sulano napinolonggon doi banggapi doi dunia doiyamo doi sasaibino kobangsa , benseno , silingan tukon negala .
66014007	Do malaekatoo bantile tukon alalo mo babasal , " Pomatakutene ko Mian Bisa , tukon ponggaale kona babasalan ! Sabab laatemo kotembono ko Mian Bisa napalesaano kobanggapi . Pososubaiyo yana mo tealikene kotimbu , buta , tobun tukon sasaibino kopaisu matano ! "
66014008	Malaekat koluano tunduwo komalaekat tumbeno maka bantile , " Lapamo tuwong ! Kokota Babel mo babasal lapamo tuwong ! Yana lapamo kubaiyo doi sasaibino kobangsa teali malangu tukon anggul paisuno - doiyamo anggul moluwedoi namoot molokis ! "
66014009	Meeng komalaekat kotoluno tunduwo do malaekatoo molua , maka bantile tukon alalo mo babasal , " Mian mo sosubaiyo do iyayonoo tukon timbalango , tukon mapake paloosan do iyayonoo doi paaso kai doi limano ,
66014010	doiya mianoo naikon monginum Mian Bisa naanggul , doiyamo anggul nanggimalan mo lapamo kundange galaas doi lalomo , aki namoola kinulangi mau nabaino soisik ! Sasaibino do mianoo naikon sinakisaa doi bilat lalomo tukon belelang doi malaekat-malaekat momoliyous salaano tukon doi Domba Paunodoo salaano .
66014011	Tibolung moluwedoi bilat mo sakisaayo do mianoo naikon kobung banggadudul momeeng polong sidutu-posidutukon . oloyo popook akiyo kona tade-tadean yanila tasakisaa , doiyamo yanila mo sosubaiyo do iyayonoo tukon timbalango , sasaibino komian mo mapake paloosan do iyayonoo sambuno . "
66014012	Doi langge nia lalomo ko Mian Bisa namian mo taat doi Mian Bisa napalenta-palenta tukon taat doi Yesus , palaluu nateali sabal .
66014013	Maka yaku lengele koalalo moluwedoi sulugaa bantile , " Tulisemo naiya : Mulai budodoiya , kinatauwan doi mian mo matemo bai tau-tausono leleaniyo ko Temeneno ! " " Bisa ! " Mian Bisa Na Loh timbiliyo . " Yanila naikon tade mobalimang babalat , sabab konapo hasil baleleanian sidutu naikon lolainge yanila . "
66014014	Doibundu yaku kitayo , maka tokita komeeng kobunom mo moute . Doi bunomoo bunggono osulang komeeng komian mo tokita buno banggapi . Doi oluno daano komeeng kosonggo batomundoan mosoni , tukon doi limano daano komeeng kosabel mo mamangan .
66014015	Doibundu komeeng komalaekat bailong motobuat luwedoi Mian Bisa Nabonua . Tukon alalo mo babasal , yana bantile doi yana mo osulang doi bunong bunggonodoo , " Aakenemo komu sabeloo tukon pupuiyomo budodoiya , sabab laatemo kotembo bapupuiyan ; dunia moolamo tuuk napinupui ! "
66014016	Maka yana mo osulang doi bunong bunggonodoo aakenemo kona sabel doi dunia , maka kodunia pinupuimo .
66014017	Doibundu yaku kitayo komeeng komalaekat bailong koidan tobuat luwedoi Mian Bisa Nabonua doi sulugaa . Mau yana mataani meeng kosabel mo mamangan .
66014018	Lapa doiya , meeng komalaekat bailong , mo kuasaiyo kobilat , lubat luwedoi balabaan . Tukon alalo mo babasal yana bantil doi malaekat mo taaniyo do sabeloo mo mamangan , " Aakenemo komu sabelokon tukon talekemo koanggul-anggul saono doi dunia , sabab kosao-saono moyoomo ! "
66014019	Maka do malaekatoo aakenemo kona sabel doi dunia tukon taise koanggul-anggul saono doi batango , maka nasakukene doi pakakas popipis anggul nanggimalan ko Mian Bisa mo toku-tokumbe .
66014020	Do anggul-anggul saonodoo piniis doi kota tonggulungo , tukon luwedoi pakakas popiis do angguloo lomba kosau buno paisu , kona odoonan tolu kosakato kokilo metel , tukon kona ateanan adukon lua kometel .
66015001	Doibundu yaku kitayo doi timbu komeeng kolangge mo sosibong tukon bolikon langge kona hebatan . Daano kopitu komalaekat tukon pitu kobalaa napupusan . Naiyamo kona kabusan ko Mian Bisa nakundangano kona nggimalan .
66015002	Salataa lapa doiya yaku kitayo komeeng kolangge mo tokita buno doi sulumiin lalomo posombuli tukon bilat . Yaku kitayo koidan komian mo lapamo manaang luwedoi iyayon tukon timbalango , tukon manaang luwedoi mian kosambuno mopino-loosanimo tukon angka . Komian mo manaangoo kokondong doi sulumiinoo bibilo maka mataani kasapi komo bineekon luwedoi Mian Bisa doi yanila .
66015003	Tukon yanila mananikene Musa nananian , Mian Bisa napeleleani , tukon Domba Napau nananian . Buno naiya koalalo , " Temeneno , Mian Bisa Mobabasal Konakuasa , deikon lobo kona babasalan tukon kona minasaingdinggonan komu kokubai-kokubai ! Tomundo sasaibino kobangsa , bolikon langge kona adilan tukon nakanaan komu tindakan-tindakan !
66015004	Indee komiano komo aki namatakutene doikoo , Temeneno ? Indee komo aki nayase babilitakene komu babasalan ? Tolongo ikoo komo moliyous . Sasaibino kobangsa naikon lubat sosubaiyo ikoo sabab komu tindakan-tindakan mo adil molapamo sasaibino komian kitayo . "
66015005	Sambuno lapa doiya yaku kitayo ko Temeneno Nabonua doi sulugaa motobuka , tukon Temeneno na Sandung daano doi lalomo .
66015006	Maka do malaekat mopitudoo tukon pitu do balaadoo tobuat luwedoi Mian Bisa Nabonua . Yanila napakean luwedoi toik lenan mo bilisii tukon nggilep-nggilep . Tukon yanila mapake pokukupi oyopo mo tokubai luwedoi mosoni .
66015007	Doibundu daano komeeng moluwedoi sangkap komahlukoo beena doi pitu komalaekatoo pitu kogalaas mosoni mo moono tukon Mian Bisa nanggimalan , - Mian Bisa mo tubo sidutu-posidutukon .
66015008	Maka do Mian Bisa Nabonuadoo moono tukon tibolung luwedoi Mian Bisa nababasalan tukon nakuasa . Tukon do balaadoo mopitu namalumbitan do malaekatoo mopitu nababaano akiyoon napupus , akiyo komeeng komian kai mo moola usok doi Mian Bisa Nabonua lalomo .
66016001	Maka yaku lengele koalalo mobabasal moluwedoi Mian Bisa Nabonua lalomo mobantil doi mopitu komalaekatoo , " Ampakono tukon kundangemo koantoko domo pitudoo kogalaas ko Mian Bisa nanggimalanoo doi dunia bunggono ! "
66016002	Malaekat komeengo ambakon tukon kundange kona galaas antoko doi dunia . Maka sumboto kobisul-bisul mo deikon langge tukon momasakit tuuno doi sasaibino komian mo daano paloosano do iyayonoo , tukon doi mian mo sosubaiyo kotimbalango .
66016003	Sambuno lapa doiya malaekat koluano kundange kona galaas antoko doi tobun . Maka kopaisu doi tobun tabali buno mian mate sauno , tukon matemo sasaibino komahluk mo tubo doi tobun lalomo .
66016004	Doibundu malaekat kotoluno kundange kona galaas antoko doi paisu-paisu batango tukon kopaisu-paisu matano , maka sasaibino kopaisuno teali sau .
66016005	Yaku lengele komalaekat mo kuasaiyo kopaisu bantile , " Koukuman ikoo mo otuwengemo doiya adil , oh Moliyous , Mian Bisa mo daano , tukon mo lapamo daano !
66016006	Yanila lapamo kundange kosauno ko Mian Bisa namian tukon nabi-nabi sauno ; budodoiya ikoo kubaiyo yanila monginum sau . Takainomo pantas doiya natuuk doi yanila ! "
66016007	Maka yaku lengele koalalo moluwedoi balabaan mobantile , " Temeneno , Mian Bisa Mobabasal Konakuasa , bisa tukon adil kai koukuman-ukuman ikoo mo otuwenge ! "
66016008	Sambuno lapa doiya malaekat kosangkapo kundange kona galaas antoko doi oloyo matano , maka kooloyo matano kai minoolakon mokopupuliyo kobanggapi tukon onaso mo moonas tuuno .
66016009	Kobanggapi kinopupuli tukon doi moonason tuuno , tukon yanila kutukemo ko Mian Bisa sambuno , mo kuasaiyo do balaa-balaadoo . Mau kai nabuno doiya , yanila aki nayase badodoloon doi napolalim-lalim tukon aki nayase nggaale ko Mian Bisa nababasalan .
66016010	Maka malaekat kolimano kundange kona galaas antoko luwedoi iyayonoo nakulusii . Maka sasaibino do iyayonoo nabatomundoan teali kalipookan , tukon kobanggapi kakate koalepo sabab namasakitan .
66016011	Maka yanila kutukemo ko Mian Bisa doi sulugaa sabab yanila masakito tukon sabab napo bisul-bisul . Bai yanila aki koidan nabadodoloon doi napokokubai-kokubai mo lokis .
66016012	Sambuno lapa doiya malaekat konoomo kundange kona galaas antoko doi Paisu batango Eflat mo babasaloo . Maka do paisu batangodoo mooti maka kotomundo-tomundo moluwedoi tolopot moola moambakon tukon loloiyo .
66016013	Maka yaku kitayo tolu koibiliis kondondoongo buno tupak . Suwe-suwele tupakoo tobuat luwedoi binda babano , luwedoi iyayon babano , tukon luwedoi nabi mokala-kala babano .
66016014	Yanila daano kai ibiliis mo kubaiyo kolangge-langge mominasaingdinggon . Do lohdoo motolu ampakon doi sasaibino kotomundo doi posaapon kodunia tukon pototongikene yanila sulano napo lobosi doi oloyo mo babasal , doiyamo oloyo moluwedoi Mian Bisa Mobabasal Konakuasa .
66016015	" Polengele ! Yaku lubat pokakana kopondikuk ! Kinatauwan doi mian mo tataap batodanggon tukon modagaiyo kona pakean , sampe yanila aki naambakon tukon balalau tukon teali mammaa doi mian badaang matano ! "
66016016	Doibundu do loh-lohdoo pototongikene do tomundo-tomundodoo doi meeng kolipu kalu silingan Iblani sinombuikon Halmagedon .
66016017	Salataa lapa doiya malaekat kopituno kundange kona galaas antoko doi dapang . Maka tololongol kai koalalo mo babasal moluwedoi kulusii Mian Bisa Nabonua , mo bantile , " Lapamo lapa ! "
66016018	Maka tealimo kodidip mopopondili tukon duluk alalo mobulungan tukon tolindungan , tukon leali mo lokis . Aki nasidutu teali koleali mobuno doiya salataa kobanggapi natinealikonan . Naiyamo koleali mo lokis tuuno !
66016019	Kota mo babasaloo mapasah teali tolu koobos , tukon manaso kai koidan kokota-kota sasaibino konegala doi dunia . Maka ko Mian Bisa neneeke naikon ko Babel mo babasaloo . Maka ko Mian Bisa kubaiyo yana monginum anggul moluwedoi Mian Bisa naanggul galaaso - doiyamo anggul nanggimalan mo toku-kumbe .
66016020	Sasaibino kotogong lapus , tukon sasaibino kobungkuko lapus .
66016021	Koudan es babasal , komo suwe-suwele kona babalatan lima kolono kokiloglam , otuwong luwedoi timbu tikale ko mian-mian . Maka yanila kutukiyomo ko Mian Bisa sabab balaa udan es mo lokisoo .
66017001	Salataa lapa doiya daano komeeng komian moluwedoi malaekat mopitu mo taaniyo do galaasoo lubat doi yaku tukon bantile , " Mai , yaku naikon tudoikonggon doikoo bulaando do poiolowadoo babasal naikon nainukuman ; doiyamo do kota babasaloo mo kinokondong poloolanikon kopaisu-paisu batango .
66017002	Kotomundo-tomundo doi dunia pololowai tukon yana , tukon kodunia tumbuno teali malangu sabab yanila monginum anggul nabalolowaan . "
66017003	Maka ko Mian Bisa Na Loh kuasaiyo yaku , tukon do malaekatoo babayo yaku doi padang lalomo . Indaa yaku kitayo komeeng koboine moosulang doi meeng koiyayon bungguto kobuluno memela motuwa , tukon mo moono tulisan sambu-sambu pototulai motuuk doi Mian Bisa . Do iyayonoo daano kopitu kooluno tukon songulo kotanduko .
66017004	Do boinedoo bakalambi kotambongo ungu tukon memela motuwa , tukon binubungai mosoni , pelmata-pelmata , tukon mutiala . Doi limano yana taaniyo komeeng komanggo mosoni mo moono tukon langge-langge molokis tukon momanggilit , hasil moluwedoi nabalolowaan .
66017005	Doi paaso totulis komeeng kosambu koalatino lahasia . Do sambunodoo doiyamo , " Babel Mo Babasal , tina sasaibino komian mobalolowa tukon mian molokis doi dunia . "
66017006	Maka yaku kitayo baikon do boinedoo malangu tukon Mian Bisa namian sauno tukon mian-mian mo inakate sauno sabab yanila taat doi Yesus . Salataa yaku kitayo do boinedoo , yaku teali masaingding .
66017007	Maka do malaekatoo bantile doi yaku , " Oila kosababpo ikoo momasa-masaingding ? Tadukai kubontiikonggon kolahasiano do boinedoo tukon kolahasiano koiyayon yana mo lokitiyo , doiyamo iyayon mo daano pitu kooluno tukon songulo kotanduko .
66017008	Do iyayonoo loolukon biasa tubo , bai budodoiya akimo natubo koidan . Yana naapa koidan naikon tobuat luwedoi motombing matean tukon naikon ampakon pakituuwo kosalalaan . Komian mo tubo doi dunia , kosambuno mo aki natotulis doi Buku Mian Tubo lalomo akiyoon kodunia natinealikon naikon masaingding kalu kitayo do iyayonoo . Sabab do iyayonoo loolukon biasa tubo . Budodoiya akimo natubo koidan , bai yana naikon sumbot koidan .
66017009	Doi langge nia lalomo palaluu nadaano kopandoiyan tukon pangalatian . Kooluno mopitudoo doiyamo pitu kobunggul bunggono ; doiyamo bungkuko-bungkuko lipu do boinedoo naosulangan . Tukon pitudoo kooluno koidan doiya kai pitu kotomundo :
66017010	lima luwedoi yanila lapamo tuwong , komeeng daano mobapalenta , tukon komeeng koidan akiyoon nalubat .
66017011	Tukon iyayon komo loolukon biasa tubo , bai budodoiya akimo natubo koidan , doiya kai tomundo koaluno . Yana daano kai meeng komian moluwedoi tomundodoo mopitu koidan , komo budodoiya modaano ambakon tujuiyo kasilakaan .
66017012	Songulo kotanduk komo ikoo kitayodoo doiyamo songulo kotomundo mo akiyoon natambuun mapalenta . Bai yanila naikon binee kuasa sulano namapalenta buno tomundo polaing-laing tukon do iyayonoo meeng kojam konakalumoit .
66017013	Kosongulo natomundo nia sasaibino daano kona tujuan mo pokakana ; yanila sasaibino salakanggene kobukuanan tukon yanila nakakuasaan doi iyayonoo .
66017014	Yanila naikon polobosi lawane do Domba Napaudoo . Bai do Domba Paunodoo tukon napololaing-lolaing mo satia mo lapamo uange tukon dona linilikkoo naikon lungguiyo do tomundo-tomundodoo , sabab yanamo ko Temeneno sasaibino kotuan , tukon Tomundo sasaibino kotomundo-tomundo . "
66017015	Do malaekatoo bantile koidan , " Paisu ikoo mo kitayodoo , do pololowadoo nalipu osulangan , doiya kai bangsa-bangsa , layat-layat , negala-negala tukon silingan-silingan .
66017016	Songulo kotanduko ikoo mo kitayo tukon do iyayonoo naikon mosikitene do pololowadoo . Yanila naikon lambase sasaibino kona polangge , tukon kubaiyo yana teali balalau . Yanila naikon kaane kosailo tukon lopuwokabus tukon bilat .
66017017	Sabab ko Mian Bisa lapamo piyeke konoanoila sulano naampakonggene ko Mian Bisa natetel . Ko Mian Bisa tealikene yanila napoomeenggon sulano nasalakanggene yanila nakakuasaan doi iyayonoo , sulano do iyayonoo nabapalentaan polong nateali oila komo Mian Bisa nabinantil .
66017018	Do boine ikoo mo kitayodoo doiyamo kota babasal , mo palentayo kotomundo-tomundo doi dunia . "
66018001	Salataa lapa doiya yaku kitayo komeeng komalaekat bailong obulus lengget doi sulugaa . Yana daano kuasa mo babasal , tukon nakomuliaan mokubaiyo posaapon kodunia teali madialan .
66018002	Tukon alalo mo babasal , yana bantil , " Lapamo tuwong ! Babel babasal lapamo tuwong ! Budodoiya yana tealimo ibiliis-ibiliis nadungolan . Doi lalomo tubo sasaibino kokaliangano kotomisi mo lokis tukon komo minosikiton doi mian .
66018003	Sabab sasaibino kobangsa-bangsa lapamo monginum anggul namoot doi balolowaan . Kotomundo-tomundo doi dunia pololowaimo yana , tukon dagang-dagang doi dunia teali kaasa sabab namoot mo aki napoo moola kuasaiyo . "
66018004	Maka yaku lengele komeeng koalalo bailong moluwedoi sulugaa mobantile , " Potobuato kai daku mian ! Potobuato kai luwedoi lalomo ! Inaimo kai komuyu pololoiyo kona lalim-lalim , tukon tulut potanggunge kona ukuman !
66018005	Sabab kona lalim-lalim posusun-susun polong doi timbu , tukon ko Mian Bisa neneeke naikon kona kulokisan .
66018006	Polakukanggene yana buno lakon kona lakukangganano komuyu ; pobalase yana lualuunggon paku doi sasaibino komo lapamo yana lakukanggene . Poontokiyo kona manggo tukon suka mo lua lunggon paku kona mosopotan doi suka mobiasa mo sadiakene tuuk doi komuyu .
66018007	Beenamo doi yana sakisaa tukon susaan mo pokakana kona kadaang tukon nababasalan tukon kona kaasaan mo beekenemo doi butongo susuungo . Sabab yana sidutu bantile kobutongo , ' Yaku naiya tomundo mo bapalenta ! Yaku bolikon balu ; yaku aki naikon kumotoupi susaan ! '
66018008	Tobikon doiya langgedoo , maka doi meeng kooloyo lalomo tolong yana naikon linubotiimo sesel - panakit , susaan , tukon malaalan . Tukon yana naikon kinokopuli tukon bilat , sabab ko Temeneno Mian Bisa mo bahikimidoo balakuasa . "
66018009	Tomundo-tomundo dunia mo talalaing doi kokubai-kokubai nabalolowaanoo lalomo tukon boinedoo namoot naikon kokoliiyo tukon mandaunggene do kotadoo kalu naikon yanila kitayomo kotibolung mokobung luwedoi bilat mo okopuliyo yana .
66018010	Yanila naikon kokondong luwedoi odoonan sabab yanila matakut nakanakon sakisaawanoo . Yanila bantile , " Aduh , bukan maen kona silakaan kokota mo tololongol nia - kota Babel mo bukuan ! Doi meeng kojam lalomo tolong komu ukuman lapamo linaksanakanggon ! "
66018011	Sasaibino kodagang doi dunia kokiil tukon susa sabab do boinedoo , sabab akiyono komeeng komian kai koidan mo mongoli konapo balang-balang binadaganggon .
66018012	Akiyono komo mongoli mosoni , suasa , pelmata , tukon yanila namutiala ; tukon koidan toik lenan , toik ungu , sutala , tukon toik momemela motuwa ; sasaibino kaliangano kokayung komo akinduung nalinaat , balang-balang moluwedoi gading , tukon moluwedoi kayung mo maaling , doi tambaga , besi , tukon pualam ;
66018013	kayu manis kulito , lamba-lamba , setanggi , mul tukon kemenyaan ; anggul tukon lisison , tepung maka gandum ; saapi tukon domba , kaladai tukon keleta , ata-ata , baikon mau banggapi naansaang .
66018014	Sasaibino kopadagang bantile doi boinedoo , " Sasaibino ikoo mo yase alayo doiya akiyono , tukon sasaibino komu kaasaan tukon komu tambonganan lapamo lapus . Ikoo aki naikon mupososuunggene koidan ! "
66018015	Sasaibino padagang teali mokaasa sabab badagang doi kotadoo naikon kokondong doi naodoonan , sabab yanila matakut nakanakon kosakisaawanno . Yanila naikon kokiil tukon susa ,
66018016	maka hantile , " Adoh , bukan maen kona silakaan kokota mo tololongol nia ! Biasamo yana mapake toik lenan , toik ungu , tukon toik momemela motuwa ; biasamo yana moono tukon pobubungai mosoni , pelmata tukon mutiala !
66018017	Bai tolongo meeng kojam , lapus dona kaasaanoo ! " Sasaibino kokapiteeng kapal , kopenumpang , tukon mobali-mang doi kapal , tukon sasaibino komian kona mangampalan doi tobun , kokondong doi naodoonan .
66018018	Tukon nggeleamon salataa yanila kitayo kotibolung mokobung luwedoi bilatoo mo suayo do kotadoo . Yanila oantile , " Akiyo kota bailong buno kota babasal nia ! "
66018019	Maka yanila tiposiiyo abu doi olunoila buno meeng kopaloosan poloonan , maka kokiil tukon nggele-nggeleamon , " Adoh , bukan maen kona silakaan kokota mo babasal nia ! Kona kaasaan lapamo kubaiyo sasaioino komian mo daano kona kapal-kapal doi tobun teali kaasa ! Bai tolongo doi meeng kojam lalomo , yana lapamo pakkallapus kona langge-langge ! "
66018020	Eh sulugaa , polabakenemo kai luwe kona manasan do kotadoo ! Mian Bisa namian , lasul-lasul tukon nabi-nabi , polaba-labamo kai ! Sabab ko Mian Bisa lapamo ukume yana buno meeng kopabaloso oila komo lapamo yanila lakukanggene motuuk doi komuyu !
66018021	Sambuno lapa doiya , komeeng komalaekat mo bukuan bingkate komeeng kobatu - kona kabasal buno batu gilingan mo babasal - maka nasakukene doi tobun lalomo tukon bantile , " Bunomo kai naiya konakinubaiyan kokota Babel mo tololongoloo naikon sinakukon tukon manas sampe aki naikon napinososuunggon koidan .
66018022	Komusiik alalo moluwedoi pomaen kasapi , luwedoi sasaibino komomanani , luwedoi moba suling tukon luwedoi popuuk tolompet , aki naikon polengele koidan doilalom ! Aki naikon napososuunggene komeeng komian polimang moahli idoo , tukon koalalo dobatu pogilingokai aki naikon nalinongol koidan .
66018023	Komian aki naikon namokita lambu laango doi komuyu , tukon akimo koidan natololongol kona lamean kolamean basowaanan idoo . Komu padagang-padagang daano kai mian mo totingonii tuuno doi dunia , tukon koidan mumotoiyan-motoiyan mominasaingdinggon ikoo tipuwomo sasaibino kobangsa doi dunia ! "
66018024	Babel inukum sabab doi kota lalomodoo lapamo linaat konabi-nabi sauno , Mian Bisa namian sauno - pokoknya sasaibino komian sauno mo lapamo inakate doi dunia hunggono .
66019001	Lapamo doiya yaku lengele kolangge meeng buno mian badaang alalo momuuk doi sulugaa mo bantil-bantil , " Ponggaale ko Mian Bisa ! Konda Mian Bisa doiyamo Mian Bisa mo masalamaton ; yana Mian Bisa mo babasal tukon balakuasa !
66019002	Kona ukuman adil tukon pandoi ! Yana lapamo otuwenge koukuman doi balolowa mo babasal , mo lusake kodunia tukon nabalolowaan . Ko Mian Bisa lapamo ukume do pololowadoo , sabab yana akateyomo ko Mian Bisa napeleleani-peleleani . "
66019003	Maka do mianoo badaang alalo koidan bantile , " Ponggaale ko Mian Bisa ! Kotibolung moluwedoi bilat mo suayo do kota babasaloo naikon kalikobungano akiyo kona tade-tadean ! "
66019004	Maka kolua kolono sangkap kokatua tukon kosangkap komahluk mo potikunggon doi kulusiidoo tootuku tukon sosubaiyo ko Mian Bisa mo osulang doi nakulusii bunggono . Yanila bantile , " Amin ! Ponggaale ko Mian Bisa ! "
66019005	Maka nalongol luwedoi kulusiidoo komeeng koalalo mo bantile , " Ponggaale ko Mian Bisa , eh sasaibino ko Mian Bisa peleleani-peleleani , tukon sasaibino komian - babasal poipoisik - mo sosubaiyo ko Mian Bisa ! "
66019006	Salataa lapa doiya yaku lengele kolangge meeng buno pokombulian mian mo badaang tuuno alalo ; koalalo buno bokol mo pakapapuung tukon buno duluk motolindungan . Yaku lengele yanila bantile , " Ponggaale ko Mian Bisa ! Sabab ko Temeneno , nda Mian Bisa Mobabasal Konakuasadoo budodoiya mapalentamo !
66019007	Pomaimo nda laba-laba tukon tedes-tedes ; pomaimo nda nggaale kona babasalan ! Sabab lapamo polong kooloyo baasowaanan komo mataani totumai Domba Napaudoo , tukon kobabaabuno lapamo basadia sulano naninikakon .
66019008	Pakean lenan mo dile-dilengan lapamo bineekon doi yana sulano napakeyo . " ( Do pakean lenaanoo daano kai kokubai-kokubai momonondok mo linakukanggon doi Mian Bisa namian . )
66019009	Maka do malaekatoo bantile doi yaku , " Tulisemo naiya , ' Kinatauwan komian mo inundang doi lamean banikaan doi Domba Napaudoo . ' " Doibundu do malaekatoo suungiyo kona bantilan koidan , " Naiyamo kobilita mokakana moluwedoi Mian Bisa . "
66019010	Yaku sosuba doi malaekatoo salaano tukon sosubaiyo , bai yana bantile doi yaku , " Inai ! Inai mososubaiyo yaku , bai sosubaiyomo kai ko Mian Bisa ! Sabab mau yaku kai Mian Bisa napeleleani pokakana ikoo tukon bunomo sasaibino koutusomu mo bataani momoonggol doi Yesus nakasaksian ! " Sabab Yesus nakasaksian doiyamo kai komo okitaikene doi mian-mian mo tololonggol .
66019011	Doibundu yaku kitayo kosulugaa motobuka , maka tokita komeeng koadalan moute . Kopolokitino kosambuno Mo Taat tukon Mo Talakana . Yana adil moputusiyo koukuman tukon doi polobosian lalomo komo lakukanggene .
66019012	Komatano bunomo bilat kolot tukon doi oluno mapake badaang kosonggo batomundoan . Doi butongo totulis komeeng kosambu ; tukon tolongo yana susuungo komo toiyo do sambudoo .
66019013	Jubah napinake lapamo kemeke doi sau lalomo . Tukon yana kona binantilan , " Mian Bisa na Bantilan " .
66019014	Kosuludadu sulugaa loloiyo yana tukon molokiti kaladai-kaladai moute , tukon bapake toik lenan mo moute bilisii .
66019015	Luwedoi babano tobuat komeeng kobakoko mo mamangan tukon dona bakokodoo yana naikon lungguiyo kobangsa-bangsa , tukon yana naikon palentayo yanila tukon tonggat besi . Yana piise koanggul doi pakakas bapiisan lalomo anggul nanggimalan ko Mian Bisa Mobabasal Konakuasa .
66019016	Doi najubah tukon doi banano totulis nasambu nia , " Tomundo sasaibino kotomundo , tukon Temeneno sasaibino kotuan . "
66019017	Maka yaku kitayo komeeng komalaekat kokondong doi oloyo matano bungguto . Tukon alalo mo babasal yana bantile doi sasaibino kotomisi mo benga doi dapang , " Po maimo kai popototongi sulano nda molubotii lamean babasal Mian Bisa molamekene !
66019018	Pomaimo kai nda makaan tomundo-tomundo sailo , talenga-talenga kapalano sailo , tukon talenga-talenga sailo ; pomaimo nda makaan polokiti kaladai sailo tukon naadalan-adalan sailo , tukon sasaibino kobanggapi sailo , babasal tukon poipoisik , ata tukon mobolikon ata ! "
66019019	Doibundu yaku kitayo do iyayonoo , tukon tomundo-tomun-do dunia tukon yanila nasuludadu-suludadu , pototongi sulano napolobosi lawane yana mo lokitiyo do adalanoo momoute tukon nasuludadu .
66019020	Maka do iyayonoo linakomo posinggat-singgat tukon nabi makala mo lapamo mongkubai langge-langge mominasaingdinggon doi iyayonoo salaano . ( Tukon do langge-langgedoo mominasaingdinggon doiyamo kai do iyayonoo natipuwano komian mo daano do iyayonoo paloosano , tukon komian mo sosubaiyo do iyayon timbalango . ) Maka do iyayonoo tukon do nabi kaladoo sinakukon tubo-tubo doi bilat babasal lalomo mo kolot-kolot tukon bolelang .
66019021	Tukon yanila suludadu inakate tukon bakoko mo tobuat luwedoi babano do polokiti kaladai moutedoo . Maka kotomisi-tomisi kai lubat tukon kaane tukon namodokoan yanila mo inakatedoo sailo .
66020001	Salataa doiya yaku kitayo komeeng komalaekat moobulus luwedoi sulugaa . Doi limano yana mataani kunei motombing matean tukon meeng kolante poboboi mo babasal .
66020002	Maka yana lakoyo do bindadoo , binda motuwa , - doiyamo Ibiliis - tukon unguwomo soloon kotaum kona kalumbit .
66020003	Doibundu malaekatoo sakukene bindadoo doi motombing matean lalomo , maka nakunciyo do motombingoo tukon nasegele , sulano do bindadoo naakimo namoola tipuwo kobangsa-bangsa kalu akiyoon napupus kolounu soloon kotaum . Lapamo doiya yana sio nasinodiimo doi tembo mo mosobit .
66020004	Maka yaku kitayo kokulusii-kulusii , tukon komian mo osulang doi kulusii-kulusiidoo mobinee kuasa sulano naputusiyo koukuman . Yaku kitayo koidan komian mo lapamo pinatol kooluno uli-uliko sabab yanila mebee kasaksian tentang Yesus , tukon mobabilitakene koteteba moluwedoi Mian Bisa . Do mian-mianoo aki nasosubaiyo koiyayon , mau kai timbalango . Yanila kai aki nabiasa mantalima do iyayonoo paloosano doi paaso kai doi limanoila . Maka yanila tubo koiuan tukon mapalenta bUno tomundo polaing Klistus soloon kotaum kona kalumbit .
66020005	Naiyamo kokadadian tumbeno komian mate nainotuboiyan koidan . ( Bai komian mate bailonggon aki nainotuboi koidan kona kalumbit soloon kotaum . )
66020006	Kinatauwan kai komian mo talalaing inotuboi koidan doi kadadian tumbenodoo . Yanila moola nateali Mian Bisa namian . Komatean kadadian koluano aki nakuasaiyo yanila . Yanila naikon teali Mian Bisa naimam-imam tukon Klistus na mian-mian ; tukon yanila naikon bapalenta polaing-laing yana soloon kotaum kona kalumbit .
66020007	Sambuno lapa kabus koloounu soloon kotaumoo , ko Ibiliis naikon sinodiimo luwedoi natinalungguan ,
66020008	tukon yana naikon ampakon moakakene kobangsa-bangsa mo tebeaason doi posaapon kodunia , doiyamo Gog tukon Magog . Ibiliisoo pototongikene yanila sulano napolobosian , meeng koaito mo babasal tuuno , kodaango pokakana kobone doi tobun .
66020009	Maka yanila kai tebeaasono doi posaapon kodunia , maka yanila lubotino molobosio ko Mian Bisa namian nabasandungan tukon kota Mian Bisa mo mamaasikene . Bai kobilat obulus luwedoi timbu tukon akateyo yanila .
66020010	Doibundu Ibiliis mo akakene doi yaniladoo , sinakukon doi bilat mobabasal lalomo tukon doi bolelang . Idoomo kai kona dungolan do iyayonoo tukon do nabi mokala-kaladoo sinakukon loolukon . Yanila naikon sinakisaa oloyo popook polong sidutu-posidutukon .
66020011	Sambuno lapa doiya yaku kitayo komeeng kokulusii moute mo babasal tukon yana mo osulang doi bunggono . Kotimbu tukon buta lapus luwedoi salaano sampe aki natokita koidan .
66020012	Tukon yaku kitayo komian mate , babasal poipoisik , kokondong doi kulusiidoo salaano . Maka binukamo kobuku-buku . Maka komeeng kobuku bailonggon binukamo , doiyamo Mian Tubo nabuku . Doibundu koukuman inotuwongikono luwedoi mian mate , potimbongii tukon yanila nakokubai pokokonoi komo totulis doi buku-bukudoo lalomo .
66020013	Maka kotobun salakanggene komian mate komo daano doi lalomo . Maut tukon Alam Maut kai salakanggene komian mate komo daano doi yana . Tukon komian momatedoo sasaibino inotuwongi ukuman mopopaason tukon yanila nakokubai .
66020014	Doibundu Maut tukon Alam Maut sinakukon doi bilat babasal lalomo . ( Bilat babasal lalomo nia doiyamo kadadian matean koluano . )
66020015	Komian mo aki natotulis kosambuno doi Bukudoo Mian Tubo lalomo , sinakukon doi bilat babasal lalomo .
66021001	Maka yaku kitayo kotimbu mo boolu tukon dunia mo boolu . Kotimbu tumbeno tukon dunia tumbeno kai lapuso , tukon kotobun lapuso .
66021002	Maka yaku kitayo do kota moliyousoo , doiyamo Yelusalem mo boolu , obulus luwedoi sulugaa luwedoi Mian Bisa . Do kotadoo lapamo sinadiakon buno meeng kobabaabu boine mobinunga-bungai sulano napososuung tukon kobabaabu malane .
66021003	Maka yaku lengele koalal luwedoi kulusiidoo mobantile tukon babasal koalalo , " Budodoiya ko Mian Bisa nalipu nadungolan daanomokai posinggat-singgat kobanggapi ! Yana naikon tubo tukon yanila , tukon yanila naikon teali namian . Ko Mian Bisa susuungo naikon polaing tukon yanila tukon teali yanila na Mian Bisa .
66021004	Yana naikon soutiyo sasaibino komatano paisuno luwedoi matanoila . Komatean akiyono koidan ; kosusaan , kokokiilan , kai komasakitan naikon akiyono koidan . Langge-langge mo malumbito lapamo lapus . "
66021005	Maka yana mo osulang doi kulusiidoo bunggono bantile , " Budodoiya yaku kubaiyo sasaibino boolu ! " Yana bantile koidan doi yaku , " Tulise kai naiya , sabab nabantil-bantilania bisa tukon moola inangga . "
66021006	Maka yana bantile , " Lapamo lapa ! Yakumo kai kotumbeno tukon kona pupusan , yakumo ko Temeneno luwedoi Tumbeno polong doi na Pupusan . Memeeng komian mo molou , naikon yaku beena monginum balang-balang luwedoi paisu batango mo beena tuboan .
66021007	Komian mo manaang naikon mantalima do langge-langgedoo moluwedoi yaku . Yaku naikon teali na Mian Bisa , tukon yana teali kupau .
66021008	Bai komian matakut komian moaki maangga , mian molokis , pangakate , mian balolowa , motoiyan lokis , mian mososubaiyo kopilogot , tukon sasaibino mokala-kala , naikon sinakukon doi bilat mobabasal lalomo tukon belelang mo kolot-kolot , doiyamo kadadian matean koluano . "
66021009	Meeng luwedoi antala kopitu komalaekat mo lapamo mataani galaas-galaas mo moono tukon kopitu kobalaa napupusanoo lubat doi yaku maka bantile , " Mai ! Yaku naikon tudoikonggon doikoo ko Babaabu , doiyamo Domba Napau naboloki . "
66021010	Maka ko Mian Bisa Na Loh kuasaiyo yaku , tukon do malaekatoo babayo yaku doi bunggul bunggono mo tatandak tuuno . Yana tudoikene yaku ko Yelusalem , do kota moliyousoo , kotadoo obulus luwedoi sulugaa , luwedoi Mian Bisa ,
66021011	tukon kakuasaan tukon Mian Bisa babasalan . Kotadoo montootilang buno batu pelmata , pokakana kobatu baiduli pandan mo bilisii buno klistal .
66021012	Komeselo potikunggon tatandak babasal , tukon songulo lua kotataapon mobabasal , tukon tinotooli songulo lua komalaekat . Doi natataapon-tataapon mobabasal totulis kosongulo lua kobenseno kobangsa Islael sambu-sambuno .
66021013	Daano kotolu kotataapon mobabasal mo sasalaane doi samba kolipu ; kotolu taalikon doi tolopot , kotolu taalikon doi lalom , kotolu taalikon doi lembet , tukon kotolu taalikon doi talise .
66021014	Do kotadoo pagalo minesel kinokondong doi songulo lua kobatu . Doi batu-batu mimeseloo totulis do Domba Napaudoo napololaing mosongolu lua sambu-sambuno .
66021015	Malaekat mo basilingan tukon yakudoo daano kona tongkat pongukul doi mosoni , sulano naukule do kotadoo , kotataapon-tataapono mobabasal tukon kopagalo momimesel .
66021016	Do kotadoo kondondoongo poombong songgop - kokinobuluso pokakana tukon kobelano . Maka do malaekatoo ukule do kotadoo tukon natongkat pongukul ; tokita kokinobuluso 2400 kokilo metel ; kobelano tukon nakatandak pokakanamo kokinohuluso .
66021017	Salataa do malaekatoo ukule kopagalo mimesel , tokita kona katandak do meseloo noom kolono kometel . Ukulan mo pinake doi malaekatoo doiyamo ukulan mo pinake doi banggapi .
66021018	Komeselo do kotadoo kinubai luwedoi batu baiduli pandan , sabeakai kokotano susuungo luwedoi mosoni tulen , montotilang buno kaea .
66021019	Do kotadoo batu-batumo momimesel binunga-bungai tukon sasaibino kobatu pelmata kokaliangano . Batu mimesel tumbeno kinubai luwedoi batu baiduli pandan , kokoluano luwedoi batu nilam , kokotoluno luwedoi batu yakut , kokosangkapo luwedoi batu zamlut ,
66021020	kokolimano luwedoi batu baiduli sepah , konoomo luwedoi batu delima , kopituno luwedoi batu latna eempaka , kowaluno luwedoi batu pilus , kosiono luwedoi batu topas , kosongulono luwedoi batu klisoplas , kosongulono meeng luwedoi batu lasualdi , tukon kosongulono lua luwedoi batu kecubung .
66021021	Kosongulono lua kotataapono babasal tongokokondong luwedoi songulo lua komutiala , suwe-suwele kotataapon kinubai luwedoi meeng komutiala . Loloon doi kotadoo kinubai luwedoi mosoni tulen , montotilang buno kaea mo didilengan .
66021022	Yaku aki kukitayo ko Mian Bisa Nabonua doi kota lalomodoo , sabab ko Mian Bisa Nabonua do yanamo Temeneno susuungo , Mian Bisa Mobabasal Konakuasa , tukon Domba Napaudoo .
66021023	Do kotadoo aki napalaluu kinonoi tukon oloyo panano kai bituwon laango , sabab ko Mian Bisa nababasalan talaangiyomo , tukon Domba Napaudoo doiyamo koposino .
66021024	Kobangsa-bangsa doi dunia naikon ambakon doi laango lalomo , tukon kotomundo-tomundo kai naikon babayo kona kaasaan doi kotadoo lalomo .
66021025	Do kotadoo tataapono tobuka samba-samba kooloyo tukon aki natinataapikon , sabab akiyo kopopook idoo .
66021026	Kona babasalan tukon nakaasaan kobangsa-bangsa naikon binaba doi kotadoo .
66021027	Bai komian mo kubaiyo kolangge-langge mo kulokis , kai mian mo kala-kala - kona palusan oila kolobo mo kulokis , takainomo aki naikon nausok doi lalomo . Komo naikon usok tongo kai mian mo totulis kosambuno doi Buku Mian Tuboan lalomo , Domba Paunodoo nabuku .
66022001	Do malaekatoo koidan tudoikene doi yaku kopaisu batango kopaisuno mo mebee tuboan . Do paisu batangodoo montotilang buno klistal tukon lomba luwedoi Mian Bisa nakulusii tukon Dombadoo Pauno ,
66022002	doi kotadoo loloono tanga-tangano . Doi paisu batangodoo doi suwe-suwele bibilo daano kokayung molubatene kotuboan , mo sao songulo lua luunggon sataum , doiyamo sobituon idan nasao . Koloono pinake sulano natangalinggene kobangsa-bangsa .
66022003	Doi kotadoo lalomo aki natalaat komeeng kolobo mo kanakon Mian Bisa nakutuk . Ko Mian Bisa tukon Domba Pauno nakulusii naikon daano doi kotadoo lalomo . Kona peleleani-peleleani naikon sosuba doi yana ,
66022004	tukon kitayo koduduso . Kosambuno naikon tinulis doi yanila paaso .
66022005	Yanila akimo napalaluu posi kai oloyo matano laango , sabab kopopook akiyono , tukon ko Temeneno Mian Bisa susuungo naikon komo kadiyoloniiyo yanila . Maka yanila naikon mapalenta pokakana kotomundo sidutu-posidutukon .
66022006	Maka do malaekatoo bantile doi yaku , " Nabantil-bantilania bisa tukon moola inangga . Temeneno Mian Bisa komo beekene kona Loh doi nabi-nabi , lapamo utuse kona malaekat sulano natudoikene doi napeleleani-peleleani oila komo mosobit sio nateali . "
66022007	" Palatikanggene naiya ! " Yesus bantile , " Yaku naikon mosobito lubat . Kinatauwan doi mian mo loingiyo kobantil-bantilan motinantukon doi buku nia lalomo ! "
66022008	Yaku , Yohanes , lapamo lengele tukon kitayo sasaibino naiya . Salataa yaku lapa lengele tukon kitayo yaku tootuku doi malaekat salaano mo lapamo otudoikene sasaibinodoo doi yaku , tukon yaku sosubaiyo yana ,
66022009	bai yana bantile doi yaku , " Inai ! Inai mososubaiyo yaku ! Sosubaiyo ko Mian Bisa ! Sabab mau yaku kai peleleani pokakana ikoo , tukon buno koutus-utusomu sasaibino konabi tukon sasaibino komian mo loingiyo koteteba-teteba nai buku nia lalomo ! "
66022010	Maka yana bantile koidan , " Inaikai molaasiakanggene kobantil-bantilan motinantukon nai buku nia lalomo , sabab lapamo loolani kotembono sasaibino naiya naikon kona tealian .
66022011	Mian mo lokis , tadikenemo banggadudul namongkubai lokis ; mian mo manggilit , tadikenemo nakanggilitiyo kobutongo ; mian mo loingiyo ko Mian Bisa namongiasan , tadikenemo nabanggadudul loingiyo ko Mian Bisa namongiasan , tukon mian mo tubo tolongo doi Mian Bisa , tadikenemo nabanggadudul tubo tolongo tuuk doi Mian Bisa . "
66022012	" Palatikanggene naiya " ! Yesus bantile , " Akimo namalumbit yaku naikon lubat tukon babayo kotambo tuuk pabalos doi sasamba komian pokokonoi komo lapamo lakukanggene .
66022013	Yakumo kotumbeno tukon kobunduno ; yakumo ko Temeneno moluwedoi Tumbeno polong doi Napupusan . "
66022014	Kinatauwan doi mian mo kumesiyo kona jubah sahingga polong bilisii yanila minoolakon makaan kayung tuboan saono tukon usok doi kotadoo lalomo loloiyo kona tataapon mobabasal .
66022015	Bai komian mo kubaiyo kolobo-lobo mo lokis , mo mapake motoiyo mominasaingdinggon , mian mo kubaiyo balolowaan , mo mangakate , mo sosubaiyo kopilogot , tukon mian mo kala-kala , mau doi bantil-bantilan mau kai tukon kokubai , sasaibino do mianoo kona dungolan doi kota tonggulungodoo .
66022016	" Yaku , Yesus , lapamo kapatuwe daku malaekat doi komuyu sulano yana napailukene naiya lobo-lobo nia motuuk doi jemaat-jemaat naponalaluu . Yaku nia Daud natulunan ; yakumo do mandala mo madialanoo . "
66022017	Ko Mian Bisa Na Loh tukon Babaabu Boine bantile , " Maimo ! " Memeeng komian mo lengele naiya sio koidan nabantile , " Maimo ! " Indee komo molou , siokai yana nalubat ! Tukon indee komo yase , siokai mamangala tukon babalang do paisudoo mo mebee tuboan .
66022018	Doi memeeng komian mo molongol bantil-bantilan motinan-tukon doi buku nia lalomo , yaku , Yohanes , beena poingotii nia : kalu mian suungiyo meeng kolobo doi bantil-bantilan nia motinantukon , maka ko Mian Bisa naikon suungiyo koukuman doi mianoo tukon balaa-balaa silakaan mo tinulis doi buku nia lalomo .
66022019	Tukon kalu komian kulangiyo komeeng kolobo moluwedoi nabantil-bantilan motinantukon , maka ko Mian Bisa koidan naikon kulangiyo kona obos mo totulis doi buku nia lalomo - doiyamo obos moluwedoi kayung tuboan tukon moluwedoi kota momoliyousoo .
66022020	Yanamo komo pelenggene sasaibino naoilita nia bantile , " Bisa , yaku naikon mosobito lubat ! " Amin ! Lubato kai , oh Temeneno Yesus !
66022021	Boliisi ko Temeneno Yesus nabeekene konabalakaat doi sasaibino ko Mian Bisa namian !
