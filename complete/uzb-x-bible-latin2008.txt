# language_name:        Oʻzbekcha (Uzbek)
# closest ISO 639-3:    uzb
# ISO_15924:            Latn
# year_short:           2008
# year_long:            
# vernacular_title:     Oʻzbek tilidagi Injil
# english_title:        Bible in Uzbek, Injil translation (Latin)
# URL:                  http://ibtrussia.org/en/text?m=UZIBTL
# copyright_short:      © Muqaddas Kitob Tarjima qilish Instituti.
# copyright_long:       iБиблием изэдзэкІынкІэ Институтыр<br>Институт перевода Библии, 101000 Москва, Главпочтамт, а/я 360<br>ibt_inform@ibt.org.ru
# notes:                
01001001	Azalda Xudo osmon bilan yerni yaratdi .
01001002	Yer hali shaklsiz va boʻm-boʻsh boʻlib , tubsizlik uzra qorongʻilik hukm surar edi . Xudoning Ruhi esa suv yuzida parvoz etar edi .
01001003	Xudo : « Yorugʻlik boʻlsin » , — dedi va yorugʻlik paydo boʻldi .
01001004	Xudo yorugʻlikning yaxshi ekanini koʻrib , uni qorongʻilikdan ajratdi .
01001005	Shunday qilib , Xudo yorugʻlikni kunduz , qorongʻilikni esa tun deb atadi . Kech boʻldi , erta boʻldi — bu birinchi kun edi .
01001006	Yana Xudo : « Suvliklar oʻrtasida ularni bir-biridan ajratib turadigan gumbaz paydo boʻlsin » , — dedi .
01001007	Shunday ham boʻldi . Xudo bir gumbazni vujudga keltirib , gumbaz ostidagi suvni gumbaz ustidagi suvdan ajratdi .
01001008	Ushbu gumbazni esa Xudo osmon deb atadi . Kech boʻldi , erta boʻldi — bu ikkinchi kun edi .
01001009	Yana Xudo : « Osmon ostidagi suv bir joyga toʻplansin , quruqlik koʻrinsin » , — dedi va shunday ham boʻldi .
01001010	Xudo quruqlikni yer deb atadi , suvlarning jamini esa dengizlar deb atadi . Bularning ham Xudo yaxshi ekanini koʻrdi .
01001011	Yana Xudo : « Yer oʻsimlik koʻkartirsin : urugʻ beradigan oʻt-oʻlanlar , mevasida urugʻi bor turli-tuman mevali daraxtlar yer yuzida unib-oʻssin » , — dedi va shunday ham boʻldi .
01001012	Yer turiga koʻra oʻsimliklarni : urugʻ beradigan oʻt-oʻlanlar hamda mevasida urugʻi bor mevali daraxtlarni undirdi . Xudo bularning ham yaxshi ekanini koʻrdi .
01001013	Kech boʻldi , erta boʻldi — bu uchinchi kun edi .
01001014	Yana Xudo : « Kunni tundan ajratish hamda fasllar , kunlar , yillarni belgilash uchun osmon gumbazida yoritqichlar paydo boʻlsin .
01001015	Bular yer yuzini yoritmoq uchun osmon gumbazida nur sochib tursin » , — dedi va shunday ham boʻldi .
01001016	Shunday qilib , Xudo ikkita katta yoritqichni : kunni boshqarish uchun kattaroq yoritqichni va tunni boshqarish uchun kichikroq yoritqichni , shuningdek , yulduzlarni ham vujudga keltirdi .
01001017	Yer yuzini yoritib tursin va tun bilan kunni boshqarib , yorugʻlikni qorongʻilikdan ajratib tursin , deb Xudo bularni osmon gumbazida joylashtirdi . Bularning ham Xudo yaxshi ekanini koʻrdi .
01001018	
01001019	Kech boʻldi , erta boʻldi — bu toʻrtinchi kun edi .
01001020	Yana Xudo : « Suv toʻda-toʻda jonivorlar bilan qaynasin , yer ustidagi osmon gumbazi boʻylab qushlar uchsin » , — dedi .
01001021	Xudo haybatli dengiz ajdarlarini , suvda qaynaydigan turli-tuman mayda jonivorlarni hamda qush-parrandalarni yaratdi . Bularning ham Xudo yaxshi ekanini koʻrdi .
01001022	Xudo ularni muborak qilib : « Barakali boʻlinglar , koʻpayinglar , dengiz suvlarini toʻlgʻazinglar . Yer yuzida esa parranda koʻpaysin » , — dedi .
01001023	Kech boʻldi , erta boʻldi — bu beshinchi kun edi .
01001024	Yana Xudo : « Yer turli-tuman tirik jonni : chorva , sudraluvchi hamda yovvoyi hayvon turlarini hosil qilsin » , — dedi va shunday ham boʻldi .
01001025	Xudo yerga xos turli-tuman yovvoyi hayvonlarni , chorvani , quruqlikda sudraluvchilarni vujudga keltirdi . Bularning ham Xudo yaxshi ekanini koʻrdi .
01001026	Yana Xudo : « Oʻz suratimizga koʻra , Oʻzimizga oʻxshash odamni yarataylik . U dengizdagi baliqlar , koʻk yuzidagi parrandalar , chorvalar , ha , butun yer yuzi va yerda harakat qiluvchi barcha maxluqot ustidan hokimlik qilsin » , — dedi .
01001027	Shunday qilib , Xudo odamni Oʻz suratida , ilohiy suratda yaratdi . Ularni erkak va xotin qilib yaratdi .
01001028	Xudo odamlarni muborak qilib , ularga : « Barakali boʻlinglar , koʻpayinglar . Yer yuzini toʻlgʻazib tobe qilinglar . Dengizdagi baliqlar , koʻk yuzidagi parrandalar hamda yer yuzida harakatlanuvchi barcha hayvonlar ustidan hokim boʻlinglar » , — dedi .
01001029	Xudo davom etib : « Mana , Men sizlarga butun yer yuzidagi urugʻ beradigan oʻt-oʻlanning va urugʻli meva beradigan daraxtning hammasini berdim ; sizlarga ovqat uchun yaraydi .
01001030	Shuningdek , tirik joni boʻlgan butun yovvoyi hayvonlarga : koʻk yuzida uchib yuruvchi barcha parrandalarga va yer yuzida harakat qiluvchi barcha maxluqlarga ham yemish uchun koʻk oʻtning har turli navini berdim » , — dedi va shunday ham boʻldi .
01001031	Xudo butun yaratganlariga qarab , hammasining juda yaxshi ekanini koʻrdi . Kech boʻldi , erta boʻldi — bu oltinchi kun edi .
01002001	Shu zaylda osmon bilan yer hamda ulardagi borliq mavjudot yaratilib boʻldi .
01002002	Xudo Oʻz faoliyatini yettinchi kunda tamomlab , u kunda barcha qilgan ishlaridan tindi .
01002003	Xudo yettinchi kunni muborak va muqaddas qilib ayirdi , chunki ushbu kunda U Oʻzining butun yaratish faoliyatidan tingan edi .
01002004	Osmon bilan yerning yaratilish tarixi mana shudir . Xudovandi Karim yeru osmonni bunyod etgan ediyu ,
01002005	lekin hali yerga yomgʻir yogʻdirmagan va yerni ishlash uchun odam ham yaratmagan edi . Yer yuzida hech qanday dasht butasi va hech qanday dala giyohi ham oʻsmagan edi .
01002006	Faqat yerdan bugʻ koʻtarilib , butun yer yuzini sugʻorib turar edi .
01002007	Oʻsha paytda Xudovandi Karim yerning tuprogʻidan odamni yasab , uning dimogʻiga hayot nafasini pufladi . Shu yoʻsinda odam tirik jon boʻldi .
01002008	Xudovandi Karim sharq tomonda , Adan oʻlkasida bogʻ oʻtqazib , Oʻzi yasagan odamni u yerga qoʻydi .
01002009	Soʻngra Xudovandi Karim koʻzga yoqqan , yemoqqa yaxshi boʻlgan har xil daraxtni yerdan oʻstirdi . Bogʻning oʻrtasida esa hayot daraxtini , shu bilan birga yaxshi va yomonni bilish daraxtini ham oʻstirdi .
01002010	Bogʻni sugʻorish uchun bir daryo Adandan oqib chiqib , toʻrt irmoqqa boʻlinar edi .
01002011	Bir irmoqning oti Pishoʻndir . U oltin yeri boʻlgan butun Havila diyorini aylanib oqadi .
01002012	U diyorning oltini qimmatlidir . U yerda billur va aqiq toshi ham bor .
01002013	Ikkinchi irmoqning oti Gihoʻndir . U butun Kush diyorini aylanib oqadi .
01002014	Uchinchi irmoqning oti Dajladir . U Assiriyaning sharqiy yonidan oqib oʻtadi . Toʻrtinchi irmoq esa Frotdir .
01002015	Shunday qilib , Xudovandi Karim odamni Adan bogʻini ishlab parvarish qilishi uchun u yerga joylashtirdi .
01002016	Xudovandi Karim odamga buyurib dedi : « Sen bu bogʻning har bir daraxtidan yeyavergin .
01002017	Faqat yaxshi va yomonni bilish daraxtidan yema . Chunki undan yegan kuniyoq oʻlasan » .
01002018	Yana Xudovandi Karim : « Odamning yolgʻiz boʻlishi yaxshi emas , endi unga munosib madadkor yarataman » , — dedi .
01002019	U tuproqdan har xil dasht hayvonini , koʻkda uchuvchi har xil parrandani yasadi va ularga ot qoʻyish maqsadida odamning oldiga keltirdi . Odam esa har bir jonli maxluqqa ot qoʻydi va oʻsha maxluqning oti shunday boʻldi .
01002020	Odam hamma chorva tuyoqlariga , hamma osmon parrandalari va dasht hayvonlariga ot qoʻyib boʻldi , ammo odamga muvofiq madadkor topilmadi .
01002021	Shunda Xudovandi Karim odamni qattiq uyquga mubtalo qildi . Odam uxlab qolgach , uning qovurgʻalaridan bittasini oldi va oʻrnini et bilan qopladi .
01002022	Odamning qovurgʻasidan Xudovandi Karim bir xotin barpo qilib , uni odamning oldiga olib keldi .
01002023	Shunda odam : « Mana , endi bu suyak mening suyaklarimdan , bu et mening etimdandir . U xotin kishi deb aytiladi , zeroki u er kishidan olingan » , — dedi .
01002024	Shuning uchun kishi ota-onasini qoldirib , oʻz xotiniga yopishib qoladi va ikkovi bir tan boʻladilar .
01002025	Odam bilan xotini esa qip-yalangʻoch boʻlib , bir-biridan uyalmas edilar .
01003001	Xudovandi Karim yaratgan barcha dasht hayvonlari orasida eng ayyori ilon edi . Ilon xotinga : — Chindan ham Xudo , bogʻdagi hech bir daraxtning mevasidan yemanglar , deb aytdimikin ? — dedi .
01003002	Xotin ilonga dedi : — Bogʻ daraxtlarining mevasidan yeya olamiz-u ,
01003003	Xudo faqat bogʻning oʻrtasidagi daraxtning mevasini yemanglar , unga tegmanglar , boʻlmasa oʻlasizlar , dedi .
01003004	Ilon xotinga : — Yoʻq , mutlaqo oʻlmaysizlar !
01003005	Chunki Xudo biladiki , undan yegan kuniyoq koʻzlaringiz ochilib qoladi va Xudo kabi yaxshi va yomonni biladigan boʻlasizlar , — dedi .
01003006	Xotin koʻrsaki , daraxtning mevasi yemoqqa yaxshi , koʻzga yoqimli hamda did-farosat topishga foydali ekan . U daraxtning mevasidan olib , yedi . Soʻng eriga ham berdi , eri ham yedi .
01003007	Shu onda ikkovining koʻzlari ochilib , yalangʻoch ekanlarini payqadilar . Anjir barglarini bir-biriga tikib , oʻzlari uchun yopinchiqlar yasadilar .
01003008	Kunning salqin shabadasi esgan vaqtda Odam va uning xotini bogʻda yurgan Xudovandi Karimning ovozini eshitib qolishdi . Ular Uning nazaridan qochib , bogʻdagi daraxtlar orasida yashirinishdi .
01003009	Lekin Xudovandi Karim Odamga xitob qilib , soʻradi : — Qayerdasan ?
01003010	— Men ovozingni bogʻda eshitdim-u , qip-yalangʻochman deb qoʻrqib , yashirindim , — dedi Odam .
01003011	Xudovand : — Yalangʻoch ekaningni senga kim aytdi ? Yo Men yema deb buyurgan daraxt mevasidan yedingmi ? — deya soʻradi .
01003012	Odam : — Sen bergan bu xotin daraxtning mevasidan menga berdi va men ham yedim , — dedi .
01003013	Xudovandi Karim xotinga : — Bu nima qilganing ? — dedi . — Ilon meni aldadi va men yedim , — dedi xotin .
01003014	Shunda Xudovandi Karim ilonga aytdi : « Bu qilgan ishing uchun sen hamma chorva tuyoqlari va hamma dasht hayvonlaridan koʻra laʼnatisan . Umring boʻyi qorning bilan yurib , tuproq yeysan .
01003015	Sen bilan xotin orasiga , sening zoting bilan uning zoti orasiga adovat solaman . Oʻsha zot sening boshingni ezib tashlaydi , sen esa uning tovonini chaqasan » .
01003016	Keyin xotinga dedi : « Sening homiladorlik paytidagi mashaqqatingni bagʻoyat orttiraman . Sen dard bilan farzandlar tugʻasan . Ishtiyoqing eringga boʻladi , u esa senga hokim boʻladi » .
01003017	Keyin Odamga dedi : « Sen xotiningning gapiga quloq solding , Men yema deb buyurgan daraxt mevasidan yeding . Endi sen sababli yer laʼnatidir . Umring boʻyi mashaqqat chekib , yer undirgan hosildan yeysan .
01003018	Yer senga tikanu yantoq oʻstiradi , sen esa dasht oʻtini yeb yurasan .
01003019	Sen yerdan olingansan va yerga qaytguningga qadar peshana teri bilan non yeb yurasan . Zero tuproqdirsan va tuproqqa qaytarsan » .
01003020	Shundan soʻng Odam xotinining ismini Havo ( yaʼni Barhayot ) qoʻydi , chunki u hamma hayot egalarining onasi boʻldi .
01003021	Xudovandi Karim Odam va uning xotini uchun teridan kiyim yasab , ularni kiyintirdi .
01003022	« Mana , odamzod yaxshi va yomonni farqlashda xuddi Bizday boʻlib qoldi ! — dedi Xudovandi Karim . — Endi , tagʻin qoʻlini choʻzib , hayot daraxti mevasidan ham olmasin , uni yeb abadiy yashamasin ! »
01003023	Shu bilan Xudovandi Karim , oʻzi chiqqan yerni ishlasin , deb odamzodni Adan bogʻidan chiqarib yubordi .
01003024	U odamzodni haydab yubordi-da , hayot daraxtiga boradigan yoʻlni qoʻriqlash uchun Adan bogʻining sharqiy tomoniga karublarni va aylanadigan alangali qilichni qoʻydi .
01004001	Odam xotini Havoga yaqinlashgach , u homilador boʻlib Qobilni tugʻdi . Havo : « Xudovand bergan qobillik bilan bir kishini qoʻlga kiritdim » , — dedi .
01004002	Keyinroq uning ukasi Hobilni tugʻdi . Hobil qoʻychivon , Qobil esa dehqon boʻldi .
01004003	Bir muddatdan keyin Qobil yerning mahsulidan Xudovandga hadya taqdim etdi .
01004004	Hobil ham qoʻylarining kattasidan qurbonlik soʻyib , uning dumbasini taqdim etdi . Xudovand Hobilni va uning hadyasini manzur koʻrdi .
01004005	Ammo Qobilni va uning hadyasini manzur koʻrmadi . Shunda Qobil qattiq ranjib , qovogʻini soldi .
01004006	Xudovand Qobilga : — Nima uchun sen ranjiding ? Nega qovoq solib oʻtiribsan ?
01004007	Agar yaxshilikni niyat qilganingda , unda bosh koʻtarib yurmasmiding ? Agar niyating yaxshi boʻlmasa , ostonada gunoh poylab turib , seni oʻziga jalb qiladi . Sen esa , aksincha , unga hokim boʻl ! — dedi .
01004008	Qobil ukasi Hobil bilan soʻzlashib oldi . Ular dashtda boʻlgan vaqtda Qobil ukasi Hobilga qarshi qoʻl koʻtarib uni oʻldirdi .
01004009	Xudovand Qobildan soʻradi : — Ukang Hobil qayerda ? — Bilmayman , men ukamning soqchisimi ? — dedi Qobil .
01004010	Xudovand : — Sen nima ish qilib qoʻyding ? Ukangning qoni tuproqdan Menga qarab faryod etmoqda .
01004011	Endi oʻzingning dastingdan ogʻzini ochib ukangning qonini yutib qoʻygan tuproqdan quvilib , laʼnati boʻlgaysan .
01004012	Yerga ishlov berganingda ham , u oʻz quvvatini boshqa senga bermas . Yer yuzida sarson-sargardon boʻlgaysan , — dedi .
01004013	Qobil Xudovandga : — Mening jazoyim koʻtara oladiganimdan ham kattadir .
01004014	Agar Sen meni bugun bu tuproqdan haydasang , endi Sening huzuringdan yashirinib yuraman , jahonda sarson-sargardon boʻlaman . Har bir yoʻliqqan jonzod meni oʻldirib yuborar , — dedi .
01004015	Xudovand Qobilga : — Agar kimki Qobilni oʻldirsa , undan yetti karra oʻch olinar , — dedi-yu , Qobilni har bir yoʻliqqan urmasligi uchun unga bir nishona qoʻydi .
01004016	Shunday qilib , Qobil Xudovand huzuridan chiqib ketdi-da , Adanning sharqiy tomonidagi Noʻd yerida oʻrnashdi .
01004017	Qobil xotiniga yaqinlashgach , u homilador boʻlib Hanoʻxni tugʻdi . Qobil shahar binokori boʻldi . Qurgan shahrini esa oʻgʻlining nomi bilan Hanoʻx deb atadi .
01004018	Hanoʻxdan Erod tugʻildi . Eroddan Mahuyoʼil tugʻildi . Mahuyoʼildan Matushoil tugʻildi . Matushoildan esa Lamak tugʻildi .
01004019	Lamak ikki xotin oldi : birining ismi Ada , ikkinchisining ismi Silla edi .
01004020	Ada Yovolni tugʻdi . Yovol chodirda yashovchi chorvadorlarning otasi boʻldi .
01004021	Ukasining ismi Yuvol edi . U hamma gʻijjak va nay chaluvchilarning otasi boʻldi .
01004022	Silla Tuvol-Qayinni tugʻdi . Bu har xil mis va temir qurollarni yasovchilarning otasi boʻldi . Tuvol-Qayinning singlisi esa Naoma edi .
01004023	Lamak oʻz xotinlariga dedi : « Ey Ada va Silla , Mening gapimni tinglangiz ! Soʻzlarimga quloq solingiz , Ey Lamak xotinlari ! Meni yarador qilishsa , bir kishini , Shikastlantirishsa , bir bolani oʻldirurman .
01004024	Agar Qobil uchun yetti karra oʻch olinsa , Lamak uchun yetmish yetti karra oʻch olinur ! »
01004025	Odam yana oʻz xotiniga yaqinlashdi . U esa bir oʻgʻil tugʻib : « Qobil oʻldirgan Hobil evaziga Xudo menga boshqa zurriyot berdi » , — dedi va uning ismini Shit ( yaʼni Evaz ) qoʻydi .
01004026	Shit ham bir oʻgʻil koʻrdi , ismini Enoʻsh ( yaʼni Inson ) qoʻydi . Oʻsha paytda insonlar Xudovandning ismini chaqira boshladilar .
01005001	Bu Odam avlodlarining kitobidir : Xudo Odamni yaratgan kunida unga ilohiy surat berdi .
01005002	U odamlarni erkak va xotin qilib yaratdi . Ularni yaratgan kunining oʻzidayoq muborak qilib , ularga Odamzod nomini berdi .
01005003	Odam bir yuz oʻttiz yosh umr koʻrgandan soʻng , oʻziga oʻxshagan , oʻzining suratidek bir oʻgʻil koʻrdi . Uning ismini Shit qoʻydi .
01005004	Shit tugʻilganidan keyin Odam yana sakkiz yuz yil yashab , koʻp oʻgʻillar va qizlar koʻrdi .
01005005	Odam jami toʻqqiz yuz oʻttiz yosh umr koʻrib , oʻldi .
01005006	Shit bir yuz besh yoshida Enoʻshni dunyoga keltirdi .
01005007	Enoʻsh tugʻilganidan keyin Shit yana sakkiz yuz yetti yil yashab , koʻp oʻgʻillar va qizlar koʻrdi .
01005008	Shit jami toʻqqiz yuz oʻn ikki yosh umr koʻrib , oʻldi .
01005009	Enoʻsh toʻqson yoshida Qenanni dunyoga keltirdi .
01005010	Qenan tugʻilganidan keyin Enoʻsh yana sakkiz yuz oʻn besh yil yashab , koʻp oʻgʻillar va qizlar koʻrdi .
01005011	Enoʻsh jami toʻqqiz yuz besh yosh umr koʻrib , oʻldi .
01005012	Qenan yetmish yoshida Maholalil degan oʻGʻil koʻrdi .
01005013	Maholalil tugʻilganidan keyin Qenan yana sakkiz yuz qirq yil yashab , koʻp oʻgʻillar va qizlar koʻrdi .
01005014	Qenan jami toʻqqiz yuz oʻn yosh umr koʻrib , oʻldi .
01005015	Maholalil oltmish besh yoshida Yoredni dunyoga keltirdi .
01005016	Yored tugʻilganidan keyin Maholalil yana sakkiz yuz oʻttiz yil yashab , koʻp oʻgʻillar va qizlar koʻrdi .
01005017	Maholalil jami sakkiz yuz toʻqson besh yosh umr koʻrib , oʻldi .
01005018	Yored bir yuz oltmish ikki yoshida Hanoʻxni dunyoga keltirdi .
01005019	Hanoʻx tugʻilganidan keyin Yored yana sakkiz yuz yil yashab , koʻp oʻgʻillar va qizlar koʻrdi .
01005020	Yored jami toʻqqiz yuz oltmish ikki yosh umr koʻrib , oʻldi .
01005021	Hanoʻx oltmish besh yoshida Matushalohni dunyoga keltirdi .
01005022	Matushaloh tugʻilganidan keyin Hanoʻx yana uch yuz yil yashadi . U Xudo bilan yurib , koʻp oʻgʻillar va qizlar koʻrdi .
01005023	Hanoʻx jami uch yuz oltmish besh yosh umr koʻrib ,
01005024	birdaniga yoʻq boʻlib ketdi . U Xudo bilan yurar edi , Xudo esa uni olib ketdi .
01005025	Matushaloh bir yuz sakson yetti yoshida Lamakni dunyoga keltirdi .
01005026	Lamak tugʻilganidan keyin Matushaloh yana yetti yuz sakson ikki yil yashab , koʻp oʻgʻillar va qizlar koʻrdi .
01005027	Matushaloh jami toʻqqiz yuz oltmish toʻqqiz yosh umr koʻrib , oʻldi .
01005028	Lamak bir yuz sakson ikki yoshida bir oʻgʻil koʻrdi .
01005029	Lamak : « Xudovand laʼnat etgan yerni ishlaganda qoʻllarimiz chekadigan mashaqqatlarga shu yupanchiq boʻlsin » , — deb , oʻgʻlining ismini Nuh ( yaʼni Yupanchiq ) qoʻydi .
01005030	Nuh tugʻilganidan keyin Lamak yana besh yuz toʻqson besh yil yashab , koʻp oʻgʻillar va qizlar koʻrdi .
01005031	Lamak jami yetti yuz yetmish yetti yosh umr koʻrib , oʻldi .
01005032	Nuh besh yuz yoshga kirib , Som , Hom va Yofit degan oʻgʻillarni koʻrdi .
01006001	Yer yuzida odamlar koʻpaya boshlab , ular uchun qizlar ham tugʻildi .
01006002	Ilohiy zotlar esa odamzod qizlarining juda yaxshiligini koʻrib , istaganlarini xotinlikka oladigan boʻldilar .
01006003	Shunda Xudovand : « Mening Ruhim odamzodda abadiy qolmas , zeroki u oʻtkinchi maxluqdir . Uning umri yuz yigirma yil boʻladi » , — dedi .
01006004	Ilohiy zotlar odamzod qizlari bilan aralashgandan soʻng , ular uchun bola tugʻdilar . Oʻsha zamonda va keyinroq ham yerda bahodirlar nasli bor edi . Bular qadim zamonning qahramonlari deb shuhrat topganlar .
01006005	Yerda odamzodning yomonligi oshib borayotganini , koʻnglidagi butun fikr-xayoli esa hamisha yomonlik ekanini Xudovand koʻrib , uni yaratganidan oʻkindi , yuragi achishib ketdi .
01006006	
01006007	« Oʻzim yaratgan odamzodni yer yuzidan qirib tashlayman , — dedi Xudovand . — Odamzoddan tortib hayvongacha , yerda qimirlovchidan tortib koʻkdagi parrandagacha jamiki jonni qirib tashlayman . Endi ularni yaratganimdan oʻkinyapman » .
01006008	Biroq Nuh Xudovandning iltifotiga sazovor boʻlgan edi .
01006009	Nuhning nasl-nasab tarixi shudir : Nuh solih kishi boʻlib , oʻz qavmida benuqson turmush kechirar , Xudo bilan yurar edi .
01006010	U Som , Hom va Yofit degan uch oʻgʻil koʻrdi .
01006011	Oʻshanda yer zoʻravonlikka toʻlib-toshgan , Xudoning koʻzi oldida buzila borayotgan edi .
01006012	Yerdagi har bir bashar oʻz yoʻlini buzib , yer razillashib borayotganini Xudo koʻrdi-da ,
01006013	Nuhga xitob qilib dedi : « Butun bashariyatning oxiri Mening koʻz oʻngimda turibdi , chunki ular dastidan yer zoʻravonlikka toʻlib-toshmoqda . Endi Men ularni yer bilan birga yoʻq qilaman .
01006014	Sen esa oʻzingga shamshod yogʻochidan kema yasagin . Kemani xona-xona qilib , ichkaridan va tashqaridan qatronlagin .
01006015	Kemaning uzunligi uch yuz gaz , kengligi ellik gaz , balandligi esa oʻttiz gaz boʻlsin .
01006016	Kemada tuynuk ochib , ustini bir gaz yuqoriroqda tom bilan yopib qoʻygin . Kemaning eshigini uning yon tomonida joylashtirgin . Kemani pastki , oʻrta va yuqori qavatli qilib qurgin .
01006017	Men yer yuzini toʻfon bilan bostirib , falak ostida hayot ruhiga ega boʻlgan hamma maxluqlarni mahv etaman . Yerda yashovchi borliq mavjudot halok boʻladi .
01006018	Men faqat sen bilan ahd tuzib , shunday shart qoʻyaman : sen bilan oʻgʻillaring , xotining va kelinlaring kemaga kirib qutulasizlar .
01006019	Shuningdek , sen bilan tirik qolishlari uchun hamma jonzodlardan kemaga kirgizgin : har bir maxluqning erkak va urgʻochi jinsidan ikkitadan olib kirgizgin .
01006020	Parranda , chorva , yerda qimirlovchi jonivorlarning hammasidan ikkitadan sen bilan borsin va tirik qolsinlar .
01006021	Bundan tashqari , yeyiladigan har xil oziq-ovqatdan ham yetarli gʻamlab olgin . U sen va jonivorlar uchun yemish boʻlsin » , — dedi .
01006022	Xudo nimaiki buyurgan boʻlsa , Nuh hammasini xuddi shunday bajo keltirdi .
01007001	Xudovand Nuhga : « Sen butun xonadoning bilan kemaga kiringlar . Chunki bu nasl orasidan Mening nazarimda solih boʻlgan yolgʻiz seni topdim , — dedi .
01007002	— Halol boʻlgan har bir chorva tuyogʻining erkak va urgʻochi jinsidan yettitadan , harom boʻlgan chorvaning erkak va urgʻochi jinsidan esa ikkitadan olib , oʻzing bilan kemaga kirgizgin .
01007003	Osmondagi parrandalarning ham erkak va urgʻochi jinsidan yettitadan olib kirgizgin , toki butun yer yuzida yashovchi har xil jonivorlardan tirik qolganlar boʻlsin .
01007004	Chunki yetti kundan keyin Men yerga qirq kechayu qirq kunduz davom etadigan yomgʻir yogʻdiraman . Oʻzim bunyod etgan barcha mavjudotni yer yuzidan qirib tashlayman » .
01007005	Nuh esa Xudovand buyurgan hamma narsani bajo keltirdi .
01007006	Nuh olti yuz yoshda boʻlganda , yer yuzini toʻfon suvlari bosdi .
01007007	Nuh va uning oʻgʻillari , xotini , kelinlari u bilan birga toʻfondan qochib , kemaga kirdilar .
01007008	Xudo Nuhga buyurganidek , halol hamda harom chorva tuyoqlarining , parrandalar va barcha yerda qimirlovchi hayvonlarning erkak va urgʻochi jinsidan juft-juft boʻlib Nuhning oldiga kemaga kirdilar .
01007009	
01007010	Oʻsha yetti kun oʻtgandan soʻng yer yuzini toʻfon suvlari bosdi .
01007011	Nuh umrining olti yuzinchi yili , ikkinchi oyining naq oʻn yettinchi kunida ulkan tubsizlik buloqlari bari qaynay boshlab , osmon qopqalari ochilib ketdi .
01007012	Ketidan yer yuziga qirq kechayu qirq kunduz yomgʻir yogʻdi .
01007013	Ana shu kunning oʻzida Nuh va uning oʻgʻillari Som , Hom va Yofit , Nuhning xotini bilan uchta kelini hammasi birga kemaga kirdilar .
01007014	Ular bilan birga barcha yovvoyi hayvon , chorva va yerda qimirlovchi mayda jonivorlar turlari , shuningdek , barcha parranda turlaridan xilma-xil patli qushlar kemaga kirdilar .
01007015	Hayot ruhiga ega boʻlgan har bir maxluqdan juft-juft boʻlib Nuhning oldiga , kemaga kirdilar .
01007016	Xudo Nuhga buyurganidek , kemaga kirgan har bir maxluqning erkak va urgʻochi jinsidan bor edi . Oxirida Xudovand Nuhning ketidan eshikni yopib qoʻydi .
01007017	Qirq kun davomida yer yuzini toʻfon bosdi , suvlar toshib , kemani yerdan yuqoriga koʻtardi .
01007018	Yer yuzini bosayotgan suv toshqini tobora kuchayib borar ekan , kema suv yuzida suzib yurar edi .
01007019	Yer yuzidagi suv toshqini behad kuchayib , osmonu falak ostidagi baland togʻlarning hammasini qoplab oldi .
01007020	Suv toshqini togʻu tepalikdan oʻn besh gaz yuqoriroq koʻtarilib , hamma yoqni koʻmib tashladi .
01007021	Yer yuzida harakat qiluvchi har bir maxluq — parranda ham , chorva ham , yovvoyi hayvonlar ham , yerda qimirlovchi mayda jonivorlar ham , odamlar ham birdan halok boʻldilar .
01007022	Quruqlikda yashovchi dimogʻida hayot nafasi bor boʻlgan har bir jonzod oʻlib ketdi .
01007023	Yerda bor boʻlgan butun mavjudot qirildi . Odamdan tortib chorvagacha , yerda qimirlovchi maxluqdan tortib koʻkda uchuvchi qushgacha bari yer yuzidan qirildi . Faqat Nuh va u bilan birga kemada boʻlganlar tirik qoldilar .
01007024	Yer yuzidagi suv toshqini esa bir yuz ellik kun davom etdi .
01008001	Nuh va u bilan birga kema ichida boʻlgan yovvoyi hayvonlar va chorvaning hammasi Xudoning xotirida boʻlib , U yer yuzi ustidan shamol estirdi . Shundan soʻng suvlar pasaya boshladi .
01008002	Tubsizlik buloqlari tugab , osmon qopqalari yopilib , yogʻayotgan yomgʻir tinib qoldi .
01008003	Suv bora-bora yer yuzidan qaytib , bir yuz ellik kun oʻtgandan soʻng kamayib ketdi .
01008004	Yettinchi oyning oʻn yettinchi kunida kema Ararat togʻligi ustiga kelib toʻxtab qoldi .
01008005	Suv oʻninchi oygacha kamayib bordi . Nihoyat oʻninchi oyning birinchi kunida togʻ choʻqqilari koʻrindi .
01008006	Tagʻin qirq kun oʻtgandan keyin , Nuh qurgan kemasining darchasini ochib ,
01008007	quzgʻunni chiqarib yubordi . Quzgʻun esa yer ustidagi suv qurimaguncha , tashqariga uchib ketib va qaytib kelib turar edi .
01008008	Yana Nuh endi yer yuzidan suv tushgan-tushmaganini koʻrmoqchi boʻlib , oldidan kaptarni chiqarib yubordi .
01008009	Ammo kaptar oyoq qoʻyadigan qoʻnolgʻa topolmay , yana Nuhning yoniga , kemaga qaytib keldi . Chunki hali butun yer yuzi suv bilan qoplangan edi . Nuh qoʻlini choʻzib , kaptarni oldi va oʻz yoniga , kemaga kirgizdi .
01008010	Yetti kun sabr qilib , Nuh tagʻin kaptarni kemadan chiqarib yubordi .
01008011	Oqshom vaqti kaptar uning yoniga qaytib kelganida , tumshugʻida yangi yulingan zaytun bargi bor edi . Endi Nuh yer yuzidan suv pasayib qolganini bildi .
01008012	Nuh yana yetti kun sabr qilib , kaptarni boshqatdan chiqarib yubordi . Bu gal esa kaptar uning oldiga qaytib kelmadi .
01008013	Nuh umrining olti yuz birinchi yili , birinchi oyining birinchi kunida yerni qoplagan suv qurib ketgan edi . Nuh kemaning qopqogʻini koʻtarib qarab , yer yuzining endi quruq boʻlganini koʻrdi .
01008014	Ikkinchi oyning yigirma yettinchi kunida yer qoq quruq boʻldi .
01008015	Xudo Nuhga xitob qilib :
01008016	« Sen xotining , oʻgʻillaring va kelinlaring bilan kemadan chiqib ketinglar !
01008017	Sen bilan birga boʻlgan hayvonlarning hammasini , parranda , chorva tuyoqlari , yerda harakat qiluvchi maxluqlar qancha boʻlmasin , oʻzing bilan tashqariga chiqargin . Ular yer yuzida barakali boʻlib koʻpaysin , yer boʻylab qaynab borishsin » , — dedi .
01008018	Shunda Nuh bilan oʻgʻillari , xotini va kelinlari tashqariga chiqdilar .
01008019	Ular bilan barcha yovvoyi hayvonlar , mayda jonivorlar , parrandalar — yer yuzida harakat qiluvchi maxluqlar qancha boʻlmasa-da , hammasi oila-oila boʻlib kemadan chiqib ketdilar .
01008020	Soʻngra Nuh Xudovand shaʼniga qurbongoh qurdi . Har bir halol chorvadan , har bir halol parrandadan olib , qurbongoh ustida soʻyib kuydirdi .
01008021	Xudovand qurbonlik tutunining xush hidini iskab , Oʻz koʻnglida dedi : « Men yerni odamzod tufayli boshqa laʼnatlamayman . Zeroki odamzod koʻnglidagi fikr-xayol yoshligidanoq buzuqdir . Men avval qilganimdek , endi boshqa hamma jonivorlarni urib nobud qilmayman .
01008022	Bundan keyin yer bor ekan , ekin-tikin , oʻrim-yigʻim , sovuq bilan issiq , yoz bilan qish , kun bilan tun tugamaydi » .
01009001	Xudo Nuh bilan oʻgʻillarini muborak qilib , dedi : « Barakali boʻlib koʻpayinglar , yer yuzini toʻlgʻazinglar .
01009002	Yerdagi hamma hayvonlar , osmondagi barcha parrandalar , butun yer yuzida harakat qiluvchi maxluqlar va butun dengizdagi baliqlar sizlardan qoʻrqib , dahshatga tushadilar . Ana , ular qoʻlingizga topshirilgan .
01009003	Yashayotgan har bir jonivor sizlar uchun yemish boʻladi ; koʻk oʻt kabi bularning hammasini ham sizlarga berdim .
01009004	Faqat etni oʻz joni , yaʼni qoni bilan yemanglar .
01009005	Ayniqsa sizning joningizni olgandan Men xun talab qilaman . Odam jonini olgan har bir hayvondan , shuningdek , oʻz qon-qardoshining jonini olgan har bir odamdan Men xun talab qilaman .
01009006	Kim odam qonini toʻksa , uning qoni odam qoʻli bilan toʻkilur . Zero odam Xudo suratida yaratilgandir .
01009007	Sizlar barakali boʻlib koʻpayinglar , yer yuzida tarqalib , koʻpayib boringlar » .
01009008	Yana Xudo Nuh bilan oʻgʻillariga dedi :
01009009	« Men sizlar bilan va sizlardan keyingi nasllar bilan ahd-paymon qilaman .
01009010	Shuningdek , sizlar bilan boʻlgan parranda , chorva , har bir tirik jon bilan , yaʼni kemadan chiqib , orangizda yashayotgan yerning hamma hayvonlari bilan ahd-paymon qilaman .
01009011	Sizlar bilan qilayotgan ahdim ana shu mazmunda : endi hech qachon toʻfon suvlari bilan butun maxluqot qirilmaydi , endi hech qachon yerni xarob qiluvchi toʻfon yuz bermaydi » .
01009012	Xudo tagʻin dedi : « Mening sizlar bilan hamda sizlardagi har bir tirik jon bilan qilayotgan , nasldan-naslga abadiy oʻtadigan ahdimning alomati shu :
01009013	Oʻzim bilan yer orasidagi ahdimning alomati sifatida Men bulutlarda yoyimni paydo qilaman .
01009014	Bundan buyon yer yuziga bulut tortganimda , bulutlarda Mening yoyim namoyon boʻladi .
01009015	Sizlar bilan va barcha maxluqlar bilan , har bir tirik jon bilan qilgan ahdimni Men eslab turib , butun maxluqotni yoʻq qiladigan toʻfon toshqiniga ortiq yoʻl bermayman .
01009016	Men bulutlarda yoy paydo boʻlganini koʻrganim sayin , Oʻzim ila yerdagi butun maxluqot — har bir tirik jon orasidagi abadiy ahdni xotirda tutaman » .
01009017	Xudo yana bir bor Nuhga : « Mening yerdagi har bir maxluq bilan qilgan ahdimning alomati ana shu boʻladi » , — dedi .
01009018	Nuhning kemadan chiqqan oʻgʻillari — Som , Hom va Yofit edilar . Hom Kanʼonning otasi boʻldi .
01009019	Nuhning bu uchala oʻgʻlidan odamzod tarqab , butun yer yuzi boʻylab oʻrnashdi .
01009020	Nuh yer haydab , dastlabki tokzorni oʻtqazdi .
01009021	U oʻzi qilgan sharobdan ichib mast boʻlib , chodirida yalangʻoch yotgan edi .
01009022	Kanʼonning otasi Hom oʻz otasining yalangʻoch yotganini koʻrdi-da , tashqariga chiqib , aka-ukasiga soʻzlab berdi .
01009023	Shunda Som va Yofit ikkovlon choponni yelkasiga tashlab olishdi-da , orqasi bilan yurib borib , yalangʻoch otalarini yopib qoʻyishdi . Yuzlarini boshqa tomonga burib , uning yalangʻochligini koʻrishmadi .
01009024	Nuh mastlikdan keyin oʻziga kelgach , kenja oʻgʻli unga nima qilganini anglab :
01009025	« Kanʼon laʼnati boʻlsin ! Ogʻa-inilariga qullarning quli boʻlsin ! » — dedi .
01009026	Va soʻngra yana dedi : « Somning Tangrisi Xudovandga sanolar ! Kanʼon Somga qul boʻlsin !
01009027	Xudo Yofitni fotih qilsin , Som chodirlarini unga bersin , Kanʼon unga qul boʻlsin ! »
01009028	Nuh toʻfondan soʻng yana uch yuz ellik yil yashadi .
01009029	Nuh jami boʻlib toʻqqiz yuz ellik yosh umr koʻrib , oʻldi .
01010001	Nuh oʻgʻillari — Som , Hom va Yofitning nasl-nasab tarixi quyidadir . Toʻfondan keyin ulardan shu avlodlar kelib chiqdi :
01010002	Yofitning oʻgʻillari : Goʻmer , Maʼjuj , Moday , Yovon , Tuvol , Mashak va Tiros .
01010003	Goʻmerning oʻgʻillari : Ashkanoz , Rifat va Toʻgarma .
01010004	Yovonning oʻgʻillari : Elisha va Tarshish , Kittim va Doʻdonim .
01010005	Bulardan dengiz sohilida yashovchi xalqlar tarqalib , har biri oʻz elati , oʻz xalqi va tili boʻyicha joylashgan .
01010006	Homning oʻgʻillari : Kush , Misr , Put va Kanʼon .
01010007	Kushning oʻgʻillari : Sabo , Havila , Savta , Raʼma va Savtaxa . Raʼmaning oʻgʻillari : Shabo va Dedon .
01010008	Kush yana Nimroʻd degan oʻgʻil koʻrdi . Nimroʻd jahon qahramonlarining birinchisi edi .
01010009	U Xudovand oldida ov botiri deb shon qozondi . Shu sababli el orasida : « Xudovand oldida Nimroʻd kabi botir ovchi » , degan soʻz aytiladigan boʻldi .
01010010	Nimroʻd dastavval Vaviloniya mamlakatidagi Bobil , Erex , Akkad va Kalne shaharlari ustidan oʻz hokimiyatini oʻrnatdi .
01010011	Oʻsha mamlakatdan Assiriyaga koʻchib , Nineviya , Rahovot-Ir va Kelah shaharlarini bino qildi .
01010012	Nineviya bilan Kelah orasida Rasan shahrini ham qurdi ; u Buyuk Shahar deb ham aytiladi .
01010013	Misrdan ludiy , anamiy , lahobiy , naftuhiy ,
01010014	patroʻsiy , shuningdek , filistiy xalqiga asos boʻlgan kasluhiy va kaftoʻriy xalqlari kelib chiqqan .
01010015	Kanʼondan toʻngʻichi Sidoʻn hamda Het bino boʻlgan .
01010016	Yana Kanʼondan yabusiy , amoʻriy , girgoshiy ,
01010017	hivviy , arqiy , siniy ,
01010018	arvodiy , samoriy va hamotiy xalqlari kelib chiqqan . Keyinroq Kanʼon qabilalari tarqalib ,
01010019	ular yashaydigan makon chegarasi Sidoʻndan Garor va Gʻazagacha , yana bu yerdan Sadoʻm , Gʻamoʻra , Adma , Saboʻyim va Lesha shaharlarigacha borar edi .
01010020	Bularning har biri oʻz elati , oʻz xalqi va tili boʻyicha oʻlkasiga ega boʻlgan Hom farzandlaridir .
01010021	Yofitning akasi Som ham farzandlar koʻrdi ; u barcha Ibr farzandlarining otasi boʻldi .
01010022	Somning oʻgʻillari : Elam , Assur , Arpaxshod , Lud va Aram .
01010023	Aramning oʻgʻillari : Us , Hul , Gatar va Mash .
01010024	Arpaxshod esa Shaloh , Shaloh esa Ibr degan oʻgʻillar koʻrdilar .
01010025	Ibr ikki oʻgʻilni koʻrdi : toʻngʻichi ayyomida dunyo boʻlingani uchun , uning otini Falaj ( yaʼni Boʻlinish ) qoʻydi ; kenjasining ismi esa Yoʻqton edi .
01010026	Yoʻqtonning oʻgʻillari : Almoʻdod , Shalaf va Hosarmavt , Yorah ,
01010027	Hadoʻrom , Uzol , Diqlo ,
01010028	Oʻvol , Abumoil , Shabo ,
01010029	Oʻfir , Havila va Yoʻbob edilar . Bularning bari Yoʻqton farzandlari edi .
01010030	Ular Mesho bilan Sefor oraligʻidagi Sharq togʻligida oʻrnashganlar .
01010031	Mana shularning har biri oʻz elati , oʻz xalqi va tili boʻyicha oʻlkasiga ega boʻlgan Som farzandlaridir .
01010032	Bularning hammasi Nuh nasl-nasabi sifatida oʻz elati , oʻz qabilasini tashkil etgan . Toʻfondan soʻng bulardan bir necha xalqlar boʻlinib , butun yer yuziga tarqalib ketgan .
01011001	Butun jahonning tili bir , nutqi bir boʻlgan vaqtlar edi .
01011002	Odamlar Sharq tomon koʻchib ketayotgan edilar . Bobil mamlakatida bir tekislik topib , u yerda oʻrnashdilar .
01011003	Odamlar bir-biroviga : « Keling , gʻisht quyib xumdonda yaxshilab pishiramiz » , — deb aytishdi . Shundan soʻng tosh oʻrniga gʻisht , gil oʻrniga qatron ishlatadigan boʻlishdi .
01011004	Ular : « Keling , oʻzimizga shahar va boshi osmonga yetadigan minora bino qilaylik , butun yer yuziga tarqalib ketmaslik uchun oʻzimiz uchun nom chiqaraylik » , — deyishdi .
01011005	Odam farzandlari qurayotgan shahar va minorani koʻrish uchun Xudovand osmondan tushdi .
01011006	Xudovand : « Mana , hammasining millati bir , tili ham bir . Ular bu ishni boshlabdi-yu , endi xayolidagi allaqanday ishlarni ham qilishdan voz kechmaydilar .
01011007	Qani endi pastga tushib , oʻsha yerdayoq ularning tilini aralashtirib yuboraylik , toki biri boshqasining soʻzini tushunmaydigan boʻlib qolsin ! » — dedi .
01011008	Shunday qilib , Xudovand odamlarni u joydan butun yer yuziga tarqatib yubordi . Shundan soʻng shaharni qurishni ham bas qilishdi .
01011009	Shahar Bobil ( yaʼni Aralashuv ) deb atalib qoldi , chunki oʻsha yerda Xudovand butun jahonning tilini aralashtirib , odamlarni yer yuzi boʻylab tarqatib yuborgan edi .
01011010	Som avlodlari quyidagilardir : Toʻfondan ikki yil oʻtgandan soʻng Som yuz yoshga kirdi va Arpaxshod ismli oʻgʻil koʻrdi .
01011011	Arpaxshod tugʻilganidan keyin Som yana besh yuz yil yashab , koʻp oʻgʻillar va qizlar koʻrdi .
01011012	Arpaxshod oʻttiz besh yoshida Shaloh ismli oʻgʻil koʻrdi .
01011013	Shaloh tugʻilganidan soʻng Arpaxshod yana toʻrt yuz uch yil yashab , koʻp oʻgʻillar va qizlar koʻrdi .
01011014	Shaloh oʻttiz yoshida Ibr ismli oʻgʻil koʻrdi .
01011015	Ibr tugʻilganidan keyin Shaloh yana toʻrt yuz uch yil yashab , koʻp oʻgʻillar va qizlar koʻrdi .
01011016	Ibr oʻttiz toʻrt yoshida Falaj ismli oʻgʻil koʻrdi .
01011017	Falaj tugʻilganidan soʻng Ibr yana toʻrt yuz oʻttiz yil yashab , koʻp oʻgʻillar va qizlar koʻrdi .
01011018	Falaj oʻttiz yoshida Ragʻu ismli oʻgʻil koʻrdi .
01011019	Ragʻu tugʻilganidan keyin Falaj yana ikki yuz toʻqqiz yil yashab , koʻp oʻgʻillar va qizlar koʻrdi .
01011020	Ragʻu oʻttiz ikki yoshida Sarugʻ ismli oʻgʻil koʻrdi .
01011021	Sarugʻ tugʻilganidan soʻng Ragʻu yana ikki yuz yetti yil yashab , koʻp oʻgʻillar va qizlar koʻrdi .
01011022	Sarugʻ oʻttiz yoshida Nahoʻr ismli oʻgʻil koʻrdi .
01011023	Nahoʻr tugʻilganidan keyin Sarugʻ yana ikki yuz yil yashab , koʻp oʻgʻillar va qizlar koʻrdi .
01011024	Nahoʻr yigirma toʻqqiz yoshida Terah ismli oʻgʻil koʻrdi .
01011025	Terah tugʻilganidan soʻng Nahoʻr yana yuz oʻn toʻqqiz yil yashab , koʻp oʻgʻillar va qizlar koʻrdi .
01011026	Terah yetmish yil yashab , Ibrom , Nahoʻr va Haron ismli oʻgʻillar koʻrdi .
01011027	Terah avlodlari quyidagilardir : Terahdan Ibrom , Nahoʻr va Haron tugʻildi . Haron esa Lut ismli oʻgʻil koʻrdi .
01011028	Haron otasi Terah tirikligidayoq tugʻilgan yeri — xaldeylarning Ur shahrida oʻldi .
01011029	Ibrom va Nahoʻr uylandilar : Ibrom xotinining oti Soray edi , Nahoʻr esa Haronning qizi va Iskoning singlisi Milkani oldi .
01011030	Soray naslsiz boʻlib , bola tugʻmas edi .
01011031	Terah oʻgʻli Ibromni , oʻgʻli Harondan boʻlgan nabirasi Lutni , Ibromning xotini boʻlgan kelini Sorayni oldi va ular bilan birga xaldeylarning Ur shahridan chiqib , Kanʼon mamlakatiga qarab joʻnadi . Horon shahriga yetib kelib , oʻsha yerda oʻrnashdilar .
01011032	Terah ikki yuz besh yil umr koʻrib , Horon shahrida qazo qildi .
01012001	Xudovand Ibromga xitob qilib dedi : « Oʻz yeringdan , ona yurtingdan , otang uyidan chiqib , Men senga koʻrsatadigan yerga ket .
01012002	Sendan buyuk xalq vujudga keltiraman . Seni tabarruk qilib , nomingni ulugʻlayman . Sen barakali boʻlgaysan .
01012003	Seni duo qilganlarni Men duo qilaman , seni laʼnatlaganlarni Men laʼnatlayman . Yer yuzidagi barcha qabilalar sendan baraka topadilar » .
01012004	Ibrom , Xudovand buyurganidek , Horondan chiqib ketdi . Lut esa unga yoʻldosh boʻldi . Ibrom Horondan chiqqanida yetmish besh yoshda edi .
01012005	U xotini Sorayni , jiyani Lutni , orttirgan hamma mol-mulkini hamda Horonda xizmatga olgan odamlarni oʻzi bilan olib , Kanʼon mamlakatiga qarab yoʻlga tushdi . Oxiri u yerga yetib borishdi .
01012006	Ibrom mamlakat boʻylab kezib , Shakam shahriga , Moʻre degan tabarruk daraxt turgan makonga keldi . Oʻsha vaqtda bu yerda kanʼoniylar yashar edi .
01012007	Xudovand Ibromga zohir boʻlib : « Men bu yerni sening zurriyotingga beraman » , — dedi . Ibrom esa oʻsha yerda oʻziga zohir boʻlgan Xudovand shaʼniga qurbongoh qurdi .
01012008	U yerdan joʻnab , Ibrom Baytil shahrining sharq tomonidagi togʻlik joyga koʻchib ketdi . Gʻarb tomonga qaraganda Baytil , sharq tomonga qaraganda esa Gʻay koʻrinib turadigan bir joyda chodir tikdi . Oʻsha yerda yana Xudovand shaʼniga qurbongoh qurib , Xudovand ismini chaqirdi .
01012009	Keyin Ibrom oʻz yoʻlida davom etib , Janubistonga ketdi .
01012010	Shu orada mamlakatda qahatchilik yuz berdi . Ibrom musofir boʻlib yashash uchun Misrga qarab ravona boʻldi , chunki mamlakatdagi qahatchilik haddan ziyod edi .
01012011	Misrga yaqinlashayotgan vaqtda , Ibrom xotini Sorayga shunday dedi : — Mana , men bilamanki , sen juda goʻzal xotinsan .
01012012	Misrliklar seni koʻrgach : « Bu uning xotinidir » , deb meni oʻldirib , seni tirik qoldiradilar .
01012013	Endi oʻzingni uning singlisiman deb aytgin , toki sen orqali men yaxshilik topib , barhayot qolayin .
01012014	Nihoyat Ibrom Misrga yetib kelganida , misrliklar uning xotini juda ham goʻzalligini koʻrishdi .
01012015	Firʼavnning amirlari ham koʻrib , u haqda Firʼavnga madh etishdi . Firʼavn esa ayolni saroyiga olib keltirdi .
01012016	U sababli Ibromga ham muruvvat qildi : unga qoʻyu sigirlar , eshaklar , qullar , choʻrilar , xachirlar va tuyalar sovgʻa qildi .
01012017	Ammo Xudovand Ibromning xotini Soray tufayli Firʼavn va uning saroy ahlini ogʻir kulfatlarga yoʻliqtirdi .
01012018	Shunda Firʼavn Ibromni chaqirtib : — Menga bu nima qilganing ? Bu sening xotining ekanligini nega menga bildirmading ?
01012019	Nima uchun « Bu mening singlim » deding ? Boʻlmasa uni oʻzimga xotinlikka olmasdim-ku ! Mana xotining , ol-da , koʻzimdan yoʻqol ! — dedi .
01012020	Soʻng Firʼavn odamlariga farmon berdi . Ular Ibrom bilan xotinini oʻzlarining bor-yoʻq narsalari bilan birga uzatib qoʻyishdi .
01013001	Shunday qilib , Ibrom oʻzi bilan xotini va Lutni hamda butun mol-mulklarini olib , Misrdan chiqdi va Janubistonga qaytib ketdi .
01013002	Ibrom chorvaga , kumushu oltinga juda boy edi .
01013003	U yana Janubistondan safarga chiqib , Baytilga yetguncha qoʻnoqlab yoʻl yurdi . Baytil bilan Gʻay orasida joylashgan va ilgari oʻz chodirini tikkan makonga bordi .
01013004	Ibrom dastlab qurbongoh qurgan oʻsha joyda Xudovand ismini chaqirdi .
01013005	Ibromning yoʻldoshi Lutda ham qoʻylar , sigirlar va chodirlar bor edi .
01013006	Nihoyat mamlakatga ikkovi birga sigʻmay qoldi . Ularning mol-mulki juda koʻpayib , endi birga yashay olmas edilar .
01013007	Bundan tashqari oʻsha vaqtda mamlakatda kanʼoniylar va perizziylar yashar edi . Ibrom bilan Lutning choʻponlari orasida janjal yuz berib qolgan bir paytda ,
01013008	Ibrom Lutga : « Zinhor bir-birimiz va molboqarlarimiz orasida janjal boʻlmasin . Biz qarindoshmiz ! — dedi .
01013009	— Mana , butun mamlakat koʻz oʻngingda turibdi . Mendan ajralib , istagan tomoningga keta qol . Agar sen chap tomonga ketsang , unda men oʻng tomonga boraman , agar oʻng tomonga ketsang , unda men chap tomonga boraman » .
01013010	Lut atrofga bir qaragan edi , koʻziga keng Oʻrdun uvasi koʻrindi . Xudovand Sadoʻm va Gʻamoʻrani xarob qilishidan oldin bu uva to Soʻarga borguncha juda sersuv edi , bamisoli Xudovandning jannatiday , Misr diyoriday edi .
01013011	Shunday qilib , Lut oʻziga butun Oʻrdun uvasini tanladi . Ular bir-biridan ayrildilar . Lut sharq tomon harakat qildi ,
01013012	Ibrom esa Kanʼon yurtida turaverdi . Lut uvadagi shaharlarda oʻrnashib , chodirlar qurib , Sadoʻm yaqinlarigacha yetdi .
01013013	Sadoʻm odamlari esa oʻta yovuz , Xudovand oldida juda gunohkor edilar .
01013014	Lut Ibromdan ayrilganidan keyin , Xudovand Ibromga dedi : « Endi sen hozir turgan joyingdan shimolga , janubga , sharqqa va gʻarbga koʻzingni tikkin .
01013015	Ana , shu sen koʻrib turgan mamlakatning hammasini Men senga va zurriyotingga abadiy beraman .
01013016	Sening zurriyotingni yerning qumidek koʻpaytiraman . Agar biron kishi yerning qumini sanay olsa , sening zurriyotingni ham sanab boʻladi .
01013017	Qani oʻrningdan tur , mamlakatni bu boshidan u boshigacha kezib chiq ! Senga Men uni beraman » .
01013018	Shundan soʻng Ibrom Hebroʻndagi Mamre bolutzorida manzil qilib , chodirlarini koʻchirib bordi . Oʻsha joyda Xudovand sharafiga qurbongoh tikladi .
01014001	Oʻsha zamonda Bobil podshohligida Amrafel , Ellasar podshohligida Arioʻx , Elam podshohligida Kadoʻr-Looʻmer va Goʻyim podshohligida Tidʼol hukmronlik qilardilar .
01014002	Ular Sadoʻm shohi Bera , Gʻamoʻra shohi Birsha , Adma shohi Shinʼob , Saboʻyim shohi Shemavar va Bela ( yaʼni Soʻar ) shohi bilan urushga bordilar .
01014003	Bu shohlar hammasi birlashib , Siddim vodiysi ( yaʼni bugungi Tuz dengizi ) tomon harakat qildilar .
01014004	Ular oʻn ikki yil Kadoʻr-Looʻmerga qaram boʻlgan va oʻn uchinchi yilda esa isyon qilgan edilar .
01014005	Oʻn toʻrtinchi yilda Kadoʻr-Looʻmer va u bilan birlashgan podshohlar hujumga oʻtib , Ashtaroʻt-Qarnaym shahridagi rafoiylarni , Hom shahridagi zuziylarni va Qiryotaym tekisligida yashovchi emiylarni magʻlubiyatga uchratdilar .
01014006	Seʼir togʻligida yashovchi hoʻriylarni ham yengib , choʻl chekkasidagi El-Poron shahrigacha quvib bordilar .
01014007	U yerdan qaytib , Ayn-Mishpot ( yaʼni Qadesh ) shahriga bordilar , butun omoleqiylar yurtini olib , Hasasoʻn-Tomor shahrida yashovchi amoʻriylarni ham magʻlubiyatga uchratdilar .
01014008	Shu orada Sadoʻm , Gʻamoʻra , Adma , Saboʻyim va Bela ( yaʼni Soʻar ) shaharlarining shohlari Siddim vodiysida dushmanga qarshi saf tortib kutib turgan edilar .
01014009	Ana shu beshta shoh toʻrtta podshoh — Elam podshohi Kadoʻr-Looʻmer , Goʻyim podshohi Tidʼol , Bobil podshohi Amrafel va Ellasar podshohi Arioʻxga qarshi jang qildilar .
01014010	Siddim vodiysi oʻshanda qatron chuqurlari bilan toʻla edi . Sadoʻm va Gʻamoʻra shohlari yengilib qochib ketishayotganda , bu chuqurlarga yiqilib ketdilar . Qutulib qolganlari esa togʻlarga qochib ketdilar .
01014011	Toʻrtala podshoh esa Sadoʻm va Gʻamoʻra shaharlarining butun boylik va ozuqalarini talab ketdilar .
01014012	Oʻsha vaqtda Sadoʻmda yashab turgan Ibromning jiyani Lutni ham asir olib , uning oʻzini va butun mol-mulkini olib ketdilar .
01014013	Qochoqlardan biri ibroniy Ibromga borib , boʻlgan voqealarni xabar qildi . Ibrom oʻsha vaqtda Eshkoʻl va Onerning qarindoshi — amoʻriy Mamrening bolutzorida yashar , Mamrening qavmi esa uning ittifoqchilari edi .
01014014	Ibrom jiyani asir olinganini eshitib , oʻzining uyida tugʻilib tarbiyalangan uch yuz oʻn sakkiz erni qurollantirdi-da , podshohlarning ketidan quvib , Dan shahriga yetib bordi .
01014015	Kechasi Ibrom va uning qullari boʻlinib , dushmanga hujum qilishdi va ularni tor-mor qilishdi . Ularning ketidan yana quvib , Damashq shahrining shimoliy tarafidagi Hoʻva yerigacha yetib kelishdi .
01014016	U yerdan Ibrom oʻljaga olingan butun mol-mulklarni qaytarib keldi . Jiyani Lutni va uning mol-mulki , xotinlari bilan qavm-qarindoshlarini ham qaytarib keldi .
01014017	Ibrom Kadoʻr-Looʻmer va unga ittifoqdosh boʻlgan podshohlarni tor-mor etib qaytib kelayotganida , Sadoʻm shohi uni Shove tekisligida ( yaʼni Shoh vodiysida ) qarshilagani chiqdi .
01014018	Xudoyi Taoloning ruhoniysi boʻlgan Salim shohi Malkisidq ham Ibromga non va sharob olib chiqdi .
01014019	U Ibromni duo qilib , shunday dedi : « Yeru koʻkni yaratgan Xudoyi Taolo Ibromni muborak qilgay !
01014020	Yovlaringni qoʻlingga bergan Xudoyi Taolo Oʻzi muborak boʻlgay ! » Ibrom esa Malkisidqqa har bir narsadan ushr berdi .
01014021	Sadoʻm shohi Ibromga : — Odamlarni menga beru , mol-mulkni oʻzingga olgin , — dedi .
01014022	Lekin Ibrom Sadoʻm shohiga dedi : — Men yeru koʻkni yaratgan Xudovand , Tangri Taolo haqi ont ichib qoʻl koʻtaraman :
01014023	Sening butun narsalaringdan , ipdan tortib choriq bogʻigacha biron narsa ham olmayman . Yana : « Men Ibromni davlatmand qildim » , demagin .
01014024	Yolgʻiz yigitlarning yeb-ichganlari va men bilan jangga borgan odamlar — Oner , Eshkoʻl va Mamrening ulushi bunga kirmaydi , ular oʻz hissalarini olsinlar .
01015001	Bu hodisalardan keyin Xudovand Ibromga vahiy orqali kalomini yuborib : — Ey Ibrom , qoʻrqma , Men senga qalqonman . Sen uchun mukofot gʻoyat katta boʻladi , — dedi .
01015002	Ibrom bunga javoban : — Yo Xudoyo Xudovando ! Sen menga nima berasan ? Mana , men farzandsiz ketayotirman . Roʻzgʻorimni esa menga oʻgʻillik qiladigan damashqlik Ilʼazar boshqaradi .
01015003	Sen menga avlod bermaganingdan soʻng , endi xonadonimda oʻgʻillik qiladigan mana shu qulboshim mening vorisim boʻladi , — dedi .
01015004	Shunda Xudovand Ibromga kalomini yuborib : — Yoʻq , bu sening vorising boʻlmaydi , balki oʻz urugʻingdan hosil boʻlajak oʻgʻling sening vorising boʻladi , — dedi .
01015005	Soʻng Ibromni tashqariga chiqarib : — Osmonga qarab yulduzlarni sanay olsang , sana , — dedi . Va qoʻshib : — Mana sening avloding ham shunchalik koʻp boʻladi , — dedi .
01015006	Ibrom esa Xudovandga ishondi va shu tariqa oqlandi .
01015007	Soʻngra Xudovand Ibromga yana xitob qilib : — Bu yerga ega boʻlishing uchun Men , Xudovand , seni xaldeylarning Ur shahridan chiqarganman , — dedi .
01015008	Ibrom soʻradi : — Yo Xudoyo Xudovando ! Bu yerga ega boʻlishimni men qanday bilaman ?
01015009	Xudovand : — Menga uch yoshli gʻunajin , uch yoshli echki , uch yoshli qoʻchqor va bitta musicha bilan kaptar joʻjasini topib kel , — dedi .
01015010	Ibrom esa bularning hammasini topib keldi . Qurbonliklarni ikki pora qilib , har qaysi boʻlagini boshqa boʻlagining qarshisiga qoʻydi . Faqat qushlarni pora qilmadi .
01015011	Oʻlaksalar ustiga kalxatlar qoʻna boshladi , Ibrom ularni hurkitib yubordi .
01015012	Quyosh botish chogʻida Ibromni qattiq uyqu bosdi . Shu paytda katta dahshatu zulmat uni chulgʻab oldi .
01015013	Xudovand Ibromga xitob qilib dedi : — Shuni yaxshi bilib qoʻyginki , sening nasl-nasabing begona yurtda gʻariblarcha yashab , qul boʻladilar , toʻrt yuz yil jabr-zulm koʻradilar .
01015014	Ammo ularni qul qilgan xalqni esa Men hukm etaman . Shundan soʻng ular katta mol-mulk bilan u yerdan chiqib ketadilar .
01015015	Sen nuroniy moʻysafid boʻlib oʻlib , dafn etilajaksan va ota-bobolaring oldiga borajaksan .
01015016	Amoʻriylarning gunohi haddidan oshmaguncha , sening nasl-nasabing bu yerga qaytib kelmas , faqat toʻrt avlod oʻtgandan keyin qaytib kelajaklar .
01015017	Quyosh botib , qorongʻilik choʻkkan edi . Qoʻqqisdan tutab turgan bir tandir va alangalanayotgan bir mashʼal koʻrindi , bular qurbonlik parchalari orasidan oʻtdi .
01015018	Oʻsha kunning oʻzida Xudovand Ibrom bilan ahd qilib , dedi : — Misr vodiysidan boshlab ulkan Frot daryosiga qadar bu yerning hammasini Men sening avlodingga beraman :
01015019	qeniylar , qenizziylar , qadmoʻniylar ,
01015020	hetiylar , perizziylar , rafoiylar ,
01015021	amoʻriylar , kanʼoniylar , girgoshiylar va yabusiylar yurtlarining hammasini sening avlodingga beraman .
01016001	Ibromning xotini Soray bola tugʻmayotgan edi . Sorayning Hojar degan misrlik choʻrisi bor edi .
01016002	Bir kuni Soray Ibromga : — Mana , Xudovand meni tugʻishdan ojiz qildi . Siz endi choʻrimning yoniga kiravering , balki undan bolali boʻlarman , — dedi . Ibrom Sorayning soʻziga quloq soldi .
01016003	Shunday qilib , ular Kanʼon yurtida oʻrnashganlarining oʻninchi yilida Ibromning xotini Soray oʻzining misrlik choʻrisi Hojarni eri Ibromga xotinlikka olib berdi .
01016004	Ibrom Hojarning yoniga kirganidan keyin , u homilador boʻldi . Hojar homiladorligini payqagach , xonimini nazarga ilmay qoʻydi .
01016005	Soray Ibromga : — Mening jafo chekishimga siz aybdor ! Men choʻrimni sizning qoʻyningizga solib qoʻydim , u homilador ekanini bilgach , meni nazariga ilmay qoʻydi . Bizning oramizda Xudovand Hokim ! — dedi .
01016006	Ibrom Sorayga : — Oʻz choʻring oʻz ixtiyoringda emasmi ? Sen u bilan bilganingni qilaver , — dedi . Soray esa choʻrisi Hojarga shunday ozor berdiki , Hojar Sorayning oldidan qochib ketdi .
01016007	Nihoyat Xudovandning farishtasi choʻldagi bir chashma boshida , Shur yoʻlidagi buloq boshida Hojarni topib :
01016008	— Ey Sorayning choʻrisi Hojar ! Qaydan kelib , qayga borayotirsan ? — dedi . — Men xonimim Sorayning oldidan qochib kelayotirman , — dedi Hojar .
01016009	Xudovandning farishtasi unga : — Xoniming yoniga qayt va uning ozoriga chida , — dedi .
01016010	Soʻng Xudovand farishtasi qoʻshib Hojarga : — Sening avlodingni shu qadar koʻpaytiramanki , koʻpligidan uni sanab boʻlmaydi , — dedi .
01016011	Xudovandning farishtasi uchinchi gal Hojarga gapirdi : — Mana , sen homilador boʻlding , endi bir oʻgʻil tugʻasan . Xudovand sening jafolaringga quloq solgani uchun , oʻgʻlingning ismini Ismoil ( yaʼni Xudo eshitadi ) deb qoʻyasan .
01016012	U insonlar orasida asov eshakday boʻlgay . Uning qoʻli hammaga qarshi , hammaning qoʻli ham unga qarshi koʻtarilgay . U barcha qarindoshlari bilan qarama-qarshilikka borib turajak .
01016013	Hojar : — Meni koʻrib turgan Tangrini men oʻz koʻzim bilan koʻrib , tirik qolibman , — dedi va oʻziga gapirayotgan Xudovandni « Koʻruvchi Tangri » deb chaqirdi .
01016014	Shuning uchun ham bu quduq « Barhayot Tangri koʻzi » deb nom oldi . U Qadesh bilan Barad orasida joylashgan .
01016015	Hojar Ibromga oʻgʻil tugʻib berdi . Ibrom Hojar tuqqan oʻgʻilning otini Ismoil qoʻydi .
01016016	Hojar Ibromga Ismoilni tugʻib berganida , Ibrom sakson olti yoshda edi .
01017001	Ibrom toʻqson toʻqqiz yoshga kirgan edi . Xudovand unga zohir boʻlib dedi : « Men Qodir Tangriman . Mening oldimda pokdil boʻlib yurgin .
01017002	Men sen bilan ahd-paymon qilaman , seni juda ham koʻpaytiraman » .
01017003	Ibrom yuz tuban yerga yiqildi . Xudo u bilan gaplashib dedi :
01017004	« Men sen bilan ahd qilib , seni koʻpdan-koʻp xalqlarning otasi qilaman .
01017005	Sening isming endi Ibrom emas , balki Ibrohim boʻladi ; zero seni koʻpdan-koʻp xalqlarning otasi qilib tayinladim .
01017006	Seni juda ham barakali qilib , sendan el-xalqlar vujudga keltiraman . Sening urugʻingdan podshohlar kelib chiqadilar .
01017007	Men sen bilan va sendan keyingi avlodlaring bilan nasldan-naslga oʻtib barqaror boʻladigan abadiy ahdimni tuzaman . Sening va sendan keyingi avlodlaringning Xudosi Men boʻlaman .
01017008	Sen hozir musofirlarcha yashayotgan mamlakatni — butun Kanʼon yerini senga va sendan keyingi avlodlaringga abadiy mulk qilib beraman . Ularning Xudosi Men boʻlaman » .
01017009	Xudo Ibrohimga yana dedi : « Endi sen va sendan keyin tugʻiladigan barcha avlodlaring ham Mening ahdimga rioya qilib yuringlar .
01017010	Senga va sendan keyingi avlodlaringga quyidagi ahdga rioya qilishingizni buyuraman : orangizdagi har bir erkak xatna qilinsin .
01017011	Sizlar aʼzongiz uchidagi terini kestirib , sunnat boʻlinglar . Ana shu Men bilan sizlarning orangizdagi ahdning belgisi boʻladi .
01017012	Bundan buyon naslingizdan tugʻiladigan har bir oʻgʻil bolangiz , shu jumladan uyda tugʻilgan va begona urugʻdan boʻlib , sotib olingan barcha oʻgʻil bolalar ham sakkiz kunligida xatna qilinsinlar .
01017013	Xoh uyingizda tugʻilsin , xoh sotib olinsin , soʻzsiz xatna qilinsinlar . Mening ahdim oʻz tanangizda muhrlangan abadiy ahd boʻladi .
01017014	Aʼzosini kestirmay , sunnatsiz turavergan erkak esa oʻz qavmi orasidan yoʻq qilinsin . Bunday kishi Mening ahdimni buzgan hisoblanadi » .
01017015	Xudo Ibrohimga yana : — Xotining Sorayni endi Soray deb chaqirma ; uning ismi Soro ( yaʼni Beka ) boʻlsin .
01017016	Men uni barakali qilib , undan senga oʻgʻil ham beraman . Uni shunday barakali qilamanki , u el-xalqlarning onasi boʻladi . Undan hatto xalqlarning podshohlari tugʻiladilar , — dedi .
01017017	Ibrohim buni eshitib , yuz tuban yerga yiqildi . « Nahotki yuz yoshga kirgan erkakdan bola boʻlsa ? Nahotki toʻqson yashar Soro bola tugʻsa ? » — deb koʻnglidan oʻtkazdi va kulib yubordi .
01017018	Soʻng Ibrohim Xudoga : — Koshki Ismoil Sening lutfu karaming ostida yashasa edi ! — dedi .
01017019	Xudo dedi : — Xotining Soro senga oʻgʻil tugʻib berishi muqarrar . Unga Isʼhoq deb ism qoʻyasan . Undan keyingi avlod uchun ham abadiy ahd boʻlsin , deb Men u bilan ahdlashmoqchiman .
01017020	Biroq , Ismoil haqida aytgan soʻzingga ham quloq berdim . Men uni barakali qilaman va juda ham koʻpaytiraman . Undan oʻn ikki qabila yoʻlboshchisi kelib chiqadi . Men undan buyuk xalq vujudga keltiraman .
01017021	Ammo Oʻz ahdimni esa kelasi yil shu vaqtning oʻzida Soro senga tugʻib beradigan Isʼhoq orqali amalga oshiraman .
01017022	Xudo Ibrohim bilan gapini tamomlab , uning oldidan yuqoriga koʻtarildi .
01017023	Ibrohim esa , Xudo unga buyurganidek , oʻsha kunning oʻzida oʻgʻli Ismoilni va uning xonadonida tugʻilgan hamda sotib olingan butun erkaklarni xatna qildi .
01017024	Ibrohim oʻzi xatna qilinganida toʻqson toʻqqiz yoshda edi .
01017025	Uning oʻgʻli Ismoil xatna qilinganida oʻn uch yoshda edi .
01017026	Ular ikkalasi oʻsha kunning oʻzida sunnat qilindilar .
01017027	Shuningdek , Ibrohim bilan birga uning xonadonidagi barcha erkaklar — uyda tugʻilganlar bilan begona urugʻdan sotib olinganlar ham barchasi xatna qilindilar .
01018001	Kunning jazirama issiq vaqtida Ibrohim chodirining eshigi oldida oʻtirgan edi . Birdaniga Xudovand Mamre bolutzori ichidan unga zohir boʻldi .
01018002	Ibrohim bir qarab , roʻparada uch kishi turganini koʻrdi . Ibrohim ularni koʻrishi bilanoq chodir eshigidan turib , ularni kutib olgani chopdi-da , yergacha egilgancha taʼzim qildi .
01018003	— Hazratim , — dedi , — Agar mendan rozi boʻlsang , bandangdan yuz oʻgirib ketma .
01018004	Bir oz suv keltirsin , oyoqlaringizni yuvinglar , shu daraxt tagida yonboshlab dam olinglar .
01018005	Men bir luqma non olib kelay . Dilingizga quvvat kiritib , yana safarni davom ettirasizlar . Bandangiz tomon yoʻlingiz tushibdi , axir . — Xoʻp , xuddi aytganingdek qilaver ! — dedi ular .
01018006	Ibrohim chodirga , Soroning yoniga shoshilib kirdi-da : — Tez boʻl , uch togʻora mayda un olib , xamir qil va patir yop , — dedi .
01018007	Soʻng Ibrohim poda tomon chopdi-yu , bitta yaxshi , yosh buzoqni olib , xizmatchi yigitga berdi . Yigit esa darhol buzoqni soʻyib pishirishga qoʻl urdi .
01018008	Shu orada Ibrohim sariyogʻ bilan sut keltirdi . Buzoq pishgach , uni ham mehmonlar oldiga qoʻydi . Ular ovqatlanar ekanlar , Ibrohim daraxtning tagida hozir boʻlib turardi .
01018009	Ular Ibrohimdan soʻrashdi : — Xotining Soro qayerda ? — Shu yerda , chodirda , — dedi Ibrohim .
01018010	Ulardan Biri : — Kelgusi yil shu vaqtda Men sening oldingga qaytib kelganimda , xotining Soroning bir oʻgʻli boʻladi , — dedi . Soro esa Uning orqa tomonida , chodirning eshigi oldida gapni tinglab turardi .
01018011	U bu gapni eshitib , ich-ichidan kulib yubordi . Chunki Ibrohim bilan Soro endi juda qarib qolishgan , umrlari oxirlab qolgan , Soroda xotinlarga xos xususiyat ham tugagan edi . « Qariganimdan keyin men yana gashtimni surar ekanman-da ! Janobim ham qarib qolganlar-ku , axir » , — deb koʻnglidan kechirdi .
01018012	
01018013	Xudovand Ibrohimga dedi : — Nima uchun Soro kulib , « Men qariganimda yana bola tugʻsam boʻlarmikin » , deb aytdi ?
01018014	Xudovand uchun imkonsiz narsa bormi ? Kelgusi yil belgilangan vaqtda Men sening oldingga qaytib kelganimda , Soroning bir oʻgʻli boʻladi , — dedi .
01018015	Shunda Soro qoʻrqib : — Kulganim yoʻq , — deb soʻzidan tondi . Lekin U : — Yoʻq , kulding ! — dedi .
01018016	Farishtalar u yerdan pastga qarab , Sadoʻm tomon joʻnab ketdilar . Ibrohim esa ularni kuzatib qoʻygani birpas ularga yoʻldosh boʻldi .
01018017	Shu orada Xudovand dedi : « Men qiladigan ishimni Ibrohimdan yashirmayman .
01018018	Ibrohimdan-ku ulugʻ va kuchli xalq kelib chiqadi . Butun yer yuzidagi xalqlar undan baraka topadilar .
01018019	U oʻzidan keyingi oʻgʻillariga va uy ahliga ham Xudovand yoʻlidan borishni , toʻgʻrilik va odillik bilan ish qilishni amr etsin , deb Men uni tanladim . Shu amrga amal qilishsa , Men , Xudovand , Ibrohim haqida soʻzlaganlarimni amalga oshiraman » .
01018020	Xudovand yana dedi : « Sadoʻm va Gʻamoʻra ustidan ohu vohlar koʻp boʻlgan , ularning gunohlari juda ogʻir boʻlgan .
01018021	Endi Men pastga tushay , qulogʻimga yetib kelgan oh-figʻonlar rostmikin , ular eshitganimcha razillikka borganmikin , bir koʻrayin . Rost boʻlmasa uni ham bilayin » .
01018022	Shu orada farishtalar Sadoʻmga qarab joʻnab ketishgan , Ibrohim esa yolgʻiz oʻzi Xudovand oldida tik turgan edi .
01018023	Ibrohim Unga yaqinroq kelib dedi : — Nahotki Sen solihni yovuz kishi bilan birga qirib tashlasang ?
01018024	Balki bu shaharda ellik nafar solih kishi bordir . Nahotki oʻsha ellik nafar solih haqi bu joyga omonlik bermasang ?
01018025	Aslo , solihni yovuz bilan birga qirib tashlama ! Solih bilan yovuzning qismatini barobar tutish hech ham Senga munosib ish emas . Sen butun yerning Hokimisan , shak-shubhasizki , Sen adolat bilan hukm qilasan .
01018026	Xudovand : — Agar Men Sadoʻm shahrida ellik nafar solih kishi topsam , ular haqi butun bu joyga omonlik beraman , — dedi .
01018027	Ibrohim javob berdi : — Mana men tuproq va kul boʻla turib , Rabbimga gapirishga jurʼat etdim .
01018028	Agar ellik solihga besh nafar yetmasa-chi , shu besh nafar uchun Sen butun shaharni xarob qilasanmi ? — Agar u yerda qirq besh nafar solih topsam , xarob etmayman , — dedi Xudovand .
01018029	Ibrohim yana Unga gapirishda davom etib : — Bordiyu , u yerda qirq nafar topilsa-chi ? — dedi . — Shu qirq nafar haqi uchun ham bu ishni qilmayman , — dedi Xudovand .
01018030	Ibrohim yana : — Aytadigan soʻzimga Rabbim gʻazablanmasin-u , mabodo u yerda oʻttiz nafar topilsa-chi ? — dedi . Xudovand : — Agar u yerda oʻttiz nafar topilsa ham , bu ishni qilmayman , — dedi .
01018031	Ibrohim : — Mana , men Rabbimga gapirishga koʻp jurʼat qildim , bordiyu u yerda yigirma nafar topilsa-chi ? — dedi . Xudovand : — Oʻsha yigirma nafar haqi uchun ham bu joyni xarob qilmayman , — dedi .
01018032	Ibrohim Unga : — Men yana bir marta soʻzlasam , Rabbim dargʻazab boʻlmasin : bordiyu u yerda oʻn nafargina topilsa-chi ? — dedi . Xudovand : — Oʻsha oʻn nafar haqi uchun ham bu joyni xarob qilmayman , — dedi .
01018033	Xudovand Ibrohim bilan gapini tamom qilib , undan ayrilib ketdi . Ibrohim esa oʻz makoniga qaytib ketdi .
01019001	Oqshom tushgach , oʻsha ikki farishta Sadoʻmga keldilar . Shahar darvozasi yonida Lut oʻtirgan edi . Lut ularni koʻrishi bilanoq oʻrnidan turib , ularga peshvoz chiqdi , yuzi bilan yerga yiqilgudek boʻlib taʼzim qildi :
01019002	— Janoblarim , bandangizning uyiga kirib kechani oʻtkazinglar , oyoqlaringizni yuvinglar . Erta bilan turib , yana oʻz yoʻlingizga ketasizlar , — dedi . Ular esa : — Yoʻq , biz koʻchada tunaymiz , — dedilar .
01019003	Faqat Lut ularga juda koʻp yalingandan keyin uning uyiga kirib mehmon boʻldilar . Lut ularga ziyofat berdi , patir non yopdi , ular yeb toʻydi .
01019004	Ular hali yotmagan edilar , Sadoʻm shahrining barcha aholisi , yoshlardan tortib keksalargacha — shaharning hamma odamlari yiroq-yaqindan kelishib , uyning atrofini oʻrab oldilar .
01019005	Ular Lutni chaqirib : — Bu kech sening oldingga kelgan odamlar qani ? Ularni bizning oldimizga olib chiq , ularni yaqindan bilib olaylik ! — dedilar .
01019006	Lut esa ularning oldiga , ostonaga chiqib , ketidan eshikni yopib qoʻydi-da :
01019007	— Birodarlarim , zinhor ularga yomonlik qilmanglar !
01019008	Mana , mening erga tegmagan ikki qizim bor . Yaxshisi men ularni oldingizga chiqaray , ular bilan oʻzingiz maʼqul koʻrganingizni qilinglar . Faqat bu odamlarga qoʻl tegizmanglar , ular mening tomim ostida manzil topishgan , axir , — dedi .
01019009	Ammo odamlar bir ogʻizdan : — Yoʻlni boʻshat ! Mana bir kishi begona joydan istiqomat qilishga keladi-yu , oxirida qozilikka ham intiladi ! Endi ulardan koʻra senga koʻproq yomonlik qilamiz , — deb Lutni koʻp siqdilar . Eshikni sindirib tashlash uchun hamla qildilar .
01019010	Shu zahot ichkaridagi zotlar qoʻl uzatib , Lutni yonlariga , uyga olib kirdilar va orqalaridan eshikni bekitib qoʻydilar .
01019011	Eshik oldida turgan odamlarning kattayu kichigini koʻrlikka mubtalo qildilar , ular esa eshikni topishga ojiz boʻldilar .
01019012	Farishtalar Lutga : — Bu yerda sening yana kiming bor ? Kuyovingmi , oʻgʻlingmi , qizingmi — shaharda kiming boʻlsa , hammasini bu yerdan olib chiqib ketgin .
01019013	Chunki biz bu shaharni xarob qilmoqchimiz . Bu yerdagi odamlarning yovuzligi haqidagi oh-figʻonlar Xudovandgacha yetib bordi . Mana shu joyni xarob qilish uchun Xudovand bizni yubordi , — deyishdi .
01019014	Lut tashqariga chiqib , kuyovlari bilan gaplashdi : — Turinglar , bu joydan chiqib ketinglar , chunki Xudovand bu shaharni xarob qilmoqchi , — dedi . Lekin kuyovlari nazarida u hazil qilayotgandek tuyuldi .
01019015	Tong otganda , farishtalar Lutni qistab : — Bu shaharning gunohi tufayli halok boʻlmasliging uchun endi oʻrningdan tur , oʻzing bilan xotiningni va ikki qizingni olib ket , — dedilar .
01019016	Lut esa sustkashlik qilsa ham , Xudovand uni ayadi . Farishtalar uni , xotini va ikki qizini qoʻlidan ushlab , shaharning tashqarisiga chiqarib qoʻydilar .
01019017	Ularni tashqariga chiqarayotgan vaqtda farishtalardan biri : — Joningni saqlab qochib qol , orqaga hech qarama . Halok boʻlmaslik uchun atrofdagi biron joyda ham toʻxtamay , toʻgʻri toqqa chiq , boshingni omon saqla , — dedi .
01019018	Ammo Lut unga : — Yoʻq endi , Hazratim !
01019019	Mana , sen shu bandangni iltifotingga sazovor hisoblabsan , jonimni ayab , juda katta ehson qilding . Biroq , oʻzimni kulfatu oʻlimdan saqlab qolish uchun toqqa qochib keta olmayman .
01019020	Mana , shu yaqin joyda kichik shaharcha bor . Men anavi kichkina joyga qochib , jonimni saqlab qolaman , — dedi .
01019021	Farishta Lutga dedi : — Men bu ishda ham senga eʼtibor beraman , sen aytgan shaharni yakson qilmayman .
01019022	Endi tez harakat qil , u yerga qochib omon boʻl . Chunki sen u yerga yetib bormaguningcha , men biron ish qila olmayman , — dedi . Ana shu sababli bu shahar Soʻar ( yaʼni Kichkina ) deb atalib keladi .
01019023	Mamlakat uzra kun yorishib , Lut Soʻarga yetib borgan ediki ,
01019024	Xudovand Sadoʻm bilan Gʻamoʻra ustiga osmondan , Oʻz huzuridan olovli oltingugurt yogʻdirdi .
01019025	Bu shaharlarni hamda ularda yashovchilarning hammasini , butun uva va uning oʻsimliklarini ham yer bilan yakson qilib tashladi .
01019026	Lutning xotini esa orqasiga qarab , tuz tiragiga aylanib qoldi .
01019027	Erta bilan Ibrohim yoʻlga chiqib , Xudovand roʻparasida turgan oʻsha joyga bordi .
01019028	Pastga qarab , Sadoʻm va Gʻamoʻra hamda butun uva boʻylab roʻy bergan fojiani payqadi . Yer sathidan koʻtarilayotgan pagʻa-pagʻa tutun yonar koʻradan chiqayotgan tutunga oʻxshar edi .
01019029	Lut istiqomat qilgan uva shaharlarini Xudo yer bilan yakson qilganida , U Ibrohimning haqi uchun talaf boʻlayotganlar orasidan Lutni xalos qilgan edi .
01019030	Lut Soʻar shahridan chiqib , ikki qizi bilan togʻda yashay boshladi . Chunki u Soʻarda turishdan qoʻrqdi va ikki qizi bilan bir gʻorda istiqomat qilaverdi .
01019031	Bir kuni Lutning katta qizi kichigiga dedi : — Otamiz qari , yer yuzidagi odatga koʻra biz nikohga olinishimiz uchun mamlakatda biron erkak qolmagan .
01019032	Kel , otamizga sharob ichirib , u bilan yotamiz , toki otamizdan nasl saqlaylik .
01019033	Oʻsha kechasi qizlar otalariga sharob ichirdilar . Katta qiz otasining yotogʻiga kirib , u bilan yotdi . U esa qizining qachon yotib , qachon turganini bilmadi .
01019034	Ertasiga katta qiz singlisiga : — Men oʻtgan kecha otam bilan yotdim . Bu kecha unga yana sharob ichiramiz , bu gal sen uning yotogʻiga kirib u bilan yot , toki otamizdan nasl saqlaylik , — dedi .
01019035	Qizlar oʻsha kechasi ham otalariga sharob ichirdilar . Kichik qiz borib , otasi bilan yotdi . Otasi esa qizining qachon yotib , qachon turganini bilmadi .
01019036	Shunday qilib , Lutning ikkala qizi ham otalaridan homilador boʻldilar .
01019037	Katta qiz oʻgʻil tugʻib , uning ismini Moʻov qoʻydi ; u bugungacha Moʻov xalqining otasidir .
01019038	Kichik qiz ham oʻgʻil tugʻib , uning ismini Ben-Ammi qoʻydi ; u bugungacha Ammon oʻgʻillarining otasidir .
01020001	Ibrohim u yerdan Janubistonga koʻchib borib , Qadesh bilan Shur orasida oʻrnashib oldi . Garor shahrida esa manzilgoh qildi .
01020002	Ibrohim xotini Soroni « singlim » deb aytar edi . Garor shohi Abumalik esa odam yuborib , Soroni xotinlikka oldi .
01020003	Bir kecha Xudo Abumalikning tushiga kirib , unga : — Sen mana shu olgan xotining tufayli oʻlasan , chunki u eri bor xotindir , — dedi .
01020004	Abumalik esa Soroga yaqinlashmagan edi . U : — Yo Rabbim , nahotki Sen begunoh xalqni ham halok qilsang ?
01020005	Ana u kishi oʻz ayolini singlim dedi-ku ! Xotinning oʻzi ham : « Bu mening akam » , deb aytib yuribdi-ku . Men bu ishni soddadillik bilan , halol qoʻlim bilan qildim , — dedi .
01020006	Xudo Abumalikka tushida dedi : — Sen bu ishni soddadillik bilan qilganingni Men ham bilar edim . Shuning uchun seni Menga qarshi gunoh qilishdan saqladim , seni Soroga tegishga qoʻymadim .
01020007	Endi sen bu ayolni eriga qaytarib ber . U paygʻambardir , sen uchun ibodat qiladi va sen tirik qolasan . Agarda ayolni qaytarib bermasang , shuni bilki , sen bilan xalqing hammangiz butunlay oʻlasizlar !
01020008	Abumalik ertalab turishi bilan barcha qullarini chaqirib , bu gaplarning hammasini ularga uqtirib berdi . U odamlar esa qattiq qoʻrqib ketishdi .
01020009	Soʻngra Abumalik Ibrohimni chaqirtirib , unga : — Sen bizga nima qilding ? Men senga nima yomonlik qildimki , sen mening va mamlakatim boshiga ogʻir gunoh keltirding ? Sen hech kim qilmaydigan ishlarni menga qilding ! — dedi .
01020010	Keyin Abumalik Ibrohimdan yana : — Sen asli nimani koʻzlab bu ishni qilding ? — deb soʻradi .
01020011	Ibrohim aytdi : — Men : bu joyda Xudodan qoʻrqish degan narsa yoʻq , xotinim sababli meni oʻldirarlar , dedim .
01020012	Lekin haqiqatan ham u mening singlim , onamning qizi boʻlmasa-da , otamning qizidir . Endi esa u mening xotinim ham boʻldi .
01020013	Bir vaqtlar Xudo meni otam uyidan adashtirib darbadarlikka yoʻliqtirgan edi . Shunda men Soroga : Menga qiladigan yaxshiliging shu boʻlsinki , biz qayerga borsak , sen meni akam deb ayt , dedim .
01020014	Shunda Abumalik qoʻyu sigirlar , qulu choʻrilarni Ibrohimga tortiq qildi . Xotini Soroni esa unga qaytarib berdi .
01020015	— Mana , mening oʻlkam sening koʻz oldingda turibdi . Oʻzingga yoqqan joyda istiqomat qil , — dedi Abumalik .
01020016	Soroga ham : — Mana , men akangga mingta kumush tanga beryapman , bular sening yuz-koʻzingni paranjiday qavming koʻzidan toʻssin , sening iffating begʻubor ekanini hamma aniq bilsin , — dedi .
01020017	Oʻshanda Ibrohim Xudoga ibodat qildi , Xudo esa Abumalikka shifo berdi . Uning xotini va choʻrilariga ham Xudo shifo berib , ularni yana tugʻadigan qildi .
01020018	Chunki Ibrohimning xotini Soro sababli Xudovand Abumalikning xonadonidagi har bir ayolni tugʻishdan ojiz qoldirgan edi .
01021001	Xudovand bergan soʻzini amalga oshirib , Soroni yoʻqladi .
01021002	Soro esa homilador boʻlib , Ibrohimga qarigan chogʻida , Xudo unga belgilagan vaqtda oʻgʻil tugʻib berdi .
01021003	Ibrohim oʻzidan boʻlgan , Soro unga tugʻib bergan oʻgʻlining otini Isʼhoq ( yaʼni Kulgan ) qoʻydi .
01021004	Ibrohim , Xudo buyurganidek , oʻgʻli Isʼhoqni sakkiz kunligida xatna qildi .
01021005	Isʼhoq tugʻilganida , Ibrohim yuz yoshda edi .
01021006	Soro esa : « Xudo meni kulgi qildi , eshitgan barcha mening ustimdan kuladi » , — dedi .
01021007	Va yana : « Soro chaqaloq emizadi , deb Ibrohimga kim aytar edi ? Endi qarang , Ibrohim qariganidan keyin men oʻgʻil tugʻdim ! » — dedi .
01021008	Isʼhoq oʻsib , uning emchakdan ajralish kuni kelib qolganda , Ibrohim oʻgʻli sharafiga katta ziyofat berdi .
01021009	Misrlik Hojarning Ibrohimga tugʻib bergan oʻgʻli esa shoʻxlik qilayotgan edi . Soro buni koʻrib ,
01021010	Ibrohimga : — Bu choʻrini oʻgʻli bilan birga haydab yubor ! Bu choʻrining oʻgʻli mening oʻgʻlim Isʼhoq bilan baravar voris boʻlmaydi , — dedi .
01021011	Ibrohim bu gapdan juda xafa boʻldi . Axir , bu ham uning oʻgʻli edi .
01021012	Ammo Xudo Ibrohimga dedi : — Sen oʻgʻling va choʻring uchun xafa boʻlma . Soroning aytadigan hamma gapiga quloq sol . Chunki sening nasling Isʼhoq orqali koʻpayadi .
01021013	Shunga qaramay , choʻringning oʻgʻlidan ham bir xalq yarataman , chunki u ham sening naslingdir .
01021014	Ibrohim ertalab turib , non va bir mesh suvni olib Hojarga berdi , uning yelkasiga qoʻyib , bolasi bilan joʻnatib yubordi . Hojar esa ketayotib , Beʼr-Sheva choʻlida adashib qoldi .
01021015	Meshdagi suv tamom boʻlgach , Hojar bolasini bir butaning tagiga tashlab ketdi .
01021016	« Bolamning oʻlishini koʻrmayin » , — deb u nariroq ketdi-da , bir oʻq otar masofadagi uzoqlikda oʻtirdi . Hojar roʻparada oʻtirganicha , dod-faryod koʻtardi .
01021017	Xudo esa oʻsmirning dodiga quloq soldi . Xudoning farishtasi osmondan Hojarga xitob qildi : — Ey Hojar , senga nima boʻldi ? Qoʻrqma , Xudo oʻsmirning dodini yotgan joyidan eshitdi .
01021018	Endi oʻrningdan tur , oʻsmirni koʻtarib ol va uning qoʻlidan qattiq ushla . Chunki Men undan buyuk xalq yarataman , — dedi .
01021019	Xudo Hojarning koʻzlarini ochib yubordi , u suvi bor quduqni koʻrib qoldi . Borib meshni suvga toʻldirdi-da , bolasiga ichirdi .
01021020	Shundan keyin oʻsmir choʻl-biyobonda yashay boshladi . Xudo esa doimo u bilan birga edi . U ulgʻayib , kamonkash boʻldi .
01021021	U Poron choʻlida istiqomat qilardi . Onasi esa uni Misr yurtidan uyladi .
01021022	Oʻsha vaqtda Abumalik oʻz lashkarboshisi Pixoʻl bilan Ibrohimning oldiga borib gap ochdi : — Sen nimaiki qilsang , Xudo sen bilandir .
01021023	Endi shu turgan joyda meni va oʻgʻil-nabiralarimni aldamaslik toʻgʻrisida Xudo haqi qasamyod qilgin : men senga qanday ehson qilgan boʻlsam , sen ham menga va sen musofir boʻlgan mamlakatga shunday ehson qilgaysan , — dedi .
01021024	Ibrohim : — Men qasamyod qilaman , — dedi-yu ,
01021025	shu bilan Abumalikning qullari suvi bor quduqni zoʻrlik bilan olganliklari haqida gina qildi .
01021026	Abumalik : — Men bu ishni kim qilganini bilmayman , sen ham menga xabar qilmaganding . Men bu haqda bugungacha eshitganim yoʻq edi , — dedi .
01021027	Shunda Ibrohim qoʻylar va sigirlarni Abumalikka tortiq qilib , ikkovlari ahdlashdilar .
01021028	Ibrohim yettita urgʻochi qoʻzini podadan alohida ajratib qoʻydi .
01021029	Abumalik Ibrohimdan : — Nima uchun sen shu yettita urgʻochi qoʻzini alohida qoʻyding ? — deya soʻradi .
01021030	Ibrohim : — Bu yetti urgʻochi qoʻzini mening qoʻlimdan olgin , shu quduqni men oʻzim qaziganligimga mana shu qoʻzilar guvoh boʻlsin , — dedi .
01021031	U yerda ikkovi qasamyod qilishdi . Shu sababli Ibrohim oʻsha joyni Beʼr-Sheva deb atadi .
01021032	Ular Beʼr-Shevada ahdlashib boʻlgach , Abumalik va lashkarboshisi Pixoʻl yoʻlga tushib , filistiylar mamlakatiga qaytib ketishdi .
01021033	Ibrohim esa Beʼr-Shevada yulgʻunzor oʻtqazdi . Oʻsha yerda u abadiy Tangri boʻlgan Xudovand ismini chaqirdi .
01021034	Ibrohim ancha vaqt filistiylar mamlakatida musofirday yashadi .
01022001	Bu hodisalardan soʻng Xudo Ibrohimni sinab , unga : — Ibrohim ! — dedi . — Labbay ! — dedi u .
01022002	Xudo : — Oʻzing sevadigan yagona oʻgʻling Isʼhoqni olib Moʻriyo yeriga ket . U yerda Men senga aytadigan toqqa chiqib , oʻgʻlingni qurbon qil , — dedi .
01022003	Ibrohim erta bilan turib , eshagini egarlab , qurbonlik kuydirish uchun oʻtin ham maydaladi-da , qulvachchalardan ikkitasini va oʻgʻli Isʼhoqni oʻzi bilan oldi , Xudo unga aytgan joyga qarab ravona boʻldi .
01022004	Uch kun yurishgandan keyin Ibrohim nariga bir koʻz tashladi , oʻsha joyni uzoqdan koʻrdi .
01022005	U yigitlariga : — Sizlar eshak bilan bu yerda oʻtirib kutib turinglar . Men oʻsmir bilan u yoqqa borib sajda qilib , yana yoningizga qaytib kelamiz , — dedi .
01022006	Ibrohim qurbon kuydirishga yaraydigan oʻtinni oʻgʻli Isʼhoqning yelkasiga ortdi . Oʻt va pichoqni esa oʻzi qoʻliga olib , ikkovlari birga joʻnab ketdilar .
01022007	Shu orada Isʼhoq otasi Ibrohimga : — Otajon ! — dedi . — Labbay , oʻgʻlim , — dedi u . — Mana , oʻt bor , oʻtin bor , lekin qurbon qoʻzisi qani ? — deb soʻradi .
01022008	Ibrohim : — Oʻgʻlim , qurbon qoʻzisini Xudo Oʻzi beradi , — dedi . Shunday qilib , ikkovlari yoʻlda davom etdilar .
01022009	Xudo Ibrohimga aytgan joyga kelganlarida , u qurbongoh tiklab , oʻtinni qaladi . Soʻng oʻgʻli Isʼhoqni bogʻlab , uni qurbongoh ustiga , oʻtinlarning ustiga yotqizdi .
01022010	Ibrohim pichoqqa qoʻl solib , oʻgʻli Isʼhoqni boʻgʻizlamoqchi boʻlgan ham ediki ,
01022011	birdaniga osmondan Xudovandning farishtasi unga xitob qildi : — Ibrohim ! Ibrohim ! — Labbay , — dedi u .
01022012	Farishta : — Oʻsmirga qarshi qoʻl koʻtarma , unga hech yomonlik qilma . Men endi bilamanki , sen Xudodan qoʻrqasan , yakkayu yagona oʻgʻlingni ham Mendan ayamading , — dedi .
01022013	Ibrohim bir orqasiga burilib qarasa , chakalakda shoxlari oʻralib qolgan qoʻchqorni koʻrdi . Ibrohim borib , qoʻchqorni olib keldi va uni oʻgʻli oʻrniga soʻyib kuydirdi .
01022014	Bu joyga Ibrohim « Xudovand taʼminlaydi » degan nom berdi . Binobarin bugun ham : « Xudovand togʻida taʼminot bor » , deb aytishadi .
01022015	Xudovandning farishtasi ikkinchi gal osmondan Ibrohimga xitob qildi :
01022016	— Men Zotim haqi qasamyod qilamanki , Xudovand gapirmoqda : sen bu ishni qilib , yagona oʻgʻlingni ayamaganing uchun ,
01022017	Men senga qut-baraka beraman . Nasl-nasabingni koʻkdagi yulduzlarday va dengiz sohilidagi qumday koʻpaytirib yuboraman . Sening oʻgʻil-nabiralaring oʻz dushmanlarining shaharlarini oladilar .
01022018	Sen gapimga quloq solganing uchun , yer yuzidagi barcha xalqlar sening naslingdan baraka topadilar , — dedi .
01022019	Shundan soʻng Ibrohim yana yigitlari yoniga qaytib keldi . Ular bu yerdan birga joʻnashib , Beʼr-Shevaga ketdilar . Ibrohim Beʼr-Shevada turar edi .
01022020	Bu hodisalardan keyin Ibrohimning qulogʻiga : « Mana sening ukang Nahoʻrning xotini Milka ham oʻgʻillarning onasi boʻldi » , degan xabar yetdi .
01022021	Chunonchi Nahoʻrning oʻgʻillari : toʻngʻichi Us va uning ukasi Buz , Aramning otasi Qamuil ,
01022022	Kasad , Hazoʻ , Pildosh , Idlof va Batuil .
01022023	Batuil esa Rivqo degan qizning otasi boʻldi . Mana shu sakkiz oʻgʻilni Milka Ibrohimning ukasi Nahoʻrga tugʻib berdi .
01022024	Nahoʻrning Rauma degan ikkinchi xotini ham bor edi ; u esa eriga Tavah , Gaham , Tahash va Maaxa ismli oʻgʻillarni tugʻib berdi .
01023001	Soro yuz yigirma yetti yil umr koʻrdi .
01023002	Soro shu yoshida Kanʼon mamlakatidagi Qirat-Arba ( yaʼni Hebroʻn ) shahrida qazo qildi . Ibrohim esa Soro uchun yigʻlab , taʼziya marosimi oʻtkazdi .
01023003	Marhumasiga motam tutish davri tugagach , Ibrohim hetiylarning oldiga borib ularga :
01023004	— Men sizlarning oldingizda gʻaribu musofir boʻlib yashab kelaman . Endi marhumam bilan vidolashib , uni dafn etishim uchun menga yeringizdan maqbara quradigan joy ajratib beringlar , — dedi .
01023005	Hetiylar Ibrohimga javob berib :
01023006	— Ey taqsirimiz , bizni tingla : biz seni oʻz oramizda Xudoning amiri deb bilamiz . Sen maqbaramizning eng yaxshisiga marhumangni dafn qilgin . Bizlardan biron kishi marhumangni koʻmishing uchun oʻz maqbarasini sendan ayamaydi , — deyishdi .
01023007	Ibrohim oʻrnidan turib u yerning xalqi — hetiylarga taʼzim qildi-da ,
01023008	ularga xitob qildi : — Agar marhumam bilan vidolashib uni dafn etishimga rozi boʻlsangizlar , unda meni tinglanglar . Men uchun Soʻhar oʻgʻli Afrondan iltimos qilinglar ,
01023009	u oʻzining dalasi chetidagi Maxpela gʻorini menga bersin . Men orangizda bemalol maqbara qurishim uchun , u shu gʻorni menga toʻla narxga bersin .
01023010	Hetiy Afron esa oʻz qavmi orasida oʻtirgan edi . Shahar darvozasiga kelgan hamma hetiylarga eshittirib , Afron Ibrohimga javob berdi :
01023011	— Yoʻq , taqsirim , meni tingla : oʻsha dalani men senga shundayligicha beraman , undagi gʻorni ham beraman , mana , senga buni berishimga oʻz qavmim kishilari guvohdirlar . Sen marhumangni dafn qila qol , — dedi .
01023012	Ibrohim u yerning xalqi oldida taʼzim qildi-da ,
01023013	hamma xalqqa eshittirib Afronga : — Qani endi sen mening gapimga quloq solsang : senga u dala evaziga pul beraman . Pulini mendan ol , men esa bemalol marhumani u yerga koʻma qolay , — dedi .
01023014	Afron Ibrohimga javob berib :
01023015	— Mayli taqsirim , meni tingla : yerning qimmati toʻrt yuz kumush yombi turadi , bu bizning oramizda hech narsa emas . Sen marhumangni dafn qila qol , — dedi .
01023016	Ibrohim Afronning hetiylarga eshittirib aytgan narxiga unadi , savdogarlar muomalasida oʻtadigan ogʻirlikdagi toʻrt yuz kumush yombini tortib Afronga berdi .
01023017	Shunday qilib , Mamre qarshisidagi Maxpela degan yerning dalasi va undagi gʻor , shuningdek , dalada va uning atrofida boʻlgan barcha daraxtlar Afronning qoʻlidan ketib ,
01023018	Ibrohimning mulkiga oʻtdi . Shahar darvozasidan kirib chiqadigan hetiylarning hammasi esa bunga guvoh boʻldilar .
01023019	Shundan keyin Ibrohim xotini Soroni oʻsha yerga dafn qildi . Shu yoʻsin Kanʼon mamlakatidagi , Mamre ( Hebroʻn ) qarshisida joylashgan Maxpela dalasi hamda undagi gʻor hetiylar mulkidan chiqib , Ibrohimga oilasi uchun maqbara boʻladigan yer ulushi boʻlib oʻtdi .
01023020	
01024001	Ibrohim endi qarib , kunlari oxirlab qolgan edi . Xudovand uni har jihatdan barakali qilgan edi .
01024002	Ibrohimning butun mol-mulkini boshqaradigan xonadon raisi bor edi . Ibrohim unga : — Qoʻlingni sonimning tagiga qoʻy .
01024003	Yeru osmonni yaratgan Xudovand haqi senga qasam ichiraman : men kanʼoniylarning orasida yashasam-da , kanʼoniy qizlaridan oʻgʻlimga xotin olma .
01024004	Sen oʻzimning vatanimga borib , qavm-qarindoshlarimdan oʻgʻlim Isʼhoqqa xotin olgin , — dedi .
01024005	Xizmatkor Ibrohimga javoban : — Bosh ustiga ! Lekin bordiyu u qiz men bilan bu yerga kelishga rozi boʻlmasa , unda men oʻgʻlingizni siz qoldirib ketgan yurtingizga qaytarishim kerakmi ? — deb soʻradi .
01024006	Ibrohim unga : — Zinhor-bazinhor oʻgʻlimni u yerga qaytarma !
01024007	Meni otam uyidan , qavmim yeridan olgan , osmonni yaratgan Xudovandning Oʻzi menga qasamyod qilib : « Mana , shu yerni sening zurriyotingga beraman » , deb aytgan edi . Endi esa U sening oldingga farishtasini yuboradi va sen oʻgʻlimga oʻsha yerdan xotin topasan .
01024008	Agar u qiz sening orqangdan kelishga rozi boʻlmasa , unda sen bu qasamdan ozod boʻlasan . Faqat oʻgʻlimni u yerga qaytara koʻrma ! — dedi .
01024009	Shunda xizmatkor xoʻjayini Ibrohimning soni tagiga qoʻlini qoʻyib , unga bu haqda qasamyod qildi .
01024010	Soʻng u xoʻjayinining tuyalaridan oʻntasini va har xil qimmatbaho buyumlaridan ham oʻzi bilan olib , joʻnab ketdi . U yoʻl yurib , Mesopotamiyaga , Nahoʻr yashagan shaharga yetib bordi .
01024011	Ayollar suv tortish uchun chiqadigan oqshom payti boʻlgan edi , xizmatkor tuyalarni shahar tashqarisidagi quduqning boshida choʻktirib
01024012	dedi : — Yo Xudoyo Xudovando , xoʻjayinim Ibrohimning Xudosi ! Xoʻjayinim Ibrohimga inoyat qilib , bugun ishimga omad bergin .
01024013	Mana , men shu chashma boshida turibman , shahar ahlining qizlari hozir suv tortgani chiqishyapti .
01024014	Men qaysi qizga : « Koʻzangni pasaytir , men suv ichay » , desam , u esa : « Oʻzing ich , tuyalaringni ham sugʻoraman » , desa , Sen bandang Isʼhoqqa loyiq koʻrganing oʻsha boʻlsin . Sen xoʻjayinimga inoyat qilishingni men shundan bilaman , — dedi .
01024015	Xizmatkor hali gapirib turgan ham ediki , Rivqo koʻzasini yelkalab chiqib qoldi . U Ibrohimning ukasi Nahoʻr bilan xotini Milkaning oʻgʻli — Batuilning qizi edi .
01024016	Bu qiz rangi-raftori juda chiroyli , biron erkak qoʻl tegizmagan bokira qiz edi . U chashmaga inib , koʻzasini toʻldirib oldi-da , yuqoriga qaytib chiqdi .
01024017	Shunda xizmatkor uni qarshilagani chopdi va : — Koʻzangdan menga bir qultum suv ber-chi , — dedi .
01024018	Qiz : — Iching , janobim , — dedi-yu darhol koʻzasini pasaytirib , oʻz qoʻli bilan unga ichirdi .
01024019	Unga ichirib boʻlgach : — Men sizning tuyalaringizga ham suv tortaman , toʻyguncha ichsin , — dedi-da ,
01024020	tez koʻzasida qolgan suvni oxurga boʻshatdi . Yana quduq tomon chopib borib , suv tortdi va u kishining hamma tuyalarini ham sugʻordi .
01024021	Xizmatkor kishi esa , Xudo yoʻlimni oʻngladimi , deb bilmoqchi boʻlib , diqqat bilan qizga qaraganicha jim turar edi .
01024022	Tuyalarni sugʻorib boʻlgandan soʻng , xizmatkor qizning burniga taqish uchun bir misqolcha keladigan oltin sirgʻa va qoʻllariga taqish uchun chorak qadoqcha keladigan ikkita oltin bilaguzukni qoʻynidan olib chiqardi .
01024023	U qizdan : — Menga ayt-chi , sen kimning qizisan ? Otangning uyida tunashimiz uchun joy bormi ? — deb soʻradi .
01024024	Qiz unga : — Men Milkaning Nahoʻrga tugʻib bergan oʻgʻli Batuilning qiziman , — dedi .
01024025	Va qoʻshib : — Bizda somon ham , yem ham koʻp ; tunash uchun joy ham bor , — dedi .
01024026	Shunda xizmatkor kishi tiz choʻkib , Xudovandga sajda qildi-da :
01024027	— Oʻzining inoyatu sadoqatini xoʻjayinimdan ayamagan Ibrohimning Tangrisi — Xudovandga hamdu sanolar boʻlsin ! Yoʻlda ketayotganimda , Xudovand meni to xoʻjayinimning urugʻlari oldigacha boshlab keldi , — dedi .
01024028	Qiz esa haramga yugurib borib , bu gaplardan onasini xabardor qildi .
01024029	Rivqoning Lobon ismli akasi bor edi . Lobon tashqarida turgan kishini qarshilagani chashma tomon chopdi .
01024030	U singlisining burnidagi sirgʻani , qoʻllaridagi bilaguzuklarni koʻrib , Rivqodan u kishining nimalar aytganini eshitishi bilanoq u kishining oldiga bordi . Xizmatkor esa tuyalar yonida , chashma boshida turar edi .
01024031	Lobon unga : — Kel , ey Xudovand olqagan ! Nega tashqarida turibsan ? Ana , men uy-joyni yigʻishtirdim , tuyalarga oʻrin bor , — dedi .
01024032	Shundan soʻng xizmatkor uyga kirdi . Tuyalarning egar-jabduqlarini yechishib , ularga somon va yem berishdi . Xizmatkor va uning yoʻldoshlariga oyoqlarini yuvish uchun suv berishdi .
01024033	Uning oldiga ovqat qoʻyishdi . Ammo u : — Talabimni aytmagunimcha ovqat yemayman , — dedi . — Mayli , aytgin , — deyishdi ular .
01024034	— Men Ibrohimning quliman , — dedi u .
01024035	— Mening xoʻjayinim Xudovanddan moʻl baraka topib , juda ulugʻ kishi boʻlib qoldi . Mana Xudovand unga qoʻyu sigirlar , kumushu oltinlar , qulu choʻrilar , tuya bilan eshaklar berdi .
01024036	Xoʻjayinimning xotini Soro hatto qariganidan keyin eriga oʻgʻil tugʻib berdi . Xoʻjayinim esa oʻzining bor-yoʻgʻini oʻgʻliga topshirdi .
01024037	Xoʻjayinim menga qasam ichirib : « Men yurtlarida yashayotgan kanʼoniylarning qizlaridan oʻgʻlimga xotin olma .
01024038	Balki otamning uyiga , qarindoshlarimning oldiga borib oʻgʻlimga xotin olasan » , dedi .
01024039	Men xoʻjayinimdan : « Bordiyu u qiz orqamdan kelmasa-chi ? » — deb soʻradim .
01024040	U menga : « Men doimo Xudovandning koʻz oldida yuraman . Mana , Xudovand Oʻz farishtasini sen bilan yuborib , yoʻlingni oʻnglaydi . Sen qarindoshlarimdan , otam uyidan oʻgʻlimga xotin topib kel .
01024041	Shundan keyin men ichirgan qasamdan ozod boʻlasan . Mabodo sen qarindoshlarim oldiga kelganingda , ular senga qizini berishmasa , shunda sen bu qasamdan ozod boʻlasan » , — dedi .
01024042	Shunday qilib , men bugun chashma yoniga kelganimda : Yo Xudoyo Xudovando , xoʻjayinim Ibrohimning Xudosi ! Koshki Sen mening yoʻlimni oʻnglasang ! — dedim .
01024043	— Hozir men shu chashma boshida turibmanu , shunday boʻlsinki , suv olgani chiqadigan qaysi qizga men : « Koʻzangdan menga bir oz suv ichir-chi » , desam ,
01024044	va u menga : « Oʻzing ich , tuyalaringni ham sugʻoraman » , deb aytsa , Xudovand xoʻjayinimning oʻgʻliga loyiq koʻrgan xotin ana oʻsha boʻlsin , dedim .
01024045	Men hali ich-ichimdan gapirib turganimda , mana yelkasida koʻzasi bilan Rivqo chiqib qoldi . U chashmaga inib suv tortdi . Men unga : Menga suv ichir-chi , dedim .
01024046	U esa tezda koʻzasini yelkasidan tushirib : « Oʻzingiz iching , tuyalaringizni ham sugʻoraman » , dedi . Oʻzim ichdim , tuyalarni esa u sugʻordi .
01024047	Undan : Kimning qizisan ? deb soʻrasam , u : « Men Milkaning Nahoʻrga tuqqan oʻgʻli Batuilning qiziman » , dedi . Shundayoq men uning burniga sirgʻa va qoʻllariga bilaguzuklar taqdim .
01024048	Soʻng tiz choʻkib , Xudovandga sajda qildim . Xoʻjayinimning oʻgʻliga oʻzining jiyanini olish uchun meni toʻgʻri yoʻlga boshlab kelgan xoʻjayinim Ibrohimning Tangrisi — Xudovandga hamdu sanolar oʻqidim .
01024049	Endi sizlar xoʻjayinimga iltifotu sadoqat koʻrsatishga tayyor boʻlsangizlar , menga aytinglar , yoʻq boʻlsa , uni ham aytinglar , toki men shu yo bu yoʻlga burilay .
01024050	Lobon va Batuil javob berishib : — Bu Xudovandning ishi . Senga yaxshi-yomon biron javob berish bizning ishimiz emas .
01024051	Mana , Rivqo sening ixtiyoringdadir , uni ol-da , ket . Xudovand aytganidek , xoʻjayiningning oʻgʻliga xotin boʻlsin , — dedilar .
01024052	Ibrohimning xizmatkori ularning soʻzlarini eshitgach yergacha enkayib Xudovandga sajda qildi .
01024053	Xizmatkor kumush va oltin asboblar va kiyimlarni chiqarib , Rivqoga berdi . Shuningdek , uning akasi va onasiga qimmatbaho sovgʻalar berdi .
01024054	Xizmatkor va uning yoʻldoshlari yeb-ichib , yotdilar . Ertalab turishlari bilan xizmatkor : — Meni xoʻjayinimning oldiga uzatib qoʻyinglar , — dedi .
01024055	Ammo Rivqoning akasi va onasi : — Qiz besh-oʻn kun biznikida qolsin , keyin boradi , — deyishdi .
01024056	— Meni kechiktirmanglar , Xudovand mening yoʻlimni oʻnglagan , axir . Endi meni kuzatib qoʻyinglar , xoʻjayinimning oldiga boray , — dedi u .
01024057	Ular : — Qizni chaqirib uning fikrini soʻraymiz , — deyishdi .
01024058	Rivqoni chaqirishib undan : — Bu kishi bilan ketasanmi ? — deb soʻradilar . — Ketaman , — dedi u .
01024059	Shunday qilib , ular singillari Rivqoni , uning enagasini , Ibrohimning xizmatkori bilan odamlarini kuzatib qoʻydilar .
01024060	Rivqoni duo qilishib : « Ey singlimiz , sendan ming-minglar tugʻilsin , Sening zurriyoting dushman shaharlarini olsin ! » — dedilar .
01024061	Shunday qilib , Rivqo va choʻrilari oʻrinlaridan turib , tuyalarga minib , xizmatkor kishining ortidan ketishdi . Xizmatkor esa Rivqoni oʻzi bilan olib ketdi .
01024062	Shu paytda Isʼhoq Janubistonda turar edi . U « Barhayot Tangri koʻzi » nomli quduq ziyoratidan qaytib kelgan edi .
01024063	Shom vaqti Isʼhoq yaxshilab oʻylash uchun dashtga chiqdi . U bir qarasa , tuyalar kelayotgan ekan .
01024064	Rivqo ham shu vaqt bir koʻz tashlab , Isʼhoqni koʻrib qoldi . Rivqo sapchib tuyadan tushdi-da ,
01024065	xizmatkordan : — Dashtda kezib bizga peshvoz chiqayotgan bu kishi kim ? — deb soʻradi . — Bu mening xoʻjayinim , — dedi u . Shunda Rivqo paranjiga oʻrandi .
01024066	Xizmatkor esa Isʼhoqqa hamma qilgan ishlarini aytib berdi .
01024067	Shunday qilib , Isʼhoq Rivqoni onasi Soroning chodiriga olib keldi . Rivqoga uylandi ; unga koʻp muhabbat qoʻydi . Shu zaylda Isʼhoq onasining oʻlimidan soʻng tasalli topdi .
01025001	Ibrohim yana Qatura ismli xotin olgan edi .
01025002	U eriga Zimron , Yoʻqshon , Medon , Midyon , Ishboq va Shuahni tugʻib berdi .
01025003	Yoʻqshon esa Shabo va Dedon degan oʻgʻillar koʻrdi . Dedonning oʻgʻillari — Ashurim , Latushim va Laumim edilar .
01025004	Midyonning oʻgʻillari — Ayfo , Afar , Hanoʻx , Avido va Eldao edilar . Bularning hammasi Qaturaning oʻgʻil-nabiralari edi .
01025005	Ibrohim oʻzining bor-yoʻgʻini Isʼhoqqa topshirdi .
01025006	Sorodan keyingi xotinlari tuqqan oʻgʻillariga esa Ibrohim sovgʻalar berdi va tirikligida ularni oʻgʻli Isʼhoqning oldidan kunchiqar tomonga , Sharq mamlakatiga joʻnatdi .
01025007	Ibrohim jami bir yuzu yetmish besh yil umr koʻrib , vafot etdi .
01025008	U koʻngli toʻq va qari , nuroniy moʻysafid boʻlib olamdan oʻtdi , ota-bobolari oldiga joʻnadi .
01025009	Oʻgʻillari Isʼhoq va Ismoil uni Mamre qarshisidagi hetiy Soʻhar oʻgʻli Afronga qarashli boʻlgan , Maxpela degan dalaning gʻoriga dafn etdilar .
01025010	Ibrohim hetiylardan sotib olgan ushbu dalada oʻzi va xotini Soro koʻmildilar .
01025011	Ibrohimning vafotidan keyin uning oʻgʻli Isʼhoq Xudodan koʻp baraka topdi . Isʼhoq « Barhayot Tangri koʻzi » degan quduq yaqinida istiqomat qildi .
01025012	Soroning choʻrisi misrlik Hojar tuqqan , Ibrohim oʻgʻli boʻlgan Ismoilning nasl-nasab tarixi quyidadir .
01025013	Ismoil oʻgʻillarining avlod-ajdod shajarasi ismlari boʻyicha : Ismoilning toʻngʻichi Navoyoʻt , soʻng Qedor , Adboil , Mibsom ,
01025014	Mishmo , Dumo , Masso ,
01025015	Hadad bilan Temo , Yatur , Nafish va Qedmo .
01025016	Bu Ismoil oʻgʻillari nomlari ismoiliylarning oʻn ikki qabilasi va ularning yoʻlboshchilari , shuningdek , ovullari va manzillariga oʻtgan .
01025017	Ismoil jami boʻlib bir yuz oʻttiz yetti yil yashab , oʻldi . U olamdan oʻtib , oʻzining ota-bobolari oldiga joʻnadi .
01025018	Ismoiliylar Havila diyoridan to Misr chegarasi yaqinligidagi Assiriya yoʻlida joylashgan Shur choʻligacha tarqalib oʻrnashganlar . Avval aytilganidek , ular barcha qarindoshlari bilan qarama-qarshi tushib turar edilar .
01025019	Ibrohim oʻgʻli Isʼhoqning nasl-nasab tarixi shudir : Ibrohim Isʼhoqning otasi edi .
01025020	Isʼhoq Mesopotamiyadan aramiy Batuilning qizi va aramiy Lobonning singlisi boʻlgan Rivqoni oʻziga xotinlikka olganida qirq yashar edi .
01025021	Isʼhoqning xotini farzandsiz yurardi . Isʼhoq u uchun Xudovandga koʻp iltijo qilardi . Uning iltijosi ijobat boʻlib , Rivqo homilador boʻldi .
01025022	Uning qornidagi oʻgʻillari talashadigan boʻlib qoldilar . Shunda Rivqo : « Agar bunday boʻlsa , menga nima keragi bor ? » — dedi va Xudovandga murojaat etgani bordi .
01025023	Xudovand unga dedi : « Sening qorningda ikkita xalq bor , Ichingdan ikkita el ayrilib chiqajak . Bir xalq ikkinchisidan zoʻr chiqib , Kattasi kichigiga qul boʻlajak ! »
01025024	Rivqoning oy-kuni toʻlib , tugʻish vaqti keldi , koʻrsaki , qornida egizak bor ekan .
01025025	Birinchi tugʻilgan bolaning butun tanasi qizgʻish va poʻstindek serjun edi . Shu tufayli uning ismini Esov ( yaʼni Serjun ) qoʻydilar .
01025026	Keyinroq uning ukasi onasi qornidan chiqayotganda , u akasi Esovning tovonini qoʻli bilan ushlab turgan edi . Shuning uchun unga Yoqub ( yaʼni Tovon Ushlagan ) otini berdilar . Bular tugʻilganida Isʼhoq oltmish yashar edi .
01025027	Bolalar oʻsib katta boʻlishdi . Esov mohir ovchi , dala-dasht odami , Yoqub esa chodirda yashovchi beozor odam boʻldi .
01025028	Isʼhoq ovga oʻch boʻlganidan , Esovni sevardi . Rivqo esa Yoqubni sevardi .
01025029	Bir kuni Yoqub shavla pishirgan edi . Esov daladan charchab kelib ,
01025030	Yoqubga : — Menga yeyishga shu qizilidan ber , ana shu qizilidan ! Men juda charchab ketdim , — dedi . Shu sababli u Edoʻm deb ham nom oldi .
01025031	— Hozirning oʻzida menga toʻngʻichligingni sot ! — dedi Yoqub .
01025032	Esov : — Men jonimni nuqul hovuchlab yursam , toʻngʻichlikdan menga nima foyda ? — dedi .
01025033	Yoqub : — Hozirning oʻzida menga qasamyod qil ! — dedi . Oʻshanda Esov Yoqubga qasamyod qilib , oʻzining toʻngʻichligini unga sotdi .
01025034	Yoqub esa Esovga non va yasmiq shavla berdi . Esov yedi , ichdi va turib ketdi . Shunday qilib , Esov oʻzining toʻngʻichligini xoʻrlab tashladi .
01026001	Ibrohim davrida boʻlgan avvalgi qahatchilikdan keyin mamlakatda yana qahatchilik yuz berdi . Isʼhoq Garor shahriga , filistiylar shohi Abumalikning oldiga bordi .
01026002	Xudovand unga zohir boʻlib : « Misrga borma , lekin Men senga aytadigan yerda istiqomat qilgin , — dedi .
01026003	— Shu yerda musofir boʻlib turgin . Men sen bilan boʻlib , seni barakali qilaman . Mana shu yerlarning hammasini senga va sening zurriyotingga beraman , otang Ibrohimga ichgan qasamimni bajo keltiraman .
01026004	Sening zurriyotingni falakdagi yulduzlarday koʻpaytirib , shu yerlarning hammasini ularga beraman . Yer yuzining hamma xalqlari sening zurriyotingdan baraka topadilar .
01026005	Chunki Ibrohim oʻzi Mening gapimga quloq soldi , farmonu qonunlarimga , tartibu taʼlimotlarimga rioya qilib yurdi » .
01026006	Shunday qilib , Isʼhoq Garor shahrida maskan qildi .
01026007	Bu shaharning odamlari undan xotini haqida soʻraganlarida , u xotinini singlim deb aytdi . « Rivqo chiroyli , mabodo bu joyning odamlari shu sababdan meni oʻldirmasinlar » , — deb oʻylab , uni xotinim deb aytishga qoʻrqar edi .
01026008	Isʼhoq u yerda yashayotganiga bir muncha vaqt boʻlgan edi . Bir kuni filistiylarning shohi Abumalik darchadan koʻz tashlab qarasa , Isʼhoq xotini Rivqo bilan shoʻxlik qilayotgan ekan .
01026009	Abumalik shu zahoti Isʼhoqni chaqirtib : — Bu sening xotining ekan-da ! Nega sen uni singlim deb aytding ? — dedi . Isʼhoq unga : — Meni u tufayli oʻldirishadi , deb qoʻrqdim , — dedi .
01026010	— Bu nima qilganing ? Xalq orasidan kimdir xotining bilan yotishiga oz qoldi-ku . Shunday boʻlganda , sen boshimizga katta gunoh keltirar eding ! — dedi Abumalik .
01026011	Soʻng Abumalik butun xalqqa amr qilib : — Kimki bu odamga yoki xotiniga qoʻl tegizsa , albatta oʻldiriladi ! — dedi .
01026012	Isʼhoq u yerda ekin ekdi va oʻsha yili yuz barobar koʻp hosil koʻtardi . Xudovand unga baraka bergani uchun ,
01026013	Isʼhoq juda boyib ketib , gʻoyat ulugʻ kishi boʻlib qoldi .
01026014	Uning qoʻy suruvlari , sigir podalari va qullarining sanogʻiga yetib boʻlmas edi . Shuning uchun filistiylar unga hasad qilardi .
01026015	Otasi Ibrohim tirikligida uning qullari qazigan quduqlarning hammasini filistiylar tuproq toʻldirib , koʻmib tashladilar .
01026016	Abumalik Isʼhoqqa : — Bizning yerimizdan ket , chunki sen bizlardan ancha kuchliroq boʻlib ketding , — dedi .
01026017	Shundan keyin Isʼhoq u yerdan joʻnadi va Garor vodiysida manzil qilib , oʻrnashib oldi .
01026018	Otasi Ibrohim davrida qazilgan va uning vafotidan keyin filistiylar koʻmib tashlagan quduqlarni Isʼhoq yana qazib , otasi qoʻygan avvalgi nomlarni qoʻydi .
01026019	Isʼhoqning qullari u vodiyni qazib , u yerda qaynab chiqayotgan buloqni topdilar .
01026020	Garor choʻponlari esa : « Bu suv bizniki » , — deb Isʼhoqning choʻponlari bilan janjal qildilar . Ular bilan ancha talash-tortish qilganlari uchun Isʼhoq u quduqni Asaq ( yaʼni Talashuv ) deb atadi .
01026021	Soʻngra boshqa bir quduq qazidilar . U uchun ham janjal qilishgach , uni Sitna ( yaʼni Tuhmat ) deb atadi .
01026022	U yerdan koʻchib , yana boshqa bir quduq qazidilar . Bu gal janjallashmadilar va Isʼhoq : « Xudovand bizga kenglik berdi ; endi biz mamlakatda yoyilib boramiz » , — deya , quduqqa Rahovot ( yaʼni Kenglik ) deb nom berdi .
01026023	U joydan Isʼhoq Beʼr-Shevaga koʻchib ketdi .
01026024	Xudovand oʻsha kechasi unga zohir boʻlib : « Men otang Ibrohimning Xudosiman . Qoʻrqma , Men sen bilan . Bandam Ibrohim xotiri uchun Men seni barakali qilib , zurriyotingni koʻpaytiraman » , — dedi .
01026025	Isʼhoq esa oʻsha yerda qurbongoh tiklab , Xudovand ismini chaqirdi . Oʻsha yerda chodirini qurdi va uning qullari shu yerdan quduq qazishdi .
01026026	Abumalik bilan maslahatchisi Ahuzat va lashkarboshisi Pixoʻl Garordan Isʼhoqning oldiga borishdi .
01026027	Isʼhoq ularga : — Nega mening oldimga keldingizlar ? Sizlar meni yomon koʻrib , orangizdan chiqarib yuborgan edingizlar-ku ! — dedi .
01026028	Ular esa : — Bizlarga ochiq ayon boʻldiki , Xudovand sen bilan ekan . Shuning uchun ham sen bilan biz oramizda endi qasam boʻlsin , dedik .
01026029	Biz senga zarar yetkazmaganmiz , senga faqat yaxshilik qilganmiz , seni eson-omon joʻnatib yuborganmiz . Endi sen ham bizga yomonlik qilmasliging haqida ahd qilaylik . Mana , Xudovand seni barakali qilgan , — deyishdi .
01026030	Isʼhoq ularga ziyofat berdi . Ular yeb-ichishdi .
01026031	Erta bilan turib , bir-biriga qasamyod qilishdi . Isʼhoq ularni kuzatdi va ular Isʼhoqning oldidan eson-omon ketishdi .
01026032	Oʻsha kuni Isʼhoqning qullari kelib : « Biz suv topdik » , — deb oʻzlari qaziyotgan quduq haqida uni ogoh qildilar .
01026033	Isʼhoq u quduqning otini Shivʼa ( yaʼni Qasamyod ) qoʻydi . Shu sababdan u shaharning oti bugunga qadar Beʼr-Shevadir .
01026034	Esov qirq yoshida hetiy Beʼriyning qizi Yahuditni va hetiy Eylonning qizi Boʻsmatni xotinlikka oldi .
01026035	Bu kelinlar Isʼhoq bilan Rivqoni jonidan toʻydirdi .
01027001	Isʼhoq qarib , koʻzlari xiralashib qolgan chogʻda , u katta oʻgʻli Esovni yoniga chaqirib : — Oʻgʻlim ! — dedi . — Labbay ! — dedi Esov .
01027002	— Mana , men endi qarib qoldim , ajalim keladigan kunni bilmayman .
01027003	Endi sen oʻq-yoy va sadoqni olib dashtga bor , men uchun ov qilib kel .
01027004	Men yaxshi koʻrgan taomdan tayyor qilib keltir , toki men yeb , oʻlmasimdan oldin , jonim tanimda borida seni duo qilayin , — dedi .
01027005	Isʼhoq oʻgʻli Esovga gapirayotgan vaqtda , onasi Rivqo eshitib turgan edi . Esov ov qilib kelish uchun dashtga ketganidan keyin ,
01027006	Rivqo oʻgʻli Yoqubga dedi : — Men otangning akang Esovga aytgan gapini eshitdim . U Esovga :
01027007	« Menga ov qilib kel , men yaxshi koʻrgan taomdan tayyor qil , — dedi , — oʻlishimdan oldin seni Xudovand huzurida duo qilayin » , — dedi .
01027008	Endi oʻgʻlim , mening gapimga quloq sol !
01027009	Qoʻtonga borib , u yerdan menga ikkita yaxshi uloq olib kel . Men ulardan otang yaxshi koʻradigan taomni tayyorlayman .
01027010	Sen otangga olib borib unga yedirasan , toki u seni oʻlimidan oldin duo qilsin .
01027011	Yoqub onasi Rivqoga : — Esov akam serjun odam , mening terim esa silliqqina .
01027012	Bordiyu otam meni paypaslab koʻrsa , men uning oldida aldamchi boʻlib qolaman-u , oʻzimga duo oʻrniga laʼnat olaman , — dedi .
01027013	Onasi unga : — Sen oladigan laʼnat mening boʻynimga boʻlsin , oʻgʻlim . Sen gapimga quloq sol , qani endi borib , men aytganni olib kel ! — dedi .
01027014	Shunda Yoqub borib , onasiga istaganini olib keldi . Onasi esa Yoqubning otasi yaxshi koʻradigan taomni tayyor qilib qoʻydi .
01027015	Uyda katta oʻgʻli Esovning saqlanayotgan eng chiroyli kiyimlarini olib , kichik oʻgʻli Yoqubga kiygizdi .
01027016	Uning qoʻllarini va boʻynining silliq joyini esa soʻyilgan uloqlarning terisi bilan yopdi .
01027017	Soʻng u tayyorlagan lazzatli taom bilan nonni oʻgʻli Yoqubning qoʻliga berdi .
01027018	Yoqub otasi yoniga kelib : — Ota ! — dedi . — Labbay oʻgʻlim , sen kimsan ? — dedi u .
01027019	Yoqub otasiga : — Men sizning toʻngʻichingiz Esovman . Siz aytgandek qildim . Marhamat dasturxonga oʻtirib , ovimdan tayyorlangan taomdan yeng , toki meni tirikligingizda duo qiling , — dedi .
01027020	Isʼhoq oʻgʻlidan : — Qanday qilib bunchalik tez topding , oʻgʻlim ? — deb soʻradi . — Xudovand , sizning Xudoyingiz menga roʻpara qildi , — dedi u .
01027021	Isʼhoq Yoqubga : — Yaqinroq kel-chi , oʻgʻlim , men seni bir paypaslab koʻrayin , sen oʻgʻlim Esovmisan , yoki yoʻqmi ? — dedi .
01027022	Yoqub otasi Isʼhoqqa yaqinlashgach , otasi uni paypaslab koʻrdi-da : — Ovoz — Yoqubning ovoziyu , ammo qoʻllar — Esovning qoʻllari , — dedi .
01027023	Uni tanimadi , chunki uning qoʻllari akasi Esovning qoʻllariday serjun tuyular edi . Baribir uni duo qildi .
01027024	Bir ozdan keyin yana soʻradi : — Sen oʻgʻlim Esovmisan ? — Ha , menman , — dedi u .
01027025	— Unday boʻlsa , mayli , menga ovingning oʻljasidan keltirib ber , oʻgʻlim . Men uni yeb , jonim borida seni duo qilayin , — dedi . Yoqub oʻljasidan otasiga keltirib berdi , otasi yedi . Sharob keltirdi , uni ham ichdi .
01027026	Soʻng Isʼhoq Yoqubga : — Yaqinroq kelib meni oʻpgin , oʻgʻlim ! — dedi .
01027027	U yaqinlashib otasini oʻpdi . Isʼhoq oʻgʻlining kiyimini iskab , uni duo qilib dedi : « Mana , oʻgʻlimning isi — Xudovand muborak qilgan dashtning isiday !
01027028	Xudo senga koʻk shabnamini va yer semizligini , Gʻalla ham uzum farovonligini ato etsin .
01027029	Xalqlar senga qaram boʻlsin , Uluslar senga boʻyin sunsin . Aka-ukalaringga sarvar boʻlgil , Ogʻa-inilaring senga boʻysunsin . Senga laʼnat oʻqiganlar laʼnati boʻlgay , Seni duo qiluvchilar muborak boʻlgay » .
01027030	Yoqub Isʼhoqning duosini endigina olib , otasi oldidan tashqariga chiqqan ham ediki , akasi Esov ovdan qaytib kelib qoldi .
01027031	U ham lazzatli taom tayyorladi va otasiga keltirib : — Ota ! Marhamat qilib oʻgʻlingizning ovidan tayyorlangan taomdan yeng , toki joningiz borida meni duo qilgaysiz , — dedi .
01027032	Otasi Isʼhoq undan : — Sen kimsan ? — deb soʻradi . — Men toʻngʻich oʻgʻlingiz Esovman , — dedi u .
01027033	Shunda Isʼhoqni gʻoyat shiddatli titroq bosdi : — Anavi ov ovlab menga keltirgan kim edi , axir ? Sening kelishingdan oldin men kimning ovi oʻljasidan yeb uni duo qilgan boʻlsam , oʻsha tabarruk boʻladi , — dedi .
01027034	Esov otasining soʻzlarini eshitgach , baland va gʻoyat achchiq faryod koʻtarib : — Ota , meni ham duo qilsangiz-chi ! — deb otasiga yolvordi .
01027035	— Ukang hiyla ishlatib , sening duoyingni olib ketdi-ku , axir , — dedi otasi .
01027036	Esov : — Unga Yoqub deb ot qoʻyishlari bekorga emas-da ! Ikki marta u meni aldadi : avval toʻngʻichligimni oldi , mana endi duoyimni ham olib ketibdi ! — dedi . Soʻng u yana soʻradi : — Men uchun biron duo qoldirmadingizmi ?
01027037	Isʼhoq javob berib : — Men ukangni senga sarvar qildim , hamma birodarlarini ham unga qul qilib berdim . Gʻalla va uzum neʼmati bilan uni taʼminladim . Endi sen uchun nima qilayin , oʻgʻlim ? — dedi .
01027038	Esov otasiga : — Ota , nahotki duo sizda bittagina boʻlsa ? Ota , meni ham duo qiling ! — deb qattiq dod solib yigʻladi .
01027039	Otasi Isʼhoq unga shunday javob berdi : « Sening maskaning unumdor yerlardan yiroq , Yuqoridan tushgan koʻk shabnamidan yiroq boʻlgay .
01027040	Sen qiliching tigʻida yashab , Ukangga qaram boʻlgaysan . Bir vaqt silkinganingda esa , Uning zulmini boʻyningdan tashlarsan » .
01027041	Yoqub otasining duosini olgani sababli , Esov ukasini yomon koʻrib qoldi . Esov : « Otamning kuni bityapti , ana oʻshanda ukam Yoqubni oʻldiraman » , — deb oʻylab yurdi .
01027042	Rivqo bibi katta oʻgʻli Esovning fikridan xabardor boʻlgach , kichik oʻgʻli Yoqubni chaqirib unga dedi : « Mana , akang Esov sendan oʻch olmoqchi , seni oʻldirish niyatida yuribdi .
01027043	Endi oʻgʻlim , mening soʻzimga quloq sol : sen bu yerdan chiqib , Horonga , akam Lobonning yoniga qochib ket .
01027044	Akang gʻazabidan tushmaguncha , sen bir muddat Lobonning yonida yashagin .
01027045	Qoʻy , akangning gʻazabi sendan qaytsin , unga qilgan ishing esidan chiqsin , oʻshanda men kishi yuborib seni u yerdan oldirib kelarman . Aks holda men bir kunning oʻzida ikkovlaringizdan ham mahrum boʻlib qolaman-ku ! »
01027046	Keyin Rivqo Isʼhoqqa soʻzlab : « Hetiy kelinlarimiz dastidan men jonimdan bezor boʻldim . Agar Yoqub ham bu yerning qizlari — Het qizlaridan xotin olsa , unda menga yashashning nima keragi bor ? » — dedi .
01028001	Shunda Isʼhoq Yoqubni chaqirib , uni duo qildi va shunday vasiyat qildi : « Kanʼon qizlaridan xotin olma .
01028002	Bu yerdan chiqib , Mesopotamiyaga , onangning otasi Batuilning xonadoniga ket . U yerdan onangning akasi Lobonning qizlaridan oʻzingga xotin ol .
01028003	Qodir Tangri seni barakali qilsin , senga farovonlik berib , naslingni koʻpaytirsin , sendan xalqlar jamoatini vujudga keltirsin .
01028004	Ibrohimning barakatini senga hamda zurriyotingga bersin , toki sen musofir boʻlib yurgan yerni — Xudo Ibrohimga bergan yerni egallab olgin » .
01028005	Shuni aytib , Isʼhoq Yoqubni joʻnatdi . Yoqub Mesopotamiyaga , oʻzining va Esovning onasi Rivqoning akasi aramiy Batuilning oʻgʻli Lobonning oldiga bordi .
01028006	Isʼhoq Yoqubni duo qilib , oʻziga xotin olishi uchun uni Mesopotamiyaga yuborayotganini , uni duo qilayotganida esa « Kanʼon qizlaridan xotin olma » , deb buyurganini Esov eshitgan edi .
01028007	Yoqub ota-onasining gapiga quloq solib , Mesopotamiyaga ketdi .
01028008	Esov esa Kanʼon qizlari otasi Isʼhoqqa yoqmaganini bilib ,
01028009	Ibrohim oʻgʻli Ismoilning oldiga bordi va allaqachon olgan xotinlari ustiga Ismoilning qizi , Navoyoʻtning singlisi Maholatni oʻziga xotinlikka oldi .
01028010	Yoqub Beʼr-Sheva shahridan joʻnab , Horonga qarab yoʻl oldi .
01028011	Quyosh botay degan paytda u biron joyga tushib , tunamoqchi boʻldi . Atrofdagi toshlardan birini oldi-da , boshi tagiga qoʻyib yotdi .
01028012	U uxlar ekan , tushida tik turgan narvonni koʻrdi . Narvonning bir uchi yerga , bir uchi osmonga tegib turar , Xudoning farishtalari esa unda chiqib tushayotgan edilar .
01028013	Xudovandning Oʻzi ham narvonning ustida turganicha , shunday gapirdi : « Men — Xudovand , otang Ibrohimning va Isʼhoqning Xudosiman . Sen yotgan yerni Men senga va zurriyotingga beraman .
01028014	Sening zurriyoting yerning qumidek koʻp boʻladi . Gʻarbu sharqqa , shimolu janubga yoyilib borasan . Sendan va zurriyotingdan yer yuzidagi hamma qabilalar baraka topadilar .
01028015	Mana , Men sen bilan . Qayerga bormagil , Men seni asrayman , seni yana shu yerga qaytaraman . Senga aytganlarimni to bajo keltirmagunimcha , seni tark etmayman » .
01028016	Yoqub uygʻongach : « Chindan ham bu yerda Xudovand bor ekan , men esa bilmabman ! » — dedi .
01028017	U juda vahimaga tushib : « Qanday qoʻrqinchli bu joy ! Bu Xudoning uyidan boshqa narsa emas , bu osmon qopqasidir ! » — dedi .
01028018	Erta bilan Yoqub oʻrnidan turdi-da , boshi tagiga qoʻygan toshni olib , uni yodgorlik qilib tikladi , uni Xudoga bagʻishlash uchun ustidan moy quydi .
01028019	Ilgari Luz deb nomlangan bu shaharga Baytil ( yaʼni Xudo uyi ) nomini berdi .
01028020	Yoqub nazr atab , dedi : « Agar Xudo men bilan boʻlib , borayotgan shu yoʻlimda meni asrasa , menga yeyishim uchun non , kiyishim uchun kiyim-kechak berib tursa ,
01028021	meni eson-omon otamning uyiga qaytarib keltirsa , unda Xudovandni oʻzimning yagona Xudoyim bilaman .
01028022	Men yodgorlik qilib tiklagan shu toshning oʻzi Xudoning uyi boʻladi . Menga Sen nimaiki bersang , oʻndan bir qismini Senga ushr qilib beraman » .
01029001	Yoqub yoʻl yurib , sharqiylar oʻlkasiga yetib bordi .
01029002	U bir koʻz tashlab qarasa , dashtda bir quduq , quduq yaqinida esa uchta qoʻy suruvi yotganini koʻrdi . U yer odamlari bu quduqdan suruvlarini sugʻorib yurishar ekan . Quduqning ogʻzida katta tosh bor edi .
01029003	Hamma suruvlarini u yerga haydab kelishar va quduq ogʻzidan toshni yumalatib , qoʻylarini sugʻorib , quduqni yana tosh bilan yopib qoʻyib yurishar ekan .
01029004	Yoqub u yerdagilardan soʻradi : — Ey birodarlarim , qayerdansizlar ? — Biz Horondanmiz , — dedi ular .
01029005	Yoqub soʻradi : — Nahoʻrning oʻgʻli Lobonni taniysizlarmi ? — Taniymiz , — deyishdi .
01029006	Yoqub : — Oʻzi sogʻ-salomatmi ? — dedi . Ular : — Sogʻ-salomat . Mana , hozir uning qizi Rohila qoʻylari bilan kelyapti , — deyishdi .
01029007	Yoqub : — Hali kun botishiga ancha bor , chorvani toʻdalaydigan payt boʻlgani yoʻq . Sizlar qoʻylarni sugʻorib , yana borib oʻtlatinglar , — dedi .
01029008	Ular : — Hamma suruvlarni yigʻib , quduq ogʻzidan toshni yumalatmaguncha , biz qoʻylarni sugʻora olmaymiz , — dedilar .
01029009	Yoqub bular bilan hanuz gaplashib turar ekan , Rohila otasining qoʻylari bilan kelib qoldi . Chunki qoʻylarni u boqardi .
01029010	Yoqub togʻasi Lobonning qizi Rohilani va qoʻylarini koʻrishi bilanoq , quduqqa borib uning ogʻzidan toshni yumalatib yubordi-da , togʻasi Lobonning qoʻylarini sugʻordi .
01029011	Soʻng Yoqub Rohilani oʻpib , baland ovoz bilan yigʻlab yubordi .
01029012	U Rohilaga uning otasining jiyani va ammasi Rivqoning oʻgʻli ekanini bildirdi . Shunda Rohila yugurib borib , otasiga xabar qildi .
01029013	Lobon singlisining oʻgʻli Yoqub kelganini eshitgan zahoti uni qarshilamoq uchun chopib bordi va uni quchoqlab , yuz-koʻzidan oʻpdi . Soʻng Lobon uni uyiga olib keldi va Yoqub unga hamma boʻlgan voqealarni hikoya qilib berdi .
01029014	Lobon unga : — Sen oʻzimning etu suyagimsan ! — dedi . Yoqub Lobonnikida bir oycha yashagandan keyin ,
01029015	Lobon Yoqubdan soʻradi : — Nahotki sen mening jiyanim boʻla turib , menga tekin xizmat qilarkansan ? Menga ayt-chi , xizmat haqingga nima toʻlay ?
01029016	Lobonning ikki qizi bor edi : kattasining ismi Lea , kichigining ismi Rohila edi .
01029017	Leaning koʻzlari ojizroq , Rohila esa qaddi-qomati kelishgan , juda chiroyli qiz edi .
01029018	Yoqub Rohilani sevib qolgani uchun , Lobonga : — Kichik qizingiz Rohila uchun yetti yil sizga xizmat qilaman , — dedi .
01029019	Lobon unga : — Boshqa birovga berganimdan koʻra , uni senga berganim yaxshidir . Mayli , menikida turaver , — dedi .
01029020	Shunday qilib , Yoqub Rohila uchun yetti yil xizmat qildi . Unga boʻlgan muhabbati sababli yetti yil uning koʻziga bir necha kundek koʻrindi .
01029021	Oxiri Yoqub Lobonga : — Mening muddatim tugadi , endi xotinimni bering , men uning yoniga kirayin , — dedi .
01029022	Lobon u yerning hamma aholisini toʻplab , bazm qildi .
01029023	Kechasi esa qizi Leani Yoqubning oldiga keltirdi . Yoqub u bilan yotdi .
01029024	( Lobon oʻzining choʻrisi Zilpani qizi Leaga choʻrilikka bergan edi . )
01029025	Erta bilan Yoqub turib koʻrsaki , u Lea ekan ! U Lobonga borib : — Bu nima qilganingiz ? Men sizga Rohila uchun xizmat qilmagandimmi ? Nega meni aldadingiz ? — dedi .
01029026	Lobon unga : — Bizning makonimizda kichikni kattadan oldin berish odati yoʻq .
01029027	Mayli , Leaning kelinlik haftasi tugasin , oʻshanda men Rohilani ham senga beraman , agar uning evaziga menikida yana yetti yil xizmat qilsang , — dedi .
01029028	Yoqub bunga koʻndi . Leaning kelinlik haftasi oʻtgandan keyin , Lobon qizi Rohilani ham Yoqubga xotinlikka berdi .
01029029	( Lobon oʻzining choʻrisi Bilhani qizi Rohilaga choʻrilikka bergan edi . )
01029030	Yoqub Rohila bilan ham yotdi . Uni Leadan koʻproq sevardi . Shunday qilib , Yoqub Lobonnikida yana yetti yil xizmat qildi .
01029031	Xudovand Leaning eriga sevimsiz ekanini koʻrib , uni tugʻadigan qildi . Rohila esa pushtsiz edi .
01029032	Lea homilador boʻlib bir oʻgʻil tugʻdi . U : « Xudovand mening musibatimni koʻrdi , erim endi meni sevadi » , — deb , oʻgʻliga Ruben ( yaʼni oʻgʻilni koʻring ) ismini qoʻydi .
01029033	U yana homilador boʻlib bir oʻgʻil tugʻdi . Bu gal u : « Xudovand mening sevimsizligimdan qulogʻini bekitmay , menga buni ham berdi » , — deb , oʻgʻliga Shimʼoʻn ( yaʼni Eshituvchi ) ismini berdi .
01029034	U yana homilador boʻlib bir oʻgʻil tugʻdi va : « Endi bu safar erim menga bogʻlanadi , chunki men unga uch oʻgʻil tugʻib berdim » , — dedi , oʻgʻlini Leviy ( yaʼni Bogʻlangan ) deb atadi .
01029035	U yana homilador boʻlib bir oʻgʻil tugʻdi va : « Bu gal men Xudovandga shukur qilaman » , — dedi , oʻgʻliga Yahudo ( yaʼni Shukur ) ismini qoʻydi . Shundan keyin u tugʻishdan qoldi .
01030001	Rohila Yoqubga bola tugʻolmagach , opasiga hasad qila boshladi . U Yoqubga : — Menga farzand bering , boʻlmasa oʻlaman ! — dedi .
01030002	Lekin Yoqub Rohilaga gʻazablanib : — Nahotki men seni onalik baxtidan bebahra qilgan Xudoning oʻrnida boʻlsam ? ! — dedi .
01030003	Rohila : — Mana choʻrim Bilha bilan yoting . Men uni oʻz tizzalarimga olib tugʻdiraman , bolasiga doya ham , ona ham boʻlaman , — dedi .
01030004	Shunday qilib , Rohila oʻzining choʻrisi Bilhani eriga xotinlikka berdi va Yoqub u bilan yotdi .
01030005	Bilha homilador boʻlib , Yoqubga bir oʻgʻil tugʻib berdi .
01030006	Shunda Rohila : « Xudo meni himoya qildi , faryodimni eshitib menga bir oʻgʻil berdi » , — dedi va oʻgʻlining otini Dan ( yaʼni Himoyachi ) qoʻydi .
01030007	Soʻngra Rohilaning choʻrisi Bilha yana homilador boʻlib , Yoqubga ikkinchi bir oʻgʻil tugʻib berdi .
01030008	Rohila : « Men opamni ilohiy kurash bilan yengdim » , — dedi va oʻgʻliga Naftoli ( yaʼni Kurashchi ) ismini qoʻydi .
01030009	Lea tugʻishdan qolganini bilgach , oʻzining oʻrniga choʻrisi Zilpani Yoqubga xotinlikka berdi .
01030010	Leaning choʻrisi Zilpa ham Yoqubga bir oʻgʻil tugʻib berdi .
01030011	Shunda Lea : « Toleim keldi » , — deb , uning otini Gad ( yaʼni Tole ) qoʻydi .
01030012	Leaning choʻrisi Zilpa Yoqubga ikkinchi bir oʻgʻil tugʻib berdi .
01030013	Shunda Lea : « Men qanday baxtiyorman , endi ayollar meni baxtiyor deyishadi » , — deb , oʻgʻliga Osher ( yaʼni Baxtiyor ) degan nom berdi .
01030014	Ruben bugʻdoy oʻrimi vaqtida dalaga bordi . Dalada mehrigiyohlarni topib , onasi Leaga keltirdi . Shunda Rohila Leaga : — Oʻgʻlingning mehrigiyohlaridan menga ham ber ! — dedi .
01030015	Ammo Lea unga : — Erimni olganing kammi , oʻgʻlimning mehrigiyohlarini ham olmoqchimisan ? — dedi . — Mayli , oʻgʻlingning mehrigiyohlari evaziga bu kecha erim sen bilan yotsin , — dedi Rohila .
01030016	Kechqurun Yoqub daladan kelgach , Lea uni qarshi olgani chiqdi-da , unga : — Siz mening yotogʻimga kiring , chunki men sizni oʻgʻlim topgan mehrigiyohlar evaziga sotib oldim , — dedi . Yoqub oʻsha kecha Lea bilan yotdi .
01030017	Xudo esa Leani eshitdi ; u homilador boʻlib Yoqubga beshinchi bir oʻgʻil tugʻib berdi .
01030018	Shunda Lea : « Choʻrimni erimga berganim uchun Xudo menga mukofot berdi » , — dedi , oʻgʻlini Issoxor ( yaʼni Mukofot ) deb atadi .
01030019	Lea yana homilador boʻlib , Yoqubga oltinchi oʻgʻil tugʻib berdi .
01030020	Lea : « Xudo menga yaxshi hadya berdi ; men erimga olti oʻgʻil tugʻib berganim uchun u endi menga eʼtibor beradi » , — dedi va oʻgʻlining otini Zavulun ( yaʼni Moʻtabar ) qoʻydi .
01030021	Keyinroq u qiz tugʻib , ismini Dina qoʻydi .
01030022	Rohilani esa Xudo unutmagan edi . Xudo uning nolasini eshitib , uni tugʻadigan qildi .
01030023	Rohila homilador boʻlib bir oʻgʻil tugʻdi . U : « Xudo mening sharmandaligimni oradan koʻtardi » , — dedi .
01030024	Soʻng : « Xudovand menga boshqa bir oʻgʻil ham qoʻshib bersin » , — dedi va oʻgʻlining ismini Yusuf qoʻydi .
01030025	Rohila Yusufni tuqqanidan keyin , Yoqub Lobonga dedi : — Menga javob bering , men oʻz makonimga , oʻz mamlakatimga ketayin .
01030026	Men xotinlarim va bolalarim uchun sizga xizmat qilganman , endi ularni oʻzimga bering va men ketaman . Men sizga qanday xolis xizmat qilib kelganimni oʻzingiz bilasiz , — dedi .
01030027	Lobon unga : — Menga iltifot qilib soʻzimni tingla ! Men-ku : « Xayrli folim bor » , deb aytib yurgan ekanman , Xudovand meni sen tufayli barakali qilgan ekan .
01030028	Menga xizmat haqingni ayt , senga beraman , — dedi .
01030029	Yoqub : — Sizga koʻrsatgan xizmatim samarasini oʻzingiz koʻryapsiz . Men kelganimda , chorvalaringizning ahvoli qandayligini esingizga keltiring-chi .
01030030	Men kelganimdan oldin sizning molingiz ozgina edi , keyinchalik oʻsib koʻpaydi . Men har qadam otganimda , Xudovand sizni ham barakali qildi . Lekin men oʻz uy-roʻzgʻorimni qachon boqar ekanman ? — dedi .
01030031	Lobon : — Senga nima beray ? — dedi . — Menga hech narsa bermang , — dedi Yoqub . — Men yana sizning podalaringizni boqib choʻponligimni davom ettiraman , agar siz quyidagi shartimga rozi boʻlsangiz :
01030032	Men bugun barcha podalaringiz ichidan oʻtaman . Qoʻylardan qora , ola yoki xoldor boʻlganini , shuningdek , echkilardan ham ola yoki xoldor boʻlganini podadan ajratib qoʻyaman . Shu hayvonlar mening xizmat haqim boʻladi .
01030033	Siz keyinchalik mening xizmat haqimni tekshirgani kelganingizda , koʻnglim tozaligi sizning koʻz oʻngingizda ravshan boʻladi . Echkilarimdan qaysi biri ola yoki xoldor boʻlmasa , qoʻylarimdan qaysi biri qora boʻlmasa , oʻgʻirliq hisoblansin .
01030034	Lobon : — Mayli , sen aytgandek boʻlsin , — dedi-yu ,
01030035	oʻsha kunning oʻzida tanasida oqi bor barcha ola , chipor va xoldor takalar hamda echkilarni , shuningdek , barcha qora qoʻylarni podadan ayirib qoʻydi-da , oʻgʻillarining qaramogʻiga topshirdi .
01030036	U oʻzi bilan Yoqub orasidagi masofani uch kunlik yoʻl qilib belgiladi . Shunday qilib , Yoqub Lobonning qolgan qoʻylarini boqib yuraverdi .
01030037	Yoqub oʻziga terak , bodom va chinor daraxtlaridan yosh novdalarni qirqib oldi . Novdalarning poʻstlogʻini oq qavatigacha yoʻl-yoʻl qilib shilib olib , ularda oq chiziqlar paydo qildi .
01030038	Poʻstlogʻi shilingan novdalarni esa u chorva suv ichadigan oxurlar yoniga , hayvonlarning roʻparasiga qoʻydi . Hayvonlar suv ichgani kelganda , novdalarning oldida juftlashib boʻgʻoz boʻlar edi .
01030039	Poda bu novdalar oldida boʻgʻoz boʻlgandan keyin , ola-bula , chipor va xoldor tugʻardi .
01030040	Yoqub qoʻzilarni qoʻtondan ayirib , qoʻylarning yuzlarini Lobonning hamma olachipor va qora hayvonlari tomonga qaratardi . Shunday qilib , u oʻziga maxsus podalar yaratib , Lobonning chorvasi bilan birga emas , alohida qoʻyardi .
01030041	Urgʻochilarning baquvvatlari qochayotgan vaqtda , Yoqub ular novdalar oldida juftlashsin , deb novdalarni suv oxurlari yoniga , qoʻylarning roʻparasiga qoʻyardi .
01030042	Lekin zaif urgʻochilar qochayotgan paytda , u novdalarni qoʻymas edi . Shunday qilib , zaif hayvonlar tuqqanlari Lobonning podalariga , baquvvatlari esa Yoqubnikiga oʻtar edi .
01030043	Natijada Yoqub haddan ortiq boyib , juda badavlat kishi boʻlib ketdi . Uning qoʻy-echki podalari , choʻrilaru qullari , tuya bilan eshaklari son-sanoqsiz edi .
01031001	Lobonning oʻgʻillari : « Mana Yoqub otamizning hamma narsasini oʻzlashtirgan , otamizni shilib , oʻzining butun bu boyligini orttirgan » , — deb aytib yurgan edilar . Bu gaplar Yoqubning qulogʻiga yetib qoldi .
01031002	Yoqub Lobonning avzoyini koʻrib , u ham ilgarigiday unga yaxshi koʻz bilan qaramayotganini sezdi .
01031003	Shu payt Xudovand Yoqubga xitob qilib : « Sen ota-bobolaring yeriga , tugʻilgan yurtingga qaytib bor , Men sen bilan boʻlaman » , — dedi .
01031004	Yoqub kishi yuborib , Rohila va Leani oʻzining suruvlari oʻtlab yurgan yaylovga chaqirtirdi .
01031005	Ular kelgach , Yoqub ularga : « Otangizning avzoyi yaxshi emas , u menga ilgarigiday yaxshi koʻz bilan qaramayapti , — dedi . — Ammo otamning Xudosi men bilandir .
01031006	Bilasizlarki , men otangizga butun kuchim bilan xizmat qildim .
01031007	Lekin otangiz menga pand berdi , xizmat haqimni oʻn marta oʻzgartirdi . Shunga qaramay , Xudo uning menga yomonlik qilishiga yoʻl qoʻymadi .
01031008	Qachon u : “ Xoldorlar sening xizmat haqing boʻladi ” , — desa , butun poda xoldor tugʻardi . Qachon u : “ Chiporlar sening xizmat haqing boʻladi ” , — desa , butun poda chipor tugʻardi .
01031009	Mana Xudoning Oʻzi otangizning chorvasini olib menga berdi .
01031010	Chorvalarning boʻgʻoz boʻlish vaqtida bir kuni tush koʻrib qoldim . Tushimda nazar solsam , urgʻochilarni qochirgan takalar ola , xoldor va yoʻl-yoʻl ekanlar .
01031011	Xudoning farishtasi tushimga kirib : — Ey Yoqub ! — dedi . — Labbay ! — dedim men .
01031012	U : — Endi nazar solib koʻr , urgʻochilarni qochirgan hamma takalar ola , xoldor va yoʻl-yoʻldirlar . Mana , Lobon sen bilan nima qilayotganini koʻrdim .
01031013	Men — Baytilda senga zohir boʻlgan Xudoman . Sen u yerda yodgorlik toshiga moy surtgansan , u yerda Menga nazr atagansan . Endi tur , bu mamlakatdan chiqib , tugʻilgan yurtingga qaytib ket , — dedi » .
01031014	Rohila bilan Lea Yoqubga javob berishdi : « Otamiz uyida bizning yana hissamiz , merosimiz qolganmikin ?
01031015	U bizlarni sotdi , pulimizni ham yedi . Bizlar endi unga begona boʻlib qoldik .
01031016	Shunga koʻra , Xudo otamizdan olib bergan butun bu boylik bizlarga va bolalarimizga tegishli . Endi Xudo sizga nima aytgan boʻlsa , hammasini bajo keltiring » , — deyishdi .
01031017	Yoqub oʻgʻillari bilan xotinlarini tuyalarga mindirib , u yerdan qoʻzgʻaldi .
01031018	Oʻzining butun chorvasini oldiga solib , hamma orttirgan mol-mulkini , Mesopotamiyada qoʻlga kiritgan bor-yoʻgʻini olib , Kanʼon mamlakatiga , otasi Isʼhoq huzuriga qarab yoʻlga tushdi .
01031019	Lobon esa oʻsha payt qoʻylarining junini qirqqani ketgan edi . Rohila fursatdan foydalanib , otasining uyidagi sanamlarni oʻgʻirladi .
01031020	Shu tariqa Yoqub aramiy Lobonni aldab ketdi . Oʻzining qochishidan uni ogoh qilmay ,
01031021	bor-yoʻq narsasini yigʻishtirib , qochib ketdi . Frot daryosidan oʻtib , Gilʼad togʻligiga qarab joʻnadi .
01031022	Uch kun oʻtgach , Yoqubning qochganligi haqidagi xabar Lobonga yetib bordi .
01031023	U qarindosh-urugʻlarini oʻzi bilan olib yoʻlga chiqdi-da , yetti kun Yoqubning ketidan quvib , Gilʼad togʻligida unga yetib oldi .
01031024	Lekin oʻsha kechasi Xudo aramiy Lobonning tushiga kirib , unga : « Ehtiyot boʻl , Yoqubga yaxshi-yomon gaplar bilan doʻq-poʻpisa qilma ! » — dedi .
01031025	Lobon Yoqubga yetib olganida , Yoqub tepada chodir tikib yotgan edi . Lobon ham oʻzining uru Gʻ-aymoqlari bilan birga Gilʼad togʻligida chodir tikdi .
01031026	Lobon Yoqub bilan yuzlashib : — Sen nima qilding ? — dedi . — Nega sen menga pand berib , qizlarimni harbiy asiralarday olib ketding ?
01031027	Nega meni laqillatib , oʻgʻrincha qochib ketding ? Menga bildirganingda edi , men seni xursandchilik va qoʻshiqlar bilan , doyra va gʻijjak sadolari ostida kuzatardim .
01031028	Sen hatto nabiralarim va qizlarimni oʻpishimga ham imkon bermading . Sen ahmoqlarcha ish tutding !
01031029	Sizlarni jazolash mening qoʻlimdan kelsa kerak . Ammo oʻtgan kecha otangizning Xudosi menga xitob qilib : « Ehtiyot boʻl , Yoqubga yaxshi-yomon gaplar bilan doʻq-poʻpisa qilma » , — dedi .
01031030	Albatta , sen endi otang uyiga borasan . Oʻzimnikilarni koʻray , deb koʻzing toʻrt boʻldi , axir . Lekin nega sen xudolarimni oʻgʻirlab ketding ?
01031031	Yoqub Lobonga javob berib : — Men qoʻrqdim . Mabodo siz qizlaringizni mendan tortib olasiz , deb qoʻrqib yurgan edim .
01031032	Ammo xudolaringizga kelsak , agar ularni kimning yonidan topsangiz , u tirik qolmasin ! Qarindoshlarimning koʻzi oldida hamma narsamni titkilab koʻring . Agar sizning biror narsangizni topsangiz , olib keting ! — dedi . Rohila sanamlarni oʻgʻirlaganini Yoqub bilmas edi .
01031033	Lobon Yoqubning chodiriga , soʻngra Leaning va ikkala choʻrining chodirlariga ham kirdi , ammo sanamlarni topolmadi . Leaning chodiridan chiqib , Rohilaning chodiriga kirdi .
01031034	Rohila esa sanamlarni tuya egarining tagiga qoʻyib qoʻygan va uning ustida oʻtirgan edi . Lobon butun chodirni axtarib chiqdi-yu , biroq sanamlarini topolmadi .
01031035	Shu orada Rohila otasiga : — Janobimning huzurida oʻrnimdan turmaganimga ularning achchiqlari kelmasin , men xotinlar odatiga yoʻliqqanman , — dedi . Shunday qilib , Lobon qancha axtarsa ham , sanamlarini topolmadi .
01031036	Yoqub esa achchiqlanib , Lobonni jerkib dedi : — Aybim va gunohim nimaki , siz quturganday mening ketimdan quvyapsiz ?
01031037	Siz mening hamma anjomlarimni titib chiqdingiz , oʻz uy anjomlaringizdan nima topdingiz ? Topgan boʻlsangiz , qani mening va oʻzingizning qarindoshlaringiz oldida bu yerga qoʻying . Ular ikkovimizning oramizda hukm qilsinlar .
01031038	Mana , yigirma yildir men siznikida boʻldim . Sovliq qoʻylaringiz va echkilaringiz chala tugʻmadilar . Men qoʻtoningizdan biron qoʻchqor ham yeganim yoʻq .
01031039	Yovvoyi hayvonlar boʻgʻizlab tashlaganlarini sizning oldingizga keltirmas ham edim , zararini oʻz boʻynimga olardim . Lekin siz kunduzi oʻgʻirlanganmi , kechasi oʻgʻirlanganmi , hammasini mendan talab etardingiz .
01031040	Kunduzi issiqdan , kechasi sovuqdan azob chekardim . Koʻzlarimdan uyqum qochardi .
01031041	Mening yigirma yil umrim sizning uyingizda shunday oʻtdi . Oʻn toʻrt yil ikki qizingiz uchun , olti yil chorvangiz uchun sizga xizmat qildim . Siz esa xizmat haqimni oʻn marta oʻzgartirdingiz .
01031042	Agarda otamning Xudosi , otam Isʼhoq va bobom Ibrohim qoʻrqqan Tangri men bilan boʻlmaganida edi , endi siz hozir ham meni quruq joʻnatar edingiz . Lekin Xudo mening azobimni va qoʻllarim chekkan mashaqqatni koʻrib , kecha meni himoya qildi .
01031043	Lobon Yoqubga javoban dedi : — Bu qizlar — mening qizlarim . Bu bolalar — mening bolalarim . Bu chorva — mening chorvam . Sen koʻrib turgan hamma narsalar — meniki . Shunday ekan , men oʻz qizlarimga va ular tuqqan bolalarga biror nima qila olsam boʻladimi ?
01031044	Endi kel , ikkimizning oramizda ahd qilamiz , bu ahd sen va menga guvoh boʻladi .
01031045	Shunda Yoqub bir toshni olib , uni yodgorlik qilib qoʻydi .
01031046	Soʻng qarindoshlariga : « Tosh toʻplab kelinglar » , — dedi . Ular tosh toʻplab , uyum yasadilar . Oʻsha yerda , tosh uyumining ustida ovqat yedilar .
01031047	Lobon tosh uyumini Yagar-Sahaduta , Yoqub esa Galyed deb atadi .
01031048	Lobon : « Bugun bu tosh uyumi bizning oramizda shohiddir » , — degani uchun , u yer Galyed ( yaʼni Shohid Tepasi ) deb atalib keladi .
01031049	Shuningdek , tepa Mispo ( yaʼni Posbonlik ) deb ham atalgan . Chunki Lobon soʻzida davom etib : — Bir-birimizni koʻrmay qolganimizdan keyin , Xudovand ikkovimizning oramizda posbonlik qilib tursin .
01031050	Agar qizlarimga ozor bersang yoki ular ustiga yana xotinlar olsang , bilib qoʻyginki , bizning oramizda insongina emas , balki Xudoning Oʻzi shohid boʻladi , — dedi .
01031051	Lobon Yoqubga yana shunday dedi : — Men oʻrnatgan shu tosh uyumi va mana bu yodgorlik bizning oramizda qolib ketsin .
01031052	Tepa va yodgorlikdan oʻtib , men senga , yoki sen menga zarba bermasligimizga bu tepa hamda yodgorlik guvoh boʻlib tursin .
01031053	Ibrohim hamda Nahoʻrning , shuningdek , ularning ota-bobolarining Xudosi bizning oramizda hukm qilsin . Shunda Yoqub otasi Isʼhoq qoʻrqqan Tangri haqi qasamyod qildi .
01031054	Yoqub togʻ ustida mol soʻyib , xudoyi qildi va qarindoshlarini taom yemoqqa chaqirdi . Ular ovqatlanib , togʻda tunadilar .
01031055	Erta bilan Lobon turib , nabiralarini va qizlarini oʻpib duo qildi , yoʻlga ravona boʻlib , oʻz makoniga qaytib ketdi .
01032001	Yoqub oʻz yoʻlida ketayotgan ekan , Xudoning farishtalari unga uchrab qoldilar .
01032002	Yoqub ularni koʻrib : « Bu Xudoning lashkargohi-ku ! » — deb yubordi , u joyni Mahanayim ( yaʼni Lashkargohlar ) deb atadi .
01032003	Yoqub oʻzidan oldin Seʼir Dashti deyiladigan Edoʻm mamlakatiga , akasi Esov oldiga xabarchilar yubordi .
01032004	Ularga buyurib dedi : « Janobim Esovga shunday deb aytinglar : “ Sizning bandangiz Yoqub deyaptiki , men Lobonnikida musofir boʻlib yashab , hozirgacha band boʻlib qoldim .
01032005	Shu orada men hoʻkizlar , eshaklar , qoʻy-echkilar , qulu choʻrilar egasi boʻldim . Endi xabarchilarni janobimni ogoh qilish va uning iltifotiga sazovor boʻlish uchun yubordim ” » .
01032006	Xabarchilar borib kelib , Yoqubga : « Bizlar akangiz Esovning yoniga bordik . U sizning qarshingizga chiqib kelayotir , u bilan toʻrt yuz kishi bor » , — deyishdi .
01032007	Shunda Yoqub juda qoʻrqib , yuragi ziq boʻlib ketdi . Oʻzining odamlari bilan qoʻy , sigir va tuyalarni ikki manzilga ayirib qoʻydi .
01032008	« Agar Esov bir manzilga kelib menga zarba bersa , qolgan manzildagilar qutulib qolar » , — deb oʻyladi .
01032009	Yoqub ibodat qilib dedi : « Yo Xudoyo Xudovando , bobom Ibrohimning va otam Isʼhoqning Xudosi ! Sen menga : “ Ona yurtingga , oʻz qavm-urugʻlaringga qaytgin va Men senga ehson qilaman ” , — deb aytgan eding .
01032010	Bandangga koʻrsatgan butun mehr-shafqatingga va sadoqatingga men sazovor emasman . Men-ku , tayogʻim bilangina ushbu Oʻrdun daryosidan oʻtgan edim , endi mana , ikki manzilning egasi boʻldim .
01032011	Marhamat qilib , meni akam Esovning qoʻlidan qutqazgin ! Men undan juda qoʻrqaman , mabodo u kelib meni , farzandlarim bilan onalarini qirib tashlamasin .
01032012	Sen menga degansanki : “ Men senga ehson qilaman , sening zurriyotingni dengiz qumidek koʻpaytirib yuboraman , koʻpligidan uni sanab boʻlmaydi ” » .
01032013	Yoqub oʻsha kecha u joyda tunadi . Oʻzida bor narsalarning hammasidan akasi Esovga sovgʻa uchun ajratdi :
01032014	ikki yuz bosh echki , yigirma bosh taka , ikki yuz bosh sovliq qoʻy , yigirma bosh qoʻchqor ,
01032015	oʻttiz bosh sogʻin tuya bilan boʻtaloqlari , qirq bosh sigir bilan oʻn bosh novvos , yigirmata urgʻochi eshak va oʻnta hangi eshak .
01032016	Har bir podani alohida-alohida qullariga topshirib , ularga : « Mening oldimdan oʻtib boraveringlar va poda bilan poda orasida belgili masofa qoldiringlar » , — dedi .
01032017	Yana ulardan birinchisiga maxsus amr berib : « Akam Esov sen bilan uchrashib qolganda : “ Kimnikisan ? Qayerga boryapsan ? Oldingdagi bu poda kimniki ? ” — deb soʻrab qolsa ,
01032018	unda deginki : “ Bandangiz Yoqubnikidir , janobim Esovga Yoqubning yuborgan hadyasidir . Mana , uning oʻzi ham bizning ketimizdan kelayotir ” » .
01032019	Yoqub ikkinchisiga ham , uchinchisiga ham , podalarni haydab ketayotganlarning hammasiga ham buyurib : « Esov bilan uchrashib qolganingizda , unga xuddi shunday deb aytinglar .
01032020	Ayniqsa : “ Bandangiz Yoqub orqamizdan kelayotir ” , — deb taʼkidlab aytinglar » , — dedi . Yoqub : « Oʻzimdan oldin borayotgan hadyalar bilan uni tinchitaman , undan keyin u bilan yuzma-yuz koʻrishamiz , balki mendan yuz oʻgirmas » , — deb oʻylar edi .
01032021	Shunday qilib , Yoqub hadyalarni oʻzidan oldin yubordi . Oʻzi esa oʻsha kecha yana manzilida tunadi .
01032022	Hali tun oʻtmay , Yoqub oʻrnidan turdi-da , ikki xotini bilan ikki choʻrisini hamda oʻn bir bolasini olib , Yabboʻq daryosining kechuvidan oʻtdi .
01032023	Ularni va oʻzida bor boʻlgan narsalarini ham daryodan oʻtkazdi .
01032024	Oxirida yakka oʻzi qoldi va bir Zot tong otguncha u bilan kurashdi .
01032025	U Yoqubni yenga olmagach , uning son boʻgʻiniga urdi va soni boʻgʻinidan chiqib ketdi .
01032026	U Zot : — Meni qoʻyib yubor , mana tong otdi , — dedi . Lekin Yoqub Unga : — Meni duo qilmaguningcha , Seni qoʻyib yubormayman ! — dedi .
01032027	Oʻsha Zot : — Oting nima ? — deb soʻradi . U : — Otim Yoqub , — dedi .
01032028	Oʻsha Zot : — Bundan buyon seni Yoqub emas , balki Isroil deydilar . Chunki sen Xudo hamda odamlar bilan kurashib , gʻolib chiqding , — dedi .
01032029	Yoqub : — Oʻtinib soʻrayman , ismingni ayt-chi ! — deb iltimos qildi . Lekin U : — Nima uchun Mening ismimni soʻrayapsan ? — dedi . Soʻng oʻsha yerda Yoqubni duo qildi .
01032030	Yoqub esa : « Xudoni yuzma-yuz turib koʻrdim , U jonimga ora kirdi » , — dedi . Shuning uchun oʻsha joyni Panuil ( yaʼni Xudo Yuzi ) deb atadi .
01032031	U Panuildan uzoqlashganda , kun yorisha boshlagan edi . U soni ogʻrib , oqsab yurardi .
01032032	Shu sababdan Isroil farzandlari bugungacha son boʻgʻinidagi quymuch payini yemaydilar . Chunki u Zot Yoqubni naq shu joyiga urgan edi .
01033001	Yoqub nazar solib bir qaragan edi , Esov va u bilan toʻrt yuz kishi kelayotganini koʻrdi . Shunda Yoqub bolalarini Lea , Rohila va ikki choʻrisi orasida taqsim qildi .
01033002	Choʻrilar va ularning bolalarini oldinga , Lea va uning bolalarini ketroqqa , Rohila bilan Yusufni esa eng orqaga qoʻydi .
01033003	Yoqubning oʻzi hammaning oldida borib , akasiga yaqinlashguncha yetti marta yergacha egilib taʼzim qildi .
01033004	Esov ukasini qarshilagani yugurdi , uni quchoqlab , boʻyniga osilib , yuz-koʻzidan oʻpdi . Ular yigʻlashdilar .
01033005	Esov boshini koʻtarib qarab , xotinlar bilan bolalarni koʻrdi . — Bular sening kiming boʻladilar ? — deb soʻradi . — Bular sizning bandangizga Xudo ehson qilgan bolalardir , — dedi Yoqub .
01033006	Shunda choʻrilar bilan bolalari ham yaqinlashib , taʼzim qilishdi .
01033007	Soʻngra Lea bilan bolalari , oxirida esa Yusuf bilan Rohila ham hammalari yaqinlashib , taʼzim qilishdi .
01033008	Esov soʻradi : — Men uchrashib qolgan boshqa toifa-chi , ularni yuborishingdan maqsad nima ? — Janobimning iltifotiga sazovor boʻlishim uchun yubordim , — dedi Yoqub .
01033009	— Ey birodarim , menda koʻp narsa bor , oʻzingniki oʻzingga boʻlsin , — dedi Esov .
01033010	Yoqub : — Yoʻq , agar siz meni iltifotingizga sazovor hisoblasangiz , sovgʻamni mening qoʻlimdan oling . Mana siz meni ochiq chehra bilan qarshiladingiz , siz bilan yuzma-yuz koʻrishish men uchun xuddi Xudoning yuzini koʻrish demakdir .
01033011	Marhamat qilib , sizning oldingizga yuborgan sovgʻa-salomimni qabul qiling . Chunki Xudo menga ehson qildi , menda hamma narsa bor , — dedi . Yoqub unga koʻp yolvorgach , Esov sovgʻalarni qabul qildi va :
01033012	— Qani yuraylik , men sening oldingda boraveraman , — dedi .
01033013	Lekin Yoqub unga dedi : — Janobim biladilarki , bolalar nozik , qoʻylar va sigirlarim esa sogʻiladigan . Agar ularni bir kungina qistab haydasalar , butun chorva oʻlib qoladi .
01033014	Iltimos , janobim oʻz bandasidan ilgari boraversinlar . Men ixtiyorimdagi mollar va bolalarning qadamiga qarab , asta-sekingina yurib , janobim yoniga , Seʼirga yetib boraman .
01033015	Esov : — Men bilan kelgan odamlardan bir nechtasini sening izmingga topshirayin , — dedi . Lekin Yoqub : — Nima keragi bor ? Janobim meni iltifotiga sazovor hisoblasalar , bas , — dedi .
01033016	Shunday qilib , Esov oʻsha kuni oʻz yoʻliga , Seʼir tomonga qaytib ravona boʻldi .
01033017	Yoqub esa Sukkotga koʻchib ketdi . Oʻzi uchun uy qurib , chorvalariga esa chaylalar yasadi . Shuning uchun bu joy Sukkot ( yaʼni Chaylalar ) degan nom oldi .
01033018	Shunday qilib , Yoqub Mesopotamiyadan qaytib kelgandan keyin Kanʼon mamlakatidagi Shakam shahriga eson-omon borib , shaharning roʻparasida manzil qurdi .
01033019	Soʻngra oʻrnashgan yerni Shakamning otasi Hamoʻr oʻgʻillaridan yuz kumush tangaga sotib oldi .
01033020	U joyga bir qurbongoh qurib , uni Tangriga — Isroilning Xudosiga bagʻishladi .
01034001	Leaning Yoqubga tugʻib bergan qizi Dina bir kuni Kanʼon qizlarini koʻrishga borish uchun manzildan tashqariga chiqdi .
01034002	U yerning amiri hivviy Hamoʻrning oʻgʻli Shakam qizni koʻrib , uni ushladi , zoʻrlab u bilan yotdi .
01034003	Shakam Yoqubning qizi Dinaga maftun boʻlgan , uni juda sevib qolgan edi . U bu qizning dilini ovlamoqchi boʻldi .
01034004	Otasi Hamoʻrga ham bildirib : — Bu qizchani menga xotinlikka olib bering , — dedi .
01034005	Yoqub esa qizi Dinaning nomusi toptalganini eshitgach , oʻgʻillari chorva bilan dashtdan qaytib kelguncha xomush yurdi .
01034006	Shakamning otasi Hamoʻr Yoqub bilan gaplashmoqchi boʻlib , uning oldiga bordi .
01034007	Shu orada Yoqubning oʻgʻillari dashtdan kelishdi . Boʻlgan hodisani eshitishgach , ularning gʻazabi qaynab , qattiq jahli chiqib : — Yoqubning qizi bilan yotib , Isroil nomiga isnod keltiribdi , qilmaydigan ishni qilib qoʻyibdi ! — deyishdi .
01034008	Hamoʻr ularga : — Oʻgʻlim Shakam qizingizga juda ishqiboz boʻlgan , endi marhamat qilib uni oʻgʻlimga xotinlikka bersangizlar .
01034009	Bir-birimiz bilan quda-andachilik qilaylik , siz qizlaringizni bizlarga beringlar , bizning qizlarimizni oʻzingizga olinglar .
01034010	Bizlar bilan yashaysizlar , bu yer sizlarning ixtiyoringizda boʻladi . Bu yerda yashab , savdo-sotiq qilasizlar , yer-suv egasi boʻlasizlar , — dedi .
01034011	Keyin Shakam soʻz olib , qizning otasiga va akalariga : — Faqat sizlarning iltifotingizni qozonsam , bas . Menga nimaiki desangizlar , uni beraman .
01034012	Mendan qancha sovgʻa , qalin talab qilsangizlar ham , beraman ; faqat qizni menga xotinlikka beringlar , — dedi .
01034013	Yoqubning oʻgʻillari esa singillari Dinani harom qilgan Shakam va otasi Hamoʻrga ayyorlik bilan javob bermoqchi boʻldilar .
01034014	Ularga : — Bu ishni bizlar qilolmaymiz ; singlimizni sunnat boʻlmagan odamga berish biz uchun benomuslik boʻladi .
01034015	Basharti har bir erkagingiz bizlardek xatna qilinsa , biz bunga rozi boʻlamiz .
01034016	U taqdirda qizlarimizni sizlarga beramiz , sizlarning qizlaringizni ham oʻzimizga olamiz , sizlar bilan yashab , bitta qavm boʻlamiz .
01034017	Agar bizlarga quloq solmay , xatna boʻlmasangizlar , qizimizni olib ketamiz , — deyishdi .
01034018	Ularning bu gaplari Hamoʻr bilan oʻgʻli Shakamga maʼqul tushdi .
01034019	Yigit Yoqubning qiziga mehr qoʻyganidan , bu ishni bajarishni kechiktirmadi . U otasining xonadonida hammadan eʼtiborli edi .
01034020	Shunday qilib , Hamoʻr va oʻgʻli Shakam shahar darvozasi oldiga borishdi va oʻz hamshaharlariga xitob qilib :
01034021	— Bu odamlar bizga nisbatan begʻaraz . Mayli , shu mamlakatda yashab savdo-sotiq qilsinlar . Yerimiz keng , ular bemalol sigʻadi . Ularning qizlarini oʻzimizga xotinlikka olaylik , oʻz qizlarimizni ham ularga beraylik .
01034022	Endi bu odamlar bizlar bilan birga yashab bir qavm boʻlishga rozi-yu , lekin bittagina shartlari bor : bizlardagi har bir erkak ular singari xatna qilinsin ekan .
01034023	Shunda ularning podalari , mol-mulklari , ot-ulovlari ham bizlarniki boʻladi-ku ! Faqat ularning bu shartiga koʻnsak boʻldi , bizlar bilan birga yashaydilar , — deyishdi .
01034024	Buni eshitganlaridan keyin , shahar darvozasidan kirib-chiqadigan hamma erkaklar Hamoʻr va oʻgʻli Shakamning gapiga kirib , xatna boʻldilar .
01034025	Oradan uch kun oʻtib , ular ogʻrib yotar ekanlar , Yoqubning ikki oʻgʻli — Dinaning akalari Shimʼoʻn va Leviy har biri oʻz qilichini taqib olishdi-da , tinch shaharga nogahon hujum qilib , butun erkaklarni oʻldirdilar .
01034026	Hamoʻrni va oʻgʻli Shakamni ham tigʻdan oʻtkazib , Dinani Shakamning uyidan olib ketdilar .
01034027	Yoqubning oʻgʻillari oʻlganlarning ustiga yopirilib , singillarini sharmanda qilgan shaharni talon-taroj qilib tashladilar .
01034028	Ham shahardan topgan , ham dashtdan topgan qoʻy-echki , qoramol va eshaklarni olib ketdilar .
01034029	Shaharliklarning butun boyligini talab , bola-chaqasi bilan ayollarining hammasini esa asir olib , uylaridagi bor-yoʻgʻini oʻlja qilib olib ketdilar .
01034030	Yoqub Shimʼoʻn va Leviyga : — Sizlar meni bu yurtning ahli — kanʼoniylar va perizziylarning nafratiga qoldirib , notinch qilib qoʻydingizlar-ku ! Mening odamlarim ozgina ; menga qarshi qoʻshin tizib zarba berishsa , men bilan butun xonadonim ham qirilib yoʻq boʻlib ketamiz-ku , — dedi .
01034031	Oʻgʻillari esa : — Singlimiz bilan fohisha kabi muomala qilishiga yoʻl qoʻyib boʻladimi , axir ? ! — deyishdi .
01035001	Xudo Yoqubga : « Oʻrningdan tur , Baytilga borib u yerda istiqomat qil . Akang Esovning oldidan qochayotganingda senga zohir boʻlgan Xudo shaʼniga u yerda qurbongoh tiklagin » , — dedi .
01035002	Shunda Yoqub oʻzining oilasiga va xonadonidagi boshqa barchaga xitob qilib : « Orangizda saqlab yurgan yot xudolar sanamlarini oʻzlaringizdan uzoqlashtiringlar . Oʻzlaringizni pokiza qilib , kiyimlaringizni almashtiringlar .
01035003	Biz shu yerdan qoʻzgʻalib , Baytilga boramiz . Boshimga ogʻir kun tushgan vaqtlarda menga koʻmak bergan va yurgan yoʻlimda har doim men bilan boʻlgan Xudo shaʼniga u yerda qurbongoh quraman » , — dedi .
01035004	Shunda ular saqlab yurgan hamma yot xudolar sanamlarini va quloqlariga taqib yurgan but sirgʻalarni Yoqubga berishdi . Yoqub esa bularni Shakam yaqinidagi ulugʻ daraxtning tagiga koʻmdi .
01035005	Soʻngra ular u yerdan jilib yoʻlga tushishdi . Tevarak-atrofdagi shaharlar ahli esa Xudodan qattiq vahm olgan edi , shuning uchun Bani-Yoqubning ketidan quvishmadi .
01035006	Shunday qilib , Yoqub va u bilan yurgan butun qavm Kanʼon yeridagi Luz shahriga yetib keldilar . ( Luz — Baytilga tengdir . )
01035007	U yerda Yoqub qurbongoh tiklab , oʻsha joyni El-Baytil ( yaʼni Baytil Xudosi ) deb atadi . Chunki akasi oldidan qochayotganida oʻsha yerda Xudo unga Oʻzini namoyon qilgan edi .
01035008	Shu orada Rivqoning enagasi Devora oʻlib qoldi . Uni Baytilning pastrogʻidagi bolut daraxti tagiga koʻmdilar , daraxtni esa « yigʻi bolut » deb atadilar .
01035009	Mesopotamiyadan qaytib kelganidan keyin , Xudo Yoqubga yana bir bor zohir boʻldi . Xudo uni muborak qilib :
01035010	« Sening oting Yoqub boʻlsa-da , bundan keyin seni Yoqub deyishmaydi ; endi sening isming Isroil boʻladi » , — deganidek , unga Isroil deb nom qoʻydi .
01035011	Xudo unga yana : « Men Qodir Tangriman . Barakali boʻlib , oʻsib-koʻpaygin . Sendan bir xalq va hatto xalqlar jamoati bunyod boʻladi ; sening urugʻingdan podshohlar chiqadi .
01035012	Men Ibrohimga va Isʼhoqqa bergan bu yerni senga va sendan keyingi zurriyotingga beraman » , — dedi .
01035013	Yoqub bilan soʻzlashib boʻlib , Xudo uning yonidan yuqoriga koʻtarildi .
01035014	Yoqub esa Xudo oʻzi bilan gaplashgan joydagi toshni olib , yodgorlik tikladi , toshning ustiga sharob va yogʻ toʻkib nazr atadi .
01035015	Xudo oʻzi bilan soʻzlashgan joyni esa Baytil ( yaʼni Xudo uyi ) deb atadi .
01035016	Baytildan joʻnab , yoʻl bosar edilar . Efratga borishga sal qolgan ediki , Rohilani toʻlgʻoq tutib , u juda qiynaldi .
01035017	U azob chekib tugʻayotganida , doyasi unga : « Qoʻrqma , bu ham senga oʻgʻil boʻladi » , — dedi .
01035018	Nihoyat , Rohila oʻlayotib , joni chiqay deganda , tugʻilgan oʻgʻlini Ben-Oʻni ( yaʼni Shum Oyoq ) deb chaqirdi . Ammo otasi uning ismini Benyamin ( yaʼni Oʻng Qoʻlim ) deb qoʻydi .
01035019	Efrat , yaʼni Baytlahm yoʻlida marhuma Rohilani dafn etishdi .
01035020	Yoqub uning qabri ustida yodgorlik tikladi . Qabr bugungacha « Rohila maqbarasi » deb aytiladi .
01035021	Shundan soʻng Isroil yoʻlga chiqib , Adir Minora degan joyning narigi tomonida chodir qurdi .
01035022	Isroil u yurtda oʻrnashganidan keyin , oʻgʻli Ruben borib otasining choʻri xotinlaridan biri Bilha bilan yotdi . Isroil buni eshitdi , [ oʻgʻlini yomon koʻrib ketdi . ] Yoqubning jami boʻlib oʻn ikki oʻgʻli bor edi :
01035023	Lea tuqqan oʻgʻillar : Yoqubning toʻngʻichi Ruben , keyin Shimʼoʻn , Leviy , Yahudo , Issoxor va Zavulun .
01035024	Rohila tuqqan oʻgʻillar : Yusuf va Benyamin .
01035025	Rohilaning choʻrisi Bilha tuqqan oʻgʻillar : Dan va Naftoli .
01035026	Leaning choʻrisi Zilpa tuqqan oʻgʻillar : Gad va Osher . Yoqub Mesopotamiyada boʻlganida , mana shu oʻgʻillarni koʻrdi .
01035027	Yoqub otasi Isʼhoqning oldiga , Mamre degan joyga bordi . Ibrohim ham , Isʼhoq ham musofir boʻlib yashagan bu joy Qirat-Arba ( yaʼni Hebroʻn ) shahri yaqinidadir .
01035028	Isʼhoq esa jami bir yuzu sakson yil umr koʻrib , vafot etdi .
01035029	U toʻq va keksayib olamdan oʻtdi , oʻzining ota-bobolari oldiga joʻnadi . Uning oʻgʻillari Esov va Yoqub uni koʻmishdi .
01036001	Edoʻm xalqining otasi Esovning nasl-nasab tarixi quyidagicha :
01036002	Esovning xotinlari Kanʼon qizlaridan edi . Bular — hetiy Eylonning qizi Ada , hivviy Sivʼoʻn oʻgʻli Ononing qizi Aholibama
01036003	va Ismoilning qizi , Navoyoʻtning singlisi Boʻsmat edilar .
01036004	Ada Esovga Elifazni , Boʻsmat esa Ragʻuilni tugʻib berishdi .
01036005	Aholibama esa Yaʼush , Yaʼlam va Qoʻrahni tugʻdi . Hali Kanʼon yerida boʻlganda Esov uchun tugʻilgan oʻgʻillari ana shular edi .
01036006	Keyinroq Esov xotinlarini , oʻgʻil-qizlarini va xonadonidagi borliq jonni , shuningdek , butun chorva podalarini , Kanʼon yerida orttirgan barcha mol-mulkini olib , ukasi Yoqubning oldidan oʻzga mamlakatga koʻchib ketdi .
01036007	Ikkala aka-ukaning mol-mulki juda koʻpaygani uchun , ular endi birga yashay olmas edilar . Ularning chorvalari koʻpligidan , ular musofir boʻlib turgan mamlakat endi ularni sigʻdirolmaydigan boʻlib qolgan edi .
01036008	Shunday qilib , Esov ( Edoʻmga tengdir ) Seʼir togʻligida oʻrnashib oldi .
01036009	Esovdan kelib chiqqan , Seʼir togʻligida oʻrnashgan Edoʻm xalqining nasl-nasabi quyidagicha :
01036010	Esovga xotini Adadan Elifaz , xotini Boʻsmatdan esa Ragʻuil nomli oʻgʻillar tugʻildilar .
01036011	Elifazning oʻgʻillari : Teman , Oʻmar , Safoʻ , Gaʼtam va Qanoz edilar .
01036012	Esov oʻgʻli Elifazning ikkinchi xotini Timna esa eriga Omoleqni tugʻib berdi . Ana shular hammasi Esovning xotini Adaning oʻgʻil-nabiralari edi .
01036013	Ragʻuilning oʻgʻillari : Nahat , Zarah , Shamma va Mizza edilar . Bular esa Esovning xotini Boʻsmatning oʻgʻil-nabiralari edi .
01036014	Sivʼoʻn oʻgʻli Ononing qizi Aholibama eri Esovga Yaʼush , Yaʼlam va Qoʻrah degan oʻgʻillarni tugʻib berdi .
01036015	Esov naslidan kelib chiqqan qabila yoʻlboshchilari quyidagilardir : Esovning toʻngʻichi Elifaz — Teman , Oʻmar , Safoʻ , Qanoz ,
01036016	Qoʻrah , Gaʼtam va Omoleq nomli qabila yoʻlboshchilarining otasi boʻlgan . Ana shu Edoʻm qabilalari bari Elifazdan kelib chiqib , Esovning xotini Adaning oʻgʻil-nabiralari edilar .
01036017	Esovning ikkinchi oʻgʻli Ragʻuil esa — Nahat , Zarah , Shamma va Mizza nomli qabila yoʻlboshchilarining otasi boʻlgan . Ana shu Edoʻm qabilalari Ragʻuildan kelib chiqib , Esovning xotini Boʻsmatning oʻgʻil-nabiralari edilar .
01036018	Esovning xotini Aholibamaning eriga tugʻib bergan oʻgʻillari : Yaʼush , Yaʼlam va Qoʻrah edilar . Bular xuddi shu ismli qabilalarning yoʻlboshchilari boʻlganlar . Ana shular Esovning xotini , Ononing qizi Aholibamadan bino boʻlgan yoʻlboshchilar edi .
01036019	Shunday qilib , bu Edoʻm qabilalarining hammasiga Esovning oʻgʻillari yoʻlboshchi boʻlganlar .
01036020	Edoʻm tub aholisining kelib-chiqishi hoʻriy Seʼirning oʻgʻillaridan boshlangan . Seʼirning oʻgʻillari : Loʻtan , Shoʻval , Sivʼoʻn , Ono ,
01036021	Dishoʻn , Esar va Dishan edilar . Bular Edoʻmdagi hoʻriy qabilalarining yoʻlboshchilari boʻlganlar .
01036022	Loʻtanning oʻgʻillari Hoʻriy va Hemam edilar . Loʻtanning Timna degan singlisi ham bor edi .
01036023	Shoʻvalning oʻgʻillari : Alvon , Manohat , Evol , Shafoʻ va Oʻnom edilar .
01036024	Sivʼoʻnning oʻgʻillari : Ayyo va Ono edilar . ( Otasi Sivʼoʻnning eshaklarini choʻlda boqayotganida issiq buloqni topgan oʻsha Ono edi . )
01036025	Ononing esa Dishoʻn otli oʻgʻli va Aholibama otli qizi bor edi .
01036026	Dishoʻnning oʻgʻillari : Hamdon , Eshbon , Yitron va Karon edilar .
01036027	Esarning oʻgʻillari : Bilhon , Zaʼvon va Aqon edilar .
01036028	Dishanning oʻgʻillari : Us va Oron edilar .
01036029	Shunday qilib , Seʼir yurtidagi Hoʻriy qabilalarining nomlari oʻz yoʻlboshchilarining tartibi boʻyicha shundaydir : Loʻtan , Shoʻval , Sivʼoʻn , Ono , Dishoʻn , Esar va Dishan .
01036030	
01036031	Isroil farzandlari ustidan biron podshoh hukm surmasdan oldin , Edoʻm yurtida quyidagi podshohlar hukmronlik qilganlar :
01036032	Edoʻm taxtida oʻtirgan ilk podshoh Dinhoba shahridan boʻlgan Baʼoʻr oʻgʻli Bela edi .
01036033	Bela oʻlgach , uning oʻrniga Boʻsra shahridan Zarah oʻgʻli Yoʻbob taxtga chiqdi .
01036034	Yoʻbob oʻlgach , uning oʻrniga Teman yurtidan Hushom taxtga chiqdi .
01036035	Hushom oʻlgach , uning oʻrniga Moʻov yerida midyonliklarni tor-mor etgan , Avit shahridan boʻlgan Bedod oʻgʻli Hadad taxtga chiqdi .
01036036	Hadad oʻlgach , uning oʻrniga Masreqa shahridan Samla taxtga chiqdi .
01036037	Samla oʻlgach , uning oʻrniga daryo boʻyida joylashgan Rahovot shahridan Shoul taxtga chiqdi .
01036038	Shoul oʻlgach , uning oʻrniga Axboʻr oʻgʻli Baal-Hanan taxtga chiqdi .
01036039	Axboʻr oʻgʻli Baal-Hanan oʻlgach , uning oʻrniga Hadar taxtga chiqdi . U Pagʻu shahridan boʻlib , xotini esa Matradning qizi , Mezahobning nabirasi Mehatobila edi .
01036040	Esovdan kelib chiqqan Edoʻm qabilalarining nomlari sulolalari va oʻrnashgan joylari boʻyicha shulardir : Timna , Alva , Yatet ,
01036041	Aholibama , Elo , Pinoʻn ,
01036042	Qanoz , Teman , Mibsor ,
01036043	Magdiel va Iram . Ushbu qabilalar oʻz yoʻlboshchilarining nomlarini olib , har birisi oʻzining yashash yeriga ega boʻlgan . Mana shularning hammasi Edoʻm xalqining otasi Esovdan kelib chiqqanlar .
01037001	Yoqub otasi musofir boʻlib yashagan mamlakatda — Kanʼon diyorida yashayverdi .
01037002	Yoqubning nasl-nasab tarixi esa quyidagicha : Yoqubning oʻgʻli Yusuf oʻn yetti yashar oʻsmir boʻlib qolgan edi . U otasining xotinlari Bilha va Zilpadan tugʻilgan akalari bilan birga chorva boqar , otasi oldida akalarining gʻiybatini qilar edi .
01037003	Isroil esa Yusufni hamma oʻgʻillaridan koʻproq sevar edi , chunki u Isroilning qarilik chogʻida koʻrgan oʻgʻli edi . Shu sababli unga beqasam toʻn qildirdi .
01037004	Yusufning akalari esa otalari uni hamma oʻgʻillaridan koʻproq sevganini bilib , Yusufni yomon koʻrib qoldilar . Endi u bilan doʻstona gaplasha olmas edilar .
01037005	Bir kuni Yusuf tush koʻrib , akalariga aytib berdi . Ular esa uni yanada yomon koʻrib qolishdi .
01037006	Yusuf akalariga : — Men koʻrgan bu tushni tinglanglar , — dedi .
01037007	— Tushimda bizlar ekinzorda bogʻlam bogʻlayotgan ekanmiz . Qarasam , mening bogʻlamim yerdan koʻtarilib , tik turgan ekan , sizlarning bogʻlamlaringiz esa davra olib , mening bogʻlamimga taʼzim qildi .
01037008	Yusufning akalari unga : — Nahotki sen bizning ustimizdan podshoh yoki hukmron boʻlmoqchisan ? — deyishdi . Uni koʻrgan tushi va gapirgan gapi tufayli yanada yomon koʻrib qoldilar .
01037009	Keyin Yusuf yana boshqa bir tush koʻrdi . Uni ham akalariga hikoya qilib berdi : — Men yana tush koʻrdim . Tushimda quyosh va oy hamda oʻn bir yulduz menga taʼzim qilayotgan ekan , — dedi .
01037010	Yusuf buni akalari va otasiga ham hikoya qilgan edi , otasi uni koyib : — Bu koʻrgan tushing qanday tush ekan ? Nahotki men , onang va akalaring sening oyoqlaringga yiqilib taʼzim qilsak ? — dedi .
01037011	Yusufga akalari hasad qilishardi . Lekin otasini bu gaplar oʻylatib qoʻydi .
01037012	Yusufning akalari otalarining podalarini boqish uchun Shakamga ketishgan edi .
01037013	Shu vaqt Isroil Yusufga : — Akalaring Shakamda mol boqishyapti . Kel , seni ularning yoniga yuborayin , — dedi . — Xoʻp boʻladi , otajon ! — dedi Yusuf .
01037014	— Sen borib akalaring va podalarning hol-ahvolini bilib , menga xabar keltir , — deb otasi uni Hebroʻn vodiysidan joʻnatdi . Yusuf Shakamga qarab yoʻl oldi .
01037015	Dashtda adashib qoldi . Bir kishi Yusufni koʻrib , undan soʻradi : — Nimani izlayapsan ?
01037016	— Men akalarimni izlayapman , ular qayerda mol boqishyapti ? Bilsang , menga ayt , — dedi Yusuf .
01037017	Haligi odam unga : — Ular bu yerdan joʻnab ketishdi . Doʻtanga boramiz , deb aytganlarini eshitgan edim , — dedi . Shunda Yusuf akalarining ketidan borib , ularni Doʻtanda topdi .
01037018	Yusuf hali yaqinlashmasdanoq , akalari koʻrib , Yusufni oʻldirishga qasd qildilar .
01037019	Bir-biroviga : — Mana , oʻsha tush koʻruvchi kelyapti !
01037020	Kelinglar endi , uni oʻldiramiz va biron quduqqa tashlaymiz . Soʻngra yirtqich hayvon uni yeb ketibdi , deb aytamiz . Shunda uning tushlari nima boʻlarkan , koʻramiz , — dedilar .
01037021	Ammo Ruben Yusufni ularning qoʻlidan qutqarmoqchi boʻlib , ukalariga : — Uning joniga qasd qilmaylik .
01037022	Qon toʻkmanglar , uni mana shu yaqindagi choʻl qudugʻiga tashlasalaring boʻldi , faqat uning joniga qasd qilmanglar ! — dedi . Chunki u Yusufni ukalari qoʻlidan qutqarib , otasi oldiga qaytarish niyatida edi .
01037023	Yusuf akalari yoniga kelganda , akalari uni ushlab , ustidagi beqasam toʻnni yechib ,
01037024	oʻsmirni quduqning ichiga tashlab ketishdi . Quduq esa quruq , ichida suv yoʻq edi .
01037025	Ular ovqatlanib oʻtirib , bir qarashgan edi , Gilʼad tomondan ismoiliylar karvoni kelayotganini koʻrishdi . Ularning tuyalariga xushboʻy smolalar va tutatqilar hamda mumiyo ortilgan , Misrga qarab yoʻl bosayotgan edilar .
01037026	Yahudo birodarlariga : — Ukamizning qonini toʻkib buni yashirishdan nima foyda bor ?
01037027	Kelinglar , yaxshisi uni ismoiliylarga sotamiz , qoʻlimizni uning qoni bilan bulgʻamaymiz . U bizning ukamiz , oʻz suyagimiz , axir , — dedi . Yahudo aka-ukalarini koʻndirdi .
01037028	Shu payt Midyondan savdogarlar karvoni oʻtayotgan edi . Ular Yusufni quduqdan tortib chiqardilar va yigirma kumush tangaga ismoiliylarga sotdilar . Ular esa Yusufni Misrga olib ketdilar .
01037029	Ruben oʻsha quduq boshiga qaytib borib , qarasaki , Yusuf quduq ichida yoʻq ! U choponini yirtib tashladi-da ,
01037030	ukalari yoniga qaytib borib ularga : — Bola yoʻq , endi men qayerga bosh uray ? — dedi .
01037031	Shunda aka-ukalar Yusufning beqasam toʻnini olib , bir takani soʻyib , toʻnni taka qoniga botirdilar .
01037032	Soʻng toʻnni otalari oldiga yuborib : « Biz buni topdik . Taning-chi , bu oʻgʻlingizning choponimi , yoki u emasmi ? » — deb soʻratdilar .
01037033	Yoqub choponni tanib : — Oʻgʻlimning choponi-da , uni yirtqich hayvon yegan . Yusuf burda-burda boʻlgan , shekilli , — dedi .
01037034	Va kiyimini yirtib , beliga jul oʻrab , oʻgʻli uchun ancha vaqt motam tutdi .
01037035	Hamma oʻgʻil-qizlari unga tasalli bermoq uchun otasini borib koʻrsa-da , ammo u ovunishni rad qilar , — Men motamli boʻlib oʻgʻlimning yoniga , oʻliklar diyoriga boraman , — derdi . Oʻgʻlining hasratida koʻp faryod chekdi .
01037036	Shu orada midyonliklar Yusufni Misrga olib borib , Firʼavnning saroyi maʼmuri va soqchilar boshligʻi — Poʻtifarga sotgan edilar .
01038001	Oʻsha vaqtda Yahudo oʻz aka-ukalaridan ayrilib joʻnadi . U yoʻl yurib , Adullam shahrida Hiro otli boyning yonida joylashdi .
01038002	Yahudo u yerda Shuo ismli kanʼonlik bir odamning qizini koʻrib qoldi . Uni xotinlikka olib , bir yostiqqa bosh qoʻyishdi .
01038003	Ayol homilador boʻlib bir oʻgʻil tugʻdi . Eri uning otini Gʻyer qoʻydi .
01038004	U yana homilador boʻlib bir oʻgʻil tugʻdi , uning otini Oʻnan qoʻydi .
01038005	U tagʻin bir oʻgʻil tugʻib , uning otini Shelo qoʻydi . Bu tugʻilgan paytda Yahudo Kazzob shahrida edi .
01038006	Yahudo toʻngʻichi Gʻyerni Tamara ismli bir qizga uylantirdi .
01038007	Yahudoning toʻngʻichi Gʻyer Xudovand nazarida nobop odam boʻlgani uchun , Xudovand uni oʻldirdi .
01038008	Shunda Yahudo Oʻnanga : — Qaynagʻalik burchingni oʻtab , akangning xotinini nikohingga ol , toki akangga zurriyot yetishtirgin , — dedi .
01038009	Lekin Oʻnan bu zurriyot oʻziniki boʻlmasligini bilib , akamga zurriyot qolmasin , deb uning xotini bilan qovushgan paytlarda urugʻini yerga toʻkib yuborar edi .
01038010	Uning bu qilgan ishi esa Xudovandga yoqmadi va Xudovand uni ham oʻldirdi .
01038011	Yahudo kelini Tamaraga : — Oʻgʻlim Shelo katta boʻlgunga qadar sen otangning uyida beva turavergin , — dedi . Chunki Yahudo : « Bu ham akalari kabi oʻlmasin » , deb qoʻrqar edi . Shunday qilib , Tamara ketdi , otasining uyida yashayverdi .
01038012	Ancha vaqt oʻtgandan soʻng Shuoning qizi , yaʼni Yahudoning xotini oʻlib qoldi . Yahudo bir muddat oʻtib taskin topganidan keyin , oʻzi bilan doʻsti adullamlik Hironi olib , qoʻylarining junini qirqayotganlarni koʻrgani Timnaga borishdi .
01038013	Tamaraning qulogʻiga : « Mana , qaynotang qoʻylarining junini qirqish uchun Timnaga borayotir » , — degan darak yetib keldi .
01038014	Shunda u bevalik kiyimlarini yechib , paranji yopinib , oʻzini tanib boʻlmaydigan qildi-da , Timnaga boradigan yoʻlda joylashgan Enoyim yerining kiraverishida oʻtirdi . Tamara : « Shelo endi katta boʻlgan , meni unga xotinlikka berishmaydi » , degan xulosaga kelgan edi .
01038015	Yahudo Tamaraning yuzi yopiq oʻtirganini koʻrib , fohisha deb oʻyladi .
01038016	U oʻzining kelini ekanini bilmay , Yahudo yoʻlidan ayol tomon burildi-da : — Ruxsat ber , sen bilan yotay , — dedi . — Siz men bilan yotsangiz , menga nima berasiz ? — dedi ayol .
01038017	Yahudo : — Qoʻtondan senga bir uloq berib yuboraman , — dedi . — Yuborguningizgacha garovga biron narsa berasizmi ? — dedi .
01038018	Yahudo : — Garovga nima beray ? — deb soʻradi . — Muhringizni , uning ipini va qoʻlingizdagi hassani bering , — dedi ayol . Yahudo u aytgan narsalarni berdi va u bilan yotdi . Tamara esa undan homilador boʻldi .
01038019	Tamara uyiga qaytib ketdi va paranjisini yechib , yana oʻzining bevalik kiyimlarini kiydi .
01038020	Shu orada Yahudo oʻsha ayolga garovga bergan narsalarimni qaytarib olay , deb adullamlik doʻsti orqali uloqni yubordi . Uni topolmagach ,
01038021	doʻsti bu joyning odamlaridan soʻradi : — Enoyimda yoʻl chekkasida oʻtirgan anavi fohisha qani ? — Bu yerda fohisha yoʻq edi , — deyishdi .
01038022	Doʻsti Yahudoning yoniga qaytib kelib : — Uni topolmadim , u joy odamlari ham oʻsha yerda fohisha yoʻqligini aytdilar , — dedi .
01038023	Yahudo : — Mana men bu uloqni yubordim , lekin sen ayolni topmabsan . Mayli oʻziga olib qoʻysin , tagʻin biz uyatga qolmaylik , — dedi .
01038024	Qariyb uch oy oʻtgach , Yahudoga : « Sening kelining Tamara zino qilibdi , fohishaligidan homilador ham boʻlibdi » , — degan xabar yetkazishdi . Yahudo : — Uni maydonga chiqarib yoqinglar ! — dedi .
01038025	Tamarani tashqariga olib chiqishayotgan vaqtda , u qaynotasiga kishi yuborib : « Men mana bu buyumlarning egasidan homilador boʻlganman . Taning-chi , bu muhr , bu ip , bu hassa kimniki ekan ? » — degan gapni joʻnatdi . Yahudo buyumlarni tanib :
01038026	— Men emas , u haqlidir , chunki men uni oʻgʻlim Sheloga bermadim , — dedi . Shundan keyin Tamaraga boshqa tegmadi .
01038027	Tamarani toʻlgʻoq tutganida , uning qornida egiz bolalar borligi maʼlum boʻldi .
01038028	Tugʻayotgan vaqtda bolalardan biri qoʻlini chiqardi . Doya alvon ip olib : « Mana bu birinchi boʻlib chiqdi ! » — deb ipni uning qoʻliga bogʻladi .
01038029	Bola qoʻlini qaytarib olishi bilan uning birodari chiqdi . Shunda doya : « Ha , sen qanday yorib chiqib olding ! » — dedi . Shuning uchun Yahudo uning ismini Paras qoʻydi .
01038030	Keyin qoʻlida alvon ip boʻlgan birodari ham chiqdi . Uning otini Zarah qoʻydi .
01039001	Shu orada Yusufni Misrga olib borishgan edi . Firʼavn saroyining maʼmuri va soqchilar boshligʻi , Misrning begi boʻlgan Poʻtifar Yusufni u yerga olib borgan ismoiliylardan sotib olgan edi .
01039002	Xudovand Yusuf bilan edi . U misrlik xoʻjayinining uyida turarkan , omadli kishi boʻlib qoldi .
01039003	Uning xoʻjayini ham Xudovand Yusuf bilan boʻlganini angladi . Chunki Yusuf qoʻl urgan har qanday ishga Xudovand omad berar edi .
01039004	Shunday qilib , Yusuf xoʻjayinining koʻnglini topib , uning shaxsiy xodimi boʻlib qoldi . Bek Yusufni oʻz xonadoni ustidan gumashta qilib tayinlab , bor-budini uning ixtiyoriga topshirdi .
01039005	Misrlikning xonadoni va butun mol-mulki ustidan Yusuf gumashta qilib tayinlangan vaqtdan eʼtiboran Xudovand Yusuf tufayli u xonadonni barakali qildi , uyda va dashtdagi hamma narsasida Xudovandning barakati namoyon edi .
01039006	Bek oʻzining bor-yoʻgʻini Yusufning qaramogʻiga topshirib , endi oʻz tomogʻidan boshqa hech narsa haqida qaygʻurmas edi . Yusuf qaddi-qomati kelishgan , juda chiroyli yigit edi .
01039007	Oradan bir muddat oʻtgach , bekning xotini Yusufga koʻzini tikadigan boʻldi . U Yusufga : — Men bilan yot ! — deb aytar edi .
01039008	Ammo Yusuf rad etib , xoʻjayinining xotiniga : — Mana , xoʻjayinim men uning xonadonida qiladigan hech bir ishimga aralashmaydi , oʻzining bor-budini mening ixtiyorimga topshirgan .
01039009	Bu xonadonda mendan katta odam yoʻq . Xoʻjayin mendan hech narsani ayamay , birgina seni bermagan . Sen uning xotinisan-ku . Men qanday qilib bunday qabihlikka borib , Xudoga qarshi gunoh qilaman ? — dedi .
01039010	Beka kundan-kun zoʻrlasa-da , Yusuf u bilan yotishga yoki hatto oʻtirishga ham koʻnmas edi .
01039011	Kunlarning birida Yusuf oʻz ishini qilish uchun uyga kirdi . Uy xizmatchilaridan hech kim yoʻq edi .
01039012	Beka Yusufning jomasini ushlab : — Men bilan yot ! — dedi . Ammo Yusuf jomasini ayolning qoʻlida qoldirib , tashqariga qochib ketdi .
01039013	U qochib ketgandan keyin , beka jomani qoʻlida ushlagancha
01039014	uy xizmatchilarini chaqirdi va ularga : — Qaranglar olib kelgan odamni ! Endi bu ibroniy bizlar bilan shoʻxlik qilishga ham intiladi-da ! Mana hozir u kelib , men bilan yotmoqchi boʻldi . Ammo men baland ovoz bilan qichqirib yubordim .
01039015	U faryod koʻtarganimni eshitgach , oʻz jomasini yonimda qoldirib tashqariga qochib ketdi , — dedi .
01039016	Beka Yusufning jomasini yonida olib qoʻydi . Bek uyiga qaytib kelgach ,
01039017	unga arz qilishga tushdi : — Bizlarga siz keltirgan shu ibroniy qul men bilan shoʻxlik qilmoqchi boʻlib yonimga keldi .
01039018	Ovozimni baland qilib , qichqirishim bilan u jomasini yonimda qoldirib , tashqariga qochib ketdi , — dedi .
01039019	Yusufning xoʻjayini esa xotinining : « Yusuf menga ne-ne ishlarni qilmadi ! » — degan nolishini eshitib , jahli chiqdi .
01039020	U Yusufni ushlab , podshohning maxsus zindonidagi qamoqxonaga qamatib qoʻydi . Shunday qilib , Yusuf zindonda yotar edi .
01039021	Lekin Xudovand Yusuf bilan boʻlib , unga ehson qilar edi . Yusuf zindon boshligʻining koʻnglini topdi .
01039022	Zindon boshligʻi qamoqdagi butun mahbuslarni Yusufning qaramogʻiga berdi , u yerdagi hamma ishlarni Yusuf idora qilar edi .
01039023	Zindon boshligʻi endi Yusufning nazorati ostidagi hech bir ishga aralashmas edi . Chunki Xudovand Yusuf bilan boʻlib , u qilgan hamma ishga omad berar edi .
01040001	Bu hodisalardan soʻng Misr podshohining soqiysi va novvoyi oʻz janoblari — Firʼavnga qarshi gunoh qildilar .
01040002	Oʻzining bosh soqiysi va bosh novvoyi boʻlgan bu ikkala maʼmuridan Firʼavn achchiqlanib ,
01040003	ularni qamatib qoʻydi . Ular yotgan qamoqxona soqchilar boshligʻining nazorati ostida boʻlib , u yerda Yusuf ham mahbus edi .
01040004	Soqchilarning boshligʻi Yusufni bularga malay qilib qoʻydi . Shunday qilib , Yusuf ularga xizmat qilar edi .
01040005	Misr podshohining soqiysi bilan novvoyi bir muddat qamoqda yotganlaridan keyin , bir kechaning oʻzida ikkalasi birdan tush koʻrishdi . Har bir tushning oʻziga xos maʼnosi bor edi .
01040006	Sahar turib , Yusuf ularning yoniga keldi , har ikkovining koʻngli xufton ekanini koʻrdi .
01040007	Yusuf oʻzi bilan bir qatorda xoʻjayini — Firʼavnning uyida asir boʻlgan bu maʼmurlardan : — Nima uchun bugun yuzlaringiz gʻamgin ? — deb soʻradi .
01040008	Ular : — Biz tush koʻrdik , ammo tushni taʼbir qiladigan kishini topolmadik , — deyishdi . Yusuf ularga : — Tushning taʼbirlari Xudodan emasmi ? Menga tushuntirib beringlar-chi , — dedi .
01040009	Shunda bosh soqiy tushini Yusufga hikoya qildi : — Men tushimda oldimda bir tok koʻrdim .
01040010	Tokda uchta novda bor ekan . Novdalar oʻsib , gullab , shingil-shingil uzumlar pishdi .
01040011	Mening qoʻlimda Firʼavnning kosasi bor ekan . Men uzumlarni olib siqdim va Firʼavnning kosasiga quyib , kosani uning qoʻliga berdim , — dedi .
01040012	Yusuf unga : — Tushning taʼbiri shu : uch novda — uch kun .
01040013	Mana uch kundan keyin Firʼavn sening boshingni yuksaltirib , avvalgi mansabingga qaytaradi . Xuddi unga soqiylik qilgan vaqtda qilganingday , avvalgi tartib boʻyicha yana Firʼavnning kosasini uning qoʻliga berasan .
01040014	U senga himmat qilganidan soʻng , meni ham eslab turgin . Marhamat qilib Firʼavn huzurida meni yodingga keltir va meni bu qamoqxonadan chiqarib olishga tirishgin .
01040015	Meni ibroniylarning yeridan oʻgʻirlab ketishgani yetmagandek , endi bu yerda ham biron-bir jinoyat qilmay , bu chuqurga tiqib qoʻyildim , — dedi .
01040016	Bosh novvoy esa Yusuf boyagi tushni yaxshilikka yoʻyganini koʻrgach : — Men ham tush koʻrdim , — dedi . — Boshim ustida uchta savatda kulcha bor ekan .
01040017	Eng ustki savatda novvoylar Firʼavn uchun maxsus tayyorlagan har xil taomlar bor ekan . Lekin qushlar kelib , boshim ustidagi savatdan ularni choʻqib ketdi .
01040018	Yusuf javob berdi : — Tushning taʼbiri shu : uch savat — uch kun .
01040019	Mana shu uch kundan keyin Firʼavn boshingni tanangdan judo qilib , seni dorga ostiradi , qushlar kelib etingni tanangdan choʻqib ketadi , — dedi .
01040020	Oradan uch kun oʻtib , Firʼavn oʻzining tugʻilgan kunini nishonlash munosabati bilan butun mulozimlari uchun ziyofat qildi . Mulozimlaridan oʻzining bosh soqiysi bilan bosh novvoyini ham oʻrtaga chiqardi .
01040021	Bosh soqiyni oʻz mansabiga qaytardi va u yana kosani Firʼavn qoʻliga berdi .
01040022	Lekin bosh novvoyni esa , Yusuf taʼbir qilganidek , dorga ostirdi .
01040023	Shundan soʻng bosh soqiy Yusufni boshqa eslamadi , uni unutib yubordi .
01041001	Oradan ikki yil oʻtgach , Firʼavn tush koʻrib qoldi . Tushida u Nil daryosi boʻyida turgan ekan .
01041002	Daryodan koʻrimli , semiz yetti bosh sigir chiqib , qiyoqzorda oʻtlab yurishar ekan .
01041003	Ularning ketidan daryodan koʻrimsiz , oriq yetti bosh sigir chiqib , daryo boʻyidagi sigirlar yonida turibdi .
01041004	Koʻrimsiz , oriq sigirlar koʻrimli , semiz yetti sigirni yeb yuboribdi . Shundan keyin Firʼavn uygʻondi .
01041005	U yana uyquga ketib , ikkinchi marta tush koʻrdi . Tushida bitta poyada yettita yaxshi va toʻliq boshoq chiqibdi .
01041006	Ularning ketidan choʻl shamoli qovjiratgan oriqqina yetti boshoq oʻsib chiqibdi .
01041007	Bu oriq boshoqlar semiz va toʻliq yetti boshoqni yutib yuboribdi . Shundan soʻng Firʼavn uygʻonib , tush koʻrganini bildi .
01041008	Sahar paytida Firʼavnning koʻngli juda gʻash edi . U kishi yuborib , Misrning barcha sehrgarlari va donishmandlarini chaqirtirdi . Firʼavn ularga tushlarini hikoyat qildi , ammo unga taʼbir qilib beradigan biron kishi topilmadi .
01041009	Shunda Firʼavnning bosh soqiysi soʻz olib unga dedi : — Men bugun gunohlarimni eslatishga majburman .
01041010	Firʼavn janobi oliylarining bandalariga gʻazablari kelib , meni va bosh novvoyni soqchilar boshligʻining qamoqxonasiga topshirgan edilar .
01041011	Bir kechaning oʻzida men va joʻram birdan tush koʻrib qoldik , har birimizning tushimiz esa oʻziga xos taʼbirni talab qilar edi .
01041012	U yerda bizlar bilan soqchilar boshligʻiga xizmat qilib yurgan bir ibroniy yigit bor edi . Biz tushlarimizni unga soʻzlab berdik , u bizga taʼbir qilib berdi , tushlarimizni alohida-alohida sharhlab berdi .
01041013	Xullasi kalom , u qanday taʼbir etgan boʻlsa , xuddi shunday boʻldi . Men oʻz mansabimga qaytarildim , joʻram esa osildi .
01041014	Buni eshitiboq , Firʼavn Yusufni olib kelish uchun kishilar yubordi . Ular shoshib-pishib Yusufni zindondan chiqarishdi , sochini olib , kiyimini almashtirishdi . Yusuf Firʼavnning huzuriga keldi .
01041015	Firʼavn unga : — Men tush koʻrdim , lekin uni taʼbir qiladigan kishi yoʻq . Eshitishimcha , sening tushni taʼbir qilishga fahming yetar ekan , — dedi .
01041016	Yusuf Firʼavnga : — Bu mendan emas ; lekin Xudo Firʼavnga xayrli bashorat qilgan boʻlsa kerak , — deb javob berdi .
01041017	Firʼavn Yusufga : — Men tushimda Nil boʻyida turgan ekanman .
01041018	Shunda daryodan semiz va goʻzal yetti bosh sigir chiqib , qiyoqzorda oʻtlab yurishar ekan .
01041019	Ularning ketidan koʻrinishi yomon , badbashara , juda oriq boshqa yetti bosh sigir chiqdi . Men butun Misr yerida shunchalik yomon sigirni koʻrmagan edim .
01041020	Yomon , oriq sigirlar esa avvalgi yetti semiz sigirni yeb yubordi .
01041021	Semiz sigirlar ularning qorniga kirgan boʻlsa-da , qornida borligi bilinmas edi . Ularning koʻrinishi avvalgidek yomon edi . Shundan soʻng men uygʻonib ketdim .
01041022	Keyingi tushimda men bitta poyada oʻsib chiqqan yettita toʻliq va yaxshi boshoqni koʻrdim .
01041023	Ularning ketidan ingichka , choʻl shamolidan qovjiragan , quruq yettita boshoq oʻsib chiqdi .
01041024	Ingichka boshoqlar esa yettita toʻliq boshoqni yutib yubordi . Shunda men buni sehrgarlarga aytdim , ammo menga sharhlab beradigan kishi topilmadi , — dedi .
01041025	Yusuf Firʼavnga dedi : — Firʼavnning tushlari bir . Xudo qilmoqchi boʻlgan ishini Firʼavnga bildiribdi .
01041026	Yetti bosh yaxshi sigir — yetti yil , yettita yaxshi boshoq ham — yetti yil . Tushlarning maʼnosi bir .
01041027	Ulardan keyin chiqqan yetti bosh yomon va oriq sigir esa — yana yetti yil , shuningdek , oriq va choʻl shamolidan qovjiragan yettita boshoq ham oʻsha maʼnoda : yaʼni bu yetti qahatchilik yilini bildiradi .
01041028	Men shuni demoqchiman : Xudo qiladigan ishini Firʼavnga namoyon qilibdi .
01041029	Butun Misr mamlakatida yetti yil buyuk farovonlik boʻladi .
01041030	Oʻsha davrdan soʻng yetti yil qahatchilik bosh koʻtaradi . Misrni xarob qiladigan bu ocharchilik ogʻirligidan mamlakat koʻrgan avvalgi farovonlik davri butunlay esdan chiqib ketadi .
01041031	Keyin paydo boʻladigan qahatchilik shunchalik ogʻir boʻladiki , mamlakatda hech farovonlik boʻlmaganday tuyuladi .
01041032	Tush Firʼavnga ikki marta takror namoyon boʻlishi esa shundan dalolat beradiki , bu ish Xudo oldida muqarrardir , U buni kechiktirmay amalga oshiradi .
01041033	Endi Firʼavn janobi oliylari aqlli va dono bir odamni saylab , uni Misr yurti ustidan qoʻysinlar ,
01041034	toki u oliy farmon ila yetti farovonlik yili badalida Misrning hosilidan beshdan bir qismini ajratib undirish uchun mamlakat ustidan nozirlar tayinlasin .
01041035	Bu keladigan yaxshi yillarda butun hosilni yigʻib gʻamlab qoʻyishsin , shaharlarda oziq-ovqat boʻlishi uchun gʻallani Firʼavnning omborxonalariga gʻaramlab saqlashsin .
01041036	Misrning boshiga keladigan yetti yillik qahatchilik davrida mamlakat qirilmasligi uchun , bu oziq-ovqatlar zaxira boʻladi .
01041037	Bu gap Firʼavn va uning butun amaldorlariga maʼqul tushdi .
01041038	Firʼavn oʻz aʼyonlariga : — Oʻzida Xudoning Ruhi boʻlgan bunday odamni topib boʻladimi ? — dedi .
01041039	Firʼavn Yusufga qayrilib : — Xudo bularning hammasini senga maʼlum qilgan ekan . Sendan aqlliroq va donoroq odam yoʻq .
01041040	Sen xonadonim ustidan rais boʻlasan , butun xalqim sening amringga qarab ish tutadi . Men faqat taxtim bilangina sendan katta boʻlaman .
01041041	Men seni butun Misr yurti ustidan boshliq qilib tayinlayman , — dedi-da ,
01041042	oʻz uzugini barmogʻidan chiqarib , Yusufning barmogʻiga taqdi . Unga kimxob toʻn kiygizib , boʻyniga oltin zanjir taqdi .
01041043	Firʼavn Yusufni oʻz oʻrinbosarining aravasiga mindirib , u borishidan oldin « Taʼzim qilinglar ! » deya jar soldirdi . Shunday qilib , Yusuf butun Misr ustidan boshliq boʻlib qoldi .
01041044	Firʼavn Yusufga : — Men , Firʼavn , senga aytyapman : sen amr bermasdan butun Misr yerida hech kimsa yo qoʻlini yo oyogʻini koʻtarmaydi , — dedi .
01041045	U Yusufga Safnat-Paʼnah deb ism qoʻydi va Oʻn shahrining kohini Poʻtiferoning qizi Oʻsnatni unga xotinlikka olib berdi . Yusuf esa Misr yurti boʻyicha yuksalib bordi .
01041046	Misr podshohi — Firʼavnning huzurida turganida Yusuf oʻttiz yoshda edi . Shunday qilib , Yusuf Firʼavnning huzuridan chiqib , butun Misr mamlakatini kezadigan boʻldi .
01041047	Yetti farovonlik yili boshlanib , yer moʻl-koʻl hosil berdi .
01041048	Bu yetti yil ichida Yusuf Misrning butun oziq-ovqatini yigʻib , shaharlarda gʻamlab qoʻydi . Har shaharning atrofidagi dalalarda yetishgan gʻallani omborlarga gʻaramlab qoʻydi .
01041049	Yusuf dengiz qumiday koʻp , behisob koʻp gʻalla jamgʻardi . Gʻalla miqdori son-sanoqsiz edi .
01041050	Qahatchilik davri boshlanishidan avval Oʻn shahrining kohini Poʻtiferoning qizi Oʻsnat Yusufga ikki oʻgʻil tugʻib berdi .
01041051	Yusuf : « Xudo menga butun mashaqqatimni va butun otam uyini unuttirdi » , — deya , toʻngʻichining ismini Manashe ( yaʼni Unuttirgan ) qoʻydi .
01041052	Ikkinchi oʻgʻli tugʻilganida Yusuf : « Xudo gʻurbatsaroyimda meni samarali qildi » , — deya , oʻgʻlining otini Efraim ( yaʼni Samarali ) qoʻydi .
01041053	Misr yurti koʻrgan yetti farovonlik yili tugadi .
01041054	Yusuf oldindan aytgan yetti qahatchilik yili boshlandi . Barcha oʻlkalar ocharchilikka yoʻliqqan boʻlsa-da , Misrning har burchagida non serob edi .
01041055	Oxiri Misr xalqi ham ochlik chekib , Firʼavnga non deb faryod qila boshladi . Firʼavn esa butun Misr aholisiga : « Yusufning oldiga boringlar , u sizlarga nima aytsa , shuni qilinglar » , — deb aytardi .
01041056	Qahatchilik endi butun yer yuzini qoplagan edi . Yusuf hamma omborlarni ochib , misrliklarga gʻalla sotardi . Shunga qaramay , Misrda qahatchilik kuchayib borardi .
01041057	Boshqa hamma oʻlkalardan ham Yusufdan gʻalla sotib olish uchun Misrga kelishardi , chunki butun yer yuzida ocharchilik juda kuchaygan edi .
01042001	Yoqub Misrda gʻalla borligini eshitib , oʻgʻillariga : — Nima uchun sizlar bir-biringizga qarab turibsizlar ?
01042002	Men Misrda gʻalla borligini eshitdim . Endi hammamiz bu yerda ochlikdan oʻlmaylik-da , sizlar u yerga borib , bizga gʻalla sotib olib kelinglar , — dedi .
01042003	Shundan keyin Yusufning oʻnta akasi gʻalla sotib olish uchun Misr tomon joʻnadilar .
01042004	Yusufning ukasi Benyaminni esa Yoqub akalari bilan yubormadi . « Mabodo u biron baloga yoʻliqmasin » , — deb qoʻrqar edi .
01042005	Shunday qilib , Misrga gʻalla sotib olgani borganlar orasida Isroil oʻgʻillari ham bor edi , chunki Kanʼon oʻlkasida ham qahatchilik hukm surar edi .
01042006	Misrning hokimi boʻlgan Yusuf esa boshqa oʻlkalardan kelayotganlarga ham gʻalla sotar edi . Shu orada Yusufning akalari kelib qolishdi . Yuzlari yerga tekkudek egilib , unga taʼzim qilishdi .
01042007	Yusuf esa akalarini koʻrib , ularni tanidi , lekin tanimaslikka oldi . Ularga : — Qayerdan keldilaring ? — deb qattiq gapirdi . — Biz Kanʼon yeridan oziq-ovqat sotib olgani keldik , — dedi ular .
01042008	Yusuf akalarini tanigan boʻlsa-da , akalari uni tanimadilar .
01042009	Yusuf ular haqida koʻrgan tushlarini eslab , ularga : — Sizlar josussizlar ! Bu mamlakatning kamchiliklarini bilib olish uchun kelgansizlar-da ! — dedi .
01042010	Lekin ular Yusufga : — Yoʻq , janobi oliylari , bandalaringiz oziq-ovqat sotib olgani kelganlar .
01042011	Biz hammamiz bir odamning farzandlarimiz . Sizning bandalaringiz toʻgʻri odamlar , josus emaslar , — deyishdi .
01042012	Yusuf ularga : — Yoʻq , sizlar bu mamlakatning kamchiliklarini bilib olish uchun kelgansizlar , — dedi yana .
01042013	Ular : — Biz , bandalaringiz , oʻn ikki ogʻa-inimiz . Bizlar Kanʼon yurtidagi bitta odamning farzandlarimiz . Kichigi hozir otamizning yonida , boshqa biri esa gʻoyib boʻlgan , — deyishdi .
01042014	Yusuf ularga : — Ana , xuddi aytganimday , sizlar josusdan boshqa narsa emassizlar .
01042015	Sizlar endi sinovdan oʻtasizlar : Firʼavnning joni haqi qasam ichamanki , agar kenja ukangiz bu yerga kelmasa , sizlar bu yerdan chiqmaysizlar .
01042016	Oʻzingizdan birortangiz borib , ukangizni olib kelsin . Sizlar esa qamalib turasizlar , toki soʻzlaringiz haqiqat yoki yolgʻonligi aniq-ravshan yuzaga chiqsin . Boʻlmasa , Firʼavnning joni haqi qasam ichamanki , sizlar josus deb hisoblanasizlar , — dedi .
01042017	Yusuf aka-ukalarni uch kungacha qamatib qoʻydi .
01042018	Uchinchi kuni ularni chaqirtirib : — Men Xudodan qoʻrqaman . Agar sizlar shu shartimni bajo keltirsalaring , tirik qolasizlar .
01042019	Agar toʻgʻri odamlar boʻlsalaring , unda birodaringizdan biri siz qamalgan uyda qamoqda tursin , sizlar esa ochlikdan sulaygan xonadoningiz ahliga gʻalla olib boringlar
01042020	va ukangizni olib , mening oldimga qaytib kelinglar . Oʻshanda soʻzlaringiz toʻgʻriligi bilinadi va sizlar oʻlmaysizlar , — dedi . Aka-ukalar bunga rozi boʻlishdi .
01042021	Oʻzaro soʻzlashib : — Darhaqiqat bizlar ukamizga qarshi gunohkor boʻldik . U bizga yalinib-yolvordi , biz uning joni qiynalayotganini pisand qilmadik , unga quloq solmadik . Ana shuning uchun boshimizga endi bu kulfat keldi , — deyishdi .
01042022	Ruben ham ularga qoʻshilib : — Bolaga qarshi gunoh qilmang , deb men sizlarga aytgan edim-ku . Ammo sizlar quloq solmadingizlar . Mana endi bizdan uning qoniga qon olinadi ! — dedi .
01042023	Ularning gaplarini Yusuf tushunishini akalari bilmas edi , chunki Yusuf ular bilan tarjimon orqali gaplashar edi .
01042024	Yusuf shu onda ulardan ayrilib tashqariga chiqdi-yu , yigʻlab yubordi . Yana oʻziga kelib , ularning yoniga qaytib keldi va oralaridan Shimʼoʻnni chiqarib olib , akalarining koʻz oldida uni bogʻlatib qoʻydi .
01042025	Yusuf amr berib , ularning qoplari gʻallaga toʻldirilsin , har birining puli oʻz qopiga qaytarib solinsin , ularga yoʻl uchun ovqat berilsin , deb buyurdi . Aytilganlar bajarildi .
01042026	Birodarlar sotib olgan don-dunlarini eshaklariga ortib , u yerdan joʻnab ketishdi .
01042027	Bir manzilga tushganlaridan keyin , ulardan biri eshagiga yem bergani qopini ochdi-yu , oʻz kumush pulini koʻrib qoldi . Pul xurjun ogʻzida yotgan ekan .
01042028	U birodarlariga : — Menga pulimni qaytarishibdi-ku , mana , oʻz xurjunimda ekan ! — dedi . Shunda ularning yuraklari qinidan chiqquday boʻldi . Qaltirab bir-birlariga : — Xudo bizga qilayotgan bu ish oʻzi nimasi ? — derdilar .
01042029	Oxiri Kanʼon yurtiga , otalari Yoqub oldiga qaytib keldilar . Ular bilan yuz bergan hamma voqealarni otalariga hikoya qilib berdilar :
01042030	— Misrni boshqaruvchi zoti oliy biz bilan ters gaplashdi , bizni josuslar gumon qildi .
01042031	Biz unga : Toʻgʻri odamlarmiz , josus emasmiz , dedik .
01042032	Biz yagona otamizning oʻn ikki oʻgʻlimiz , ukamizning biri gʻoyib boʻlgan , kichigi esa hozir Kanʼon yurtida , otamizning yonida , dedik .
01042033	Mamlakatni boshqaruvchi zoti oliy esa bizga : “ Sizlar toʻgʻri odamlar ekaningizni men shundan bilaman : birodaringizdan birini mening yonimda qoldiringlar , sizlar esa ochlikdan sulaygan xonadoningiz ahliga gʻallani olib borib ,
01042034	ukangizni olib , mening oldimga qaytib kelinglar . Oʻshandagina sizlar josus emas , balki toʻgʻri odamlar ekaningizni bilaman . Birodaringizni sizlarga qaytarib beraman va bu mamlakatda oldi-sotdi qilasizlar ” , — dedi .
01042035	Shu mahal aka-ukalar oʻz qoplarini boʻshatishdi , har birining kumush tuguni ham qopida edi . Ular va otalari Yoqub kumush tugunlarini koʻrib , qoʻrqib ketishdi .
01042036	Otalari ularga : — Sizlar meni farzandlarimdan mahrum qildingizlar : Yusuf yoʻq , Shimʼoʻn yoʻq , Benyaminni ham olib ketmoqchisizlar . Mening boshimga ne-ne ofatlar keldi ! — dedi .
01042037	Ruben otasiga : — Benyaminni menga ishonib topshiring . Agar uni sizga qaytarmasam , mening ikki oʻgʻlimni oʻldiring . Men uni sizga sogʻ-salomat qaytarib kelaman , — dedi .
01042038	Lekin Yoqub : — Mening oʻgʻlim sizlar bilan bormaydi . Chunki uning akasi oʻldi va yolgʻiz u qoldi . Yana mabodo sizlar borayotgan yoʻlda u biron baloga yoʻliqmasin , oq sochimni alam bilan goʻrga olib bormanglar , — dedi .
01043001	Mamlakatda qahatchilik kuchayib borar edi .
01043002	Misrdan keltirgan gʻallani yeb tugatganlaridan keyin , Yoqub oʻz oʻgʻillariga : — Yana borib bizga bir oz oziq-ovqat sotib olib kelinglar , — dedi .
01043003	Yahudo unga javob berdi : — Oʻsha zoti oliy bizga qatʼiyan taʼkidlab : “ Agar ukangiz sizlar bilan kelmasa , mening yuzimni koʻrmaysizlar ” , deb aytgan edi .
01043004	Agar siz ukamizni biz bilan yuborsangiz , u yerga borib sizga oziq-ovqat sotib olib kelamiz .
01043005	Agar yubormasangiz , biz bormaymiz . U zot : “ Ukangiz sizlar bilan kelmasa , mening yuzimni koʻrmaysizlar ” , deb aytib qoʻydi bizga .
01043006	Isroil : — Nima uchun sizlar u zotga yana ukangiz borligini bildirib , mening boshimga balo boʻldingizlar ? — dedi .
01043007	Ular : — U zoti oliy oʻzimizni va tugʻishganlarimizni soʻroq qilib turdi-da . “ Hali ham otangiz tirikmi ? Boshqa birodaringiz bormi ? ” deb soʻraganida , biz unga toʻgʻri javob berdik . “ Ukangizni keltiringlar ” , deb aytishini biz qayerdan bilibmiz ? — deyishdi .
01043008	Yahudo ham otasi Isroilga : — Bolani men bilan yuboring . Biz joʻnab keta qolaylik va siz ham , biz bilan bolalarimiz ham tirik qolaylik , ochlikdan oʻlmaylik .
01043009	Men oʻzim bola uchun kafil boʻlaman , uni mening qoʻlimdan olasiz . Agar uni sizga sogʻ-salomat qaytarib bermasam , unda men umrbod sizning laʼnatingizga qolay .
01043010	Agar biz bunday xayolga bormaganimizda , hozirgacha ikki marta borib kelgan boʻlar edik , — dedi .
01043011	Isroil oʻz oʻgʻillariga dedi : — Unday boʻlsa , mana qiladigan ishingizni bilib olinglar : sizlar bu yerning aʼlo noz-neʼmatlaridan olib idishlaringizga solinglar . Oʻsha zoti oliyga bir oz mumiyo , bir oz asal , atirlar , xushboʻy tutatqilar , pista va bodom sovgʻa qilib olib boringlar .
01043012	Oʻzlaringiz bilan ikki baravar kumush pul olib , xurjunlaringizga solib qoʻyilgan pullarni ham qaytarib beringlar . Har holda qandaydir bir yanglishlik yuz bergandir .
01043013	Xoʻp , endi ukangizni olib keta qolinglar , u zoti oliyning oldiga qaytib boringlar .
01043014	U Benyamin va boshqa birodaringizni ham siz bilan qaytarib yuborishi uchun uning huzurida Qodir Olloh sizlarga marhamat aylasin . Men agar farzandlarimdan mahrum boʻladigan boʻlsam , mayli , mahrum boʻlay .
01043015	Aka-ukalar sovgʻa-salomlarni ulovlarga ortib , oʻzlari bilan ikki baravar pulni hamda Benyaminni olib yoʻlga tushdilar . Misrga yetib borib , Yusufning huzurida hozir boʻldilar .
01043016	Yusuf Benyaminni birodarlari bilan birga koʻrgach , oʻzining uy boshqaruvchisiga : — Bu odamlarni uyga olib bor va hayvon soʻyib taom tayyorla . Ular peshin paytida men bilan ovqat yeydilar , — dedi .
01043017	U esa Yusufning aytganini qilib , aka-ukalarni Yusufning uyiga olib bordi .
01043018	Ular Yusufning uyiga olib borilayotganlarini bilgach , qoʻrqib ketishdi . Oʻzlaricha : « Mana , bundan oldin xurjunlarimizga qaytarib solib qoʻyilgan pul uchun bizni olib borishyapti . Hozir ustimizga hamla qilishadi , bizni qul qilib , eshaklarimizni esa olib ketishadi » , — dedilar .
01043019	Hovliga kirayotganda , ular Yusufning uy boshqaruvchisiga bosh urib :
01043020	— Tinglang , ey janob , biz bundan oldin ham gʻalla sotib olish uchun bu yerga kelgan edik .
01043021	Joʻnayotganimizda bir manzilga tushib xurjunlarimizni ochsak , har birimizning kumush aqchamiz hech kamaymay xurjunlarimizda turgan ekan . Endi biz buni qaytarib bergani keldik .
01043022	Buning ustiga biz oziq-ovqat sotib olish uchun yana boshqa pul keltirdik . Boshda kim pulni xurjunlarimizga solib qoʻygan , biz bilmaymiz , — deyishdi .
01043023	Uy boshqaruvchi : — Xotirjam boʻlinglar , qoʻrqmanglar . Sizlarning Xudoyingiz , otangizning Xudosi xurjunlaringizga xazina qoʻyib ketibdi . Men sizlardan oʻz haqimni oldim , xolos , — dedi . Shu bilan Shimʼoʻnni ularning oldiga chiqardi .
01043024	Uy boshqaruvchi aka-ukalarni Yusufning uyiga keltirdi va ularga oyoqlarini yuvgani suv berdi , eshaklariga yem berdi .
01043025	Peshinda Yusuf bilan birga ovqatlanishlarini eshitishib , u kelguncha sovgʻa-salomni tayyor qilib qoʻyishdi .
01043026	Yusuf uyga kelgach , ular oʻzlari bilan olib kelgan sovgʻalarni uyga kirgizishdi va Yusufning oldida yergacha enkayib taʼzim qilishdi .
01043027	Yusuf ulardan hol-ahvol soʻrab : — Oʻsha sizlar aytgan qari otangiz salomatmi , hanuz hayotmi ? — dedi .
01043028	— Bandangiz otamiz salomat , hanuz hayotdir , — deb bosh egib taʼzim qilishdi .
01043029	Yusuf koʻzlarini oʻz onasining oʻgʻli , ukasi Benyaminga tikib : — Menga aytgan kenja ukangiz bumi ? — dedi . Va bir ozdan soʻng : — Ey oʻgʻlim , Xudo senga marhamat aylasin ! — dedi-yu ,
01043030	shitob bilan chiqib ketdi . Chunki ukasiga nisbatan mehri qaynab , yigʻlagisi kelgan edi . U oʻz yotogʻiga kirib , u yerda yigʻlab yubordi .
01043031	Yuzini yuvib , yana tashqariga chiqqanidan keyin , oʻziga hokim boʻlib : — Taom qoʻyilsin ! — deb amr berdi .
01043032	Yusufga alohida , aka-ukalariga alohida hamda u bilan ovqatlanayotgan misrliklarga alohida qoʻydilar . Chunki misrliklar ibroniylar bilan birga ovqat yeyishi mumkin emas , bu ular uchun makruh hisoblanadi .
01043033	Yusuf oʻz qarshisida hamma aka-ukalarini toʻngʻichidan kenjasigacha yosh tartibi boʻyicha oʻtqazdi . Ular esa bir-biriga taajjub bilan qarab turishardi .
01043034	Yusufning dasturxonidan ularga ovqat berishar ekan , Benyaminning hissasini akalariga qaraganda besh karra koʻp qilib berishardi . Shunday qilib , aka-ukalar Yusuf bilan yeb-ichib , aysh surar edilar .
01044001	Yusuf oʻzining uy boshqaruvchisiga amr etib : — Bu odamlarning xurjunlarini oʻzlari koʻtara olguncha oziq-ovqat bilan toʻldir , har birining pulini ham oʻz xurjuni ichiga qaytarib sol .
01044002	Oʻsha kenjaning xurjuniga esa gʻallaga bergan puli bilan mening xususiy kumush jomimni solib qoʻy , — dedi . Uy boshqaruvchi Yusuf aytgandek qildi .
01044003	Ertasiga tong yorishgan paytda ogʻa-inilarni eshaklari bilan joʻnatib yuborishdi .
01044004	Ular shahardan chiqib , uncha uzoqqa bormagan ham edilarki , Yusuf oʻzining uy boshqaruvchisiga shunday buyurdi : — Qani , u odamlarning ketidan quv . Ularga yetib olgach , shunday deb aytasan : “ Nima uchun sizlar yaxshilikka yomonlik qaytardingizlar ?
01044005	Mana bu jom — xoʻjayinim ichimlik ichadigan jomning oʻzi-ku ! Xoʻjayinim unga qarab karomat qiladi . Sizlarning bu qilgan ishingiz juda yomon ish ” .
01044006	Uy boshqaruvchi ogʻa-inilarga yetib olib , xuddi shu gapni ularga aytdi .
01044007	Ogʻa-inilar unga : — Nima uchun janobimiz bunday deyaptilar ? Bandalaringiz bunday yaramas ishni aslo qilmaydilar .
01044008	Mana , bundan avval biz xurjunlarimizdan topgan kumush pulni Kanʼon yeridan olib kelib , sizga qaytarib berdik , yana qanday qilib biz xoʻjayiningizning uyidan kumush yoki oltinni oʻgʻirlar ekanmiz ?
01044009	Bandalaringizdan kimning yonidan jom topilsa , u oʻlsin va hammamiz ham janobimizga qul boʻlaylik , — deyishdi .
01044010	Uy boshqaruvchi : — Mayli , aytganingizdek boʻlsin . Jom kimning yonidan topilsa , u menga qul boʻladi , qolganlaringiz esa aybsiz boʻlib chiqasizlar , — dedi .
01044011	Ularning har biri shosha-pisha oʻz xurjunini yerga tushirib ochishdi .
01044012	Uy boshqaruvchi esa kattasining ham , kichigining ham ashyolarini tintib chiqib , jomni Benyaminning xurjunidan topdi .
01044013	Shunda ular kiyimlarini yirtib , yukini eshagiga ortib , shaharga qaytib borishdi .
01044014	Yahudo bilan ukalari Yusufning uyiga kirib kelishdi . U hanuz shu yerda edi . Uning oldida yerga yiqilishdi .
01044015	Yusuf ularga : — Bu qilgan ishingiz nimasi ? Yoki mendek odam karomat qila olishini bilmas edingizlarmi ? — dedi .
01044016	Yahudo : — Biz janobimizga nima ham derdik ? Nima deb oʻzimizni oqlaymiz ? Mana Xudoning Oʻzi bandalaringizning gunohini fosh qilibdi-ku . Mayli , biz janobimizga qul boʻlamiz , jom topilgan odam ham , boshqalarimiz ham sizga qul boʻlamiz , — dedi .
01044017	Yusuf : — Aslo , men bunday qilmayman . Faqat kimdan jom topilgan boʻlsa , oʻsha menga qul boʻladi , qolganlaringiz esa eson-omon otalaringiz oldiga borasizlar , — dedi .
01044018	Shunda Yahudo Yusufga yaqinroq kelib dedi : — Janobi oliylari ijozat bersalar , bandangiz janobimning quloqlariga bir ogʻiz soʻz aytsa . Janobimning oʻzi Firʼavn oʻrnida boʻlsalar-da , mendan gʻazablanmasinlar .
01044019	Janobimiz oʻz bandalaridan otamiz yoki birodarimiz borligi haqida soʻraganlarida ,
01044020	biz janobimizga : Bizlarning qari otamiz bor , uning qarilikda koʻrgan kenja oʻgʻli ham bor , dedik . Uning birodari oʻlgach , onasiga yolgʻiz u qoldi va otamiz ham uni koʻp sevadi , dedik .
01044021	Shunda siz bandalaringizga : « Uni menga keltiringlar , toki men unga bir nazar solayin » , — deb aytdingiz .
01044022	Lekin biz janobimizga : Bola otasini qoldirib kelolmaydi . Agar otasi undan judo boʻlib qolsa , oʻlib qoladi , dedik .
01044023	Ammo siz bandalaringizga : « Agar kenja ukangiz sizlar bilan kelmasa , yuzimni boshqa koʻrolmaysizlar » , — deb aytdingiz .
01044024	Biz bandangiz , otamizning yoniga qaytib borganimizda , janobimizning soʻzlarini unga aytib berdik .
01044025	Otamiz : « Yana borib bizga bir oz oziq-ovqat sotib olinglar » , — deganlarida ,
01044026	biz : Borolmaymiz , agar kenja ukamiz bizlar bilan bormasa , u janobi oliylarning yuzini koʻrolmaymiz , dedik .
01044027	Shunda bandangiz , otamiz bizga : « Bilasizlarki , xotinim Rohila menga ikki oʻgʻil tugʻib berdi xolos .
01044028	Biri mening oldimdan chiqib ketdi . Men : yirtqich hayvon uni yebdi , dedim va hozirgacha ham uni topmadim .
01044029	Bunisini ham mening koʻz oldimdan olib ketsangizlar va u baloga yoʻliqsa , unda sizlar oq sochimni qaygʻu bilan goʻrga olib borasizlar » , — dedilar .
01044030	Endi , agar men , bandangiz otam yoniga borganimda u bilan bir jon , bir tan boʻlgan shu bola bizlar bilan birga boʻlmasa ,
01044031	oʻgʻlining yoʻqligini koʻrib , u oʻlib qoladi , biz , bandalaringiz bandangiz otamizning oq sochini alam bilan goʻrga olib borgan boʻlarmiz .
01044032	Chunki men , bandangiz bu bola uchun kafil boʻlib , otamga : Agar uni sizga qaytarib olib kelmasam , umrbod sizning laʼnatingizga qolay , — degan edim .
01044033	Endi mayli , men , bandangiz bu bola oʻrniga janoblariga qul boʻlib qolayin , bola esa akalari bilan birga bora qolsin .
01044034	Chunki men agar bolani oʻzim bilan olib bormasam , qanday qilib otamning yuziga qarayman ? Men otamni kulfatga duchor qilib qoʻyaman-ku !
01045001	Shunda Yusuf huzurida turganlarning oldida oʻzini boshqa tuta olmay : — Hammani huzurimdan chiqaringlar ! — deb xitob qildi . Shunday qilib , Yusuf oʻzini birodarlariga tanitgan vaqtda uning huzurida hech kim qolmagan edi .
01045002	U ovozi boricha yigʻladi . Misrliklar uni eshitishdi va ovoza Firʼavn saroyigacha yetib bordi .
01045003	Yusuf oʻz birodarlariga : — Men Yusufman ! Otam hali ham tirikmi ? — dedi . Lekin birodarlari uning qarshisida gangib qolib , nima deyarini bilmas edilar .
01045004	Yusuf yana birodarlariga : — Menga yaqinroq kelinglar-chi ! — dedi . Ular yaqinroq kelishdi . Yusuf soʻzini davom ettirdi : — Sizlar Misrga sotgan birodaringiz Yusuf — men oʻzim boʻlaman !
01045005	Endi gʻam chekmanglar , meni bu yerga sotganingizdan pushaymon ham boʻlmanglar . Chunki Xudo jon saqlashim uchun meni sizlardan oldin bu yerga yubordi .
01045006	Mamlakat hali ikki yil qahatchilik koʻrdi , yana besh yil yer haydalmaydi , oʻrim-yigʻim ham boʻlmaydi .
01045007	Xudo katta najot bilan naslingiz yer yuzidan qirilib ketmasligi uchun , sizlar barhayot qolishingiz uchun sizlardan oldin meni bu yerga yubordi .
01045008	Demak , meni bu yerga sizlar yuborganingiz yoʻq , balki Xudo yubordi . U meni Firʼavnga ota , uning butun xonadoniga xoʻjayin hamda butun Misr ustidan hokim qilib qoʻydi .
01045009	Endi tez otamning oldiga boringlar , unga shunday denglar : « Oʻgʻlingiz Yusuf bunday deyapti : Xudo meni butun Misr ustidan xoʻjayin qilib qoʻydi . Siz kechikmay mening oldimga kelavering .
01045010	Siz oʻgʻillaringiz , nabiralaringiz , shuningdek , butun qoramol va qoʻy-echki podalaringiz , bor-yoʻgʻingiz bilan menga yaqin boʻlgan Goʻshen yurtida oʻrnashasizlar .
01045011	Sizni bu yerda boqaman , chunki yana besh yil qahatchilik davom etadi . Boʻlmasa siz xonadoningiz va mollaringiz bilan yoʻqchilikka yuz tutasizlar » , — deb aytinglar .
01045012	Mana sizlar ham , ukam Benyamin ham oʻz koʻzlaringiz bilan koʻryapsizlarki , sizlarga bu gapni aytayotgan men oʻzimman .
01045013	Misrda qozongan butun shon-shuhratim va sizlar koʻrayotgan boshqa hamma narsa haqida otamga xabar qilinglar . Kechikmay , otamni bu yerga olib kelinglar , — dedi .
01045014	Shunda Yusuf ukasi Benyaminning boʻyniga osilib yigʻladi . Benyamin ham akasi quchogʻida yigʻlar edi .
01045015	Soʻng Yusuf hamma akalarini oʻpdi va ularni quchoqlab yigʻladi . Shundan keyin aka-ukalari u bilan gaplashdilar .
01045016	Yusufning aka-ukalari keldi , degan xabar Firʼavn saroyiga yetib bordi . Firʼavn va uning aʼyonlari xursand boʻldilar .
01045017	Firʼavn Yusufga shunday amr qildi : « Birodarlaringga ayt , ular bunday qilsinlar : ulovlariga yuklarini ortib , joʻnab Kanʼon yeriga borsinlar .
01045018	Otalarini va oilalarini olib , u yerdan mening oldimga qaytib kelsinlar . Men ularga Misrning aʼlo noz-neʼmatlarini beraman , bundagi semiz yerning hosilidan yeb toʻyadilar .
01045019	Mana sen amrimni olding , ularga xuddi shunday qilishlarini ayt . Bola-chaqa va xotinlaringiz uchun Misrdan aravalar olib , otangizni ham koʻchirib kelinglar .
01045020	Qolib ketgan narsalaringizga achinmanglar , butun Misrning noz-neʼmatlari sizlarniki boʻladi » .
01045021	Isroil oʻgʻillari xuddi shunday qildilar . Yusuf Firʼavnning amriga muvofiq ularga aravalar berdi va yoʻl uchun kerak boʻladigan ovqat bilan taʼminladi .
01045022	Ularning har biriga bir sidradan kiyim-kechak berdi , Benyaminga esa uch yuz kumush tanga hamda besh sidradan kiyim-kechak berdi .
01045023	Shuningdek , otasiga Misrning noz-neʼmatlari ortilgan oʻn bosh hangi eshakni va yoʻl uchun gʻalla , non va boshqa yemishlar ortilgan oʻn bosh urgʻochi eshakni tortiq qilib yubordi .
01045024	Yusuf birodarlarini kuzatib qoʻyayotganida : — Yoʻlda arazlashib qolmanglar ! — deb ularni joʻnatib yubordi .
01045025	Ular Misrni qoldirib Kanʼon yeriga , otalari Yoqub oldiga keldilar .
01045026	Ular otalariga : — Yusuf hali ham tirik ekan , hozir u butun Misr ustidan hokimdir , — deb xabar berishdi . Yoqub esa qattiq hayajonlanib , ularning gapiga ishonmadi .
01045027	Aka-ukalar Yusufning aytgan hamma gaplarini otalari Yoqubga gapirib berishdi . Uni koʻchirib kelish uchun Yusufning yuborgan aravalarini koʻrgandan keyin , Yoqubning ruhi tetiklashdi .
01045028	— Xayriyatki , oʻgʻlim Yusuf hanuz tirik ekan . Men oʻlib ketmasimdan avval uni koʻradigan boʻldim , — dedi Isroil .
01046001	Isroil oʻzining bor-yoʻgʻini olib yoʻlga ravona boʻldi . Beʼr-Shevaga yetib kelgach , otasi Isʼhoqning sigʻingan Xudosi shaʼniga qurbonliklar soʻydi .
01046002	Kechasi Xudo vahiyda Isroilga zohir boʻlib unga : — Yoqub , Yoqub ! — dedi . — Labbay ! — dedi u .
01046003	Xudo dedi : — Men Xudoman , otangning sigʻingan Xudosiman . Sen Misrga borishdan qoʻrqma , Men u yerda seni buyuk xalq qilaman .
01046004	Men Oʻzim sen bilan birga Misrga boraman-u , u yerdan yana Oʻzim seni olib chiqaman . Yusufning qoʻllarida koʻzing yumiladi .
01046005	Shu gapdan soʻng Yoqub Beʼr-Shevadan joʻnab ketdi . Isroil oʻgʻillari otalari Yoqubni , xotinlar bilan bolalarini Firʼavn yuborgan aravalarda olib borishdi .
01046006	Shunday qilib , Yoqub bilan uning butun zurriyoti Kanʼon yerida qoʻlga kiritgan chorvayu mol-mulklarini olib , Misrga yetib kelishdi .
01046007	Yoqub oʻzi bilan birga oʻgʻil-qizlarini va nabiralarini , butun zurriyotini Misrga olib keldi .
01046008	Misrga koʻchib ketgan Yoqubning oʻgʻillari — Isroil oʻgʻillarining ismlari quyidagicha : Yoqubning toʻngʻichi : Ruben .
01046009	Rubenning oʻgʻillari : Hanoʻx , Fallu , Hasroʻn va Karmiy .
01046010	Shimʼoʻn va uning oʻgʻillari : Yamuil , Yamin , Oʻhad , Yaxin , Soʻhar va kanʼonlik xotini unga tugʻib bergan Shoul .
01046011	Leviy va uning oʻgʻillari : Gershoʻn , Qahot va Merori .
01046012	Yahudo va uning oʻgʻillari : Gʻyer , Oʻnan , Shelo , Paras va Zarah . Bulardan Gʻyer va Oʻnan Kanʼon yerida oʻlib ketdilar . Paras esa Hasroʻn va Hamul ismli oʻgʻillar koʻrdi .
01046013	Issoxor va uning oʻgʻillari : Toʻlo , Fuvvo , Ayub va Shimroʻn .
01046014	Zavulun va uning oʻgʻillari : Sarad , Eloʻn va Yahlail .
01046015	Mesopotamiyada boʻlganlarida , Lea bu oʻgʻil-nabiralarini va birgina qizi — Dinani Yoqubga tugʻib berdi . Yoqubning Leadan koʻrgan oʻgʻil-qizlari va nabiralari jami boʻlib oʻttiz uch jon edilar .
01046016	Yana Gad va uning oʻgʻillari : Sifyoʻn , Haggiy , Shuniy , Esbon , Gʻyeriy , Aroʻdiy va Arʼiliy .
01046017	Osher va uning oʻgʻillari : Imno , Ishvo , Ishviy va Bariyo hamda singillari Serah . Bariyoning oʻgʻillari : Haver va Malkiel .
01046018	Mana bular — Lobonning qizi Leaga bergan choʻrisi Zilpaning Yoqubga tugʻib bergan oʻgʻillari . Ular jami boʻlib oʻn olti jon edilar .
01046019	Yoqubning xotini Rohilaning oʻgʻillari Yusuf va Benyamin edilar .
01046020	Misr mamlakatiga kelgandan soʻng , Oʻn shahrining kohini Poʻtiferoning qizi Oʻsnat Yusufga Manashe va Efraimni tugʻib berdi .
01046021	Benyaminning oʻgʻillari : Belo , Bakar , Oshbel , Gero , Naʼman , Ehi , Roʻsh , Muppim , Huppim va Ard .
01046022	Mana bular — Rohilaning Yoqubga tugʻib bergan oʻgʻillari . Hammasi boʻlib oʻn toʻrt jon edilar .
01046023	Danning oʻgʻli : Hushim .
01046024	Naftolining oʻgʻillari : Yahsoil , Guni , Yasar va Shillem .
01046025	Mana bular — Lobonning oʻz qizi Rohilaga bergan choʻrisi Bilhaning Yoqubga tugʻib bergan oʻgʻillari . Ular hammasi boʻlib yetti jon edilar .
01046026	Yoqub oʻgʻillarining xotinlaridan boshqa , Yoqubning urugʻidan chiqqan va u bilan birga Misrga kelgan barcha jonlar oltmish olti nafar edilar .
01046027	Buning ustiga Yusuf Misrda ikki oʻgʻil koʻrdi . Jami boʻlib Yoqub xonadonidan Misrga koʻchib ketgan jonlar soni yetmish nafar edi .
01046028	Yoqub Goʻshenga boradigan yoʻlni bilib olish uchun oʻzidan oldin Yahudoni Yusufning qoshiga yuborgan edi . Ular Goʻshen yurtiga yetib kelganlarida ,
01046029	Yusuf aravasini qoʻshib , otasi Isroilning istiqboliga chiqish uchun Goʻshenga ketdi . Ular koʻrishgach , bir-birining boʻyniga osilib , quchoqlashgancha uzoq yigʻlashdilar .
01046030	Isroil Yusufga : — Mana , men seni tirik koʻrdim . Endi diydoringga toʻyib , bemalol oyogʻimni uzataman , — dedi .
01046031	Yusuf birodarlariga va otasining xonadoni ahliga xitob qildi : — Men endi borib Firʼavnga xabar qilaman . Unga : Kanʼon yeridan mening birodarlarim va otamning xonadoni oldimga kelishdi , — deyman .
01046032	— Bu kishilar mol egasidirlar , chorvadorlik bilan shugʻullanishadi , qoʻyu sigirlarini va barcha mol-hollarini ham bu yerga olib kelishdi , — deyman .
01046033	Agarda Firʼavn sizlarni chaqirib : « Kasb-koringiz nima ? » — deb soʻrab qolsa ,
01046034	shunda sizlar : « Bandalaringiz chorvadordir , koʻhna avlodlardan boshlab to hozirgacha bizlar chorvadorlik bilan shugʻullanib kelamiz » , — deb aytinglar . Oʻshanda Goʻshen yurtida bahuzur yasharsizlar . Chunki misrliklar nazarida har bir chorvador makruhdir , — dedi .
01047001	Yusuf Firʼavnni xabardor qilgani uning oldiga borib : — Mening otam va birodarlarim oʻzlarining qoʻy-echki va qoramol podalari , bor-yoʻgʻi bilan Kanʼon yeridan keldilar . Mana hozir ular Goʻshen yurtidalar , — dedi .
01047002	Shundan keyin birodarlaridan beshtasini tanlab , ularni Firʼavnning qoshiga chiqardi .
01047003	Firʼavn aka-ukalardan soʻradi : — Kasb-koringiz nima ? — Biz , bandalaringiz ota-bobolarimizday qadimdan molboqar boʻlganmiz , — deyishdi ular Firʼavnga .
01047004	Va qoʻshib : — Biz bu mamlakatga yashash uchun keldik . Kanʼon yerida ogʻir qahatchilik , bandalaringizning chorvalariga oʻtloq yoʻq . Endi ijozat bersangiz , bandalaringiz Goʻshen diyorida tursalar , — deyishdi .
01047005	Firʼavn Yusufga qayrilib : — Otang va birodarlaring sening yoningga kelibdilar .
01047006	Mana Misr diyori sening ixtiyoringda ; otang va aka-ukalaringni bu diyorning eng yaxshi joyida oʻrnashtir . Mayli , Goʻshen yurtida turaversinlar . Agarda ularning orasida uddaburo odamlar borligini bilsang , ularni mening chorvam ustidan nazoratchi qilib qoʻy , — dedi .
01047007	Shundan soʻng Yusuf otasi Yoqubni chaqirib , Firʼavnning qarshisida turgʻizdi . Yoqub esa Firʼavnni duo qildi .
01047008	Firʼavn Yoqubdan : — Umring ayyomi necha yilga bordi ? — deya soʻradi .
01047009	Yoqub : — Mening gʻaribona umrim ayyomi yuz oʻttiz yilga bordi-yu , lekin hayotim tez va mashaqqatli oʻtdi , ota-bobolarimning gʻariblik yillariga yetib bormadi , — dedi .
01047010	Va Firʼavnni tagʻin duo qilib , uning oldidan chiqib ketdi .
01047011	Shunday qilib , Yusuf otasini va aka-ukalarini oʻz joylariga oʻrnashtirdi . Firʼavnning farmoni boʻyicha , Misrning eng yaxshi joyi boʻlgan Raʼmses muzofotidan ularga mulk berdi .
01047012	U yerda Yusuf otasini , birodarlarini hamda butun otasi xonadonini ularning bolalari soniga qarab rizq-roʻz bilan taʼmin etdi .
01047013	Yer yuzida qahatchilik juda ogʻirlashib borar edi . Misr va Kanʼon mamlakatlarida ham odamlar ovqat yoʻqligidan holdan toygan edilar .
01047014	Yusuf esa xalqqa sotayotgan gʻalla evaziga Misrning va Kanʼonning hamma pulini qoʻlga kiritib , Firʼavn saroyiga toʻplab qoʻyardi .
01047015	Nihoyat Misrda ham , Kanʼonda ham pul qolmagach , barcha misrliklar Yusufga yolvorib : — Bizlarga ovqat bering ! Mana pulimiz bitdi , biz sizning koʻzingiz oldida oʻlib ketsak , bundan nima foyda ? — dedilar .
01047016	Yusuf ularga : — Agar pulingiz bitgan boʻlsa , chorvalaringizni haydab kelinglar . Men sizlarga chorvalaringiz evaziga oziq-ovqat beraman , — dedi .
01047017	Shunda ular chorvalarini Yusufning oldiga haydab kelishdi . Yusuf ularning ot-eshak , qoʻy-echki va qoramollari evaziga ularga gʻalla berdi . Oʻsha yili ularning butun chorvalarini sotib olib , xalqni rizq-roʻz bilan taʼminladi .
01047018	U yil oʻtib , keyingi yili yana xalq Yusufning huzuriga kelib : — Biz taqsirimizdan yashirgan narsamiz yoʻq , pul tamom boʻldi , mollarimiz esa taqsirimizning ixtiyorida . Mana endi taqsirimizga berish uchun oʻz jon-tanimiz va yer-suvimizdan boshqa narsa qolmadi .
01047019	Oʻzlarimiz ham , yer-suvimiz ham sizning koʻzingiz oldida halok boʻlishidan nima foyda ? Siz oʻzimizni va yer-suvimizni ham oziq-ovqat evaziga sotib oling . Biz yer-suvimiz bilan Firʼavnga qul boʻlamiz . Bizga urugʻlik bersangiz , bas , toki biz halok boʻlmay , tirik qolaylik , yer-suvimiz ham choʻlga aylanmasin , — deyishdi .
01047020	Shunday qilib , misrliklar endi ocharchilikka tob bera olmay , har biri oʻzining ekin maydonini sotdi . Yusuf Misrning barcha yer-suvini Firʼavn uchun sotib oldi , oʻlkaning yer-suvi batamom Firʼavnning egaligiga oʻtdi .
01047021	Misrning bir chekkasidan boshqa chekkasigacha boʻlgan xalqni qullikka oldi .
01047022	Faqat kohinlarning mulkini sotib olmadi . Chunki kohinlarga Firʼavn tomonidan ajratilgan ekin maydonlari bor edi . Ular bu yerlarning unumidan rizqini yeb turganlari uchun , sotishga majbur emas edilar .
01047023	Yusuf xalqqa xitob qildi : — Endi men sizlarni va yer-suvingizni Firʼavn uchun sotib oldim . Mana , sizlarga urugʻlik , buni yerga ekinglar .
01047024	Oʻrim-yigʻim chogʻida esa , hosilning beshdan bir qismini Firʼavnga ajratib beringlar . Qolgan toʻrt hissasi sizlarga urugʻlik va xonadoningiz ahliga , bola-chaqalaringizga yemishlik boʻlsin .
01047025	— Ey taqsir , siz bizga hayot ato etdingiz . Koshki biz yana janobimizning iltifotiga sazovor boʻlsak , biz Firʼavnga qul boʻlar edik , — dedi xalq .
01047026	Shunga koʻra , Yusuf Misrning yer-mulki toʻgʻrisida qonun chiqardi . Bugungacha joriy boʻlgan ushbu qonun boʻyicha , hosilning beshdan bir qismi Firʼavnga toʻlanar edi . Faqatgina kohinlarning yer-mulki alohida boʻlib , Firʼavnga qaram emas edi .
01047027	Isroil farzandlari Misr mamlakatining Goʻshen muzofotida oʻrnashgan edilar . Ular yurtni tasarruf etib , behad oʻsib-koʻpayib ketdilar .
01047028	Yoqub esa Misrda oʻn yetti yil yashadi . Uning umri rosa yuz qirq yetti yoshga bordi .
01047029	Yoqubning ajali yaqinlashgach , u oʻgʻli Yusufni chaqirib : — Agar sen meni iltifotingga sazovor hisoblasang , unda qoʻlingni sonimning tagiga qoʻy , menga ehsonu vafodorlik koʻrsatib , meni Misrda dafn etmasliging haqida vaʼda ber .
01047030	Men olamdan oʻtib , ota-bobolarim bilan bir joyda yotganimdan keyin , meni Misrdan olib ketib , ota-bobolarim yotgan maqbaraga dafn etgin , — dedi . Yusuf : — Aytganingizdek qilaman , — dedi .
01047031	Yoqub : — Menga qasamyod qil , — dedi . Yusuf unga qasamyod qildi . Shunda Yoqub toʻshagining boshida sajda qildi .
01048001	Bu hodisalardan keyin Yusufga otasining bemor yotganini bildirishdi . U ikki oʻgʻli Manashe va Efraimni oʻzi bilan olib , otasini koʻrgani bordi .
01048002	Isroilga ( yaʼni Yoqubga ) : « Oʻgʻlingiz Yusuf sizni koʻrishga kelibdi » , — deb maʼlum qilishganda , u kuchini toʻplab , toʻshagiga oʻtirdi .
01048003	Yoqub Yusufga : — Qodir Olloh Kanʼon diyoridagi Luz shahrida menga zohir boʻlib , meni muborak qildi .
01048004	U menga shunday soʻzladi : « Men seni barakali qilib , koʻpaytirib yuboraman . Sendan xalqlar jamoati yarataman . Bu yerni sendan keyingi zurriyotingga ham abadiy mulk qilib beraman » , — dedi .
01048005	Endi men sening yoningga , Misrga kelishimdan avval bu yerda sen koʻrgan shu ikki oʻgʻling — Efraim va Manasheni meniki deb bilgin . Ular men uchun kattalarim Ruben va Shimʼoʻn bilan teng .
01048006	Agar bulardan keyin yana oʻgʻillar koʻrsang , ularni oʻz oʻgʻillaring deb bilgin . Ularga akalari egallagan yer-mulkidan nasiba beriladi .
01048007	Men Mesopotamiyadan qaytib kelib , Kanʼon yurtini kezar ekanman , Efratga borishga sal qolganda Rohila mening koʻzim oldida vafot etdi . Uni oʻsha yerda , Efrat ( yaʼni Baytlahm ) yoʻlida dafn etdim , — dedi .
01048008	Isroil Yusufning oʻgʻillarini koʻrib : — Bular kim ? — deya soʻradi .
01048009	Yusuf otasiga : — Bular mening Xudo bu yerda nasib etgan oʻgʻillarimdir , — dedi . — Ularni menga keltir-chi , men ularni duo qilayin , — dedi u .
01048010	Isroilning koʻzlari qarilikdan xiralashgan edi . Yusuf oʻgʻillarini otasiga yaqinroq keltirdi . Isroil ularni koʻrolmasa-da , oʻpib quchoqladi .
01048011	Isroil Yusufga : — Men hatto sening diydoringni koʻrishdan umid uzgan edim , endi esa Xudo menga zurriyotingni ham koʻrsatdi , — dedi .
01048012	Yusuf oʻgʻillarini otasining tizzalari orasidan oldi , yuzi yerga tekkuday taʼzim qildi .
01048013	Soʻng Yusuf ikki oʻgʻlini qoʻllaridan ushladi-da , Efraimni oʻng qoʻliga olib Isroilning chap tomoniga turgʻizdi , Manasheni esa chap qoʻliga olib Isroilning oʻng tomoniga turgʻizdi .
01048014	Ammo Isroil qoʻllarini chalishtirib choʻzib , kenjasi Efraimning boshiga oʻng qoʻlini , toʻngʻichi Manashening boshiga esa chap qoʻlini qoʻydi
01048015	va Yusufni duo qilib dedi : « Otalarim Ibrohim va Isʼhoq Uning oldida yurgan Xudo , Umrim boshidan to bugungacha meni boqib kelgan Xudo ,
01048016	Har bir musibatdan meni xalos qilgan Farishta Bu oʻsmirlarni qut-barakali aylasin . Mening ismim va otalarim Ibrohim ila Isʼhoqning ismi Ularning oʻrtasida zikr etilib tursin . Suvda baliqlar qaynagan kabi , Ular yer boʻylab oʻsib-koʻpayib borishsin » .
01048017	Otasi oʻng qoʻlini Efraimning boshiga qoʻygani Yusufga yomon koʻrindi . U otasiga : — Ota , bunday boʻlmasin , toʻngʻichi mana bu ! Oʻng qoʻlingizni uning boshiga qoʻying , — dedi-da , otasining qoʻlini Efraimning boshidan olib , Manashening boshiga qoʻymoqchi boʻldi .
01048018	
01048019	Ammo otasi rozi boʻlmay : — Bilaman , oʻgʻlim , bilaman . Undan ham bir xalq paydo boʻladi , u ham buyuk boʻladi . Va lekin ukasi undan buyukroq boʻladi , uning zurriyotidan koʻpdan-koʻp xalqlar paydo boʻladi , — dedi .
01048020	Oʻsha kunning oʻzida Isroil oʻsmirlarni duo qilib dedi : « Isroilliklar muborakbod aylaganlarida , Sizlarning nomingiz ila aylaydilar . “ Xudo seni Efraimdek , Manashedek qutli qilsin ” , — deb aytadilar » . Isroil shunday deb , Efraimni Manashedan koʻra oldinroq qoʻydi .
01048021	Soʻng u Yusufga : — Mana , mening kunim bityapti . Xudo sizlar bilan boʻladi va sizlarni ota-bobolaringizning yeriga qaytarib keltiradi .
01048022	Men senga birodarlaringnikidan ziyoda bir adir bergayman ; uni amoʻriylar qoʻlidan qilichimu kamonim bilan olganman , — dedi .
01049001	Yoqub oʻgʻillarini yoniga chaqirib dedi : « Jam boʻlingiz , sizlarga maʼlum qilayin , Oqibatda sizlar bilan nelar yuz berarkin .
01049002	Ey Yoqub oʻgʻillari , toʻplanib quloq solingiz , Tinglangiz otangiz Isroilning vasiyatlarin !
01049003	Ey sen , Ruben , mening toʻngʻichim ! Mening qudratim , yoshlik gʻururim ! Sen shuhrat oshirding , qudrat oshirding ,
01049004	Vale joʻsh urding-da , selday toshding . Endi oʻz haddingdan oshmagin tagʻin . Sen-ku , oʻz otangning toʻshagi ustiga chiqding , Mening koʻrpa-yostigʻim uzra haromlik qilding .
01049005	Shimʼoʻn va Leviy — birodarlar-u , Jabr-jafo qurolidir ularning ittifoqligi .
01049006	Mening jonim ularning majlisiga kirmas , Tanim esa ularning qaroriga qolmas . Zero ular gʻazab aylab odamlarni oʻldirishdi , Beboshlik etib buqalarni shikastlantirishdi .
01049007	Laʼnat ularning toshqin qahr-gʻazabiga ! Laʼnat ularning beomon sitam-zoʻgʻumiga ! Men Yoqub elida ularga nizo solgayman , Isroilda tarqatib yuborgayman ularni .
01049008	Ey sen , Yahudo ! Birodarlaring seni madh etishajak , Tugʻishganlaring senga taʼzim etishajak . Yovni esa gardanidan ushlab qolajaksan .
01049009	Ey oʻgʻlim Yahudo , arslon bolasi ! Sen shikoringdan qaytib kelding , oʻgʻlim . Mana qarang , u sherdek choʻkdi-yu yotdi ; Arslondayin oʻzi — kim hurkitarmish uni ?
01049010	Saltanat hassasi Yahudodan siljimas , Mirza ham kam boʻlmas oyogʻi tagidan , To Maliki Sulh kelguniga qadar ; Elu xalqlar esa Unga boʻyin sunadilar .
01049011	Ul oʻz eshagini tok novdasiga bogʻlar , Bahuzur xoʻtigini bogʻda qoldirib ketar . Oʻz kiyim-kechagini sharobga bulab , Libosini xuni xamrda yuvar .
01049012	Sharobdan koʻzlari uchqunlanar porloq , Sutni moʻl ichib tishlari boʻlgan oppoq .
01049013	Zavulun dengiz sohilida joylashib , Kemalarga bandargoh boʻlajak ; Uning hududi esa Sidoʻngacha choʻzilajak .
01049014	Issoxor — qoʻralar orasiga choʻkkaygan Suyakdor eshak singari .
01049015	Osoyish yaxshi , diyor yoqimli , — dedi . Yuk tashishga boʻyin egay , — deganda , Qullik boʻyinturugʻiga kirib qoldi .
01049016	Dan — Isroil qabilalarining biri sifatida Oʻz xalqining qozisiyu homiysi boʻladur .
01049017	Dan — yoʻlda bilanglab yurgan ilon , Yoʻlovchidan bekinib olgan ogʻuli ilon . Ul otning toʻpigʻini chaqar , Suvorisi esa orqaga qulab ketar .
01049018	Sening madadingga umidvordirman , Ey Xudovand !
01049019	Gadni bosmachilar toʻdasi bosib olur , U iz quvib ularga yetib bosib olur .
01049020	Osher moʻl-koʻlchilikda oʻz nonini yeyar , Shohlarcha noz-neʼmatlarni yeb toʻyar .
01049021	Naftoli — chopqir ohudayin oʻzi , U chiroyligina quralaylarni tugʻar .
01049022	Yusuf — mevador daraxtning niholi , Buloq boshida oʻsgan ogʻochning koʻchati . Uning tarmoqlari devordan oshib ketadur .
01049023	Oʻqchilar dastasi uni ranjitishdi , Oʻq otishib , unga qasd-adovat qilishdi .
01049024	Uning kamoni tarang , qoʻli chechan boʻldi . Yoqubning suyangan Ilohiy Qudratdan , Isroilni boqqan Ulugʻ Qoyadan u kuch oldi .
01049025	Otangning Xudosi senga madad bergay , Qodir Olloh seni muborak aylagay . Yuqorida boʻlgan koʻk barakatlarini , Pastda yotgan tubsizlik serobligini , Ona emchagi va ona qorni qutini senga ehson etgay .
01049026	Mana , otangning qoldirib ketgan qut-barakatlari — Abadiy yuksakliklar barakatidan ham oshiq , Azaliy choʻqqilar neʼmatidan ham ortiqdir . Ana shu barakatlar barchasi tepadan yogʻib , Birodarlarining ulu Gʻi Yusufga nasib etgay .
01049027	Benyamin — yirtqich boʻri ! Sabohda u ovini yamlab yutar , Oqshomda esa gʻanimatni taqsimlar » .
01049028	Isroilning hamma oʻn ikki qabilalari bulardir , otalarining ularga topshirgan soʻzlari ham shular . U oʻgʻillarini shunday duo qildi , har birini oʻzining duosiga muvofiq duo qildi .
01049029	Ularga vasiyat qilib , yana dedi : « Men oʻz ota-bobolarim oldiga joʻnay deb turgan ekanman , endi sizlar meni otalarim yotgan , hetiy Afronning dashtida joylashgan gʻorga dafn etinglar .
01049030	Kanʼon yerida , Mamre qarshisidagi Maxpela dashtida joylashgan , hetiy Afrondan sotib olingan , Ibrohimning oila maqbarasi boʻlgan ana u magʻoraga meni koʻminglar .
01049031	Ibrohim va xotini Soroni u yerda dafn etdilar . Isʼhoq va xotini Rivqoni ham u yerda dafn etdilar . Men Leani ham u yerda dafn etdim .
01049032	Bu dasht va undagi gʻorni biz Het oʻgʻillaridan sotib olganmiz » .
01049033	Yoqub bularni aytib , oʻgʻillariga vasiyat qilishni tamom qildi . U oyoqlarini toʻshagi ichiga yigʻib olib , jon berdi va oʻzining ota-bobolari oldiga joʻnadi .
01050001	Shunda Yusuf otasining ustiga yiqilib , yigʻlaganicha uning yuz-koʻzidan oʻpdi .
01050002	Yusuf otasini mumiyolash uchun oʻz xizmatidagi tabiblarga amr etdi , tabiblar Isroilni mumiyoladilar .
01050003	Mumiyolash ishi odat boʻyicha rosa qirq kunni talab etdi . Misrliklar esa yetmish kun unga yigʻi qildilar .
01050004	Yigʻi davri tugagach , Yusuf Firʼavnning saroy ahliga dedi : « Agar meni iltifotga sazovor hisoblasangizlar , unda Firʼavn zoti oliylariga bildirib qoʻyinglarki ,
01050005	otam menga qasam ichirib : “ Mening kunim bitdi , meni Kanʼon yerida oʻzim uchun qazigan qabrimga dafn etasan ” , — degan edilar . Endi ijozatingiz bilan borib otamni dafn etayin , keyin yana bu yerga qaytib kelayin » .
01050006	Firʼavn buni eshitib , Yusufga : « Sen bora qol , otang senga qanday qasam ichirgan boʻlsa , shunday dafn etgin » , — dedi .
01050007	Shunday qilib , Yusuf otasini koʻmish uchun joʻnadi . Firʼavn saroyining butun xodimlari va keksalari , Misr mamlakatining barcha oqsoqollari ,
01050008	shuningdek , Yusufning butun xonadoni , aka-ukalari va otasining xonadoni ham u bilan ketdilar . Faqat bola-baqralarini , qoʻy-echki va qoramol podalarini Goʻshen yurtida qoldirdilar .
01050009	Aravalardan , otu otliqlardan iborat gʻoyat katta bir karvon unga hamrohlik qildi .
01050010	Oʻrdun daryosining sharqiy tomoniga , Yantoqli Xirmon degan joyga yetib kelganlarida , u yerda katta va juda salobatli taʼziya marosimi oʻtkazishdi . Yusuf otasi uchun yetti kun aza tutdi .
01050011	Kanʼon aholisi Yantoqli Xirmonda sodir boʻlayotgan bu marosimni koʻrgach : « Misrliklarning mana bu salobatli motamini qarang ! » — dedilar . Shu sababdan Oʻrdunning sharqiy boʻyidagi oʻsha joy Misr Motami deb atalib keladi .
01050012	Yoqubning oʻgʻillari otalarining vasiyatini bajardilar .
01050013	Ular otalarini Kanʼon yeriga olib bordilar , Mamre qarshisida joylashgan Maxpela dashtidagi gʻorga uni dafn etdilar . Ibrohimning oʻzi u gʻorni dasht bilan birga oila maqbarasi qilib hetiy Afrondan sotib olgan edi .
01050014	Yusuf otasini dafn etgandan keyin , oʻzi , birodarlari va u bilan otasining janozasida qatnashganlarning hammasi Misrga qaytib keldilar .
01050015	Otalari oʻlgach , Yusufning birodarlari : « Yusuf bizlarga kek saqlab yuribdi , biz unga qilgan butun yomonliklarning qasdini u bizdan olmasdan qoʻymaydi » , — deb oʻylardilar .
01050016	Shunday qilib , Yusufga shu mazmundagi eslatishni yoʻlladilar : « Otang oʻlishidan avval vasiyat qilib :
01050017	“ Yusufga shunday deb aytinglar : Marhamat qilib , birodarlarining unga qilgan jinoyatlaridan oʻtib , ogʻir gunohlarini kechirib yuborsin ” , — degan edilar . Endi marhamat qilib , otang Xudosining qullari boʻlgan bizning bu ogʻir gunohimizdan kechgin » . Yusuf ularning bu soʻzlarini eshitib , yigʻlab yubordi .
01050018	Oxiri birodarlarining oʻzlari ham keldilar va uning oyoqlariga yiqilib : — Mana bizlar sening qullaringmiz , — dedilar .
01050019	Yusuf ularga : — Qoʻrqmanglar , men Xudoning oʻrnida emasman-ku ! — dedi .
01050020	— Sizlar menga yomonlik niyat qilgan edingizlar , lekin Xudo buni yaxshi niyatga aylantirib yubordi . Mana hozir koʻrayotganimizday , U shu yoʻsinda ancha xalqning hayotini asradi .
01050021	Endi qoʻrqmanglar ; men sizlarning va bolalaringizning tashvishini qilaman , — dedi . Ularga shunday deb dalda berib , ularning xotirini jam qildi .
01050022	Yusuf oʻzi va otasining xonadoni Misrda turaverdilar . Yusuf rosa bir yuz oʻn yil umr koʻrdi .
01050023	Yusuf kenjasi Efraimning uchinchi naslini ham koʻrdi ; toʻngʻichi Manashening oʻgʻli Mokirning oʻgʻillari ham Yusufning tizzalari ustida tugʻildilar .
01050024	Yusuf birodarlariga : « Mening ajalim yetdi . Ammo Xudo , albatta , sizlarni yoʻqlaydi . U sizlarni bu yerdan koʻchirib , Ibrohimga , Isʼhoqqa va Yoqubga qasamyod qilgan yerga olib ketadi » , — dedi .
01050025	Soʻng Yusuf Isroil oʻgʻillariga qasam ichirib : « Xudo , albatta , sizlarni yoʻqlaydi . Oʻshanda mening suyaklarimni bu yerdan olib ketinglar » , — dedi .
01050026	Shunday qilib , Yusuf bir yuz oʻn yoshda qazo qildi . Uni mumiyolab , Misrda bir tobutga soldilar .
19001001	Saodatli odamdir u , Fosiqlar maslahatiga yurmas , Gunohkorlar yoʻliga kirmas , Buzuqilar yigʻinida oʻtirmas .
19001002	Illo Xudovandning Qonunidir uning zavqu orzusi , Tunu kun Tangri Qonuni ila banddir fikri-zikri .
19001003	Oqar suvlar kanoriga oʻtqazilgan , Mevasini mavsumida tugadigan , Barglari esa soʻlmaydigan daraxt kabidir u kishi . U neki qilsa , tole unga yordir .
19001004	Fosiqlar esa-chi bunday emaslar , Balki shamolda toʻzgʻib ketgusi toʻpondirlar .
19001005	Shu bois fosiqlar hukm qilinganda bosh koʻtarmas , Gunohkorlar esa solihlar majlisida tura olmas .
19001006	Xudovand solihlar yoʻlini asrar , Fosiqlar esa oʻz yoʻlida halok boʻlar .
19002001	Nega isyon koʻtaryapti millatlar ? Nechun puch rejalarni tuzyapti elatlar ?
19002002	Birgalashib isyon qilib dunyo podshohlari , Xudovand va Uning Masihiga qarshi kengashdilar :
19002003	« Qani , buzib tashlaylik ularning kishanlarin , Xalos boʻlaylik ularning boʻyinturugʻidin ! »
19002004	Samoda oʻltirgan Egam kular , Rabbim ularni masxara qilar .
19002005	Vaqti kelib , U qahri bilan soʻzlar , Gʻazab ila ularning koʻksiga gʻulu solar .
19002006	« Men Oʻz Podshohimni tayinladim , Muqaddas togʻim boʻlmish Sionda oʻrnatdim » , — deyar .
19002007	Men Xudovand farmonini eʼlon etgayman , U Menga aytdi-kim : « Sen Mening Oʻgʻlimsan , Seni bugun tavallud ettirdim .
19002008	Mendan talab qilgin , toki Elu xalqlarni nasibang qilay , Butun yer yuzini mulkingga beray .
19002009	Temir hassa ila boshqarasan ularni , Sopol koʻza misoli parchalab tashlarsan » .
19002010	Endi , ey podshohlar , aqlli boʻling ! Ibrat oling , ey dunyo hokimlari !
19002011	Qoʻrquv ila Xudovandga xizmat qiling , Qaltirab Undan masrur boʻling !
19002012	Uning Oʻgʻlini eʼzozlang , Toki qahri kelmasin . Uning gʻazabi oʻt olsa tezda , Unda nobud boʻlasiz oʻz yoʻlingizda . Iqbollidir barcha Undan panoh topganlar !
19003001	Ey Xudovand , Yovlarim qanchalik koʻpayib ketgan ! Son — sanoqsizdir menga qarshi chiqayotganlar !
19003002	
19003003	Koʻplar mening jonimga qasd ila : Xudodan unga najot yoʻq ekan , demoqdalar . SALOT
19003004	Biroq Sen , ey Xudovand , Mening qalqonim , mening izzatimsan , Boshimni baland koʻtaradigansan .
19003005	Xudovandga faryod qilganimda , U meni tinglar Oʻzining muqaddas togʻidan . SALOT
19003006	Men tinchgina uxlab , xotirjam uygʻonaman , Zero Xudovand menga madadkor boʻlur .
19003007	Qoʻrqinch solmas menga har yoqdan qurshab , Minglab yopirilgan olomon .
19003008	Ey Xudovand , oʻrningdan turgin , Qutqargin meni , ey Xudoyim ! Sen barcha dushmanlarim jagʻiga urib , Fosiqlar tishini sindirib tashlaysan !
19003009	Najot — Xudovanddandir ; Sening barakatingdan xalqing bahramand boʻlgʻay ! SALOT
19004001	Iltijo qilganimda , menga javob aylagin , Ey mening odil Xudoyim ! Tang qolganimda Oʻzing najot bergansan ; Yana menga mehribonlik koʻrsatgin , Ibodatimga quloq bergil !
19004002	
19004003	Ey inson oʻgʻillari , Qachongacha izzatimni tuproqqa qorasizlar ? Qachongacha puch niyatlarga ruju qoʻyasizlar ? Qachongacha yolgʻon-yashiqqa havaslanasizlar ? SALOT
19004004	Biroq bilingiz-kim , Xudovand Oʻz azizini ajratib olgan . Xudovand mening iltijomni eshitar .
19004005	Gʻazablanib , gunoh qilmang ! Yotganingizda qalbingiz ila hamsuhbat boʻlib , tinchlaning . SALOT
19004006	Halol qurbonliklar keltiring , Xudovandga umid bogʻlang !
19004007	Koʻplar soʻramoqdalar : Kim bizga baxt-saodat keltirar ekan ? Jamoling nurini ustimizga solgin , ey Xudovand !
19004008	Ularning bugʻdoyi va sharobi koʻpaygan , biroq Sen mening dilimga shodlik berding koʻproq .
19004009	Osoyishta yotaman ham uygʻonaman ; Chunki , ey Xudovand , Xotirjamligimga yolgʻiz Sen posbon .
19005001	Ey Xudovand , Soʻzlarimni tinglagin , Ogoh boʻlgil niyatimdan !
19005002	
19005003	Nolayu faryodimga quloq solgin , Ey Podshohim ham Xudoyim ! Men Senga ibodat qilmoqdaman .
19005004	Tong chogʻi ovozimni eshitasan , ey Xudovand , Tong chogʻi Sening oldingda hozir boʻlaman , Intizorlik-la koʻz tutaman Sen tomon .
19005005	Sen yovuzlikni xush koʻrmaydigan Tangrisan , Nopok odam joy topmas Sening huzuringda ,
19005006	Takabbur esa qad koʻtarmas qarshingda . Nafrat etasan jami badkirdorlardan ,
19005007	Yolgʻon soʻzlovchini Oʻzing mahv etasan . Ha , Xudovand qonxoʻru makkordan jirkanur .
19005008	Men esam , rahming koʻpligi tufayli Sening uyingga kiraman . Muqaddas maʼbading tomon bosh egib , Senga xos qoʻrqinch ila sajda qilaman .
19005009	Yovlarim-chun meni haqiqat yoʻlingga boshla , Oʻz yoʻlingni ravon qilgin oldimda , Ey Xudovand !
19005010	Ularning ogʻzida toʻgʻrilik yoʻqdir , Kasofatdir ularning botini . Boʻgʻizlari — ochiq qabr , Soʻzlari — faqat tilyogʻlama .
19005011	Ey Xudoyim , ularni gunohkor bil ! Yomon niyatlari oʻzlariga ursin ! Gunohlari koʻpligi bois ularni daf qil ! Chunki ular Senga qarshi isyon qildilar .
19005012	Sendan panoh topgan hamma sevingay , Doimo quvonib tarannum etishgay . Ularni Oʻzing himoya qilursan , Nomingni sevguchilar Sen-la shod boʻlgay .
19005013	Ey Xudovand , Solihga Oʻzing baraka berursan , Lutfu karamingni qalqonday qilib , Uning ila solihni oʻrab olursan .
19006001	Ey Xudovand , Qahring kelib , taʼzirimni bermagin , Gʻazabing ila meni jazolamagin !
19006002	
19006003	Menga mehribonlik qilgin , yo Rabbim , Chunki men bemajolman . Menga shifo bergin , ey Xudovandim , Chunki ustuxonlarimni titroq bosdi .
19006004	Jon-tanimni vahima qamramoqda . Sen-chi , ey Xudovand , qachongacha . . ?
19006005	Qaytgin , ey Tangrim , jonimni qutqar , Lutfing sharafi uchun xalos qil meni !
19006006	Oʻlim diyorida Seni yodlamaslar , Tamugʻda kim shukrona aytar Senga ?
19006007	Men oh-zor qilaverib gʻoyatda charchadim . Har kecha koʻrpam nam boʻladi , Koʻz yoshim-la hoʻllayman toʻshagim .
19006008	Koʻzim nuri qaygʻudan ado boʻldi , Yovu agʻyor madorimni tamom qildi .
19006009	Ey sizlar , hamma badkirdorlar , Yoʻqolinglar mening koʻz oldimdan ! Xudovand eshitdi mening ohu nolamni ,
19006010	Xudovand eshitdi munojotimni . Ha , ibodatimni Xudovand qabul etadi .
19006011	Barcha dushmanlarim sharmanda boʻlsin , Qattiq sarosimaga tushsinlar ! Bir lahzada qaytib , shuvut boʻlsinlar !
19007001	Sendan men panoh topdim , ey Xudovandi karimim , Hamma qasdimga tushganlardan qutqar , xalos et !
19007002	
19007003	Aks holda sherdayin jonimni tishlab parchalar , Chilparchin boʻlarman , xaloskorim qolmasdan .
19007004	Ey Xudovandi karimim , Agar gunoh ish qilgan boʻlsam , Qoʻlimni nohaqlikka bulgʻagan boʻlsam ,
19007005	Pok niyatliga yomonlik qaytargan boʻlsam , Sababsiz gʻanimni gʻorat qilgan boʻlsam ,
19007006	Unda dushman jonim payiga tushib , quvib yetsin , Hayotimni yerda toptab , nomusimni tuproqqa qorsin . SALOT
19007007	Ey Xudovand , gʻazabing ila tur ! Yovlarim zoʻgʻimiga qarshi koʻtaril ! Voqif boʻlib , meni odil hukm qil !
19007008	Xalqlar jamoati Seni oʻrasin ; Ular ustidan yuksak oʻrningni olgin !
19007009	Ey Xudovand , qavmlarni hukm etuvchi ! Men solihman , koʻnglim pok , Yuzimni yorugʻ qilgin , ey Xudovand !
19007010	Fosiqlar yovuzligi barham topsin , Solihni-ku Sen asrarsan , ey odil Xudo , Yuraklaru koʻngillarni sinovdan oʻtkazuvchi !
19007011	Mening qalqonim Xudo boʻlur ; Pokdillarga U najot berur .
19007012	Xudo odil hukm chiqarur , Har kun tegishlicha chora koʻrur .
19007013	Fosiq boʻlsa , gunoh yoʻldan qaytmas . U shamshirin charxlab , shay qilgan kamonin .
19007014	Tirlarini yonadigan qilib , Oʻziga oʻzi ajal sipohisi boʻlgan .
19007015	U notoʻgʻrilik tuxumini bosib , Kasofat joʻjalarini ochib chiqar , Oqibatda oʻzini oʻzi aldar .
19007016	Oʻzgaga choh qazigan kishi Qazigan chohiga oʻzi qular .
19007017	Oʻzgaga falokat tilaganning falokati Oʻz oyogʻi ostida boʻlar . Mushtumzoʻrning mushti oʻziga qaytar .
19007018	Men Xudovandning adolatini kuylab shukrlar deyman , Tangri Taoloning nomini tarannum etgayman .
19008001	Ey Xudovand , bizning Rabbimiz , Yer yuzi boʻylab Sening noming naqadar ulugʻvor ! Osmondan ham yuksakdir ulugʻvorliging !
19008002	
19008003	Sen goʻdagu chaqaloqlar ogʻzida madh yaratding , Toki Senga qarshi xusumat saqlab yurgan Dushmanu intiqomchi ogʻzini toʻsib qoʻygin .
19008004	Sen bunyod etgan koʻkka koʻzim tikilsa , Oʻzing oʻrnatgan oyu yulduzlarga boqsam ,
19008005	Inson qadri nedirki , Sen uni yodlagaysan ? Odam oʻgʻli nedirki , Sen uni ardoqlaysan ?
19008006	Sen uni Xudodan andak past qilding , Izzatu jamol tojini unga kiydirding .
19008007	Oʻz yaratganlaring ustidan unga saltanat berding , Bor mavjudotni uning oyoqlari tagiga qoʻyding :
19008008	Qoʻylaru sigirlar barisin , Hamda dala-dasht hayvonlarin ,
19008009	Koʻk parrandasiyu dengiz baliqlarin , Rohi bahrdan oʻtuvchi suv maxluqotlarin .
19008010	Ey Xudovand , bizning Rabbimiz , Yer yuzi boʻylab Sening noming naqadar ulugʻvor !
19009001	Chin yurakdan Xudovandga shukrlar deyman , Sening moʻjizalaringni , ey Taolo , Bir-bir hikoya qilaman .
19009002	
19009003	Sendan shodlanib tantana qilaman , Ismi sharifingni doim tarannum etaman .
19009004	Mening dushmanlarim orqaga qaytdi , Qarshingda qoqilib , yoʻqolib ketdi .
19009005	Sen meni hukm etib , yuzimni yorugʻ qilding , Adolatli hakam boʻlib taxtga oʻtirding .
19009006	Sen ellarga taʼzir berding , Betavfiqlarni mahv qilding , Nomlarini dorilbaqodan oʻchirding .
19009007	Dushmanlar bitdi , kul boʻldi yarogʻi , Shaharlarini Sen xarob qilding , Ulardan xotira ham qolmadi .
19009008	Xudovand abadiy Oʻz taxtida oʻtirar , Hukm uchun U taxtini qurgandir .
19009009	Dunyoni adolat bilan boshqarib , Xalqlar uchun toʻgʻri hukm chiqarur .
19009010	Mazlum uchun Xudovand panohdir , Qaygʻuli zamonlarida panogohdir .
19009011	Nomingni bilganlar Senga umid bogʻlar , Oʻzingga iltijo qiluvchilarni tark etmaysan , ey Xudovand !
19009012	Sionda davr surgan Xudovandni kuylang ! Xalqlar ichra ajoyibotlarini xabarlang !
19009013	Xudovand xun oluvchidir , U jafokashni yodda tutadi , Unutmaydi mazlumlar faryodini .
19009014	Menga mehribonlik koʻrsatgin , ey Xudovand , Gʻanimlarimdan tortgan kulfatimni koʻrgin ! Oʻlim darvozasidan Oʻzing qaytargansan meni ,
19009015	Toki Sion qizing darvozalarida Sening barcha hamdlaringni xabar qilay , Sening najoting bilan quvonay !
19009016	Xalqlar oʻz qazigan chohlariga quladi , Oʻz qoʻygan domlariga oyoqlari ilindi .
19009017	Xudovand Oʻz hukmini yuritganidan tanildi , Betavfiq esa oʻz qilmishlari bilan tutildi . OHANGLI SALOT
19009018	Betavfiqu Xudoni unutgan barcha ellar Oʻliklar diyoriga tushib qoladilar .
19009019	Biroq bechorahol umrbod unutilmas , Kambagʻalning umidi abadiy tugamas .
19009020	Turgin , ey Xudovand , Banda manmanlik qilmasin ! Xalqlar Sening huzuringda muhokama boʻlsin !
19009021	Ey Xudovand , xalqlarga dahshat solgin ! Ular bilsinki , oddiy insondirlar . SALOT
19010001	Ey Xudovand , nega mendan uzoqdasan ? Nega ogʻir zamonlarda koʻrinmaysan ?
19010002	Mana , betavfiq magʻrurlanmoqda , Bechoraholning esa joni yonmoqda . Ular toʻqigan igʻvolari oʻz boshiga qaytsin !
19010003	Betavfiq-ku gʻarazgoʻyni duo qiladi , Oʻzining nafs bandasi boʻlishi bilan maqtanib .
19010004	Xudovandni esa mensimaydi betavfiq , « Xudo oʻch olmas-ku » , deydi gerdayib ; Xudoga hech joy yoʻq uning xayolida .
19010005	Yoʻllari har doim oʻngʻay boʻlur , Sening hukmlaring esa balandda , Uzoqda turur uning xayolidan . Dushmanlariga esa u bir puflab , Hammasini nazarga ilmay qoʻyar .
19010006	Yuragida u aytadir : Men hech qachon pand yemayman , Falokatga ham uchramayman , to abad !
19010007	Tili ostida laʼnatu hiyla-nayrang yotadir , Uqubatu kasofat uning izmidadir .
19010008	U qoʻra ortida pisib yotib , Pinhona gunohsizni oʻldirar , Koʻzlari faqirni yashirincha qidirar .
19010009	Oʻz inida berkingan arslon singari Bechorani tutmoq-chun pistirmaga berkinar , Bechorani bosib olib , oʻz domiga tortar .
19010010	Bechora-ku ezilib , ikki bukilib , Yirtqich panjalaridan nobud boʻlar .
19010011	Betavfiq oʻz dilida aytar : Tangri unutibdi , yuz-koʻzini berkitibdi , Qilmishimni U abadiy koʻrmas !
19010012	Turgin , ey Xudovand , Choʻz qoʻlingni , ey Tangrim ! Unutma bechorayu mazlumni !
19010013	Nechun betavfiq Xudoni mensimay : « Sen oʻch olmaysan » , deb koʻnglida aytar ?
19010014	Sen koʻrib turibsan-ku , Oʻz qoʻling bilan uning chorasini berasan . Sen jafoni , azob-uqubatni koʻrasan ! Bechorahol umidini Senga bogʻlaydi , Yesir-yetimlarga Oʻzing gʻamxoʻrsan .
19010015	Fosiqlaru jinoyatchilar qoʻlini qirqib tashla , Toki yovuzligining izi bitsin !
19010016	Xudovand abadulabad Podshohdir , Yot xalqlar Uning diyoridan yoʻq boʻlur .
19010017	Moʻminlar tilagini Sen eshitasan , ey Xudovand , Yuraklariga dalda berib , ularga quloq solasan .
19010018	Yetimu mazlumlarni Oʻzing himoya qilasan ; Yerdagi odamzod boshqa vahm olmasin .
19011001	Xudovanddan men panoh topdim . Sizlar qanday qilib jonimga deysiz : « Qush kabi togʻlaringga uchib ket ! »
19011002	Qarang , fosiqlar kamonini tortib , Pokdilni zulmatda otmoq uchun Oʻqlarini ipga qadab qoʻyibdilar !
19011003	« Poydevor vayron boʻlgandan soʻng , Solih ne qila bilar ? » — deya .
19011004	Xudovand Oʻzining muqaddas maʼbadidadir , Taxti osmondadir Xudovandning . Xudovandning koʻzlari koʻrar , Nigohi tekshirar inson oʻgʻillarin .
19011005	U solihlaru fosiqlarni sinab koʻrar , Zoʻravonlar esa Uning nafratiga yoʻliqar .
19011006	Fosiqlar boshiga U yomgʻirday qoʻru choʻgʻHamda yonayotgan oltingugurt yogʻdirar , Garmsel ularning taqdiru qismati boʻlar .
19011007	Zeroki Xudovand barhaqdir , U haqqoniy ishlarni sevar , Toʻgʻri kishiga esa yuzini qaratar .
19012001	Najot bergin , ey Xudovand ! Chunki xudojoʻy hech qolmadi , Banibashar ichra moʻmin yoʻq boʻldi .
19012002	
19012003	Har kim oʻz yaqiniga yolgʻon soʻzlaydir , Tili boshqa , dili boshqa tilyogʻlamachilardir .
19012004	Xudovand qirib tashlagay bunday buzuq ogʻizni , Qirqib tashlagay katta gapiruvchi har bir tilni !
19012005	« Biz tilimiz-la zoʻr chiqamiz , Lab-dahan oʻzimizniki , — demoqda ular — Kim ham bizga xoʻjayin boʻlolar ekan ? »
19012006	« Bechorahollar xonavayron boʻlganini , Faqirlarning xoʻrsinganini Men eshitib , Endi harakatga kelaman , — deydi Xudovand , — Ular koʻz tegizgan odamni huzurga erishtiraman » .
19012007	Xudovand kalomlari — pok kalomlardir , Tuproqdan olinib oʻchoqda yetti gal eritilgan Musaffo kumushday kalomlardir .
19012008	Ey Xudovand , Sen ularni muhofaza qilasan , Bizni ham bu nasldan abadiy asraysan .
19012009	Betavfiqlar endi bemalol aylanib yurishibdi , Banibashar ichra tubanlik avjga chiqqan .
19013001	Ey Xudovand , qachongacha meni unutasan ? Qachongacha mendan yuz oʻgirasan ?
19013002	
19013003	Qachongacha qiynar ekanman jonimni , Tunu kun talvasada toʻlgʻanib qalbim ? To qaygacha dushman mendan gʻolib chiqar ekan ?
19013004	Yo Xudoyo Xudovando , Menga qarab , quloq solgin , Oʻlim uyqusiga botib qolmayin !
19013005	Dushmanim : Uni yengdim , demasin , Yiqilib qolsam , yov tantana qilmasin .
19013006	Men Sening lutfingga umid bogʻladim , Sendan najot topib , koʻnglim quvonur . U menga xayrixohlik koʻrsatdi deb , Xudovandni tarannum etarman .
19013007	
19014001	Ahmoq oʻz koʻnglida : « Xudo yoʻq » , — deydi . Bundaylar buzilib , razolat botqogʻiga botar . Yaxshilik qiladigan hech kimsa yoʻqdir .
19014002	Xudovand inson oʻgʻillariga osmondan boqar , Xudoni qidiruvchi biror idrokli kishi bormikan deya .
19014003	Biroq hammasi yanglishib , Barchasi murdor boʻlgan . Yaxshilik qiluvchi hech kimsa yoʻq , Hatto biror kishi ham yoʻqdir !
19014004	Xalqimni bir luqma kabi yeb yuboradigan , Xudovandni esa hech chaqirmaydigan Oʻsha badkirdorlar toʻdasining aqli yetmaydimi ?
19014005	Mana , qoʻqqisdan ularni vahma bosdi ! Chunki Xudo solihlar nasli orasidadir .
19014006	Faqirni koʻngil armonidan ayirdingiz , Illo Xudovand uning panohidir .
19014007	Koshki Siondan Isroilga najot kelsa ! Xudovand Oʻz xalqini asoratdan qaytargach , Bani-Yoqub shod boʻlgay , Isroil sevingay !
19015001	Ey Xudovand , Sening chodiringga kim qoʻnar ? Kim maskan topar muqaddas togʻingda ?
19015002	Kimki pokdil boʻlib , halol ishlasa , Chin qalbdan haqiqatni soʻzlasa ,
19015003	Kimki tiliga boʻhton olmasa , Birodariga yomonlik qilmasa , Xesh-aqrabosini sharmanda qilmasa ,
19015004	Kimki manfur kishidan nafrat etsa , Xudovanddan qoʻrqqanlarni hurmat qilsa , Oʻz zarariga boʻlsa ham soʻzidan qaytmasa ,
19015005	Pulini qarzga berib sudxoʻrlik qilmasa , Begunohni qoralash uchun pora yemasa — Kimda-kim bularga eʼtibor bersa , U to abad tebranmas .
19016001	Ey Tangrim , meni Oʻzing asragin , Chunki Sendan panoh topganman .
19016002	Men Xudovandga dedim : Sen mening Rabbimsan , Sendan boshqa men uchun xayr yoʻq .
19016003	Mamlakatdagi asil , aziz kishilardadir Mening butun zavqu murodlarim .
19016004	Soxta xudoga sajda qilganlarning dard-gʻami oshsin ! Ular qon toʻkib xudoyi qiladilar . Men qoʻlimni bulgʻamayman bunday ishlarga , Ularning nomini ham ogʻzimga olmayman .
19016005	Ey Xudovand , Sen mening nasibamsan , Kosam oqi — Oʻzingdirsan , Taqdirim qurʼasi — Sening qoʻlingda .
19016006	Koʻngilli yerlarga tushdi marzalarim , Huzur-halovatdir mening merosim .
19016007	Menga mashvarat bergan Xudovandni olqishlayman , Kechalari oʻz botinlarim menga oʻgit qilar .
19016008	Xudovandni doim koʻz oldimda koʻraman , U oʻng tomonimda boʻlguncha tebranmasman .
19016009	Shul bois mening dilim quvonur , Tilimdan shod-xurramlik toʻkilur , Tanim ham umidvoru bexatar boʻlur .
19016010	Sen oʻliklar diyoriga tashlab ketmaysan jonimni , Oʻz azizingga chuqurlik yuzini koʻrsatmaysan .
19016011	Sen hayot yoʻlini menga bildirasan , Baxt-quvonchlar toʻkindir huzuringda , Boqiy halovatdir Sening oʻng qoʻlingda .
19017001	Ey Xudovand , salohga eʼtibor bergin , Dod-faryodimga quloq solgin , Makrsiz irindan ungan ibodatimni tinglagin !
19017002	Yuzimni Oʻzing yorugʻ qilgin , Koʻzlaring toʻgʻrilikka yetaklansin !
19017003	Dilimni sinab , kechalari meni yoʻqlading , Imtihon qildingu , biror yomon niyatni topmading . Chunon tilim ila dilim birdir mening .
19017004	Odamlar ish-amaliga kelganda deyman : Men Sening kalomingga rioya qildimu , Gʻaddor yoʻllaridan oʻzimni tiydim .
19017005	Qadamlarimni Oʻz rohingda sobit qilgin , Toki oyoqlarim zinhor tebranmasin .
19017006	Senga nola qilaman , ey Tangrim , Chunki Sen menga javob berarsan . Qulogʻingni menga tutgin , tingla soʻzimni !
19017007	Ajoyib mehr-inoyatingni koʻrsatgin , Ey , iltijo qiluvchilarning Xaloskori ! Sening qoʻling himoyasida Osiylardan panoh topsa boʻladi .
19017008	Koʻz qorachigʻiday asragin meni , Oʻz qanotlaring soyasida yashirgin meni
19017009	Zarba bergan betavfiqlardan , Har yoqdan oʻrab olgan jon dushmanidan !
19017010	Ularning yuragini-ku yogʻ bosgan , Ogʻizlari maqtanishdan gupurmoqda .
19017011	Har qadamda bizni taʼqib etib , Har tomonlama oʻrab olmoqdalar , Yerga urmoq uchun pusib yotibdilar .
19017012	Ular ovga zoriqqan arslonga , Pistirmada poylab yotgan qoplonga oʻxshar .
19017013	Ey Xudovand , turgin ! Ularning oldini olib , qulatgin ! Oʻz qiliching-la jonimni fosiqlar qoʻlidan tortib olgin !
19017014	Ey Xudovand , shunday odamlardan , Ha , shu jahonning odamlaridan Oʻz qoʻling bilan meni xalos qilgin ! Ular nasibalarini bu hayotdayoq olmoqdalar . Sen ularga ravo koʻrgan oziq bilan qornini toʻq qil ! Oʻgʻillari qornini ham toʻq qil ! Hatto kelajak avlodga ham ortib qolsin !
19017015	Men esa saloh ila Sening siymongni koʻrgayman , Uygʻonganim zamon Sening diydoringga toʻyarman .
19018001	Ey Xudovand , mening quvvatim , Senga men mehr bogʻladim .
19018002	
19018003	Xudovand — suyanchigʻim mening , Qoʻrgʻonimu Xaloskorim mening ! Tangrim — boshpana topgan qoyam , Qalqonim , qahramonim , istehkomim mening !
19018004	Tahsinlarimga loyiqdir Xudovand , Uni chaqirgan chogʻim yovlarimdan xalos etur .
19018005	Oʻlim zanjirlari meni qurshab oldi , Balo-qazo sellari dahshatga chulgʻadi .
19018006	Tamugʻ iplariga ilinib qoldim , Oʻlim toʻrlariga oʻralib qoldim .
19018007	Tang ahvolimda Xudovandni chaqirdim , Xudoyimga faryod etib yolvordim . Oʻz maʼbadidan Ul eshitdi ovozim , Figʻonim Uning dargohiyu qulogʻiga yetdi .
19018008	Onchoq dunyo larzaga kelib qaltiradi , Togʻlar poydevori titrab junbushga keldi . Chunki Tangri Taolo gʻazabga mindi .
19018009	Uning burnidan tutun chiqdi , Ogʻzidan halokatli otash sochildi , Yonayotgan choʻgʻlar yogʻildi Undan .
19018010	U koʻklar bagʻrini tilib tushdi , Tim zulmat oyoqlari ostida edi .
19018011	U malakka minib uchib , Yel qanotlari uzra parvoz etdi .
19018012	Tun pardasini Oʻziga yopinchiq qilib , Tubsiz , sim-siyoh suvlarga berkinib , Quyuq falak bulutlariga burkandi .
19018013	Uning huzuri nurafshanligidan bulutlar qochdi , Doʻl va yonayotgan choʻgʻlar yogʻildi .
19018014	Xudovand koʻklarni gulduratdi , Xudoyi Taolo tovushini eshittirdi , Doʻl va yonayotgan choʻgʻlar yogʻdirdi .
19018015	U oʻqlarini otib yovlarini tarqatdi , Chaqmogʻini chaqnatib ularni toʻzitib yubordi .
19018016	Ey Xudovand , Sening qahrli tovushingdan , Ruhingning gʻazabnok sadosidan Suv chashmalari ochilib qoldi , Dunyoning poydevori yaqqol koʻrindi .
19018017	U koʻkdan enkayib qoʻlimdan ushlab qoldi , Azim suvlar ichidan meni chiqarib oldi .
19018018	U meni baquvvat dushmanlarimdan , Mendan kuchli gʻanimlarimdan xalos etdi .
19018019	Ofatli kunimda ular qarshimga chiqdi , Lekin Xudovand mening tayanchim boʻldi .
19018020	U meni kenglikka chiqarib qoʻydi , Mendan rozi boʻlib , erkinlikka chiqardi .
19018021	Xudovand salohimga yarasha meni siylar , Qoʻllarim pokligi boʻyicha meni taqdirlar .
19018022	Chunki men Xudovand yoʻllarini tutdim , Xudoyim yoʻlidan chiqib yomonlik qilmadim .
19018023	Uning butun hukmlari koʻz oʻngimdadir , Uning qonunlaridan chekinmadim aslo .
19018024	Uning oldida sidqi dil bilan yurib , Gunohlardan oʻzimni saqladim .
19018025	Xudovand meni solih deb taqdirladi , Halol ish qilib , Unga maqbul boʻldim .
19018026	Sodiq kishiga Sen sadoqat koʻrsatasan , Samimiy odamga samimiy boʻlasan .
19018027	Pok kishiga poklik ato qilasan ; Biroq egri odam bilan ters yoʻl tutasan .
19018028	Ezilgan xalqni Oʻzing qutqarib , Manmanlarni esa qaqshatasan .
19018029	Yo Rabbim , Sen mening shamimni yoqasan , Zulmatimni Xudoyim Oʻzi yorugʻ aylar .
19018030	Sening madading ila men qoʻshinga ham zarba beraman , Xudoyim nomi bilan toʻsiq oshib ketaman .
19018031	Tangrining yoʻli komildir , Xudovandning kalomi sofdir . Undan panoh soʻragan hammaga U bir qalqondir .
19018032	Xudovanddan boshqa tangri kim ekan ? Xudoyimizdan boʻlak panoh qoyasi bormikan ?
19018033	Tangri belimga quvvat kamarin bogʻlar , Yoʻlimni Oʻzi kamolga yetkazar .
19018034	U oyoqlarimni bugʻu oyoqlariday qilib , Meni baland yerlar ustiga turgʻizar .
19018035	Qoʻllarimni U jangga oʻrgatar , Mis yoyni otish ham qoʻlimdan kelar .
19018036	Sen menga najot qalqoningni bergansan . Sening qoʻling — tayanchim mening , Iltifoting meni yuksaltirur .
19018037	Oyogʻimni Oʻzing sobitqadam qilursan , Qimir etmas hech tovonim .
19018038	Dushmanlarimni quvib ularga yetaman , Ularni tor-mor qilmaguncha qaytmayman .
19018039	Ularga zarba qilsam , qad koʻtarmaslar , Oyoqlarim ostiga yiqilib qolarlar .
19018040	Jang qilmogʻim uchun belimga quvvat kiritarsan , Menga qarshi chiqqan yovni oyogʻim ostiga choʻktirarsan .
19018041	Dushmanlarimning orqa tomonini menga burding , Mendan nafrat etganlarni qirib bitiraman .
19018042	Ular faryod etsa-da , qutqaruvchi boʻlmas , Xudovandni chaqirsalar-da , U eshitmas .
19018043	Yel toʻzonni koʻkka sovurganday , Men ularning kulini koʻkka sovuraman , Yoʻl ustidagi loy kabi toptab tashlayman ularni .
19018044	Sen harbu zarbdan meni xalos etding , Yot xalqlarga meni sardor qilding , Men bilmaydigan el menga qaram boʻldi .
19018045	Ular ovozimni eshitiboq itoat etadilar , Ajnabiylar menga shirinzabonlik etadilar .
19018046	Qalʼalaridan tir-tir titrab chiqadilar , Holdan ketib , ajnabiy oʻgʻillari .
19018047	Xudovand barhayotdir , mening qoyamdir , Unga hamdu sanolar boʻlsin ! Najotkor Xudoyim yuksalsin !
19018048	Tangrim mening oʻchimni oladi , Xalqlarni menga tobe qiladi .
19018049	Dushmanlarimdan Oʻzing qutqarasan , Gʻanimlarimdan koʻra meni yuksaltirasan , Zoʻravonlar panjasidan xalos qilasan .
19018050	Shul sababdan , ey Xudovand , Millatlar ichra Seni madh qilaman , Ismingni tarannum etaman Sening .
19018051	Sen podshohingga ulugʻ najotlar ato qilarsan , Oʻz tanlaganing — Dovud va uning zurriyotiga Mangu inoyatlar baxsh etarsan .
19019001	Osmon Tangri ulugʻvorligini eʼlon etar , Falak Uning yaratganlarini bayon etar .
19019002	
19019003	Kun kunga suxan qilar , Tun tunga bilim qoʻshar .
19019004	Na soʻzlar bor , na biron kalom , Eshitilmas ularning tovushi .
19019005	Lek butun dunyoga yoyildi daragi , Yerning toʻrt tarafiga yetdi xabari . Mana , quyosh uchun ham makon qurilgan !
19019006	U quyoshdirki , goʻshangadan chiqqan kuyovday , Botirday quvonib , oʻz yoʻlida yelib ketar .
19019007	Uning chiqishi osmonning bir chetidandir , Davrasi esa koʻk yuzi chegarasiga qadardir . Hech na berkina bilmas uning taftidan .
19019008	Xudovand Qonuni mukammaldir , U jonga jon kiritadi . Xudovand vahiysi barqarordir , U sodda odamga donish beradi .
19019009	Xudovand farmoni rostdir , U koʻngilni quvontiradi . Xudovand amri yorugʻdir , koʻzni yoritadi .
19019010	Xudovanddan qoʻrqmoqlik pok va boqiydir , Xudovandning bari hukmi haq va toʻgʻridir .
19019011	Oltindan , musaffo zardan ham koʻngilliroqdir , Asaldan , mumli bol tomchisidan ham shirinroqdir .
19019012	Mana , Sening quling ham ulardan ibrat olur , Ularga rioya etgan kishi buyuk mukofot topur .
19019013	Adashmaslikka kimning fahmi yetar ? Yashirin xatolardan meni poklagin !
19019014	Qasdan qiladigan gunohlardan ham saqla bandangni , Ular menga hokim boʻlmasin ! Shunda men beayb boʻlurman , Ogʻir gunohdan ham xoli boʻlurman .
19019015	Ey Xudovand , ogʻzimdan chiqadigan soʻzlar , Qalbimdan kechadigan andishalar Sening oldingda maqbul boʻlsin , Ey , mening suyanchim va Xaloskorim !
19020001	Ogʻir kunda Xudovand seni eshitsin ! Yoqub Xudosining ismi qoʻrgʻoning boʻlsin !
19020002	
19020003	Muqaddas makonidan senga yordam yuborsin ! Siondan senga madad yoʻllasin !
19020004	Barcha xayr-ehsonlaringni qabul etsin ! Kuydirgan qurbonlaringni yodda tutsin ! SALOT
19020005	Senga koʻngling tilaganicha bersin ! Butun armonlaringni roʻyobga chiqarsin !
19020006	Biz sening gʻalabalaringni kuylaymiz , Xudoyimiz nomi ila tugʻlarimizni koʻtaramiz . Xudovand barcha murodlaringni bajo keltirgay !
19020007	Endi aniq bildimki , Xudovand tanlagan podshohini qutqarar , Oʻzining muzaffar qoʻlini uzatar , Najot yuborib osmoni shariflaridan .
19020008	Baʼzilar jang arobalari bilan maqtanar , Boshqalar otu otliq bilan gerdayar . Bizlar esa Rabbimiz nomi bilan , Xudovand ismi bilan faxrlanamiz .
19020009	Ular yiqilib tushdilar , Bizlar esa koʻtarilib tik turibmiz .
19020010	Ey Xudovand , podshohga zafar bergin ! Seni chaqirgan kunimizda javob bergin !
19021001	Ey Xudovand , Sening qudrating ila podshoh sevinur , Yuborgan najoting-la u behad masrur boʻlur .
19021002	
19021003	Koʻngil armonini unga berding , U neki tilasa , rad etmading . SALOT
19021004	Sen neʼmatu barakatlar bilan uni kuzatding , Boshiga sof oltindan toj kiygizding .
19021005	Sendan u hayot soʻradi — unga berding , Uzoq umr hamda baqo bagʻishlading .
19021006	Sen baxsh etgan najot tufayli uning dongʻi oshdi , Sharaf-shon va dabdabalarga sazovor qilding uni .
19021007	Ha , Sen uni abadiy muborak aylading , Oʻz huzuringdagi baxt-saodatga muyassar etding .
19021008	Podshoh Xudovandga umid bogʻlagan , Haq Taoloning inoyati ila u tebranmas .
19021009	Sening oʻng qoʻling barcha yovlaringni topib oladi , Senga gʻaraz qiluvchilarni topib oladi qoʻling .
19021010	Ey Xudovand , Sen zuhur etdiging zamon , Ularni qizigan tandirga aylantirasan . Sen qahringni sochib barham berasan , Olov kuydirib ado etadi ularni .
19021011	Sen ularning naslini yer yuzidan supurib , Zurriyotini bani-inson orasidan quritasan .
19021012	Senga qarshi yomonlikni oʻylaganlar Qora niyatlariga erisha olmaslar .
19021013	Sen oʻq-yoyingni shay qilib , Yuzlariga qarab oʻq uzasan , Toki maqsadlari puchga ketsin .
19021014	Ey Xudovand , qudrating ila yuksalaver ! Biz Sening botirligingni kuylaymiz , Senga hamdu sanolar oʻqiymiz .
19022001	Tangrim ! Tangrim ! Nega meni tashlab qoʻyding ? Men nolayu figʻon chekyapman , Sen esa yiroqdasan , qutqarmayapsan .
19022002	
19022003	Ey Xudoyim , Kunduzlari arz-dodimni qilyapman , Ammo Sen quloq solmayapsan ; Kechalari ham menda tinim yoʻq .
19022004	Biroq Sen — muqaddassan , Isroilning sanolari uzra saltanatlisan .
19022005	Ota-bobolarimiz Sendan umid qilardilar , Umid qilardilar-u , Sen ularni xalos etarding .
19022006	Senga faryod etardilar-u , qochib qutulardilar , Senga ishonib , sharmanda boʻlmasdilar .
19022007	Lekin men — inson emas , qurtman , Sharmandayi olamman , el aro yuzim qora .
19022008	Meni koʻrgan barcha mazax qiladi , Burnini jiyirib , bosh irgʻatib deydilar :
19022009	« Xudovandga eʼtiqod qildi , U xalos etsin ! Xudovand undan rozi ekan , Oʻzi qutqarsin ! »
19022010	Sensan-ku meni onam qornidan yorugʻ yuzaga chiqargan , Volidam koʻkragida tinch yotqizgansan meni .
19022011	Mavludimdanoq Senga nazr qilinganman , Onam qornidan chiqqanimdan buyon Sen mening Tangrimsan .
19022012	Endi mendan uzoqlashma , Qaygʻu yaqin , madadkorim qolmadi .
19022013	Bir gala buqalar meni qurshab oldi , Zoʻr Bashan buqalari menga yopirildi .
19022014	Ov qoʻmsab oʻkirayotgan arslon kabi Ular menga ogʻizlarini katta ochdi .
19022015	Mening ichlarim sel boʻlib oqyapti , Butun suyaklarim boʻgʻini boʻshashguday boʻldi , Yuragim tanimda mum kabi erib bitdi .
19022016	Darmonim sopol parchasidek qurib qaqshadi , Tilim tanglayimga yopishib qoldi . Sen meni oʻlim xokiga topshirding-ku !
19022017	Mana , itlar meni qurshab oldi , Yovuzlar toʻdasi meni oʻrab oldi , Ular qoʻllarim va oyoqlarimga ham sanchdi .
19022018	Suyaklarimni birma-bir sanay olaman , Ular menga tikilib baqraymoqdalar .
19022019	Kiyimlarimni oʻzaro boʻlishib olib , Libosim uchun qurʼa tashladilar .
19022020	Ey Xudovand , mendan uzoqlashma , Sensan majolim mening , yordamga shoshil !
19022021	Hayotimni dami tigʻdan saqlagin , Itlar panjasidan qutqar jonimni !
19022022	Sher komidan meni tortib chiqargin , Yakkashox muguzlaridan asragin meni !
19022023	Sening ismingni birodarlarimga eʼlon etgayman , Jamoat ichra Senga hamdu sanolar ayturman .
19022024	Ey siz , Xudovanddan qoʻrqqanlar , Unga hamdu sanolar oʻqinglar ! Uni siylanglar , ey Yoqubning barcha zurriyoti ! Tavof qilingiz , Isroilning jami avlodlari !
19022025	U ezilganning dardini kamsitmadi , Xor qilmadi , yuzini burmadi undan , Uning faryodiga quloq soldi .
19022026	Sengadir hamdu sanoyim ulugʻ jamoat ichra , Nazr-niyozimni bajo keltirgum xudotarslar ichra .
19022027	Bechorahollar boʻlsa , ular yeb toʻyadilar , Xudovandni qidiruvchilar Unga sanolar oʻqisin , Dilingizga jon kirsin , to abad !
19022028	Dunyoning toʻrt burchida yashovchi insonlar Xudovandni yod etib , Unga qaytib kelajaklar , Bor elu elatlar Xudovandga sajda qilajaklar .
19022029	Xudovand — hokimi mutlaqdir , El-xalq ustidan U hukmfarmodir .
19022030	Bu dunyoda yeb-ichib toʻygan , Oʻziga toʻq boʻlgan barcha Unga sajda qilajak . Oʻz hayotini saqlayolmay , goʻrga borgan barcha Uning oldida tiz choʻkajak .
19022031	Hozirgi zurriyot Unga xizmat qilajak , Keyingi naslga Rabbim haqida darak yetajak .
19022032	Tugʻilajak avlodga ham eʼlon qilib , Rabbimning ajoyibotini xabar qilajaklar .
19023001	Xudovand — Choʻponim mening , Men muhtojlik koʻrmayman aslo .
19023002	U meni yam-yashil yaylovlarda yotqizar , Orombaxsh suvlar boʻylab yetaklab borar .
19023003	Jonimga U tetiklik kiritar , Oʻz nomi uchun meni toʻgʻri yoʻlga boshlar .
19023004	Oʻlim vodiysi zulmatida yursam ham , Dahshatlardan men qoʻrqmayman . Chunki Sen menga hamrohdirsan , Oʻz hassangu xiviching menga tasalli berar .
19023005	Yovning koʻz oʻngida menga dasturxon tuzagansan , Xushboʻy moy ila moylagansan boshimni , Lim-lim toʻldirgansan kosamni .
19023006	Umrim boʻyi xayru inoyat izimdan yurar , Bor kunlarim Xudovandning uyida oʻtar .
19024001	Xudovandnikidir butun dunyoyu Uni toʻldirgan borliq , Yer yuziyu barcha unda yashovchilar .
19024002	U dengizlar uzra yerni bunyod etgan , Ummonlar uzra uni mahkam oʻrnatgan .
19024003	Xudovandning togʻiga kim chiqib boradi ? Uning muqaddas makonida kim tura oladi ?
19024004	Kimki qoʻli halol , koʻngli pok , Yolgʻon-yashiq gapga koʻngil bogʻlamas , Makkorona qasamyod qilmas ekan ,
19024005	U Xudovanddan barakat topar , Xaloskor Xudosidan najot topar .
19024006	Mana budir Xudovandni qidiruvchilar nasli ; Ey , Yoqubning Xudosi , ana shundaydir Sening huzuringga intiluvchilar nasli ! SALOT
19024007	Ey darvozalar , kengroq ochiling , Balandroq koʻtariling , mangu qopqalar ; Toki ulugʻvor Podshoh kirib kelsin .
19024008	Kimdir bu ulugʻvor Podshoh ? Qudratli va muzaffar Xudovanddir , Jangda zafar quchgʻusi Xudovanddir U .
19024009	Ey darvozalar , kengroq ochiling , Balandroq koʻtariling , mangu qopqalar ; Toki ulugʻvor Podshoh kirib kelsin .
19024010	Kimdir bu ulugʻvor Podshoh ? Mana , Xudovand , Sarvari koinot , Udir ulugʻvor Podshoh ! SALOT
19025001	Senga , ey Xudovand , dilimni yoʻllayman .
19025002	Senga tavakkal qilaman , ey Xudoyim ! Men sharmanda boʻlmayin , Dushmanlarim tantana qilmasin ustimdan !
19025003	Senga umid bogʻlagan hech kim sharmanda boʻlmas ; Sababsiz xoinlik qilganlar esa sharmandayu sharmisor boʻlsin .
19025004	Ey Xudovand , menga Oʻz yoʻlingni koʻrsatgin , Oʻz yoʻriqlaringni oʻrgatgin menga .
19025005	Meni haqiqating yoʻlidan boshlab , oʻrgatgin , Chunki Najotkor Xudoyim Oʻzingsan , Kundan-kun umidim Senda .
19025006	Ey Xudovand , Oʻz marhamatingni , Azaliy inoyatlaringni eslab tur !
19025007	Yoshlik chogʻida qilgan gunohlarim Va jinoyatlarimni esga solma . Oʻz rahmingu muruvvatingni yodlab , Menga rahm aylagin , ey Xudovand !
19025008	Xudovand muruvvatli va adolatlidir , U gunohkorlarga yoʻl-yoʻriq koʻrsatur .
19025009	Boʻysunganlarni toʻgʻri yoʻlga boshlar , Beozorlarga Oʻzi rahnamo boʻlar .
19025010	Oʻzining ahdu nizomin tutganlar uchun Xudovandning barcha yoʻllari inoyat va haqiqatdir .
19025011	Ey Xudovand , Oʻz noming xotiri uchun gunohimdan oʻtgil , Chunki koʻpdir mening gunohim .
19025012	Xudovanddan qoʻrqqan odam kim ? Tanlaydigan yoʻlini unga Oʻzi koʻrsatar .
19025013	Jon-tani farogʻatga erishar , Zurriyoti esa yerga ega boʻlar .
19025014	Xudovand Oʻz sirini xudotarslarga ochar , Undan qoʻrqqanlarga ilohiy ahd nasib etar .
19025015	Koʻzlarim doim Xudovanddadir , Oyogʻimni Oʻzi toʻrdan tortib olar .
19025016	Menga nazar solib , mehribonlik qilgin , Chunki men yolgʻiz va tushkunman .
19025017	Yuragimda dard toʻlib-toshgan , Balolarimdan meni qutqargin !
19025018	Tushkunligim va ezilganligimni koʻrgil , Barcha gunohlarimdan kechgil !
19025019	Dushmanlarimni koʻrgin , qanchalik koʻpaygan ular ! Ashaddiy nafrat sochib menga qasd qilmoqdalar .
19025020	Jonimni Oʻzing saqla , xalos qilgin meni ! Sendan panoh topdim deb sharmanda boʻlmayin .
19025021	Soflik va toʻgʻrilik saqlasin meni , Chunki Senga umid bogʻlaganman .
19025022	Ey Xudo , Isroilni barcha dardlaridan qutqargin !
19026001	Ey Xudovand , yuzimni yorugʻ qilgin , Chunki men pokdil boʻlib yurdim ; Xudovandga tayanib ikkilanmadim .
19026002	Ey Xudovand , Meni imtihon qil , sinab koʻrgin , Koʻnglim va yuragimni sinovdan oʻtkazgin !
19026003	Sening inoyating koʻzim oldidadir , Men Sening haqiqating ila yurdim .
19026004	Yolgʻonchi odamlar aro oʻtirmasman , Yurmasman ham hiylagarlar birlan .
19026005	Badkirdorlar jamiyatidan nafratlanaman , Betavfiqlarga boʻlmasman hamsuhbat .
19026006	Halol qoʻllarimni chaydim , ey Xudovand , Sening qurbongohingni aylanib chiqaman .
19026007	Senga shukronalar aytaman , Moʻjizalaringni bir-bir hikoya etib .
19026008	Ey Xudovand , Sening maskaningni , Jaloling oʻrin olgan makonni sevaman .
19026009	Jonimni gunohkorlar joni bilan , Tanimni qonxoʻrlar tani bilan bir sanab , barham bermagin !
19026010	Ularning-ku soʻl qoʻli fojirlik , Oʻng qoʻli poraga toʻlib-toshgan .
19026011	Men boʻlsam , pokdil boʻlib yuraman ; Xalos qilgin meni , ayamagil mehring !
19026012	Tekis maydonda turibdi oyogʻim mening , Yigʻinlarda Xudovandni olqishlagayman .
19027001	Nurim va najotkorim Xudovanddir , Kimdan men qoʻrqaman ? Hayotim qoʻrgʻoni Xudovanddir , Kimdan xavotirlanaman ?
19027002	Yovuzlar etimni gʻajimoq-chun hujum qilganda , Oʻzlari qoqilib qulaydi , oʻsha ashaddiy yovlarim .
19027003	Yuragimga dahshat tushmaydi , garchi Qarshimga jangga tizilsalar ham . Hatto hamla qilsalar ham , Komildir mening ishonchim .
19027004	Xudovanddan bir tilagim bor , Faqat oʻshani izlayman : Xudovand uyida umrbod turayin , Xudovand jamolini tamosho qilayin , Uning maʼbadini ziyorat qilib .
19027005	Ogʻir kunda U meni himoyasiga olar , Oʻz makoni soyasida meni yashirar , Qoya ustiga meni yuksaltirib qoʻyar .
19027006	Endi men bosh koʻtarib yuraman , Qurshab olgan yovlar ustidan gʻalaba qilaman . Xudovand makoniga tantana ila kirib , Xursandlik ila qurbonlik keltiraman . Xudovandni kuylab vasf qilaman .
19027007	Ey Xudovand , Chaqirgan paytim ovozimni eshitgin , Mehribonlik qilib , menga javob bergin !
19027008	« Huzurimni qidiring » degan soʻzingni Men dilimga tugib qoʻydim . Sening huzuringni qidiraman , ey Xudovand !
19027009	Mendan yuz oʻgirmagin , Gʻazab ila siltab tashlama qulingni ! Sen mening panohim boʻlgansan-ku , Mendan voz kechma , tashlab ketma , Ey , mening najotkorim Xudovand !
19027010	Ota-onam meni tashlab ketsa-da , Xudovand meni qabul qilar .
19027011	Ey Xudovand , Oʻz yoʻl-yoʻrigʻingni menga oʻrgatgin , Yovlarim sababli meni toʻgʻri yoʻlga boshla !
19027012	Agʻyorim ixtiyoriga topshirmagin meni ! Mana , yolgʻonchi shohidlar , Qahr-zoʻgʻim sochib turgan zoʻravonlar Menga qarshi hujum boshladi !
19027013	Menga qolsa , ishonchim komilki , Men tiriklar diyorida qolaman , Xudovandning barakatlarini koʻraman .
19027014	Xudovandga umid bogʻla ! Baquvvat boʻl , dadil boʻl , Xudovandga umid bogʻla !
19028001	Ey Xudovand , mening suyangan qoyam ! Seni chaqiraman , meni eshitmay qolmagin ! Sen menga javob bermasang gar , Yer bagʻriga tushganlarga oʻxshab qolarman .
19028002	Men Senga yolvorib figʻon qilsam , Muqaddas makoning tomon qoʻllarim choʻzsam , Munojotimga quloq solgin !
19028003	Oʻz qoʻshnilari bilan doʻstona gapirib , Dilida esa qora niyat saqlayotgan betavfiq , Yomon odamlar birla meni qirib tashlama !
19028004	Sen ularning qilmishiga yarasha , Kirdikorlari yomonligiga yarasha , Qoʻllari bulgʻangan qabihliklariga yarasha jazo ber !
19028005	Ular-ku Xudovandning faoliyatiga , Uning bajargan ajoyib ishlariga beparvo qaraydi . Xudovand ularni xonavayron qiladiyu , Tagʻin hech barpo etmas .
19028006	Xudovand hamdu sanoga munosibdir , U mening tavallolarimni eshitdi .
19028007	Xudovand mening qudratim va qalqonimdir . Men chin yurakdan Unga umid bogʻladim , U menga yordam berganda , dilim quvonchga toʻldi ; Qoʻshigʻim bilan Unga shukrlar deyman .
19028008	Xudovand Oʻz xalqining qudratidir , Tanlagan podshohiga najotkoru qoʻrgʻondir .
19028009	Oʻz xalqingga Oʻzing najot bergin , Oʻz mulkingni muborak aylagin ! Ularni abadiy yuksaltirib borgin !
19029001	Ey Tangri oʻgʻillari , Xudovandga tan bering ! Xudovandning shavkati va qudratiga tan bering !
19029002	Xudovandning ismi sharafiga tan bering ! Muqaddas koʻrkda Xudovandga sajda qiling !
19029003	Xudovandning ovozi suvlar uzradir , Ulugʻvor Tangri gulduros tovush chiqarur , Azim suvlar ustidadir Xudovand .
19029004	Xudovandning ovozi kuchlidir , Xudovandning ovozi mahobatlidir .
19029005	Xudovandning ovozi kedr daraxtini qulatar , Lubnon kedrlarini yorib tashlar Xudovand .
19029006	U ularni buzoqdayin oʻynatar , Lubnon va Sirioʻn togʻini buqadek choptirar .
19029007	Xudovandning ovozi oʻt alangasini yorib yuborar .
19029008	Xudovandning ovozi choʻlni titratar , Qadesh choʻlini larzaga solar Xudovand .
19029009	Xudovandning ovozi bugʻularni tugʻdirar , Oʻrmonlarni yalangʻochlab yuborar . Maʼbadida esa hammasi Uning ulugʻvorligini kuylar .
19029010	Toʻfon boʻlganda Xudovand taxtida oʻtirar edi , Xudovand mangu Podshoh boʻlib taxtiga oʻtirgan .
19029011	Xudovand Oʻz xalqiga kuch-qudrat ato etar , Xudovand Oʻz xalqiga barakayu osoyish baxsh etar .
19030001	Seni ulugʻlayman , ey Xudovand , Sen meni chuqurlikdan chiqarib olding , Yovlarimning tantana qilishiga yoʻl qoʻymading .
19030002	
19030003	Ey Xudoyim , Senga faryod qildim , Ey Xudovandim , menga shifo berding .
19030004	Jonimni oʻliklar diyoridan qaytarding , yo Rab , Qabrga kirmasligim uchun menga hayot bagʻishlading .
19030005	Xudovandni tarannum eting , ey , Uning muxlislari ! Uning muqaddasligi sharafiga shukrlar qiling !
19030006	Chunki Uning gʻazabi — bir lahzalik , Lutfu karami esa umrboddir . Oqshomda yigʻi hukm sursa , Saharda shodiyona kelur .
19030007	Men esam oʻzimga amin boʻlib , To abad tebranmasman , degan edim .
19030008	Ey Xudovand , muruvvat etgan chogʻingda Meni qudratli toqqa aylantirding ; Biroq mendan yuz oʻgirganingda , Men sarosimaga tushdim .
19030009	Senga , ey Xudovand , iltijo qildim , Men oʻz Rabbimga yalinib-yolvordim :
19030010	Men oʻlib goʻrga kirsam , Hayotimdan ne foyda ? Tuproq Senga shukrona aytarmikan , Haqiqatingni yuqori koʻtararmikan ?
19030011	Quloq bergin , ey Xudovand , Menga mehribonlik qilgin ! Yo Rab , Oʻzing menga madadkor boʻlgin !
19030012	Sen motamimni raqsga aylantirding , Qora kiyimimdan forigʻ qilding , Baxt-sevinch libosini kiygizding .
19030013	Yo Xudoyo Xudovando ! Senga tinimsiz sanolar oʻqisa arziydi , Men Senga abadiy shukrlar aytaman .
19031001	Ey Xudovand , Seni panohim deb bilaman , Abadiy sharmanda boʻlmayin ! Oʻz adolating haqi meni qutqargin !
19031002	
19031003	Menga quloq sol , tezroq xalos qilgin ! Men uchun suyanadigan togʻ , Najot topadigan qalʼa boʻlgin !
19031004	Mening qoyam va qoʻrgʻonim Sen ekansan , Oʻz isming shaʼni uchun meni yetaklab , Menga rahnamo boʻlgil !
19031005	Men uchun yashirishgan toʻrdan chiqarib qoʻy , Chunon Seni panohim deb bildim .
19031006	Ruhim Sening qoʻlingda omonatdir . Sen menga erkinlik berasan , Ey Xudovand , ey Haq Taolo !
19031007	Bemaʼni butga sigʻinuvchilardan nafratlanib , Men faqat Xudovandga umid bogʻlayman .
19031008	Sening inoyating uchun men shod-xurramman , Sen bechorahol boʻlganimni koʻrding , Jonim azob-uqubatda qolganini bilding .
19031009	Dushman qoʻliga meni topshirmading , Oyoqlarimni keng yerlarga qoʻyding .
19031010	Ey Xudovand , menga rahm-shafqat koʻrsat , Yuragimga qil sigʻmay boʻlib qoldi . Qaygʻudan koʻzim xiralashdi , Botinim , jon-tanim ado boʻldi .
19031011	Mana , hayotim gʻam-gʻussada , Umrim oh-zor bilan oʻtib ketdi . Gunohlarim uchun iligim qurib , suyaklarim qaqshadi .
19031012	Barcha raqiblarim nazarida uyatga qoldim , Qoʻni-qoʻshni va tanishlarimga olaboʻji boʻldim . Koʻchada koʻrgan barcha mendan qochyaptilar .
19031013	Oʻlik kabi esdan chiqarildim , unutildim , Parchalangan sopolga oʻxshab qoldim .
19031014	Koʻplarning haqoratini eshityapman , Mana , hamma yoqda vahimalar ! Menga qarshi til biriktiryaptilar , Jonimni olmoq-chun suiqasd qilmoqdalar .
19031015	Men-chi Senga eʼtiqod qilaman , ey Xudovand , Sensan mening Xudoyim , deyman .
19031016	Har bir kunim Sening qoʻlingdadir . Dushmanlarim va ezuvchilarim qoʻlidan Meni xalos qilgin !
19031017	Munavvar yuzingni qulingdan darigʻ tutma , Inoyating bilan meni xalos etgin !
19031018	Ey Xudovand , Senga tavakkal qildim deb uyatga qolmayin . Betavfiqlar esa sharmanda-sharmisor boʻlsin , Oʻliklar diyoriga tushib jimjit boʻlib qolsin .
19031019	Yolgʻonchilar tili lol boʻlsin ! Ular uyalmasdan solihni haqorat qilib , Katta gapirib gerdayib yuribdilar .
19031020	Sen Oʻzingdan qoʻrqqanlar uchun yashirgan , El koʻzida Seni panoh bilganlar uchun yaratgan Ehsonlar xazinasi qanchalik ajoyibdir !
19031021	Oʻz huzuringda panoh topganlarni Sen inson fitnasidan saqlarsan , Oʻz soyangda yashirarsan yolgʻon chaqiqlardan .
19031022	Xudovandga shon-sharaflar boʻlsin ! U mustahkam shaharda menga ajoyib inoyatini koʻrsatdi .
19031023	Koʻzingdan judo boʻldim , dedim men esankirab . Illo Senga faryod qilib oʻtinganimda , Sen munojotimga quloq berding .
19031024	Xudovandni sevingiz , Uning barcha azizlari ! Xudovand sodiqlarni Oʻz panohida asraydi , Takabburlardan esa darigʻ tutmaydi tegishli chorasini .
19031025	Ey , barcha Xudovandga tavakkal qiluvchilar , Baquvvat va dadil boʻlingiz !
19032001	Qanday baxtli gunohi oʻtilgan , Qonunsiz ishlari afv boʻlgan odam !
19032002	Qanday saodatli unday kishi-kim , Xudovand inobatga olmas aybin , Koʻnglida esa biron makr yoʻq .
19032003	Men gunohimni sir saqlaganim sayin , Suyaklarimgacha hurkirab , nolib oʻtirdim .
19032004	Kechayu kunduz Sening qoʻling ustimda ogʻirlashdi , Yozning saratonidagi mevadek qurib qoldim , Tinka-madorim butunlay ado boʻldi . SALOT
19032005	Sening oldingda gunohimga iqror boʻldim , Yashirmadim hech bir aybimni . Yoziqlarimni boʻynimga olaman , — dedim Senga , ey Xudovand . Sen esa gunohu aybimni kechirding . SALOT
19032006	Shul sababdan har bir xudojoʻy Ijobat chogʻida Senga sigʻinsin , Toki azim suvlar toshqini unga yetmasin .
19032007	Sensan mening panogohim , Tangligimdan Oʻzing xalos etarsan , Ozodlik kuylari-la meni koʻmib tashlarsan . SALOT
19032008	« Men senga aql oʻrgatarman , Yurar yoʻlingni koʻrsatarman . Koʻzim sening ustingda boʻlib , Senga rahnamolik qilarman .
19032009	Ongsiz ot yoki xachir kabi boʻlmanglar ! Ularni tutib yurish uchun yugan va suvluq taqmasang , Ular senga sira boʻysunmas » .
19032010	Fosiqning dardlari koʻp boʻlur . Vale Xudovandga umid bogʻlaganga Ilohiy lutf-karam doim yor boʻlur .
19032011	Xudovanddan quvoning , ey solihlar , Xurram boʻling , tarannum eting , Ey barcha koʻngli toʻgʻrilar !
19033001	Ey solihlar , Xudovandni kuylangiz ! Dili toʻgʻrilarga hamdu sano yarashar .
19033002	Gʻijjak chalib , Xudovandga shukr qiling , Oʻn torli chang bilan Uni tarannum eting !
19033003	Unga yangi bir qoʻshiq kuylang , Goʻzal ohang chalib , xitob qiling !
19033004	Zero Xudovandning kalomi — haqiqatdir , Uning barcha ishlari vafodorligidan dalolatdir .
19033005	Solihlik va adolatni Xudovand sevar , Uning inoyati ila dunyo toʻlgandir .
19033006	Koʻk Xudovand kalomi bilan bunyod boʻlgan , Barcha osmon lashkari Uning amri ila yaralgan .
19033007	Dengiz suvlarini uyumday uyib qoʻygan , Ummonni Oʻz omboriga joylab saqlagan .
19033008	Xudovanddan butun yer yuzi qoʻrqsin , Barcha ahli jahon Undan qaltirasin .
19033009	Zero U soʻzladi , xuddi aytganiday boʻldi ; U amr berdi , amri vojib boʻldi .
19033010	Xudovand majusiylar niyatini buzadi , Xalqlar murod-maqsadini puchga chiqaradi .
19033011	Xudovandning niyati esa boqiy turadi , Nasldan-naslga joriy boʻladi Uning dil murodi .
19033012	Xudovandni Tangrimiz deb bilgan xalq baxtli ! Xudovand Oʻz mulkim deb saylagan el iqbolli !
19033013	Xudovand osmondan boqar , Barcha inson oʻgʻillarin koʻrib turar .
19033014	Taxti makonidan kuzatib turib , Butun jahonni tekshirib koʻrar .
19033015	U jami insonning yuragini yaratgan , Inson qilmishlariga ham anglab yetar .
19033016	Askarlari koʻpligi bilan podshoh qutulmas , Quvvati koʻpligi uchun jangchi zafar topmas .
19033017	Ot jangchining boshini omon saqlayolishi yolgʻondir , Katta kuchi bilan ham uni qutqara bilmas .
19033018	Mana , Xudovandning koʻzi Undan qoʻrqqanlarda , Uning inoyatiga umid qilganlardadir .
19033019	U ularning jonini oʻlimdan qutqazar , Ochlik paytida ularning diliga quvvat kiritar .
19033020	Jonimiz Xudovandga muntazir , Yordamchimiz , qalqonimiz Oʻzidir .
19033021	Qalbimiz U bilan shod boʻlur , Uning muqaddas nomi bizning tayanchimizdir .
19033022	Ey Xudovand , biz Senga umid bogʻlaganmiz , Yana inoyating bizga yor boʻlsin !
19034001	Har lahzada Xudovandni olqishlayman , Uning sanosi tushmas hech tilimdan .
19034002	
19034003	Jonim Xudovand bilan faxrlanur , Beozorlar buni eshitib sevinur .
19034004	Men bilan birga Xudovandni ulugʻlang , Keling , birga Uning ismini sharaflaylik !
19034005	Xudovandga murojaat qilganimda , U menga quloq soldi-yu , Barcha dahshatlarimdan qutqardi .
19034006	Unga boqqanlar ziyo oldilar , Ularning aslo yuzi shuvut boʻlmas .
19034007	Bu faqir chaqirganda , Xudovand eshitdi , Barcha dardlaridan uni xalos qildi .
19034008	Xudovandning farishtasi moʻminlar atrofida qarorgoh qurgan , Undan qoʻrqqanlarni Oʻzi xalos etar .
19034009	Xudovanddan lazzat olib koʻring-chi , U qanchalik muruvvatli ekan ! Baxtli Undan panoh topgan odam !
19034010	Xudovanddan qoʻrqing , ey Uning azizlari ! Undan qoʻrqqan kishi muhtojlik koʻrmas .
19034011	Arslonlar och va muhtoj boʻlur , Xudojoʻylar rizq-nasibasi esa but boʻlur .
19034012	Ey oʻgʻillarim , keling , meni tinglang ! Xudovanddan qoʻrqishni sizlarga oʻrgatay .
19034013	Hayot yaxshi , umrim uzoq boʻlsin , Yaxshi kunlar koʻray , degan odam kim ?
19034014	U tilini yomon soʻzdan tiysin , Ogʻzini egri gapdan saqlasin .
19034015	Yomonlikdan qochib yaxshilik qilgin , Tinchlikni qidirib uning payidan boʻlgin .
19034016	Xudovandning koʻzlari solihlardadir , Solihlar figʻoniga U quloq solar .
19034017	Badkirdorlardan esa U yuz oʻgirar , Yer yuzidan yoʻq qilar ularning xotirasin .
19034018	Solihlar faryod etgach , Xudovand eshitar , Barcha dardlaridan ularni xalos etar .
19034019	Xudovand dili vayronlarga yaqindir , Ruhi tushkunlarni Oʻzi qutqarar .
19034020	Solihning dardlari koʻp boʻlar , Biroq Xudovand uni barchasidan xalos etar .
19034021	Suyaklarining hech biri sinmasin deya , Ularning barchasini oʻz oʻrnida tutar .
19034022	Yovuz odam yovuzlarcha oʻlib ketar , Solihga dushmanlik qiluvchilar aybdor boʻlar .
19034023	Qullarining jon toʻlovini Xudovand berar , Undan panoh soʻragan hech kim aybdor boʻlmas .
19035001	Ey Xudovand , Men bilan talashayotganlar bilan Oʻzing talashgin ! Men bilan jang qilayotganlar-la Oʻzing jang qilgin !
19035002	Sovut va qalqonni olib , menga yordamga kelgin !
19035003	Nayzangni yalangʻochlab chiqqin , Meni quvayotganlarning yoʻlini toʻsgin ! Jonimga : « Sening najoting Menman ! » — degin .
19035004	Jonimga qasd qilganlar sharmandayu sharmisor boʻlsin , Menga yomonlikni oʻylayotganlar orqaga qaytsin , Yuzlari shuvut boʻlsin .
19035005	Shamolda uchib ketgan toʻzon kabi , Xudovandning farishtasi ularni supurib tashlasin .
19035006	Ularning yoʻli qorongʻi va toygʻanchoq boʻlsin , Xudovandning farishtasi ularni haydab yuborsin .
19035007	Ular-ku men uchun sababsiz dom tayyorlashdi , Sababsiz jonimga qasd qilib , choh qazishdi .
19035008	Tasodifan ularning boshiga halokat tushsin , Yashirgan toʻrlariga oʻzlari tushib mahv boʻlsin !
19035009	Mening jonim Xudovanddan masrur boʻlur , U bergan najotdan koʻnglim quvonur .
19035010	Hatto suyaklarim ham tilga kirur : Ey Xudovand , ezilganni quvvatlidan , Bechora-faqirni talonchidan qutqaruvchi Sendan boʻlak kim ham bor ekan ?
19035011	Qora niyatli shohidlar bosh koʻtarib , Bilmaydiganlarim haqida soʻroq qiladilar .
19035012	Yaxshilik evaziga yomonlik koʻrsatib , Jonimni hijronda qoldirmoqdalar .
19035013	Men boʻlsam , ular ogʻriganda jon kuydirar , Juldurga burkanib roʻza tutar edim , Ammo mening duom oʻz bagʻrimga qaytar edi .
19035014	Xuddi u mening doʻstim , Qardoshim boʻlganday munosabatda boʻlar edim , Onasi uchun aza tutgandek mungli yurar , Gʻam-gʻussa bilan yigʻlar edim .
19035015	Lek men qoqilganimda ular sevinib toʻplandi , Urushqoq odamlar boshimga toʻplanib , Toʻxtovsiz menga azob berishar edi , Negadir — men bilmayman .
19035016	Yuzlarini burishtirib uyalmay masxara qilar , Menga tishlarini qayrar edilar .
19035017	Yo Rabbiy , qachongacha qarab turasan ? Jonimga ular berayotgan uqubatdan qutqar , Hayotimni shu yirtqichlardan xalos qil !
19035018	Ulugʻ jamoat ichra Senga shukrlar deyman , Behisob el aro Senga hamd — sanolar aytaman .
19035019	Nohaq menga xusumat etganlar tantana qilmasin , Sababsiz nafrat etganlar bir-biriga koʻz oʻynatmasin .
19035020	Ular tinchlikni ogʻziga ham olmaydilar , Mamlakatda tinch yashayotganlarga qarshi fitna uyushtiradilar .
19035021	Menga ogʻizlarini katta ochib : « Eha , ehe , koʻzimiz bilan koʻrdik ! » — deyaptilar .
19035022	Ey Xudovand , Sen buni koʻrding-ku , Indamay oʻtirmagin ! Yo Rabbiy , mendan uzoqlashib ketma !
19035023	Harakatga kel , gʻayratga kel , Mening daʼvomni inobatga olgin , Yuzimni yorugʻ qilgin , yo Rabbim , yo Xudoyim !
19035024	Ey mening Rabbim va Tangrim , Menga adolatli hukm chiqargin , Ular ustimdan tantana qilmasin !
19035025	« Eha , tilagimiz bajo boʻldi ! » — deb Koʻngillaridan kechirmasinlar , « Uni yutib yubordik ! » — demasinlar .
19035026	Baxtsizligimdan sevinganlar bari uyalsin , Ularning yuzi qora boʻlsin ! Menga qarshi bosh koʻtarganlar qora kiysin , Sharmandayu sharmisor boʻlishsin !
19035027	Meni oqlovchilar esa sevinib tarannum etsin , Ular doimo : « Xudovand yuksalaversin ! U Oʻz quliga xotirjamlik tilagan » , — desinlar .
19035028	Men esa Sening adolatingni tildan qoʻymay , Kun boʻyi Seni maqtab hikoya qilarman .
19036001	Qonunsizning fisq-fasodi dilimga gʻulu soladi , Uning koʻz oʻngida Xudodan qoʻrqish degan narsa yoʻq .
19036002	
19036003	U maqtanib yurib , oʻzini oʻzi aldaydi , Yomonligi fosh boʻlganda esa nadomat qilmaydi .
19036004	Ogʻzidan chiqqan soʻzlar egriligu makkorlikdir , Fahm-farosatdan , xayrli ishdan u bosh tortgan .
19036005	Yotganida ham yovuzlikni xayol qilib , Fisq-fasod soʻqmogʻiga qadam tashlab , Nopok niyatidan yuz oʻgirmaydi .
19036006	Ey Xudovand , Sening inoyating koʻklargacha , Sodiqliging bulutlarga qadardir .
19036007	Adolating Tangri togʻlariday yuksakdir , Hukmlaring esa — tubsiz ummon . Insonu hayvonni Oʻzing qutqarasan , ey Xudovand !
19036008	Yo Xudo , inoyating qanchalik bebaho ! Qanotlaring soyasida odam oʻgʻillari osoyish topar .
19036009	Ular uying noz-neʼmatlaridan toʻyadilar , Lazzat daryolaringdan qondirarsan ularni .
19036010	Zotan , hayot manbayi Sendadir , Sening nuringdan biz ziyo olamiz .
19036011	Seni bilganlardan inoyatingni ayamagil , Rahmatingni darigʻ tutma yuragi soflardan !
19036012	Takabburning oyogʻi menga yetmasin , Fosiqning qoʻli meni ovora qilmasin .
19036013	Mana , badkirdorlar bexosdan agʻdarilib , yiqilib tushdi , Ular tagʻin qad koʻtara bilmas .
19037001	Yomon odamlarga gʻashlik qilma , Badkirdorlarga havas qilma !
19037002	Chunki ular oʻt kabi tezda qurib , Yashil sabzaday soʻlib ketadilar .
19037003	Xudovandga umidvor boʻlib yaxshilik qilgin , Yer yuzida yashab , eʼtiqodni saqlagin .
19037004	Xudovanddan lazzat olgin , U seni koʻngil armonlaringga yetkazadi .
19037005	Yoʻllaringni Xudovandga topshir , Undan umid qil , U bajo keltiradi .
19037006	U sening haqligingni nurday porlatar , Kun yorugʻligiday yorugʻ qilar yuzingni .
19037007	Xudovand huzurida tinch tur , Unga umidvoru muntazir boʻlgil . Yoʻli ochilgan firibgarga gʻashlik qilma .
19037008	Qahrdan chekinib , gʻazabdan oʻzingni tutgil , Hayajonlanib yovuzlik qilishga moyil boʻlma .
19037009	Yomonlik qiluvchilar bari qirib tashlanur , Xudovandga umidvorlar esa yer yuziga ega boʻlur .
19037010	Yana birozdan keyin fosiq yoʻq boʻlur , Uning joyini koʻrasan-u , Ammo oʻzi yoʻqolib ketgan boʻlur .
19037011	Beozorlar esa yer yuziga ega boʻlajak , Ular tinch-osoyishtalikda huzur qilajak .
19037012	Fosiq solihga yomonlik tilab , Unga qarshi tishlarini qayraydi .
19037013	Fosiqning kuni bitay deb turibdi-ku , Egam buni koʻrib , unga mazax qiladi .
19037014	Bechora va faqirni yerga urmoq , Toʻgʻri yoʻldan yuruvchilarni boʻgʻizlamoq-chun Fosiqlar qilich charxlab , yoylarini tortadilar .
19037015	Ularning tigʻi qaytib , oʻz yuragiga sanchilgay , Yoylari esa sinib chilparchin boʻlgay .
19037016	Solihning qoʻlidagi oz narsasi Barcha fosiqlar moʻlchiligidan afzaldir .
19037017	Fosiqning-ku qoʻllari sinib ketgusi , Solihlarga esa Xudovand madad bergusi .
19037018	Xudovand sofdillar kunlarini belgilab , Ularning nasibasini mangulikka beradi .
19037019	Ofat zamonida ham ular sharmanda boʻlmas , Qahatchilik kunlarida ham yeb toʻyadilar .
19037020	Ammo fosiqlar esa-chi , halok boʻlajaklar , Xudovand dushmanlari qoʻylar podasidek toʻzib ketajak , Tutunga aylanib yoʻqolib ketajaklar .
19037021	Fosiq qarz olib uni toʻlamaydi , Solih esa muruvvatu saxovat koʻrsatadi .
19037022	Xudovand olqaganlar yer yuzini egallab olur , U qargʻaganlar esa barham topurlar .
19037023	Kishi qadamlarini Xudovand toʻgʻrilar , U rozi boʻlgan kishining yoʻlini ochar .
19037024	U kishi munkiganda ham yuz tuban yiqilmas , Chunki uning qoʻlidan Xudovand ushlab turar .
19037025	Men yosh ham edim , qarib ham qoldim , Ammo solihning tashlab ketilganini , Yoki uning zurriyoti nonga zor boʻlganini koʻrmadim .
19037026	Kundan-kun u muruvvat koʻrsatib , Mardumga qarz berar , Zurriyoti esa muborak boʻlar .
19037027	Yomonlikdan bosh tortib , yaxshilik qilgin , Shunda mangu yashaysan .
19037028	Chunki Xudovand adolatni sevar , Oʻz azizlarini tashlab ketmas . Ular abadiy saqlanar , Fosiqlar tomiri esa qurib qolar .
19037029	Solihlar yer yuziga ega boʻlib , Unda mangu yashaydilar .
19037030	Solihning irni hikmatni soʻzlar , Tili esa toʻgʻrilikni bayon etar .
19037031	Xudosi Qonuni diliga boʻlgan jo , Adashmas uning qadami aslo .
19037032	Fosiq kishilar solihni kuzatib , Uni oʻldirmoq uchun poylaydilar .
19037033	Xudovand ular qoʻliga solihni topshirmas , Hukm paytida uni ayblashga yoʻl qoʻymas .
19037034	Xudovandga koʻz tutib , U koʻrsatgan yoʻlda yur , Yer yuziga ega boʻlishing uchun seni U yuksaltirur . Fosiqlar nobud boʻlganda sen buni koʻrursan .
19037035	Yovuz va zolim bir odamning ildiz otib , Yashil daraxt kabi unib yashnaganini koʻrdim .
19037036	Biroq u oʻtdi , bitdi , yoʻq boʻldi , Uni qidirsam ham , topa olmadim .
19037037	Sofdilga nigoh tashla , toʻgʻri odamni kuzat ! Bunday kishining istiqboli osoyishtalikdir .
19037038	Ammo qonunsizlar bari nobud boʻlur , Fosiqlar nasli oqibatda qirib tashlanur .
19037039	Solihlar omonligi Xudovanddan kelur , Kulfat chogʻida Oʻzi ularga qalʼa boʻlur .
19037040	Xudovand ularga madadu najot yuborur , Fosiqlar qoʻlidan ularni xalos etur , Mendan panoh soʻradi , deb ularni qutqarur .
19038001	Ey Xudovand , Gʻazabing ila taʼzirimni berma , Qahring kelib menga jazo berma !
19038002	
19038003	Sening oʻqlaring menga sanchildi , Qoʻling ustimga ogʻir bosib tushdi .
19038004	Gʻazabingdan badanimda sogʻ joy qolmadi , Gunohim tufayli ustuxonimda rohat yoʻq .
19038005	Mening yomonliklarim boshimdan oshdi , Ogʻir yuk kabi ustimga bosdi , Endi koʻtara olmayman .
19038006	Oʻzimning aqlsizligim tufayli Yaralarim yiringlab sasimoqda .
19038007	Gʻoyat bukchayib , choʻkib qoldim , Kun boʻyi gʻamgin yuraman .
19038008	Ha , belim oʻtday yonmoqda , Badanimda sogʻ joy qolmadi .
19038009	Majolim qolmadi , gʻoyat ezildim , Yuragim alamidan dodlab yuraman .
19038010	Yo Rabbiy ! Butun tilagim Senga ravshandir , Nolayu figʻonim Sendan pinhon emas .
19038011	Yuragim bezovta , quvvatim ado boʻldi , Koʻzlarim nuridan ham mahrum boʻldim .
19038012	Meni sevadigan doʻstlaru mahbublarim Jarohatimdan jirkanib uzoqlashib ketdi , Xesh-aqrabo uzoqdan koʻz olaytirmoqdalar .
19038013	Jonimga qasd qilganlar tuzoq qoʻymoqda , Yovuzlik payidan boʻlganlar menga balo-qazodan soʻzlab , Kun boʻyi hiylayu nayrang toʻqimoqdalar .
19038014	Men esa eshitmaydigan kar kabiman , Ogʻzini ocha olmaydigan soqovga oʻxshayman .
19038015	Ha , ogʻzidan gap chiqmaydigan , Eshitmaydigan odam boʻlib qoldim .
19038016	Ey Xudovand , umidim Sendandir , Yo Rabbim , ey Tangrim , Sen tinglaysan-ku !
19038017	Dushmanlarim tantana qilmasin , deyman , Oyogʻim qoqilsa , dimogʻi koʻtarilmasin .
19038018	Mana , men yiqilish arafasidaman , Gʻam-alam menga doim hamroh .
19038019	Men gunohimni boʻynimga oldim , Oʻz aybim uchun qaygʻurmoqdaman .
19038020	Lekin dushmanlarim bardam va kuchlidir , Mendan nohaq nafratlanganlar koʻpayib ketgan .
19038021	Yaxshilikka javoban menga yomonlik qiladilar , Ezgu niyatim evaziga adovat saqlaydilar .
19038022	Ey Xudovand , meni tashlab qoʻymagin , Ey Xudoyim , mendan uzoqlashmagin !
19038023	Menga madad bermoq uchun shoshilgin , Yo Rabbiy , ey mening Xaloskorim !
19039001	Men yurar yoʻlimga ehtiyot boʻlayin , Aytar soʻzim ila gunoh qilib qoʻymayin , Fosiq qarshimda ekan , ogʻiz ochmayin , dedim .
19039002	
19039003	Tilimni tiyib , sukut etdim , Har qanday yaxshi gapni ham ogʻzimga olmay , jim boʻldim . Shunda dardim ortib bordi ,
19039004	Vujudimda yuragim haroratlandi , Xayolimdan koʻnglim oʻrtandi , Nihoyat men tilga keldim :
19039005	Aytgil , Xudovand , umrim qazosin , Kunlarim sanogʻi necha erkan , Nechogʻlik foniy ekanman , bilayin !
19039006	Ha , Sen kunlarimni qarichlab bergansan , Umrim Sening oldingda hech narsaday , Har qanday badastir inson umri ham faqat ovoragarchilikdir . SALOT
19039007	Har bir odam yuradigan koʻlankaga oʻxshaydi , Inson gʻavgʻolarining hammasi — ovoragarchilik . Mol toʻplaydi , biroq kimga qolishini bilmaydi .
19039008	Endi , yo Rabbim , men nimani kutay ? Sendandir mening barcha umidim !
19039009	Butun qonunsizligimdan oʻtib forigʻ qilgin , Razillar razolatiga duchor etmagin meni !
19039010	Indamadim , ogʻzimni ochmadim , Chunki Sening ishingdir bu .
19039011	Zarblaringni mendan chetlatgin , Qoʻling balosidan men tamom boʻldim .
19039012	Sen insonni jinoyati uchun fosh etib , Jazosini beradigan boʻlsang gar , Uning bor husni , kuya yemirgandek , kukunga aylanar . Ha , har bir inson umri ovoragarchilikdir . SALOT
19039013	Ibodatimni eshitgin , ey Xudovand , Quloq solgin dod-faryodimga ! Koʻz yoshlarimni nazarga ilmay qoʻyma ! Mana , Sening oldingda men bir gʻaribman , Barcha bobolarim kabi bir musofirman .
19039014	Gʻazabingni mendan qaytargin , Olamdan oʻtib yoʻqolishimdan oldin Men bir taskin topayin !
19040001	Men Xudovandga qattiq umid bogʻladim , U menga egilib , faryodimni eshitdi .
19040002	
19040003	U meni dahshatli zovurdan , Loyli botqoqdan chiqarib oldi . Oyoqlarimni qoyaga bostirib , Qadamlarimni mustahkamlab qoʻydi .
19040004	U ogʻzimga yangi bir qoʻshiq , Xudoyimiz uchun tasanno soldi . Koʻplar buni koʻrib va qoʻrqib , Xudovandga umid bogʻlaydilar .
19040005	Xudovandga umid bogʻlaydigan , Magʻrurlarga esa yalinmaydigan , Kazzoblar bilan yurmaydigan odam baxtli !
19040006	Yo Rabbim , Xudoyo Xudovando , Sen koʻp ajoyibotlar koʻrsatding , Moʻjizakor maqsadlaring biz uchundir ; Bunda Sening tenging yoʻq . Ajoyibotlaringni bayon etib ogʻiz ochsam , Ularning son — sanogʻi yoʻq .
19040007	Qurbonlik va bagʻishlovdan Sen rozi boʻlmading , — Quloqlarimni ochib yubording — Gunoh uchun yoqiladigan qurbonlikni , Baxshidani talab qilmading .
19040008	Oʻshanda men dedim : Sening huzuringga keldim , Oʻrogʻliq bitikda men haqda bitilgan .
19040009	Xohishingni bajarmoq istayman , ey Xudoyim , Sening Qonuning yuragimda mening .
19040010	Ulugʻ jamoat ichra haqqoniyatni eʼlon etdim , Aslo irnimga qatagʻon qilmadim ; Ey Xudovand , Sen bilasan !
19040011	Sening haqligingni yuragimda yashirmadim , Sadoqat va najotkorligingni bayon etdim , Inoyatu haqiqatingni esa sir saqlamadim ulugʻ jamoatdan .
19040012	Ey Xudovand , Darigʻ tutma mendan himmatlaring , Inoyatu haqiqating meni doim saqlasin !
19040013	Men sanoqsiz ofatlarga duchor boʻldim , Oʻz gunohlarim meni quvib , boshimga yetdi , Qarashga ham botinolmayman . Ular boshimdagi sochlardan ham koʻp , Yuragim meni tark etdi .
19040014	Ey Xudovand , meni ozod etmoqqa rozi boʻlgin , Menga yordam berishga shoshilgin , ey Xudovand !
19040015	Jonim payiga tushganlarning hammasi Sharmanda boʻlsin , yuzi shuvut boʻlsin ! Menga yomon niyatlarni istaganlar Orqaga qaytib kalaka boʻlsinlar !
19040016	Menga : « Ehe , Eha ! » — deganlar Sharmisorlikdan esankirab qolsinlar !
19040017	Barcha Seni qidiruvchilar esa Sendan shod boʻlib sevinsinlar . Sening najotlaringni sevganlar : « Xudovand ulugʻ ! » — desinlar mudom .
19040018	Men boʻlsam — bechorayu faqirman , Vale Rabbim yeydi mening gʻamimni , Udir madadkoru xaloskorim mening . Kechikmagin , ey Xudoyim !
19041001	Bechoraga joni kuygan kishi baxtlidir , Ofat kunida Xudovand uni qutqarar .
19041002	
19041003	Xudovand uni asrab , hayot bagʻishlar , Oʻzi mamlakatda baxtli boʻlar . Sen uni dushman ixtiyoriga topshirmaysan , ey Xudovand .
19041004	U ogʻrib yotganida uni mustahkamlaysan , Xastalik toʻshagini Oʻzing agʻdarib yuborasan !
19041005	Men Xudovandga dedim : Menga mehribonlik qilgin , Dardimga davo bergin ; Men Senga qarshi gunoh qildim .
19041006	Dushmanlarim meni gʻiybat qiladilar , « Qachon oʻlib , uning nomi yoʻq boʻlarkan ? » — deydilar .
19041007	Ular meni koʻrmoqqa kelsa gar , Yolgʻon soʻzlab , koʻnglida yomonlik toʻqiydilar , Tashqariga chiqar-chiqmas , lof uradilar .
19041008	Mendan nafratlanuvchilar oʻzaro pichirlashib , Menga qarshi yomon niyat qiladilar .
19041009	« Balo-qazo yopishibdi unga , — deydilar , — Bir yotgandan keyin joyidan turmas ! »
19041010	Hatto mening non-tuzimni totgan , Men suyangan , men bilan totuv boʻlgan doʻstim Menga qarshi tovonini koʻtardi !
19041011	Ammo Sen , ey Xudovand , Menga mehribonlik qilib , oyoqqa turgʻaz , Toki ulardan qasos olayin !
19041012	Mendan rozi ekaningni shundan bilaman : Dushmanim mendan aslo ustun chiqa olmaydi .
19041013	Sofdilligim tufayli menga madadkorsan , Yuzing oʻngida abadiy turgʻazib saqlaysan .
19041014	Isroilning Tangrisi — Xudovandga Abadulabad shon-sharaflar boʻlsin ! Omin ! Omin !
19042001	Kiyik oqar anhor suvlarini tusaganday , Koʻnglim Seni shunday tusamoqda , ey Xudo !
19042002	
19042003	Xudoga , kuchli , barhayot Tangriga jonim tashna . Qachon kelib Xudoning huzuriga koʻrinar ekanman ?
19042004	« Sening Xudoying qayerda ? » deb Mendan kun boʻyi soʻrashmoqda , Kecha-kunduz koʻz yoshim menga oziq boʻlmoqda .
19042005	Shularni eslaganimda koʻnglim sel boʻlyapti : Men jamoat bilan sayr etar edim , Bayram tusli , tantanavor olomon ichra , Baland ovozli kuylaru hamd — sanolar ichra Xudoning maʼbadiga borib kirar edim .
19042006	Ey jonim , nega bunday tushkunsan ? Nechun ichimda gʻashlik qilasan ? Xudoga umid bogʻla ! Ha , men yana Xudoga shukr aytaman , Undan kelar menga najot .
19042007	Jonim ichimda qiynalib ketmoqda , Shuning uchun Oʻrdun diyoridan , Hermoʻn va Misʼor togʻlaridan turib , Seni xotirlamoqdaman , ey Xudoyim !
19042008	Sening sharsharang ovozlari ila Girdob girdobni chorlamoqda , Sening barcha suv toʻlqinlaring Ustimdan oʻtib ketmoqdalar .
19042009	Kunduzi Xudovand inoyatini yoʻllar , Kechasi esa Ungadir mening xonishim , Hayotim Tangrisigadir ibodatim .
19042010	Men suyangan qoyam — Xudoga deyman : Nechun Sen meni unutding ? Nega yov zulmi ostida gʻamgin yurar ekanman ?
19042011	« Sening Xudoying qayerda ? » deb Kun boʻyi soʻrashmoqda dushmanlarim . Ularning haqorati iligimga singdi , Suyaklarim zirqirab ketdi .
19042012	Ey jonim , nega bunday tushkunsan ? Nechun ichimda gʻashlik qilasan ? Xudoga umid bogʻla ! Ha , men yana Xudoga shukr aytaman , Undan kelar menga najot .
19043001	Yo Xudoyo , yuzimni yorugʻ qilgin ! Shakkok xaloyiqqa haqligimni koʻrsat ! Yolgʻonchidan , hiylagardan meni himoya qil !
19043002	Mening Xudoyim va qoʻrgʻonim Sensan-ku , Nechun meni rad qilding ? Nega yov zulmi ostida gʻamgin yurar ekanman ?
19043003	Oʻz nuring va haqiqatingni yuborgil , Ular menga yoʻl koʻrsatsin , Sening muqaddas togʻingga , Ulugʻ maskanlaringga meni eltsin ;
19043004	Toki men Xudoning qurbongohiga boray , Meni quvontirgan Tangrimga shukrlar dey . Seni gʻijjak chalib kuylayman , Ey , meni shod qilgan Xudoyim !
19043005	Ey jonim , nega bunday tushkunsan , Nechun ichimda gʻashlik qilasan ? Xudoga umid bogʻla ! Ha , men yana Xudoga shukr aytaman , Undan kelar menga najot .
19044001	Yo Xudoyo ! Biz oʻz qulogʻimiz bilan eshitganmiz , Oʻtgan kunlarda , qadimiy zamonlarda Sen yaratgan ajoyib ishlaring haqida Bizga otalarimiz hikoya qilib keldilar .
19044002	
19044003	Sen Oʻz qoʻling-la xalqlarni quvib tashlagansan , Elu elatlarni toʻntarib , surib tashlagansan , Ota-bobolarimizning esa aziz diyorda tomir yoyishiga yoʻl bergansan .
19044004	Ular diyorni oʻz qilichi bilan olgani yoʻq , Qoʻl kuchlari yordamida gʻalabaga erishgani yoʻq . Faqat Sening qoʻling , Sening kuching , Yuzing nuri va lutfing tufayli gʻalabaga erishganlar .
19044005	Ey Xudoyim va Podshohim , Sen Oʻshasan , Bani-Yoqubga Oʻzing najotlar yoʻllagaysan .
19044006	Sening quvvating-la yovni suzib yuborarmiz , Ismi sharifing-la ezib tashlarmiz gʻanimni .
19044007	Men oʻz kamonimga suyanmayman , Shamshirim esa meni qutqarmas .
19044008	Dushmanlarimizdan bizni Sen qutqarursan , Bizdan nafratlanganlarni sharmanda qilursan .
19044009	Kundan-kun Sen bizning iftixorimizsan , ey Xudo , Sening ismingni abadiy sharaflaymiz . SALOT
19044010	Biroq hozir Sen bizni tashlab , sharmanda qilding , Qoʻshinlarimiz bilan jangga chiqmayapsan endi .
19044011	Yov oldidan bizni qochirding , Agʻyorlar bizni talon-taroj qilmoqdalar .
19044012	Bizni qoʻylar kabi yemish uchun topshirding , Xalqlar orasiga bizni tarqatib yubording .
19044013	Oʻz xalqingni esa tekinga sotding , Uning bahosi haqida savdolashmading .
19044014	Qoʻshnilarimiz oldida yuzimizni qora qilding , Atrofimizdagilarga kulgi va masxara boʻldik .
19044015	Ellar aro bizni kinoyaga qoldirding , Yot qavmlar bizga qarab , bosh chayqab qoʻydilar .
19044016	Har kuni sharmandalik koʻzim oʻngida , Yuzim qora , berkitib yuraman .
19044017	Tuhmatchi va tahqirchining soʻkuvidan , Dushman va qasoskorning boqishidan uyalaman .
19044018	Bularning hammasi boshimizga tushdi , Biroq biz Seni unutmadik , Ahdingga ham xoinlik qilmadik .
19044019	Koʻnglimiz qaytmadi Sendan , Tovonimiz ogʻib ketmadi rohingdan .
19044020	Illo Sen bizni ajdarho inida poymol qilding , Oʻlim soyasi bilan boshimizni chulgʻading .
19044021	Agar biz Xudoyimiz nomini unutib , Begona bir tangriga sigʻinganimizda ,
19044022	Xudovand buning hisobini soʻramasmidi ? U yurak sirlarini biladi-ku !
19044023	Sen tufayli bizni har kun oʻldirmoqdalar , Qurbonlik qoʻylar deb hisoblaydilar .
19044024	Yo Rabbiy , uygʻongin , nega uyqudasan ? Turgin , bizni abadiy tashlab qoʻyma !
19044025	Nega Sen yuzingni yashirasan , Faqir va mazlumlarimizni unutasan ?
19044026	Jonimiz tuproqda poymol boʻldi , Bagʻrimiz yerga yopishib qoldi .
19044027	Sen turib , bizga yordamga shoshil , Inoyating bilan bizga najot yuborgil !
19045001	Dilimdan ezgu kalomlar toʻkilaveradi , Tilim — mohir yozuvchining qalami . Yaratgan sheʼrimni podshohga taqdim etgayman :
19045002	
19045003	Sen inson oʻgʻillarining eng goʻzalisan , Lablaringdan latofatli soʻzlar quyilar . Shul bois Xudo seni mangu muborak aylagan .
19045004	Ey botir , jamolu salobating ila Belingdagi shamshirni shaylab qoʻy !
19045005	Shu salobating ila jangga tushgil , Haqiqatgoʻylik , olijanoblik , odillik yoʻlida kurashgil ! Sening qoʻlingdan ajoyib ishlar kelgay .
19045006	Kamoning oʻqlari oʻtkir boʻlgay , Podshoh dushmanlarining yuragiga sanchilgay , Sening poyingga xalqlar yiqilgay !
19045007	Ey Xudo , Sening taxting doimiy va abadiydir , Podshohliging hassasi — haqqoniyat hassasi .
19045008	Sen adolatni sevib , Yovuzlikdan nafratlanasan , Shuning uchun Xudo , Sening Xudoying Tengdoshlaringdan koʻra koʻproq Sening boshingga xurramlik moyi surtgan .
19045009	Butun ust-boshingdan mirra , Sabur va dolchin hidi sochilar ; Fil suyagidan qilingan saroylardan kelgan Oʻyin-kulgi sadolari seni shod qilar .
19045010	Hurmatli bonularing ichra shoh qizlari bor , Malika esa Oʻfir oltiniga bezanib , Sening oʻng tomoningda turibdi .
19045011	Tingla , ey qiz , quloq solib qaragin , Qavming va otang uyini unutgin !
19045012	Podshoh sening goʻzalligingni orzu etmoqda , Sening janobingdir u , unga sajda qil !
19045013	Tir qizi senga tavajjuh qilsin , Elning boylari senga yalinib-yolvorsin .
19045014	Haramdagi podshoh qizi juda chiroyli , Oltindan tikilgandir uning libosi .
19045015	Naqshinkor libosda uni shohga keltiradilar , Dugonalari uning ortidan borib , Senga uni eltadilar .
19045016	Ular shodligu xurramlik-la kuzatilib , Podshoh saroyiga kiradilar .
19045017	Bobolaring joyini oʻgʻillaring olgaylar , Sen butun jahonda ularni sarvar etgaysan .
19045018	Men nasldan-naslga Sening nomingni maqtayman , Xalqlar esa ilalabad Senga shukronalar aytgay .
19046001	Xudo bizning panohimiz va quvvatimizdir , Tang ahvollarimizda hamisha tayyor turgan yordamchimizdir .
19046002	
19046003	Shuning uchun biz qoʻrqmaymiz ; Hatto yer ostin-ustin boʻlib ketsa ham , Dengizlar bagʻriga togʻlar qulab tushsa ham ,
19046004	Toʻlqinlar mavj urib , koʻpirib ketsa ham , Poʻrtanalardan togʻu tepa silkinib ketsa ham , Biz qoʻrqmaymiz ! SALOT
19046005	Bir daryo borki , Uning oqimlari Xudoning shahriga , Taoloning muqaddas maskaniga sevinch keltirur .
19046006	Xudo uning oʻrtasida , u tebranmas aslo . Tong otganda Xudo unga yor boʻlur .
19046007	Xalqlar shovqin soldi , oʻlkalar tebrandi , Tangri ovoz berdi , dunyo erib ketdi .
19046008	Sarvari koinot bizlar bilan , Yoqub Xudosi qoʻrgʻonimiz bizning ! SALOT
19046009	Keling , Xudovand qilmishlarini koʻring , U yer yuziga qanday dahshatlar soldi !
19046010	Yer chetlariga qadar U janglarni toʻxtatadi , Kamonni sindirib , nayzani parchalaydi , Jang arobalarini yoqib kulga aylantiradi .
19046011	« Toʻxtang , bilingki , Men — Xudoman , Xalqlar ichra nomim baland boʻlgay , Yer yuzi boʻylab nomim baland boʻlgay » .
19046012	Sarvari koinot bizlar bilan , Yoqub Xudosi qoʻrgʻonimiz bizning ! SALOT
19047001	Ey barcha xalqlar , Xudo shaʼniga qarsak chalinglar , Quvonchli sadolar-la xitob qilinglar !
19047002	
19047003	Xudoyi Taolodan qoʻrqmoq lozim , Butun yer yuzida U buyuk Podshohdir !
19047004	U bizga xalqlarni tobe qildi , Elatlarni oyogʻimiz tagiga qoʻydi .
19047005	Suygan quli Yoqubning faxrli qismatin Bizning qismatimiz qilib belgiladi . SALOT
19047006	Xudo zafar shodiyonasi ila yuksaldi , Surnay ovozi-la taxtga chiqdi Xudovand .
19047007	Tarannum eting , Xudoga tarannum eting ! Tarannum eting , Podshohimizga tarannum eting !
19047008	Xudo butun yer yuzining Podshohidir ; Buni fahmlab , tarannum aylang !
19047009	Xudo xalqlar ustidan saltanatlidir , Xudo muqaddas taxtida oʻltiribdir .
19047010	Xalqlar asilzodalari toʻplandilar , Ibrohim Xudosining qavmiga toʻplandilar , Xudoga qaramdir yer yuzi sarkardalari ; U gʻoyat baland martabalidir .
19048001	Xudovand buzrukvordir ! Oʻz shahrida , Oʻzining muqaddas togʻida Xudoyimizni qanchalar ulugʻlasa ozdir .
19048002	
19048003	Sion togʻi goʻzal tepalikdir , Butun yer yuzining sevinchidir . Shimol togʻlariday ulugʻdir u , Buyuk Podshohning shahridir u .
19048004	Xudo uning saroylarida hozirdir , Mudofaa qalʼasi Oʻzi ekanini koʻrsatur .
19048005	Shuning uchun podshohlar toʻplanib , Uning huzuriga saf-saf boʻlib oʻtdilar .
19048006	Uni koʻrganlarida taajjubda qolib , Vahmu dahshat olib qochib ketdilar .
19048007	Tugʻayotgan xotinning toʻlgʻogʻi kabi , U yerda ularni titroq va azob qopladi .
19048008	Sen sharq shamolini estirib , Tarshish kemalarini parchalab tashlading .
19048009	Biz Xudoyimizning shahrida , Sarvari koinotning kentida eshitgan edik , Endi xuddi oʻshani koʻrdik : Xudo shaharni to abad mustahkamlaydi . SALOT
19048010	Ey Xudovand , Sening maʼbading oʻrtasida Biz inoyatingni koʻz oldiga keltirib , mahliyo boʻldik .
19048011	Ey Xudo , Sening noming qanchalik ulugʻ ! Shuhrating yerning chetlarigacha yoyilgan , Oʻng qoʻling adolatli ishlarga toʻlib-toshgan .
19048012	Sening haqqoniy hukmlaring tufayli Sion togʻi sevinsin , Yahudo qizlari shod boʻlsin !
19048013	Sion chegarasini kezib , Atrofini aylanib chiqingiz , Minoralarini sanab chiqingiz .
19048014	Istehkomlariga yaxshi eʼtibor bering , Saroylarida sayr qilinglar , Kelajak naslga ham hikoya etinglar :
19048015	Ana , bu — Xudodir ! Abadulabad bizning Xudoyimizdir , Oʻlimdan nariga boshlovchi Dohiymizdir .
19049001	Bunga quloq soling , ey hamma xalqlar ! Ey ahli dorilfano , barchangiz tinglang !
19049002	
19049003	Avomlaru bekzoda ham , boylaru fuqaro ham Birgalikda quloq solinglar !
19049004	Tilim hikmatni bayon etar , Dilimdan dono mulohazalar oʻtar .
19049005	Oʻzim ham masalga quloq solib , Sirimni gʻijjak bilan anglatarman .
19049006	Ofatli kunlarda nechun qoʻrqar ekanman ? Mana , taʼqib qiluvchilarning yovuzligi Har yoqdan meni siqib qoʻymoqda !
19049007	Ular oʻz davlatmandligiga tayanib , Boyliklari koʻpligidan gerdayib ketganlar .
19049008	Vale toʻlov bilan qutqara olmas Biron-bir inson oʻz birodarin , Xudoga pul bera bilmas Joniga najot topmoq uchun .
19049009	Jonlar bahosi-ku — bebahodir , Bunga kishi aslo erisha olmas .
19049010	Yoʻqsa kishi boqiy yashar , Qabr yuzini ham koʻrmas edi .
19049011	Maʼlumki , hatto donolar oʻlar , Ahmoq va nodon birday yoʻq boʻlar , Boyliklari esa boshqalarga qolar .
19049012	Ular ich-ichidan xayol surib : Bizning uy-joyimiz boqiydir , deydilar , Maskanimiz nasldan-naslga oʻtaveradi , deb , Yer-suviga oʻz nomlarini beradilar .
19049013	Biroq odam izzatli boʻlsa-da mangu qoʻnmas , U hayvonga oʻxshab yoʻq boʻlib ketar .
19049014	Ularning bu yoʻli telbalikdir , Ularni maʼqullaganlar esa ularga ergashadilar . SALOT
19049015	Ular qoʻylardek tamugʻga haydaladilar , Oʻlim esa ularning choʻponi boʻlib qolar . Subhda solihlar ular ustidan hukm surar . Ularning tani tamugʻda nurab ketar , Oʻliklar diyori ularning qasri boʻlar .
19049016	Biroq mening jonimni Xudo Oʻlim panjasidan qutqarib qolar , Oʻzi meni qabul qilar . SALOT
19049017	Birovning davlatmand boʻlganidan , Yoki xonadoni izzati oshganidan qoʻrqma .
19049018	U oʻlganida oʻzi bilan hech narsa olib ketmas , Uning izzati ham orqasidan ketmas .
19049019	Garchi tirikligida uni duo etishgan boʻlsa ham , Garchi u insonga yaxshilik qilib , Maqtovga sazovor boʻlgan boʻlsa ham ,
19049020	U oʻz otalari nasliga yetar , Ularday to abad yorugʻlikni koʻrmas .
19049021	Shuni anglamaydigan inson izzatli boʻlsa-da , Hayvonga oʻxshab yoʻq boʻlib ketar .
19050001	Xudovand , Tangri Taolo soʻzladi , Quyoshning chiqar yeridan botar yerigacha U yer yuziga xitob qilmoqda .
19050002	Kamoli chiroyli Siondan Xudo zuhur etadi .
19050003	Xudoyimiz keladiyu , indamay turmas . Uning oldida yeb bitiradigan otash , Atrofida esa — shiddatli boʻron .
19050004	Oʻz xalqiga hukm chiqarmoq uchun , U yuqoridan yeru osmonni chaqiradi :
19050005	« Men bilan qurbonlikka ahd qilgan Azizlarimni Menga toʻplab beringlar ! »
19050006	Osmon Uning adolatini eʼlon qiladi , Xudoning Oʻzi — Hukmlovchidir . SALOT
19050007	« Ey xalqim , tinglagin , Men soʻzlayman , Ey Isroil , seni qattiq ogohlantiraman , Men Xudoman , Sening Xudoyingman .
19050008	Qurbonliklaring uchun taʼna qilmayman , Kuydirgan bagʻishlovlaring qarshimda doim .
19050009	Men na hovlingdagi buqani , Na ogʻilingdagi takani istayman .
19050010	Menikidir oʻrmonning hamma hayvonlari , Togʻda yashovchi minglab jonivorlar .
19050011	Barcha togʻ qushlarini Men bilaman , Butun dasht jonivorlari qoʻlim ostida .
19050012	Och qolsam-da , sendan soʻramayman , Menikidir dunyo va uni toʻldirgan borliq .
19050013	Men buqa goʻshtini yermikanman , Yoki takalar qonini icharmikanman ? »
19050014	« Xudoga shukrona bilan qurbonlik keltir , Haq Taologa nazrlaringni bajo keltir .
19050015	Ogʻir kunlarda Meni chaqirgin , Men senga najot beraman , Sen esa Meni ulugʻlaysan » .
19050016	Biroq gunohkorga Xudo bunday deydi : « Nega sen Mening amrlarimni talqin qilib , Ahd-paymonimni ogʻzingga olasan ?
19050017	Sen Mening yoʻl-yoʻrigʻimdan nafratlanib , Kalomlarimni xor qilib tashlaysan-ku !
19050018	Oʻgʻrini koʻrganda u bilan topishib olasan , Zinogar ila bir jon , bir tan boʻlasan .
19050019	Ogʻzingda yomonlikka erk berib , Tilingda hiylani toʻqiysan .
19050020	Oʻtirsang , birodaringni gʻiybat qilasan , Oʻz onang oʻgʻliga tuhmat qilasan .
19050021	Sen shu ishlarni qilding , Men esa indamadim ; Shunda Meni oʻzingga oʻxshash deb oʻylading . Endi Men adabingni berib qoʻyaman , Gunohingni koʻz oʻngingda fosh qilaman .
19050022	Endi shuni anglab oling , Ey sizlar , Xudoni unutganlar ! Yoʻqsa sizlarni parchalab tashlarman Va najotkoringiz qolmas » .
19050023	« Shukrona bilan qurbonlik keltirgan Meni ulugʻlaydi , Shu yoʻlda toʻgʻri yurganlarga Men ilohiy najot yoʻllayman » .
19051001	Ey Xudo , menga inoyat qilib , Mehribonlik koʻrsatgin ! Cheksiz rahm-shafqating tufayli Qonunsiz ishimdan kechib yuborgin !
19051002	
19051003	
19051004	Aybimni tamoman yuvib tashla , Gunohimdan meni tozalagin !
19051005	Qilmishimni qonunsizlik deb tan olaman , Qilgan gunohim koʻz oʻngimdadir mudom .
19051006	Men Senga , faqat Senga qarshi gunoh qildim , Sening koʻz oldingda yomonlik qildim . Sen esa soʻzingda doim barhaqsan , Hukm qilganingda faqat odilsan .
19051007	Men gunohkor boʻlib dunyoga kelganman , Onam meni gunoh ichida tuqqan ekan .
19051008	Sen koʻngillardan haqiqatni qidirasan , Yashirin qalbimga hikmatni oʻrgatasan .
19051009	Meni issop bilan tozala , pok boʻlay , Meni yuvgin , qordan ham oq boʻlay !
19051010	Menga shodligu xursandlik mujdasin keltir , Sen ezgan suyaklarimga yana jonu quvonch kirsin !
19051011	Gunohlarimdan yuzingni oʻgirgin , Barcha yomonliklarimdan kechib yuborgin !
19051012	Ey Xudo , menda pok yurakni yaratgin , Ichimda yangi , sobit ruhni bunyod etgin .
19051013	Meni Oʻzingdan uzoqlashtirib tashlama , Oʻz Muqaddas Ruhingni mendan olma .
19051014	Najoting ila meni qayta quvontirgin , Irodali ruh ila meni mustahkamlagin .
19051015	Qonunbuzarlarga Sening yoʻllaringni oʻrgataman , Gunohkorlar Senga qaytib kelsinlar .
19051016	Qonimdan oʻtavergin , ey Xudoyim , Najotkorim , Sening adolatingni tarannum etsin tilim .
19051017	Qulfi dilimni Oʻzing ochib yuborgin , yo Rabbiy , Tilimdan tushmasin endi Sening sanolaring !
19051018	Sen qurbonlikni xohlamassan , Aks holda uni soʻyib keltirar edim ; Kuydirilgan bagʻishlovdan ham rozi boʻlmassan .
19051019	Xudoga maʼqul boʻladigan qurbonlik — buzilgan koʻngildir . Buzilgan , ezilgan koʻngilni Sen xorlamassan , ey Xudo .
19051020	Sionga lutfu karam aylagin , Quddus devorlarini obod qilgin !
19051021	Oʻshanda halol qurbonliklar keltirilajak , Oʻshanda yoqiladigan qurbonliklar tutuni Sening rizoligingni topajak , Qurbongohingda novvoslar qurbon qilinajak .
19052001	Ey zoʻravon , nechun yovuzliging bilan maqtanib , « Tangri inoyati menga doim yor » , deb yurasan ?
19052002	
19052003	
19052004	Hoy hiylagar , niyati buzuq , Keskir ustaradekdir tiling !
19052005	Sen yaxshilikdan koʻra yomonlikni , Haqiqatdan koʻra yolgʻonni ortiq sevasan . SALOT
19052006	Ey sen , makrli til , Qingʻir maqsadlarni ortiq sevasan !
19052007	Tangri Oʻzi seni abadiy halok qiladi , Seni chodiringdan quvib chiqaradi , Tiriklar diyoridan ildizingni quritib tashlaydi . SALOT
19052008	Solihlar buni koʻrib , qoʻrqadilar , Uning ustidan kulib , deydilar :
19052009	« Qarang , Xudoni tayanchim deb bilmagan , Davlati koʻpligiga eʼtiqod qoʻyib , Boyligiga ishongan odamning oqibati shu ! »
19052010	Men esa Xudo uyida yashnab turgan zaytun daraxti kabiman , Ilalabad Xudo inoyatiga suyanib , umid qilaman .
19052011	Senga mangu shukrlar deyman , yo Rab , Chunki buni Sen bajarding . Sening ismingga umid qilaman , Zero azizlaring nazdida ezgudir isming .
19053001	Ahmoq oʻz koʻnglida : « Xudo yoʻq ! » — deydi . Bundaylar buzilib borgan sari rasvo boʻladilar . Yaxshilik qiladigan hech kimsa yoʻq .
19053002	
19053003	Xudo inson oʻgʻillariga osmondan boqadi , Meni qidiruvchi biror idrokli kishi bormikan , deya .
19053004	Illo hamma yoʻldan ozib gumroh boʻlgan , Barcha chirib , yaroqsiz boʻlgan . Ezgulik qiladigan yoʻq , Hatto biror kishi ham yoʻq !
19053005	Xalqimni bir luqma kabi yutib yuboradigan , Xudoni esa chaqirmaydigan badkirdorlarning aqli yetmasmikin ?
19053006	Qarang , ular qoʻrquvdan choʻchidilar , Ammo hech qoʻrqinch yoʻq edi . Xudo seni qamal qilganlarning suyaklarini sochib tashladi . Sen ularning sharmandasini chiqarding , Ha , Xudoning Oʻzi ularni rad etdi .
19053007	Koshki Siondan Isroilga najot kelsa ! Xudo Oʻz xalqini asirlikdan qaytargach , Bani-Yoqub shod boʻlgay , Isroil sevingay .
19054001	Ey Xudo , Isming haqi uchun meni qutqargin , Qudrating ila huquqimni himoya qilgin !
19054002	
19054003	
19054004	Ibodatimni tinglagin , ey Xudo , Soʻzlarimga quloq bergin !
19054005	Ajnabiylar menga qarshi oyoq koʻtardi , Zolimlar jonimga qasd qildilar ; Ular Xudoni pisand qilmaydilar . SALOT
19054006	Mana qarang , Xudo menga yordamchidir , Rabbimning Oʻzi jonimni asraydi .
19054007	U ofatni mendan qaytarib , Yovlarimning oʻz boshiga soladi . Haqiqating haqi ularni mahv qil , ey Xudovand !
19054008	Senga chin koʻngildan qurbonlik keltirib , Ismingga shukrlar deyman , yo Rabbim , Chunki ezgudir Sening isming .
19054009	Sen meni har qanday kulfatdan qutqarding , Yovlarimning sharmandaligini menga koʻrsatding .
19055001	Ey Xudo , Ibodatimga quloq solgin , Yuz oʻgirma munojotimdan !
19055002	
19055003	Meni yaxshi tinglab , javob bergin ! Men qaygʻuga botib , figʻon chekyapman .
19055004	Dushman doʻq-poʻpisa qilayotir , Fosiq jabr-sitam aylamoqda ; Ular menga kulfat keltirmoqchi , Qahr-zoʻgʻim va xusumat yogʻdirmoqdalar .
19055005	Bagʻrimda yuragim oʻynayapti , Ustimga oʻlim dahshatlari tushdi .
19055006	Menga qoʻrquv va titroq keldi , Vahima bosib oldi yuragimni .
19055007	Koshki kabutarning qanoti menda boʻlsa edi , Uchar va rohat ham topar edim , dedim .
19055008	Ha , uzoqlarga uchib ketib , Choʻl-biyobonda qoʻnolgʻa topar edim . SALOT
19055009	Qiron va boʻrondan tez qochib , Bekinar joy qidirib topar edim .
19055010	Yo Rabbiy , Sen ularni yakson qil , Tillaridan ayirib tashla ! Shaharda faqat zoʻravonlik va gʻavgʻoni koʻryapman .
19055011	Kechayu kunduz shahar devorlari ustida yuribdilar , Shahar gunoh va kulfat bilan toʻlib-toshgan .
19055012	Uning oʻrtasida buzuqchilik hokim , Hiylayu firib maydonlaridan chiqmay qoldi .
19055013	Meni haqorat qilayotgan dushman emas , Aks holda chidar edim . Menga agʻyorlik qilayotgan yov emas , Yoʻqsa undan qochar edim .
19055014	Ammo sen oʻzingsan , mening tengqurim , Oʻrtogʻim , mening jon doʻstim !
19055015	Biz qanday birga shirin suhbatlar qilib , Olomon bilan Xudo uyiga kirib chiqar edik . . .
19055016	Oʻlim ularning boshiga kelsin , Tamugʻga tirikligicha ketsinlar ! Ularning uylaridayu ichlarida — faqat yovuzlik .
19055017	Men boʻlsam , Xudoni chaqiryapman , Xudovand menga najot berar .
19055018	Oqshom , subh va qiyomda faryod etib , Tashvishmandlar nolasini qilyapman . Xudovand mening tovushimni eshitar .
19055019	Qarshimda koʻpchilik saf tortgan boʻlsa-da , Jangdan jonimni Oʻzi qutqarar , Meni sogʻ-salomat saqlab qolar .
19055020	Azaldan Tangri Oʻz taxtida oʻltiribdi , U eshitadi va ularni jilovlaydi . SALOTUlar tavba-tazarruga yondashmaydi , Xudodan ham qoʻrqmaydilar .
19055021	Tinch aholiga qoʻl uzatib , Ahd-paymonni buzib yuribdilar .
19055022	Ularning tili yo Gʻday boʻlsa ham , Lekin yuraklarida harbu zarb bor . Soʻzlari halimdek boʻlsa-da , Lekin oʻzlari — yalangʻoch qilichdir .
19055023	Tashvishingni Xudovandga tashlab ket , Uning Oʻzi senga tayanchiq boʻlur . Solihning yiqilishiga U abadiy yoʻl bermas .
19055024	Qonxoʻr va hiylagar odamlarni esa Oʻzing halokat chohiga tashlaysan , ey Xudo , Ular umrining yarmini ham yashamaydilar . Mening esa Senga ishonchim komil .
19056001	Ey Xudo , menga mehribonlik koʻrsatgin ! Chunki inson meni yutmoqni istamoqda , Kun boʻyi zarba berib , iskanjaga olmoqdalar .
19056002	
19056003	Kundan-kun dushmanlarim meni yutmoq payida , Juda koʻpchilik menga qarshi chiqqan , yo Taolo !
19056004	Qoʻrqqan kunimda umidim Senda , yo Rab !
19056005	Men Xudo kalomini tarannum etaman , Xudoga umid bogʻlab , qoʻrqmayman ; Bashar menga ne qila bilar ?
19056006	Har kun soʻzlarimni buzib koʻrsatadilar , Menga qarshi butun niyatlari — yovuzlik .
19056007	Ular meni yashirincha kuzatib turadilar , Jonimga qasd qilib , izimdan quvadilar .
19056008	Ularni aslo qoʻldan chiqarma , ey Xudo , Gʻazabing ila xalqlarni toʻntarib yubor !
19056009	Gʻurbatimni Sen hisobga olgansan ; Koʻz yoshlarimni shishangga solib koʻrgin , Ular Sening kitobingda yozilgan-ku !
19056010	Men Seni chaqirgan kunimda , Dushmanlarim orqaga qaytadilar ; Shundan bilamanki , Xudo men tomonda .
19056011	Men Xudo soʻzini tarannum etaman , Xudovand kalomini kuylayman ;
19056012	Xudoga umid bogʻlab , qoʻrqmayman ; Inson menga ne qila bilar ?
19056013	Ey Xudo , atagan nazrlarim menga farzdir , Senga shukronalarimni bajo keltiraman .
19056014	Sen jonimni oʻlimdan asrading , Oyoqlarimni toʻsiqlardan saqlading . Men endi hayot yorugʻida , Xudo huzurida yuraman .
19057001	Menga shafqat qilgin , ey Xudo , Menga shafqat qilgin ! Oʻzingsan-ku jonimga panoh ! Balolar qaytmaguniga qadar , Qanotlaring soyasida panoh topaman .
19057002	
19057003	Men uchun ezgulik yaratuvchi Tangrimga , Xudoyi Taologa iltijo qilaman .
19057004	U koʻkdan menga najot yuborgay , Meni tishlayotganlarni sharmanda qilgay . SALOTXudo Oʻzining inoyatu haqiqatini yuborgay .
19057005	Men arslonlar oʻrtasida qoldim , Yirtqichlar ichra yotibman-ku ! Odamzod tishi — bamisoli nayzayu oʻq , Ularning zaboni — keskir qilich !
19057006	Ey Xudo , falakdan ham baland yuksalgin , Ulugʻvorliging roʻyi zamin uzra porlasin !
19057007	Ular qadamlarimga toʻr tayyorlashdi , Jonim maʼyuslikka tushdi . Borar yoʻlimda chuqur qazishdi , Chuqurga oʻzlari qulab tushdi . SALOT
19057008	Yuragim shay , ey Xudo , yuragim shaydir . Men Seni kuylayman , tarannum etaman .
19057009	Uygʻongin , ey ruhim ! Uygʻoning , ey chang ila gʻijjak ! Men saharni uygʻotib yuboraman .
19057010	Xalqlar ichra Senga shukr deyman , yo Rabbiy , Ellar aro Seni tarannum etgayman .
19057011	Sening inoyating koʻklardan ham baland , Haqiqating esa bulutlardan ham yuksakdir .
19057012	Ey Xudo , falakdan ham yuqoriga yuksalgin , Ulugʻvorliging roʻyi zamin uzra porlasin !
19058001	Ey qozilar , nahotki siz adolatni soʻzlayapsizlar ? Nahotki toʻgʻri hukm chiqaryapsiz , ey bekzodalar ?
19058002	
19058003	Aksincha , koʻnglingizda nohaqlikni toʻqiysizlar , Qoʻlingizdan mamlakat boʻylab zoʻravonlik keladi .
19058004	Fosiqlar ona qornidan chiqiboq yanglishar , Yolgʻonchilar tugʻilishidan boshlab adashar .
19058005	Ularning zahari — bamisli ilon ogʻusi , Ular kar ilonga oʻxshab qulogʻini berkitar .
19058006	U ilonki , eshitmas afsungar tovushin , Tuymas ham uning mohirona sehr-jodusin .
19058007	Yo Xudoyo Xudovando , Ularning ogʻzidagi tishlarni sindirib tashla , Arslonlar jagʻlarini ezib tashla !
19058008	Oqar suvday sochilib yoʻq boʻlsinlar , Yoyni tortganda oʻqlari sinib tushsin .
19058009	Shilliq qurt singari erib ketsinlar , Onasi qornidan chala tugʻilgan , Quyosh koʻrmagan goʻdakday boʻlsinlar .
19058010	Qozonlaringiz tikan oʻtini sezishidan oldin , Goʻsht xommi , pishiqmi deb oʻtirmasdan , Ularni uyurma supurib tashlagay !
19058011	Solih qarimtasini koʻrib sevingay , Fosiqning qoni ila oyoqlarini yuvgay .
19058012	Oʻshanda insonlar aytadurlar : Hali ham solihga mukofot bor ekan , Hanuz yer yuzida hukm qiluvchi Xudo bor ekan !
19059001	Meni dushmanlarimdan ozod etgin , ey Xudoyim , Menga isyon qilganlardan himoya qilgin .
19059002	
19059003	Badkirdorlardan meni xalos qilgin , Qonxoʻr odamlardan meni qutqargin .
19059004	Mana ular pisib yotib , jonimga qasd qilmoqdalar , Zoʻravonlar menga hujum boshlayaptilar . Jinoyat yoxud gunohim tufayli emas , ey Xudovand ,
19059005	Men begunoh boʻla turib , hujumga saf tortyaptilar . Menga yordam bermoq uchun turgin va qaragin !
19059006	Sen , ey Xudovand , Sarvari koinot , Isroilning Tangrisi , Barcha xalqlarga chora bermoq uchun qoʻzgʻalgin , Sotqinu xoinlarning hech birini ayamagin ! SALOT
19059007	Shomda ular qaytib , itlarday uvlab , Shahar atrofini aylanib chiqadilar .
19059008	Ularning ogʻzi tinmay igʻvo toʻqiydi , Lablari esa bamisoli dudama qilich ! Ular : Kim eshitar ekan ? — deydi .
19059009	Sen esang , ey Xudovand , Bundaylar ustidan kulasan , Elu elatlarni masxara qilasan .
19059010	Ey qudratim , Senga koʻz tikaman ; Mening minoram Sensan-ku , ey Xudoyim !
19059011	Xudoyim Oʻz inoyati ila meni qarshilaydi , Dushmanlarim ustidan zafar bagʻishlaydi .
19059012	Ularni oʻldirma , toki xalqim unutmasin , Ularni qudrating-la yiqit , darbadar qil , Yo Rabbiy , bizning qalqonimiz !
19059013	Ogʻizlaridan chiqqan gunohli soʻzlar , Ular oʻqigan laʼnat va yolgʻonlar uchun Oʻz gʻururlari bilan ushlab qolinsinlar .
19059014	Nest-nobud qilgin ularni ! Gʻazabing bilan qirib tashla ularni ! Ular yoʻq boʻlsin va hamma bilsin : Yoqub elida va roʻyi zamin uzra Xudo hokimi mutlaqdir . SALOT
19059015	Shomda ular qaytib , itlarday uvlab , Shahar atrofini aylanib chiqadilar .
19059016	Oʻlja topmoq-chun daydib yurib , Ochlikdan irillab tunaydilar .
19059017	Men esam , Sening qudratingni kuylayman , Erta tongdan inoyatingni tarannum etaman . Chunki Sen menga minora boʻlgansan , Xavfli kunimda panohim boʻlgansan .
19059018	Ey qudratim , Seni tarannum etaman . Xudodir mening mustahkam qalʼam , U mendan mehr-inoyatini ayamaydi .
19060001	Ey Xudo , Sen bizlarni tashlab qoʻyding , Saflarimizni yorib bosding , Bizlardan gʻazablanding . Koshki bizlarga yana yuz tutsang !
19060002	
19060003	
19060004	Sen mamlakatni larzon aylading , Yerni darz-darz qilib yubording . Yer yuzi yakson-talqon boʻldi , Yoriqlarini tiklamoq-chun davo topgin !
19060005	Xalqingga ogʻir kulfatlar keltirding , Bizga zaqqumli sharobni ichirding .
19060006	Oʻzingdan qoʻrqqanlarga tugʻ berginki , Uni haqiqat yoʻlida baland koʻtarsinlar ! SALOT
19060007	Oʻz sevganlaring xalos boʻlsinlar , Kuchli qoʻling bilan qutqargin bizni , Quloq solgin bizga !
19060008	Xudo Oʻzining muqaddas makonida soʻzladi : « Men Shakamni tantana ila taqsimlayman , Sukkot vodiysini esa oʻlchab olaman .
19060009	Gilʼad Meniki , Manashe ham Meniki . Efraim — boshimdagi dubulgʻa , Yahudo — saltanatim hassasi .
19060010	Moʻov — yuvinadigan tosimdir . Edoʻm ustiga etigimni bosaman , Filistiya uzra gʻalaba eʼlon qilaman » .
19060011	Mustahkam shaharga meni kim eltadi ? Edoʻmga meni kim kuzatib boradi ?
19060012	Ey Xudo , Oʻzing bizni tashlab qoʻymadingmi ? Qoʻshinlarimiz bilan chiqmayapsan-ku , ey Xudo !
19060013	Yovga qarshi kurashda bizga yordam bergin , Chunki bashariyat najoti bemaʼnilikdir !
19060014	Biz Xudo nomi bilan botirlik qilamiz , Dushmanlarimizni U tor-mor etadi .
19061001	Ey Xudo , dod-faryodimni eshitgin , Toat-ibodatimga quloq solgin !
19061002	
19061003	Mening dilim qon boʻldi-ku , Yerning olis burchidan Seni chaqiraman . Oʻzimdan baland qoyaga meni olib chiqqin !
19061004	Oʻzing menga panoh boʻlgansan-ku , Yovga qarshi mustahkam minora boʻlgansan .
19061005	Sening chodiringda boqiy qolarman , Qanotlaring soyasida osoyish toparman . SALOT
19061006	Ey Xudo , Mening nazr-niyozimni Oʻzing eshitding , Xudojoʻylar nasibasiga meni noil etding .
19061007	Podshoh kunlariga kunlar qoʻshgin , Uning umri ayyomi davrlarcha davom etsin !
19061008	U Sening huzuringda abadiy tursin , Ey Xudo , amr bergin-kim , Inoyat va haqiqat unga yor boʻlsin doim !
19061009	Men Sening ismingni mangu kuylayman , Atagan nazrlarimni kundan-kun bajo etaman .
19062001	Xudo oldida mening qalbim tinch , Faqat Undan kelar menga najot .
19062002	
19062003	Oʻzidir suyanchigʻim , najotkorim , Mustahkam qalʼam mening ; Men tebranmasman mutlaqo .
19062004	Qachongacha hammangiz erga yopirilasizlar ? Goʻyo egilgan paxsa , qiyshaygan gʻov boʻlganday , Unga qaqshatqich zarba berasizlar .
19062005	Uning nomiga dogʻ tushirishni koʻzlab , Yolgʻon-yashiq gapga ruju qoʻyasizlar . Ularning ogʻzidan-ku xayr duo toʻkilur , Lekin yuraklarida zahru laʼnat toʻqilur . SALOT
19062006	Xudo oldida tinchlan , qalbim mening , Faqat Undandir mening umidim .
19062007	Oʻzidir suyanchigʻim , najotkorim , Mustahkam qalʼam mening ; Men tebranmasman hech qachon .
19062008	Najotim va izzatim Xudodan kelur , Xudodir qudratli qoyam , panohim mening .
19062009	Har dam Unga umid bogʻlang , ey mardum , Uning oldida yuraklaringizni oching ; Xudodir bizning panohimiz . SALOT
19062010	Odamzod-ku — bir nafasgina , Bekzoda-chi — bir yolgʻondir . Ular ikkovi tarozida tortilsa , Nafasdan ham yengil boʻlib chiqarlar .
19062011	Talonchilikka umid bogʻlamang , Oʻgʻirliq-la behuda maqtanmang , Davlat oshib ketsa , unga koʻngil qoʻymang !
19062012	Xudo bir dafʼa soʻzladi , Men ikki karra eshitdim : Qudrat Xudodan kelur , deya .
19062013	Inoyat ham Sendan kelur , yo Rabbiy , Sen har kishini qilmishiga yarasha taqdirlaysan .
19063001	Ey Xudo , Sen mening Tangrimsan , Erta sahardan Seni izlayman , Senga tashnadir jon-dilim . Qurib , charchab , suvsiz qolgan tuproqday Vujudim Seni qoʻmsab qiynalmoqda .
19063002	
19063003	Muqaddas makoningda Senga intizor boʻlib , Qudrating va jamolingni koʻray deb turibman .
19063004	Sening inoyating hayotdan ham afzaldir , Sening madhingni tildan qoʻymayman .
19063005	Umrim boʻyi Senga sanolar oʻqib , Sening noming-la koʻkka choʻzaman qoʻllarim .
19063006	Ilik va charvidan toʻygandek jonim toʻyar , Lab-dahanim esa Seni tarannum etar .
19063007	Yotganimda Seni xotirlayman , Kechalari Seni chuqur oʻylayman .
19063008	Qanotlaring soyasida tarannum etaman , Chunki Sen menga yordam berib kelding .
19063009	Jon-dilim ila Senga bogʻlanganman , Sening oʻng qoʻling meni qattiq ushlar .
19063010	Biroq jonimga qasd qilganlar esa Yerning qaʼriga tushib ketgaylar .
19063011	Ular qilich tigʻidan halok boʻlgʻay , Chiyaboʻriga oʻlja boʻlgʻaylar .
19063012	Podshoh boʻlsa Xudodan shod boʻlgʻay . Xudo nomi ila ont ichgan barcha Shu koʻyi iftixor topar ; Illo yolgʻonchilar ogʻzi kuyar .
19064001	Ey Xudo , hasratli ovozimni eshitgin , Dushman dahshatidan meni omon saqlagin !
19064002	
19064003	Yomon odamlarning fitna-fasodidan , Badkirdorlar gʻavgʻosidan meni himoya qilgin !
19064004	Ular tillarini shamshirday qayrab , Oʻq uzganday zaharini sochadilar .
19064005	Sofdil odamni pistirmadan poylab , Hech qoʻrqmasdan , nogahon uni otadilar .
19064006	Ular yovuz niyatlarida qattiq turadilar , Domlarini yashirish uchun til biriktirib : « Ishimizni kim ham koʻradi ? » — deydilar .
19064007	Ular yovuzlik rejalarini tuzib : « Rosa boplabmiz-da shu ishni ! » — deydilar , Odamning yurak-bagʻrini chuqur kovlaydilar .
19064008	Biroq Xudo ularga oʻq otib , Nogahon ularni yaralaydi .
19064009	Oʻzlarining tillari orqali Xudo ularni yoʻldan qoqintiradi ; Ularni koʻrgan barcha ulardan qochadi .
19064010	Butun odamzod vahm olib : Buni Xudo qilgan , deb tan oladilar , Xudoning faoliyatini fahmlab oladilar .
19064011	Solihlar Xudovanddan shodligu panoh topur , Barcha yuragi poklar esa U bilan iftixor etur .
19065001	Ey Xudo , Sen Sion maqtovlariga munosibsan , Senga atalgan nazr-niyozlar bajo boʻlgʻusi .
19065002	
19065003	Sen ibodatni eshitguchisan , Senga keladi barcha banibashar .
19065004	Gunohli ishlar meni yengmoqda , Qonunsizlik aybimizni Sen oʻchirgaysan .
19065005	Saodatlidir unday kishi-kim , Sen uni maʼbading hovlisiga kiritib , Oʻz huzuringga sazovor bilasan ! Biz Sening uying farovonligidan , Muqaddas maʼbading barakasidan qoniqaylik .
19065006	Ey Sen , bizning najotkor Xudoyimiz ! Sen bizga mahobatu adolat ila javob berasan , Ey Sen , yerning toʻrt burchi-yu , Olisdagi dengizlarning umidi !
19065007	Oʻz qudrating-la togʻlarni oʻrnatgansan , Sening libosing — haybat .
19065008	Sen dengizlar shov-shuvini , Toʻlqinlar gumburlashini , Xalqlar shovqin-suronini tinchitasan .
19065009	Yer yuzi burchaklarida yashovchilar Sening gʻaroyibotlaringni koʻrib qoʻrqadilar . Sen kunchiqar va kunbotar yerlarini ham Oʻz shaʼningga tarannum ettirasan .
19065010	Sen yerni ziyorat etib , suvga qondirasan , Unga moʻl-koʻlchilik ato qilasan . Xudoning daryosi suv bilan toʻlib-toshadi . Sen yerni shunday yaratding-kim , Odamlar uchun gʻalla hosil etsin .
19065011	Dala joʻyaklariga suv tarab , Kesaklarini Oʻzing tekislaysan . Tuprogʻini yomgʻir bilan yumshatib , Unib-oʻsuviga baraka berasan .
19065012	Yilning moʻl-koʻlchiligi taʼminlanar , Sening izlaringdan farovonlik kelar .
19065013	Choʻldagi oʻtzorlar ham suvga qonib , Tepaliklar shodlik tusiga burkanar .
19065014	Yaylovlarga chorva yoyilar , Vodiylarda bugʻdoy toʻlgʻanar . Ular bari sevinchdan oʻynoqlab , Tantana bilan kuylaydilar .
19066001	Ey butun yer yuzi , Xudo shaʼniga tantana qiling !
19066002	Uning ulugʻ ismini kuylang , Shon-shuhratini yuksaltiring !
19066003	Xudoga aytingiz-kim : Sening ishlaring qanday qoʻrqinchli ! Qudrating buyukligi tufayli , Dushmanlaring Senga boʻyin egarlar .
19066004	Butun dunyo Senga sajda qilsin , Seni tarannum etsin , ismingni kuylasin ! SALOT
19066005	Keling-da , Xudo yaratganlarini koʻringlar ! U bani-insonga ne-ne mudhish ishlar koʻrsatdi !
19066006	U dengizni quruqlikka aylantirdi , Bani-Isroilni bahrdan piyoda oʻtkazdi ; Shul kez biz Undan chogʻ boʻldik .
19066007	U Oʻz qudrati bilan abadiy hukm surar , Koʻzlari xalqlarga diqqat bilan boqar , Isyonchilar esa qad koʻtarmas aslo ! SALOT
19066008	Ey xalqlar , Xudoyimizga sanolar oʻqing , Unga tahsin-tasannolar yogʻdiring !
19066009	Bizning jonimizni Oʻzi barhayot saqlagan , Oyogʻimizning toyib ketishiga yoʻl bermagan .
19066010	Sen bizni sinab koʻrding , ey Xudo , Kumushni tozalaganday bizni tozalading .
19066011	Bizlarni toʻrga ilintirib , Belimizga ogʻir yuk qoʻyding .
19066012	Insonni boshimizga mindirding , Bizni oʻtga ham , suvga ham itqitding , Tagʻin bizni farovonlikka erishtirding .
19066013	Men Sening uyingga borib , Qurbonliklar keltirib beraman , Atagan nazr-niyozlarimni bajo etaman .
19066014	Qaygʻuli kunlarimda oʻz ogʻzim bilan Bu haqda Senga vaʼda bergan edim .
19066015	Sening shaʼningga qoʻchqorni soʻyaman , Dumba moyini kuydirib tutataman , Buqalaru takalarni bagʻishlayman . SALOT
19066016	Kelingiz , tinglangiz , ey siz , Barcha Xudodan qoʻrqadiganlar ! Jonim uchun U nelar qilganini hikoya etayin .
19066017	Oʻz ogʻzim bilan Uni chaqirar edim , Tildan qoʻymas edim hamdu sanosin .
19066018	Dilimda terslik boʻlsaydi gar , Rabbim meni tinglamas edi .
19066019	Holbuki Xudo menga quloq soldi , Duoyu ibodatlarim ijobat boʻldi .
19066020	Xudo ibodatimni rad etmadi , Darigʻ tutmadi mendan inoyatin . Unga shon-sharaflar boʻlsin !
19067001	Ey Xudo , Bizga mehribon boʻl , duo qilgin bizni , Munavvar yuzingni ustimizga porlatgin ! SALOT
19067002	
19067003	Yer yuzi boʻylab rohing maʼlum boʻlsin , Barcha xalqlar bilib olsin najoting !
19067004	Ey Xudo , xalqlar Senga shukr qilsin , Barcha xalqlar Senga shukrona aytsin .
19067005	Ellar bari sevinib tarannum etsin . Elatlarni Sen adolat ila hukm etasan , Yer yuzidagi qavomlarga yoʻl koʻrsatasan . SALOT
19067006	Ey Xudo , xalqlar Senga shukr qilsin , Barcha xalqlar Senga shukrona aytsin .
19067007	Mana , yer oʻz hosilini berdi , Xudo , bizning Xudoyimiz bizni duo qildi .
19067008	Ha , Xudo bizni doim duo qilsin , toki Yer yuzining toʻrt burchagi Undan qoʻrqsin !
19068001	Xudo koʻtarilsin , yovlari toʻzisin , Gʻanimlari Uning oldidan qochib ketsin !
19068002	
19068003	Sen ularni tutunday tarqatib yubor ! Otashda mum qanday erib ketsa , Fosiqlar Xudo oldidan shunday yoʻq boʻlsin !
19068004	Solihlar boʻlsa sevinsinlar , Xudo huzurida shodiyona qilsinlar , Quvonch bilan tarannum etsinlar !
19068005	Qani , Xudoga kuylar ayting , Uning ismini tarannum eting ! Bulut Chavandozini yuksaltiring ! Uning nomi — Xudovanddir , Xursandchilik qiling huzurida !
19068006	Xudo Oʻzining muqaddas makonidadir , U yetim-yesirlarning Otasidir , Tul ayollarning Himoyachisidir .
19068007	Xudo yolgʻizlarga uy-joy beradi , Zanjirbandlarni ozodlikka chiqaradi ; Isyonkorlar esa quruq choʻlda qolaveradilar .
19068008	Ey Xudo , Sen Oʻz xalqing oldiga chiqayotganingda , Biyobonda kezib qadam otayotganingda , SALOT
19068009	Xudo oldida , Isroilning Tangrisi oldida Yer larzaga keldi , Sinay togʻi tebrandi , Hatto falak ham erib sel boʻldi .
19068010	Sen diyoringga baraka yomgʻirini yogʻdirding , Tetiklading-da holdan ketganda , ey Xudo .
19068011	Ummating u diyorda istiqomat qilganda , Bechorahollarga Oʻz neʼmatingni hozirlading , ey Xudo !
19068012	Rabbano eʼlon qilmoqda , Mujda keltirayotgan qizlar — ulkan qoʻshin :
19068013	« Sarkardayu shohlar toʻzday toʻzgʻib ketyapti , Uyda qolgan ayollar oʻljani taqsimlashyapti » .
19068014	Nahot siz qoʻralar aro yotaverasiz ? Kaptarning qanotlari kumush ila qoplangan , Parlari yaltiroq oltin kabi tovlanar .
19068015	Jabbor diyoridan shohlarni toʻzitganda , Zulmon togʻini qor yogʻib bosdi .
19068016	Bashan togʻi — Xudoning togʻi , Bashan togʻi — yuksak togʻdir .
19068017	Xudo makonim deb tanlagan Sion togʻiga Nechun siz gʻilay qaraysiz , yuksak choʻqqilar ? Mana , Xudovand unda abadiy davr surar !
19068018	Xudoning jang arobalari ming-mingu lak-lak , Ular ichra Rabbimiz Oʻzi kelyapti ; U muqaddas makoni — Sinay togʻidadir .
19068019	Sen yuksaklikka chiqib , asirlarni asir olding , Insonlar aro hadyalar qabul qilding , Toki hatto osiy bandalar ham Sendan panoh topsin , yohu Xudovando !
19068020	Har kuni Rabbimizni olqishlang ! Xudo bizga ogʻirlik qoʻysa-da , Bizni Oʻzi xalos qiladi . SALOT
19068021	Xudo biz uchun Xaloskor Tangridir , Qodir Rabbimiz qoʻlidadir oʻlimdan najot .
19068022	Xudoning Oʻzi yovning boshini ezib tashlar , Gunohi bilan gerdayib yurgan sochli kallani majaq qilar .
19068023	« Bashandan qaytaraman , — dedi Rabbano , — Dengiz tubidan qaytaraman seni .
19068024	Oyogʻingni yovning qoniga bulagaysan , Itlaring ham qon yalab-yalab toʻygay ! »
19068025	Ular Sening tantanavor yurishlaringni , Yo Xudoyo , ey Tangrim , ey Podshohim , Sening muqaddas makonga chiqishingni koʻrdilar .
19068026	Oldinda xonandalar , orqada sozandalar , Oʻrtada childirmachi qizlar yurishardi .
19068027	Ey sizlar , Isroil urugʻi boʻlganlar , Yigʻinlarda Xudoyi Taologa sanolar oʻqing !
19068028	Mana kenja Benyamin ularning yoʻlboshchisi , Ular aro tumonat Yahudo amirlari bor , Zavulun va Naftoli beklari ham hozir edi .
19068029	Xudoying senga kuch atab qoʻygan . Bizga yaratganingni amalda koʻrsat , yo Xudoyo !
19068030	Quddus tepasidagi maʼbadingdan boshlab Podshohlar Senga hadya keltiradilar .
19068031	Qamishzorda yashovchi yovvoyi hayvonni , Xalqlar buzoqlari ichidagi buqalar galasini choʻchitgin ! Kumush yombilari ila yasanib yelib borayotgan Jangovar xalqlarni Oʻzing toʻzitib yuborgil !
19068032	Misrdan hudaychilar keladi , Habashlar Xudoga qoʻl choʻzadi .
19068033	Ey yer yuzi sultonliklari , Xudoni kuylang , Rabbimiz shaʼniga xonish aylang ! SALOT
19068034	Osmonu falak yuksakligiga mingan , Azaliy samovotdan tushgan Chavandozni kuylang ! Mana , U Oʻz ovoziga kuch berib xitob qilar .
19068035	Xudoning qudratiga tan beringlar ! Uning salobati Isroilning ustidadir , Kuch-qudrati esa bulutlarda namoyondir .
19068036	Xudo Oʻzining muqaddas makonida vahimalidir , U Isroilning Tangrisidir , Oʻz xalqiga quvvat va gʻalaba baxsh etar . Xudoni olqishlang !
19069001	Qutqargin meni , ey Xudo ! Suvlar halqumimga qadar yetdi .
19069002	
19069003	Chuqur botqoqlikka botganman , Oyoq qoʻyadigan joyim yoʻq . Tubsiz girdob ogʻushida qoldim , Sel meni olib keta yozdi .
19069004	Men faryod qilaverib charchadim , Tomogʻim qurib ketdi , Xudoni kutib koʻzim nuri soʻndi .
19069005	Mendan nohaq nafratlanayotganlar Boshimdagi sochlardan ham koʻp boʻldi-ku ! Menga behuda xusumat qilayotganlar juda zoʻr , Ular meni xomush qilmoqchilar . Men hech na olmagan boʻlsam ham , Qaytarib berishga majbur etyaptilar .
19069006	Ey Xudo , aqlsizligimni Oʻzing bilasan , Aybdorligimni Sendan yashirmayman .
19069007	Yo Rabbiy , Sarvari koinot , Senga umid qilganlar uyatga qolmasin , Men sababli , ey Isroil Xudosi , Tavakkal qiluvchilar boʻlmasin xijolat !
19069008	Men Sen deb haqoratga chidayapman , Xijolatdan yuzim shuvut .
19069009	Aka-ukamga , oʻz onamning oʻgʻillariga Gʻaribu begona boʻlib qoldim .
19069010	Sening uyingga boʻlgan rashkim Mening ichimni kemiryapti . Seni tahqir qiluvchilarning haqorati Mening boshimga tushdi .
19069011	Yigʻlab , roʻza tutib jonimni qiynasam , Bu ham haqorat sanaldi menga .
19069012	Qanorni oʻzimga ust-bosh qilganimda , Ular uchun afsona boʻldim .
19069013	Shahar kirishida oʻtirganlar ogʻziga tushdim , Mayxoʻrlar taronasiga hadaf boʻldim .
19069014	Ey Xudovand , Sen lutf qilgan chogʻing Ibodatimni Senga yoʻllayman , Ey Xudo , Sening inoyating behad ekan , Menga qatʼiy najot yuborgin !
19069015	Meni balchiqdan chiqarib qoʻy , botib ketmayin ! Mendan nafratlanayotgan odamlardan , Chuqur suvlardan xalos boʻlayin !
19069016	Sel suvlari meni olib ketmasin , Tubsiz chuqurlik meni yutmasin , Quduq ogʻzi ustimdan yopilmasin !
19069017	Menga quloq bergin , ey Xudovand ! Sening lutfu karaming beqiyos , Rahmdilliging esa behisob ekan , Menga eʼtibor bergin !
19069018	Yuz oʻgirma qulingdan , Kulfatdaman , menga tez javob bergin !
19069019	Yaqinroq kelib , jonimni xalos qilgin , Menga najot ber , dushmanlarim uyalsin !
19069020	Boshimga ne-ne haqoratlar tushdi , Qanchalik rasvoyu sharmisor boʻldim , Oʻzing bilasan ! Yovlarimning hammasi Sening koʻz oʻngingda .
19069021	Sharmandalikdan yuragim qon boʻldi , Oʻlar holatda darmonsizman . Shafqat kutdim , ammo behuda ; Tasalli qidirdim , lekin topmadim .
19069022	Yemagim uchun menga zahar berdilar , Tashnaligimda menga sirka ichirdilar .
19069023	Oʻz dasturxonlari ularga qopqon boʻlsin , Oʻz hamsuhbatlari ularga tuzoq boʻlsin !
19069024	Ularning koʻz nuri soʻnib qolsin , Bellari doim titraydigan boʻlsin !
19069025	Sen gʻazabingni ularning boshiga soch , Qahringga duchor qil ularni !
19069026	Ularning maskani huvullab qolsin , Chodirlarida tirik jon qolmasin !
19069027	Sendan jafo chekkanlarni ular quvadi , Sen yaralagan odamlarning yarasini esa Qayta-qayta kovlaydilar .
19069028	Ularning gunohiga gunoh qoʻshgin , Ularni mutlaqo oqlamagin !
19069029	Hayot kitobidan oʻchirilsinlar , Solihlar bilan birga yozilmasinlar !
19069030	Men-ku bechoraman , azobdaman ; Ey Xudo , Oʻz najoting ila meni tiklagin !
19069031	Qoʻshigʻimda Xudoning nomini sharaflayman , Shukronalar bilan Uni ulugʻlayman .
19069032	Ana shu har qanday tuyoqli , shoxli buqadan Yoki hoʻkizdan koʻra Xudovandga maqbul keladi .
19069033	Haqirlar buni koʻrib sevinadilar . Ey , barcha Xudoga intilayotganlar , Sizning dilingizga yana jon kirsin !
19069034	Xudovand bechoralar figʻonini eshitar , Asir tushgan Oʻz azizlarini xor qilmas .
19069035	Yer ham , koʻk ham , dengizlar ham , Unda qaynaydigan bor maxluqotlar ham Xudoga hamdu sanolar aytishsin !
19069036	Zero Xudo Sionga najot yuborib , Yahudo shaharlarini obodon qilajak . Ular diyorni egallab , tinch yashashajak .
19069037	Xudo qullarining nasli unga oʻrnashajak , Xudo nomini sevguchilar unda huzur topajak .
19070001	Yo Xudoyo Xudovando , yordam bergin , Meni xalos qilmoqqa shoshilgin !
19070002	
19070003	Jonimga qasd qilganlar sharmanda boʻlsin , Yuzlari shuvut boʻlsin ! Menga yomonlikni istaganlar orqaga qaytib , Rasvoi olam boʻlsinlar !
19070004	Menga : « Ehe , eha ! » — deganlar Sharmandalikdan parishon boʻlsinlar !
19070005	Barcha Seni qidiruvchilar quvonib , Sendan xursand boʻlsinlar ! Sening najotingni orzu qilganlar : « Xudo ulugʻdir ! » — desinlar mudom .
19070006	Men ersam , bechora va faqirman , Ey Xudo , menga tez kelgin ! Sensan yordamchim va Qutqaruvchim , Kech qolmagin , ey Xudovand !
19071001	Ey Xudovand , Seni panoh tortib kelaman , Abadiy sharmanda boʻlmayin !
19071002	Adolating xotiri uchun menga najot bergin , Qulogʻingni men tomonga tutgin , Toki kulfatdan qochib xalos boʻlayin !
19071003	Sen men uchun suyanar qoya boʻlgin , Doim qochib berkinar joyim boʻlgin ! Meni qutqarmoqqa amr bergansan-ku , Yakka Oʻzingsan mening suyanchigʻim , qoʻrgʻonim !
19071004	Ey Xudoyim , Qutqar meni fosiq odamlardan , Nopoku tajovuzkorlar panjasidan !
19071005	Mening umidim Sensan-ku , yo Rabbiy , Yoshligimdan beri ishonchimsan , ey Xudovand !
19071006	Tugʻilganimdan buyoq Senga suyanganman , Onam qornidan Oʻzing yorugʻ dunyoga chiqarding , Seni qanchalar madh qilsam ozdir .
19071007	Men koʻplar nazarida ajib boʻlib qoldim , Illo Sen mening qudratli panohimsan .
19071008	Savlating kun boʻyi koʻz oʻngimda mening , Hamdu sanoying tushmas tilimdan mening .
19071009	Qarigan chogʻimda meni tashlab ketma , Quvvatim bitganda meni tark etma !
19071010	Dushmanlarim menga qarshi til birkitmoqda , Oʻzaro kengashib , jonimga qasd qilmoqdalar .
19071011	« Xudo uni tashlab qoʻygan , deyaptilar , Quvib yetib tutinglar uni , Uni qutqaradigan qolmabdi-ku » .
19071012	Ey Xudo , mendan uzoqlashma , Menga yordam bermoqqa shoshgin , ey Xudoyim !
19071013	Jonim dushmanlari sharmanda boʻlsin , yoʻqolsin ! Menga yomonlikni ravo koʻrganlar uyalsin , Rasvoi olam boʻlsinlar !
19071014	Menga qolsa , doim Senga umid bogʻlayman , Senga maqtovlarni oshiraveraman .
19071015	Sening adolatingni kun sayin hikoya etaman , Najotkorligingni tildan qoʻymayman mutlaqo . Sinoatlaringni qancha bayon etsam ozdir !
19071016	Men Rabbimning kuch-qudratiga suyanib boraman , Sening haqiqatingdan boʻlak hech na tilga olmasman , ey Xudovand .
19071017	Yoshligimdanoq Oʻzing meni oʻrgatgansan , ey Xudo , Hozirga qadar moʻjizalaringni xabarlab yuraman .
19071018	Ey Xudo , men qartayganimda ham , Sochimga oq tushganda ham meni tark etma , Toki shu naslga Sening qudratingni bayon etay , Kelajak avlodga esa botirligingni eʼlon etay !
19071019	Ey Xudo , osmonday yuksakdir adolating , Sen ulugʻ ishlar bajargansan . Sen kabi kim bor , ey Xudo ?
19071020	Sen meni koʻp yomon falokatlarga yoʻliqtirding , Endi qayta jonlantirgin meni ! Yerning qaʼridan qaytarib chiqargin meni !
19071021	Meni yana yuksaltirib , taskin bergin !
19071022	Ey Xudo , Senga shukrlar deyman , Sening sadoqatingni changda kuylayman , Gʻijjak chalib Seni kuylayman , Ey Isroilning muqaddas Tangrisi !
19071023	Men Seni tarannum etaveraman , Lab-dahanim Seni kuylayversin , Sen qutqargan jonim ham kuylasin .
19071024	Adolatingni tildan qoʻymasman aslo . Menga yomonlik istaganlarni qarang , Ular sharmandayu , yuzlari shuvut boʻldi !
19072001	Ey Xudo , Podshohga Oʻz haqqoniyatingni ato qilgin , Shahzodaga Sening adolating yor boʻlsin !
19072002	U Sening xalqingni haqqoniyat bilan , Faqirlaringni insof ila hukm etsin .
19072003	Toki togʻlardan elga osoyishtalik , Tepalardan adolat oqib kelsin .
19072004	U elning faqirlarini himoya qilsin , Gʻarib-gʻurabolarni xalos etsin , Zolimni esa ezib tashlasin !
19072005	Quyosh balqib , oy chiqib turguncha , Barcha nasllar sendan qoʻrqqaylar .
19072006	Oʻti oʻrilgan maysazorga tushuvchi yomgʻir kabi , Tuproqni sugʻoradigan koʻk tomchilari singari Shoh diyorga barakat keltirgay .
19072007	U hukm surgan ayyomda solih yashnagay , Oy yoʻq boʻlguncha tinchlik-osoyish boʻlgay .
19072008	Dengizdan dengizga qadar , Daryodan to yer chetlarigacha U hukm surgay .
19072009	Choʻl xalqi Uning oldida egilajak , Dushmanlari tuproqni yalayajak !
19072010	Tarshish va orollar shohlari Unga boj keltirajak , Shabo va Sabo shohlari Unga hadya berajak .
19072011	Hamma podshohlar Unga sajda qilajak , Barcha millatlar Unga xizmat qilajak .
19072012	Zero U dodlab yurgan faqirni , Homiysi yoʻq qashshoqni qutqarur .
19072013	Bechorayu miskinlarga rahmdillik koʻrsatur , Faqirlarning joniga ora kirur .
19072014	Hiylagar va zoʻravondan ularni ozod qilur , Nazarida ularning qoni juda qadrli boʻlur .
19072015	U uzoq yashasin ! Unga Shabo oltinidan berilsin ! Doimo U uchun duo qilgaylar , Kundan-kun Uni olqagaylar !
19072016	Oʻlka boʻylab bugʻdoy hosili moʻl boʻlgay , Lubnon oʻrmonlariday boʻlgay hosili , Togʻu tepa boshlarida hilpillagay . Shahar ahli esa yerdagi maysa kabi chechak otgay .
19072017	Shohimiz nomi mangulikka turajak , Quyosh turguncha dongʻi oshajak . Barcha xalqlar U orqali baraka topajak , Hamma ellar Uni muborakbod etajaklar .
19072018	Moʻjizaviy ishlarni yolgʻiz Oʻzi bajaruvchi Isroilning Tangrisi , Xudoyi Taoloni olqishlang !
19072019	Uning ulugʻvor ismiga abadiy ofarinlar boʻlsin , Butun yer yuzi Uning shuhrati bilan toʻlsin ! Omin ! Omin !
19072020	Ishay oʻgʻli Dovudning ibodatlari shu bilan tugadi .
19073001	Isroilga , ha , barcha dili poklarga Xudo doim himmatlidir .
19073002	Mening esa oyoqlarim qoqila yozib , Tovonlarim toyishiga oz qolgan edi .
19073003	Men fosiqlar sogʻlomligini koʻrdim , Maqtanchoqlar holiga gʻashim keldi .
19073004	Ular oʻlgundek iztirob chekmaydi , Tanlari esa soppa-sogʻlomdir .
19073005	Ularda xalq dardi yoʻq , Boshqa odamlarday baloga yoʻliqmaydilar .
19073006	Gardanlariga magʻrurlik munchogʻin taqib , Zoʻravonlik libosiga bezanganlar .
19073007	Koʻzlari semizlikdan qisilib qolgan , Koʻngillaridagi xayollar daydib yuradi .
19073008	Mazax bilan , kek saqlab gapiradilar , Kibr ham , jabr ham tushmas tillaridan .
19073009	Ogʻizlarini koʻkka koʻtarganlar , Zabonlari esa yerda sudralmoqda .
19073010	Hatto Xudo xalqi ular tomon yuz burmoqda , Ularda suv koʻp ekan , ichgan qonar ekan .
19073011	« Tangri qayerdan biladi ? Taoloda bilim bormikan ? » — deydilar .
19073012	Ana shundaydir betavfiqlar , Bu dunyoda rohat-farogʻatdadirlar , Davlatlari tobora oshib boradi .
19073013	Men bekorga pok saqlabman yuragim , Halol qoʻlim-la ishlamogʻim behuda ekan !
19073014	Men har kuni kulfatga yoʻliqaman , Subhdan-subhga adabimni yeyapman-ku !
19073015	Agarda shunday soʻzlayman , deganimda , Sening oʻgʻillaring nasliga xoinlik qilar edim .
19073016	Buni qanday tushunish kerak deb oʻylaganimda , Bu menga ovoragarchilikday tuyuldi —
19073017	To Tangrining aziz makoniga kirib , Ularning xotimasini tushunib olgunimcha . . !
19073018	Ha , Sen ularni toygʻoq yerlarga qoʻyding , Bexosdan tubi yoʻq jarlikka uloqtirarsan .
19073019	Ular nogahon dong qotib qolar , Dahshatdan supurilib , barham topar .
19073020	Uygʻonganda tush qanday esdan uchib ketsa , Sen , yo Rabbiy , ularni shunday uygʻotib , Bemaʼni xayollarini barbod qilasan .
19073021	Mening yuragim qaynab turganda , Jon-tanim azobda qolganda ,
19073022	Men nodon va johil boʻlib qoldim , Sening oldingda hayvon kabi edim .
19073023	Biroq men doim Sen bilanman , Sen mening oʻng qoʻlimdan tutib turasan .
19073024	Maslahating ila menga yoʻl koʻrsatib , Oxirida meni sharaf ila qabul qilasan .
19073025	Osmonda kimim bor Sendan boʻlak ? Yerda ham Sendan oʻzgasini istamayman .
19073026	Badanim , yuragim holdan ketmoqda , Illo Xudo abadiy dilim suyanchigʻidir , Ezgulik qismatim Uning Oʻzidir .
19073027	Mana , Sendan uzoqda qolganlar yoʻqolur , Senga xoinlik qilgan har bir kishini nobud etasan .
19073028	Lekin men uchun Xudoga yaqinlashmoq yaxshidir . Uning barcha ishlarini targʻib qilay deyman , Xudoyi Taoloni oʻzim uchun panoh bilaman .
19074001	Ey Xudo , Sen nechun bizni abadiy rad qilding ? Nega Oʻz yayloving qoʻylariga qarshi qahring oʻt oldi ?
19074002	Qadimdan sohib boʻlgan ummatingni eslagin , Oʻz xalqim deb qoʻlga kiritgan millatni , Maskanim deb tanlagan Sion togʻini ayagil !
19074003	Shu bepoyon xarobaga qarab odim otib boravergin : Dushman maʼbadingga qanchalik vayronagarchilik keltirgan !
19074004	Aziz makoning oʻrtasida yovlaring naʼra tortib , Tugʻ deb oʻz sanjoqlarini oʻrnatdilar .
19074005	Ular xuddi daraxtga bolta urgandek , Sening aziz makoningni boltalab tashladilar .
19074006	Maʼbadning hamma yogʻoch bezaklarini Boltayu tabarlar-la chopib tashladilar .
19074007	Maʼbadingni otashga berdilar , Isming oʻrin olgan aziz joyni haromladilar .
19074008	« Ularni batamom vayron qilamiz ! » — deb koʻngildan kechirdilar , Mamlakatdagi barcha Xudo uylarini kulga aylantirdilar .
19074009	Ilohiy alomatni topolmay qoldik , Nabi-anbiyo ham qolmadi bizda , Hech kim bilmaydi , qachongacha . . .
19074010	Ey Xudo , qachongacha gʻanim haqorat etadi ? Dushman ismingni abadiy soʻkarmikan ?
19074011	Nechun qoʻlingni , kuchli oʻng qoʻlingni choʻzmay turasan ? Qoʻltigʻingdan qoʻlingni chiqar-da , yoʻq qil ularni !
19074012	Ey Xudo , Sen qadimdanoq mening Podshohimsan , Zamin boʻylab najotlar yuborguchi Xudosan .
19074013	Sen qudrating bilan dengizni yorib , Ajdaho boshlarini suvda yakson qilgansan .
19074014	Ha , Levatan boshlarini tilka-pora qilib , Uni choʻl ahliga yemish uchun tashlagansan .
19074015	Yangi chashmalaru anhorlarni yuzaga keltirib , Doim oqib kelgan daryolarni quritib yuborgansan .
19074016	Kunduz Seniki , kecha ham Senikidir , Yogʻduni , quyosh nurini Sen bunyod etgansan .
19074017	Barcha yer chekkalarini oʻrnatgan Sensan , Yozu qishni taʼsis etgan Oʻzingsan .
19074018	Shuni eslagin , ey Xudovand , Dushman Seni haqorat qildi , Olchoq bir qavm Sening ismingni soʻkdi .
19074019	Kaptaring jonini yovvoyi hayvonlarga berma , Bechoralaring hayotini abadiy unutma !
19074020	Oʻz ahd-paymoningga eʼtibor bergin , Zero diyorimizning qorongʻu joylari Zoʻravonlik oʻchoqlari bilan toʻlib ketgan .
19074021	Haqiru mazlum sharmandalarcha tislanmasin , Bechorayu kambagʻal yana ismingga sanolar oʻqisin !
19074022	Turgin , ey Xudo , Oʻz gʻoyangni himoya qilgin ! Kun boʻyi yogʻayotgan razillar haqoratini inobatga olgin !
19074023	Dushmanlaringning tovushini eshitmay qolmagin , Isyonchilar gʻulgʻulasi toʻxtovsiz yuksalib boryapti-ku !
19075001	Senga shukrlar deymiz , ey Xudo , Shukrlar deymiz , chunki Sening isming yaqin , Bunga Oʻz ajoyiboting guvohdir .
19075002	
19075003	« Men belgilagan vaqtning oʻzida Toʻgʻrilik bilan hukm chiqaraman .
19075004	Yer va undagi borliq jon qaltiraganda , Uning ustunlarini Oʻzim oʻrnida tutaman » . SALOT
19075005	Manmanchilarga deyman : Manmanlik qilmang ! Muguzingizni koʻtarmangiz , ey fosiqlar !
19075006	Koʻkka koʻtarmangiz muguzlaring , Kekkayib gapirmang-da gʻoz yurib !
19075007	Zotan na Sharqdan , na Gʻarbdan , Na choʻllardan odamga yuksaklik kelur .
19075008	Hokimi mutlaq faqat Xudodir , Birovni yerga urar , birovni yuksaltirur .
19075009	Mana , Xudovandning qoʻlida kosa bor , Unda sharob koʻpirib qaynar ; Shu kosadan U quyar-da , Zamindagi jami betavfiqlarga ichirar , Ular ichib-ichib , quyqasini ham yalab chiqar .
19075010	Shuni men abadiy xabar qilaman , Yoqubning Xudosiga tarannum etaman .
19075011	Fosiqlarning hamma shoxlari qirqilgusi , Solihlar muguzi esa yuksalib borgusi .
19076001	Yahudo yurtida Xudo maʼlumdir , Isroilda Uning nomi buyukdir .
19076002	
19076003	Salimda Uning makoni boʻlgan , Sionni Oʻziga maskan qilib olgan .
19076004	Oʻsha yerda U lovullagan oʻqlarni sindirib , Qalqonu , shamshiru jang yarogʻlarin Yakson qilgan edi . SALOT
19076005	Sendan nur yogʻilib turadi , Vahshiy togʻlardan ham bahaybatsan .
19076006	Dili botirlar oʻlja boʻlib , Oʻlim uyqusiga yoʻliqdilar ; Erlarning hech biri qoʻliga mador topolmadi .
19076007	Ey Yoqub Xudosi , Sening tanbehingdan Arava ham , ot ham karaxt boʻlib ketdi .
19076008	Sen , ha Sen — dahshatlisan ; Gʻazabing kelganda oldingda kim tura olar ?
19076009	Osmondan hukmingni bildirganingda , Yer qoʻrqib , sukutga choʻmdi .
19076010	Ey Xudo , Sen hukm etmoqqa turganingda , Yerdagi barcha mazlumlarga qutulish umidi keldi . SALOT
19076011	Insonlar qahri Senga hamdu sanoga aylanadi , Qolgan gʻazabni esa Sen boʻysundirasan .
19076012	Rabbingiz Xudovandga nazr atab , Uni bajo keltiringlar ! Ey , barcha Uning atrofida boʻlganlar , Dahshatli Xudoga hadya keltiringlar !
19076013	U amirlar ruhini boʻysundirur , U dunyo podshohlari uchun qoʻrqinchlidur .
19077001	Ovozim boricha Xudoga faryod qilaman , Ovozim Xudoga yetib boradi , U quloq soladi menga .
19077002	
19077003	Ogʻir kunimda Rabbimga iltijo qilaman , Tun boʻyi qoʻlimni uzatib , tushirmayman , Jonim esa tasallini rad qiladi .
19077004	Xudoni eslab , titrayapman , Andisha qilib , jonim holdan toymoqda . SALOT
19077005	Sen koʻz yumishimga yoʻl bermayapsan , Yuragim siqilib , soʻzlay olmayman .
19077006	Men eski kunlarni , Oʻtgan davrlarni oʻylamoqdaman .
19077007	Kechalari chalgan ohanglarimni eslab , Oʻz qalbim ila suhbat qilaman , Ruhim soʻrab-surishtirmoqda :
19077008	Nahotki Rabbimiz abadiy tashlab qoʻyar , Boshqa hech qachon lutf-karam qilmas bizga ?
19077009	Nahotki Uning inoyati tamoman ado boʻlgan , Kelgusi nasllarga yana vahiy kelmas boʻlsa ?
19077010	Nahotki Tangri shafqat qilishni unutgan , Rahmdillik manbaini gʻazabi toʻsib qoʻygan boʻlsa ? SALOT
19077011	Taoloning oʻng qoʻli oʻzgargani — Bu mening dardimning boisi , dedim .
19077012	Men Xudovandning ishlarini xotirlayman , U azaldan yaratgan barcha moʻjizalarini eslayman .
19077013	Sening butun amallaring haqida fikr yurgizib , Koʻrsatgan ajoyibotingni chuqur oʻylayman .
19077014	Ey Xudo , Sening yoʻling muqaddasdir , Xudomizdan ulugʻ iloh kim ekan ?
19077015	Moʻjizakor Tangri faqat Sensan , Xalqlar aro qudratingni bildirgansan .
19077016	Oʻz xalqingni kuchli qoʻling-la ozod etib , Yoqub va Yusuf oʻgʻillarini qutqargansan . SALOT
19077017	Suvlar Seni koʻrdi , ey Xudo , Suvlar Seni koʻrdi-da qoʻrqdi , Tubsiz ummonlar larzaga keldi .
19077018	Bulutlar yomgʻirin quydi , Samoda momaqaldiroq gumburladi , Oʻqlaring toʻrt tomonga uchib ketdi .
19077019	Dovul ichidan chaqmogʻing gumburladi , Barqlaring dunyoni yoritib yubordi , Yer yuzi qaltirab ostin-ustin boʻldi .
19077020	Sening yoʻllaring dengizdan oʻtdi , Rohlaring azamat suvlardan kechdi . Izlaring esa — nomaʼlumdir .
19077021	Muso va Horun qoʻli bilan Sen Xalqingni suruv kabi yetaklab bording .
19078001	Ey xalqim , Qonunimga diqqat eting , Ogʻzimdan chiqqan oʻgitlarni tinglang !
19078002	Masal aytmoq-chun ogʻiz ochaman , Azaliy sirlarni bayon etaman .
19078003	Eshitgan hamda bilganlarimizni , Ota-bobolarimiz bizga aytganlarini
19078004	Oʻz oʻgʻil-nabiralarimizdan yashirmaylik , Kelajak naslga ham xabar etaylik Xudovandning shon-shuhratiyu buyuk qudratin , Uning koʻrsatgan barcha moʻjizalarin .
19078005	U Bani-Yoqub uchun nizom oʻrnatgan , Isroil oʻgʻillariga Tavrotni yoʻllagan . Oʻgʻillaringizga ularni oʻrgating deb , Ota-bobolarimizga buni amr etgan-kim ,
19078006	Kelgusi nasl , tugʻilajak oʻgʻillar ham bilsin , Ular esa oʻz davrida oʻz oʻgʻillariga oʻrgatsin .
19078007	Toki ular Xudoga umid bogʻlasinlar , Tangri yaratgan ajoyibotni unutmasinlar , Amr-farmonlariga esa amal qilsinlar .
19078008	Zinhor , ota-bobolarimiz kabi oʻjar va isyonkor , Yuragi tosh , Xudoga sadoqatsiz nasl boʻlmasinlar .
19078009	Oʻq-yoy bilan qurollangan Efraim oʻgʻillari Jang kunida orqaga qaytdilar .
19078010	Ular Xudo buyurgan ahdni tutmadilar , U yuborgan Tavrot yoʻlidan yurmoq istamadilar .
19078011	Uning ajoyibotini esdan chiqarib , Koʻrsatgan moʻjizalarini unutdilar .
19078012	Misr diyorida , Soʻan dashtida Ularning ota-bobolari oldida Xudo moʻjizalar koʻrsatgan edi :
19078013	Dengizni yorib , oʻrtasidan ularni oʻtkazdi , Suvlarni bir devor kabi qilib qoʻydi .
19078014	Kunduzi bulut bilan ularni yetaklar , Tunlari esa otash yorugʻi ila yoʻl koʻrsatar edi .
19078015	Ular uchun choʻl-biyobonda qoyalarni yorib , Katta girdobday suv chiqarib berdi .
19078016	U qoyalardan oqizgan suvlar Ulkan daryoga aylanib qoldi .
19078017	Ammo ular gunoh qilishda davom etib , Sahroda Xudoyi Taoloni gʻazablantirdilar .
19078018	Nafslariga qarab ovqat talab qilib , Koʻngillarida Tangrini sinab koʻrdilar .
19078019	Xudoga qarshi soʻzlab , shunday dedilar : « Tangri choʻlda dasturxon yozolarmikan ?
19078020	Darvoqe , U qoyani yorib suv chiqazgan , Shunda selday suvlar oqqan edi . Ammo nahot xalqiga non ham berar , Goʻsht ham hozirlay bilar ekan ? »
19078021	Xudovand bularni eshitib gʻazablandi , Bani-Yoqubga oʻt-suv boʻldi , Isroilga qarshi jahlga mindi .
19078022	Chunki ular Xudoga inonmadilar , Tan bermadilar-da najotkorligiga .
19078023	Shunga qaramay , U yuqoridan bulutlarga amr etdi , Osmon qopqalarini ochib yubordi .
19078024	Yemoq uchun ularga manna yogʻdirdi , Ha , samoviy gʻalla berdi ularga .
19078025	Odamzod farishtalar nonini yedi , Ularga toʻyguncha ozuqa yubordi .
19078026	Koʻk yuzidan U sharq shamolini qoʻzgʻatdi , Qudrati bilan janub yelini estirdi .
19078027	Ularning ustiga toʻzondek goʻsht yogʻdirdi , Dengizdagi qumday qush-parranda shay qildi .
19078028	Ular manzilining oʻrtasigayoq , Chodirlari atrofigacha bularni yogʻdirdi .
19078029	Ular qorni toʻyguncha yeb-ichishdi , Nafslari qonguncha , ularga berdi .
19078030	Hanuz ishtahalari uzilmagan , Luqmalari hamon ogʻizlarida ekan ,
19078031	Ularga qarshi Xudo qahri keldi , U Isroil yigitlarini qirdi , Eng baquvvatlarini oʻldirdi .
19078032	Shunga qaramay , ular yana gunoh qildilar , Xudovandning moʻjizalariga inonmadilar .
19078033	U ularning kunini ovoragarchilikda , Umr yillarini dahshat ichida bitirdi .
19078034	Tangri ularni oʻldirayotganda ular oʻgirilib , Tongdanoq Uning huzuriga yugurishar edi .
19078035	Xudo ularning najot qoyasi boʻlganini , Xudoyi Taolo ularni qutqarib kelganini eslardilar .
19078036	Lek ogʻizlari-la Unga xushomad qilar , Tillari-la Unga yolgʻon soʻzlardilar .
19078037	Uning oldida yuraklari qiyshaygan edi , Buyurgan ahdiga bevafolik qildilar .
19078038	Shunga qaramay , U rahmdillik koʻrsatdi , Gunohlaridan oʻtib ularni halok etmadi . Necha martalab qahrini ulardan qaytarib , Butun gʻazabini birdan toʻkmadi .
19078039	U bilar ediki , ular oʻtkinchi maxluqdir , Chiqib ketib , qaytib kelmas nafasginadir .
19078040	Necha martalab choʻlda Uning gʻashini keltirdilar , Dasht-biyobonda Uni gʻazablantirdilar !
19078041	Ular Xudoni qayta-qayta sinadilar , Isroilning muqaddas Tangrisini ranjitdilar .
19078042	Ular Uning qudratli qoʻlini , Ularni jabr-zulmdan qutqargan kunini ,
19078043	Uning Misrda koʻrsatgan ajoyibotini , Soʻan dashtida koʻrgazgan gʻaroyibotini esdan chiqardilar .
19078044	Xudo Nil daryosini qonga aylantirdi , Misrliklar suv icholmay qoldi .
19078045	Ularni chaqsin deya hasharot galasini yubordi , Qirib bitirsin deya qurbaqalarni yoʻlladi .
19078046	Ularning hosilini chigirtkaga berdi , Mehnatlari samarasini qurtlarga yedirdi .
19078047	Uzumzorlariga doʻl yogʻdirdi , Tut-anjirlarini yax bilan xarob etdi .
19078048	Hayvonlarini doʻlga duchor qildi , Podalarini barq otashiga berdi .
19078049	Ularga qarshi qahr-gʻazabi oʻt oldi , Boshlariga jahl , zugʻum , balolar keltirdi , Talay qiruvchi malaklarni ham yubordi .
19078050	Tangri Oʻz gʻazabiga yoʻl ochdi-yu , Oʻlimdan saqlamadi ularning jonini , Vaboyu qirgʻinga topshirdi mollarini .
19078051	Misrda har bir toʻngʻich farzandni urdi , Hom chodirlaridagi bor erkaklik gʻururini yoʻqotdi .
19078052	Xudo Oʻz xalqini qoʻylar kabi haydab chiqardi , Choʻlda ularni suruv kabi yetaklab bordi .
19078053	Ularni bexatar boshlab bordi , ular qoʻrqmadi , Dushmanlari esa dengizga koʻmildi .
19078054	Ularni Oʻzining muqaddas oʻlkasi hududiga , Oʻng qoʻli egallagan bu toqqa keltirdi .
19078055	Oʻz oldidan el-elatlarni quvib chiqardi , Isroil avlodlariga u yerni meros qilib berdi , Ularni yovning chodirlarida joylashtirdi .
19078056	Ular esa hali ham Xudoyi Taoloni sinab , xafa qilardilar , Nizom-qoidalariga rioya etmasdilar .
19078057	Otalari kabi orqaga qaytib xoinlik qildilar , Oʻqi adashgan kamon kabi egri ketdilar .
19078058	Tepadagi sanamlarga topinib Uni xafa qildilar , Oʻyma butlarga sajda qilib rashkini qoʻzgʻatdilar .
19078059	Xudo buni eshitib gʻazabga mindi , Isroildan juda qattiq achchiqlandi .
19078060	Odamzod ichra U olgan Oʻz oʻrnini , Shiloʻda qurgan maskanini tashlab qoʻydi .
19078061	Oʻz shonu shavkatin asirlikka mubtalo qildi , Dushmanlar qoʻliga berdi Oʻz sharafin .
19078062	Oʻz xalqini qilichga topshirdi , Oʻz mulkidan gʻazabi keldi Xudoning .
19078063	Ularning yigitlarini oʻt yoqib bitirdi , Qizlari nikoh qoʻshiqlarini aytmay qoldi .
19078064	Ruhoniylari qilichdan oʻtkazildi , Tul xotinlari yigʻlayolmay qoldi .
19078065	Oʻsha vaqt Rabbim uyqudan turgan kabi , Sharobdan kayf qilgan botirday uygʻondi .
19078066	Dushmanlariga zarba berib orqaga qaytardi , Ularni abadiy sharmandalikka duchor qildi .
19078067	Xudo Yusuf qavmini rad etgan , Efraim naslini tan olmagan boʻlsa-da ,
19078068	Lekin Yahudo avlodini tanlab oldi , Oʻzi sevgan Sion togʻini sayladi .
19078069	Oʻzining aziz makonini falak kabi yaratdi , Yer kurrasiday mangu oʻrnatdi uni .
19078070	Xudo Oʻz quli Dovudni tanlab , Uni qoʻy qoʻralaridan olib chiqdi .
19078071	Oʻzining xalqi boʻlgan Bani-Yoqubni , Oʻziga ayirib olgan Isroilni boshqarmoq uchun , Dovudni mol boquvchilikdan ozod qilib yuksaltirdi .
19078072	U esa dil sofligi ila ularga choʻpon boʻldi , Mahoratli qoʻllari-la ularga boshchilik qildi .
19079001	Yot xalqlar Sening diyoringni bosib oldi , Muqaddas maʼbadingni murdor qildilar , Quddusni xarobaga aylantirdilar , ey Xudo .
19079002	Qullaring jasadini yem uchun koʻk qushlariga , Azizlaring etini dasht hayvonlariga berdilar .
19079003	Quddus atrofida ularning qonini suvdek toʻkib , Ularni koʻmadigan biror kishi ham qoldirmadilar .
19079004	Qoʻshnilarimiz koʻzi oldida rasvoi jahon boʻldik , Atrofdagilarga kulgi va masxara boʻldik .
19079005	Ey Xudovand , Qachongacha toʻxtovsiz gʻazab sochasan ? Qachongacha rashking otashday yonaveradi ?
19079006	Seni tanimaydigan millatlar ustiga , Ismingni tilga olmaydigan oʻlkalar uzra Qahringni toʻkib tashlagin !
19079007	Ular Yoqubning boshini yeb yutdilar , Uning yurtini talon-taroj qildilar .
19079008	Otalarimizning gunohlarini bizga eslatma , Darrov rahm-shafqatingni biz tomon yoʻlla ! Chunki biz juda ham xoʻrlandik .
19079009	Ey , najotkor Xudomiz ! Isming hurmati uchun bizga yordam bergin , Oʻz noming xotiri uchun bizni qutqargin , Gunohlarimizdan kechib yuborgin !
19079010	Nima uchun yot xalqlar : « Ularning Xudosi qayerda ? » — desin ? Qullaringning toʻkilgan qonlari badaliga Xalqlardan oʻch olgin , koʻzlarimiz koʻrsin !
19079011	Mahbuslar nolasi Senga yetsin ! Oʻlimga mahkum boʻlgan odamzodni Buyuk qudrating bilan asragin !
19079012	Yo Rabbiy , Qoʻshnilarimiz Senga qilgan haqoratlarini Yetti marta koʻpaytirib oʻz bagʻriga qaytargin !
19079013	Mana bizlar — Sening xalqingmiz , Sening yayloving qoʻylarimiz ! Senga abadiy shukrona aytamiz , Nasldan-naslga maqtovingni oshiraveramiz .
19080001	Ey Isroilning Choʻponi , bizni tinglagin ! Zuhur etgin , ey , Yusufni suruvday boshqargan , Malaklar ustida taxt qurgan Xudo !
19080002	
19080003	Efraim , Benyamin , Manashe avlodlari oldida Oʻz qudratingni namoyon qilgin , Bizni qutqarishga kelgin !
19080004	Ey Xudo , bizni asl holimizga keltirgin , Munavvar yuzingni koʻrsatgin , Bizlar najot topaylik !
19080005	Ey Xudovand , Sarvari koinot , Qachongacha xalqing ibodatiga dargʻazab boʻlasan ?
19080006	Sen bizga koʻz yoshi bilan non yedirding , Kosa-kosa koʻz yoshi ichirding .
19080007	Qoʻshnilarimizning biz bilan talashuviga sabab boʻlding , Dushmanlarimiz bari mazax qilmoqdalar .
19080008	Ey Xudo , Sarvari koinot , Bizlarni asl holimizga keltirgin , Munavvar yuzingni koʻrsatgin , Bizlar najot topaylik !
19080009	Misrdan tok novdasini keltirding , Xalqlarni quvib uni oʻtqazding .
19080010	U uchun yer tayyorlagan eding , U chuqur ildiz yoyib mamlakatni qopladi .
19080011	Hatto togʻlar ham uning soyasi ostida qoldi , Tangri daraxtlaridaydir uning tarmoqlari .
19080012	Uning butoqlari dengizga qadar , Shoxlari esa Frot daryosigacha yoyilgan edi .
19080013	Endi nega Sen uning ihotalarini buzding ? Oʻtgan-ketgan uning unumini yulib tashlamoqda .
19080014	Oʻrmon toʻngʻizlari uning ildizini yemirmoqda , Yovon jonivorlari novdasini gʻajib tashlamoqda .
19080015	Ey Xudo , Sarvari koinot , Bizga qaytib kelgin , axir ! Osmondan boqib panoh bergin , Shu tokning ahvolini koʻrib ketgin !
19080016	Oʻz qoʻling bilan oʻtqazgan koʻchatni , Oʻzing uchun oʻstirgan oʻgʻlonni asragin !
19080017	Mana , uni chopib , otashda yondiryaptilar , Ular Sening tanbeh-gʻazabingdan yoʻq boʻlsin !
19080018	Oʻng tomoningga ravo koʻrgan mard uzra , Oʻzing uchun oʻstirgan inson oʻgʻli uzra qoʻling boʻlsin !
19080019	Biz endi Sendan yuz oʻgirmaymiz , Jonimizga Oʻzing jon boʻlgin , Toki Sening nomingni chaqirib yuraylik .
19080020	Ey Xudovand , Sarvari koinot , Bizlarni asl holimizga keltirgin , Munavvar yuzingni koʻrsatgin , Bizlar najot topaylik !
19081001	Quvvatimiz — Xudoni tarannum eting , Yoqub Xudosiga shodlanib xitob qiling !
19081002	
19081003	Xonish qiling , childirma chaling , Xushovoz gʻijjak ila chang cherting !
19081004	Yangi oyda , belgilangan vaqtda , Bayram kunimizda burgʻu chaling !
19081005	Chunki bu Isroilning qonunidir , Yoqub Xudosining farmonidir .
19081006	Xudo Misr yeriga qarshi chiqqanda , Men tushunmaydigan bir til eshitdim , U shuni Yusufga nizom qilib berdi :
19081007	« Uning yelkasidagi yukini yengillashtirdim , Qullik boʻyinturugʻidan ozod etdim qoʻlin .
19081008	Musibat kuni figʻon koʻtarganingda , Men senga najot yoʻlladim , Guldurosli bulut ichidan senga javob berdim , Isyongoh suvlari boʻyida seni sinadim » . SALOT
19081009	« Tingla , xalqim , seni jiddiy ogohlantiraman , Ey Isroil , koshki Menga quloq solsang !
19081010	Orangda boshqa tangri boʻlmasin , Oʻzga el xudosiga bosh egmagin !
19081011	Misr diyoridan seni olib chiqqan Rabbing , Xudovand — Oʻzimdirman . Ogʻzingni katta och , Men uni toʻldirarman » .
19081012	« Biroq xalqim gapimga quloq solmadi , Isroil Menga boʻysunmoq istamadi .
19081013	Men ularni oʻjarliklari boʻyicha qoldirdim , Mayli oʻz xayollari bilan borsinlar , deya » .
19081014	« Qani edi xalqim Menga quloq solsa edi , Isroil Mening yoʻllarimdan yursa edi !
19081015	Dushmanlarini bir onda magʻlub qilar edim , Jabr etuvchilari uzra qoʻlimni bosar edim .
19081016	Xudobezorlar unga laganbardorlik qilar , Uning ezgu qismati esa mangu boʻlar edi .
19081017	Senga bugʻdoyning aʼlosini yedirar edim , Qoyadan asal oqizib seni toʻydirar edim » .
19082001	Xudo ilohiy majlisda turib , Ilohiylar orasida hukmini yuritdi .
19082002	Qachongacha siz nohaq hukm qilasizlar , Fosiq odamlarga yuz-xotir qilasizlar ? SALOT
19082003	Qashshoq va yetimning daʼvosini qiling , Bechorayu kambagʻalga insof koʻrsating !
19082004	Darmonsizu faqirni xalos qiling , Fosiqlar qoʻlidan ozod eting ularni !
19082005	Ular bilmasdan va anglamasdan zulmatda kezmoqda , Hatto yerning negizlari larzon urmoqda .
19082006	« Men aytdim : Sizlar xudolarsiz , Hammangiz ham Taoloning oʻgʻillarisiz .
19082007	Shunga qaramay , inson kabi oʻlasizlar , Har qanday rais kabi yiqilasizlar » .
19082008	Turgin , ey Xudo , yer yuzini hukm etgin ! Barcha xalqlarning Sohibi Sensan-ku !
19083001	Ey Xudo , indamay turmagin , Jim boʻlma , sukutda qolma , ey Tangrim !
19083002	
19083003	Mana Sening dushmanlaring toʻpolon qilmoqda , Xudobezorlar bosh koʻtarmoqdalar .
19083004	Sening xalqingga suiqasd qilmoqdalar , Oʻz himoyangga olganlaringga qarshi Mugʻombirona kengash oʻtkazmoqdalar .
19083005	« Yuringlar , ularni millat sifatida yoʻq qilaylik , Isroil nomi boshqa esga olinmasin ! » — deyaptilar .
19083006	Ular bir jon , bir dil boʻlib , Senga qarshi ittifoq tuzdilar .
19083007	Mana , Edom va Ismoil chodirlari , Bani-Moʻov va hajriylar ,
19083008	Jabal , Ammon va Omoleq oʻgʻillari , Filistiylar hamda Tir aholisi ,
19083009	Hatto Assiriya ham ularga qoʻshilib , Lut oʻgʻillarini qoʻllab-quvvatlagan . SALOT
19083010	Sen Qishoʻn darasida midyonliklarni , Shohlari Sisaro va Yobinni toʻntargan eding , Endi xuddi shunday ularni toʻntarib yuborgin !
19083011	Ular-ku Ayn-Doʻrda poymol boʻlgan edilar , Ha , yer uchun goʻngga aylangan edilar .
19083012	Oʻrib va Zaibga qanday muomala qilgan boʻlsang , Oʻzlariyu ulugʻlariga xuddi shunday muomala qilgin ; Beklari Zavoh va Salmunoga qanday qilgan boʻlsang , Ularning jami sarkardalarini ham shu koʻyga solgin !
19083013	« Xudo oʻtloqlarini oʻzimizga mulk qilib olamiz ! » — deb aytishgan edi-ku ular .
19083014	Ey Xudoyim , ularni quyundagi toʻzonday , Uyurmadagi somon kabi uchirib yuborgin !
19083015	Alangada oʻrmon yongani kabi , Olov togʻlarni kuydirgani kabi ,
19083016	Sen boʻron chaqirib ularni haydab tashla , Boshlariga toʻfon keltirib dahshatga solgin !
19083017	Sening nomingga rijo etishlari uchun Ularning yuzini shuvut qilgin , ey Xudovand !
19083018	Ular abadiy sharmandayu sarosima boʻlsin , Rasvoi jahon boʻlsinlar , yoʻqolsinlar !
19083019	Bilsinlarki , Sening isming — Xudovand , Butun dunyoda eng oliy yolgʻiz Sensan .
19084001	Ey Xudovand , Sarvari koinot , Sening maskanlaring qanday azizdir !
19084002	
19084003	Xudovand huzurini sogʻinib koʻnglim ado boʻldi , Jonu tanim barhayot Tangrini tarannum etadi .
19084004	Mana , qushcha ham oʻziga qoʻnolgʻa topgan , Qaldirgʻoch palaponlarim uchun joy topay deya , Sening qurbongohlaring aro uyasin qurgan , Ey Xudovand , ey Sarvari koinot , Mening Podshohim va Xudoyim !
19084005	Sening uyingda manzil topganlar baxtlidir ! Ular tinimsiz Senga hamdu sano aytadilar . SALOT
19084006	Dil soʻqmoqlari Sen tomon burilgan , Seni quvvatim deb bilgan odamlar baxtli !
19084007	Hasrat vodiysidan oʻtar ekanlar , Uni chashmazorga aylantiradilar , Baraka yomgʻirlari esa unumini oshirar .
19084008	Ular qadam bosgan sari kuchayaverib , Sionda Xudoning huzurida hozir boʻladilar .
19084009	Ey Xudoyi Taolo , Sarvari koinot , Ibodatimni tinglagin ! Quloq solgin , ey Yoqub Xudosi ! SALOT
19084010	Ey Xudo , bizning Himoyachimiz , Tanlagan Podshohingga iltifot-la qaragin !
19084011	Maʼbading hovlisida oʻtgan bir kun Boshqa ming kundan afzaldir , Fosiqlar chodirida yashagandan koʻra , Xudoyim uyi eshigida turganim yaxshidir .
19084012	Xudovandi karim quyosh va qalqondir , Inoyat va izzat baxsh etadi Xudovand ; Toʻgʻri yurganlardan darigʻ tutmas neʼmatin .
19084013	Ey Xudovand , Sarvari koinot , Baxtlidir Senga umid bogʻlagan inson !
19085001	Ey Xudovand , Sen Oʻz diyoringga iltifot koʻrsatib , Bani-Yoqubni asoratdan qaytargansan .
19085002	
19085003	Xalqingning gunohidan oʻtib , Barcha ayblarini kechirgansan . SALOT
19085004	Butun gʻazabingni qoʻyningga solib , Lovullab yonayotgan qahringdan tushgansan .
19085005	Ey , najotkorimiz Xudo ! Yana bizni asl holimizga keltirgin , Bizga qarshi jahlingni barham ber !
19085006	Nahot bizga abadiy gʻazablanib , Avlodlarcha qahringni sochaverasan ?
19085007	Nahot xalqing Sendan shodlanmogʻi-chun , Bizni qaytadan jonlantirmaysan ?
19085008	Ey Xudovand , lutf-karamingni koʻrsatib , Bizlarga najot bergin !
19085009	Tangri Taolo nelar soʻzlayotir , Quloq solayin : U Oʻz xalqiga , Oʻzining ahli moʻminiga tinchlikdan soʻzlayotir , Toki ular yana tentaklikka qaytmasinlar .
19085010	Xudotarslar najoti juda yaqindir , Diyorimizda izzat-hurmat qaror topgay .
19085011	Inoyat va haqiqat uchrashgay , Adolat va tinchlik oʻpishgay .
19085012	Haqiqat yerdan unib chiqqay , Adolat esa koʻkdan yoqqay .
19085013	Xudovand barakatin bergay , Diyorimiz hosilin bergay .
19085014	Adolat Uning oldidan yurgay , Qadamlarini yoʻlga solgay .
19086001	Qulogʻingni men tomon tutib , Javob bergin , ey Xudovand ; Chunki men faqir va miskinman .
19086002	Jonimni asragin , negaki xudojoʻyman . Senga umid qilgan qulingni qutqargin , yo Xudoyim !
19086003	Menga mehribon boʻl , ey Xudovand , Men har kun Senga yolvormoqdaman .
19086004	Qulingning koʻnglini sevintirgin , Senga , yo Rab , koʻngil bogʻlaganman .
19086005	Sen muruvvatli va kechirimlisan , ey Xudovand , Barcha Seni chaqirganlarga karaming cheksizdir .
19086006	Mening ibodatimga quloq solgin , Hasratli ovozimni eshit , ey Xudovand !
19086007	Musibat kunida Seni chaqiraman , Chunki Sen menga javob berasan .
19086008	Xudolar orasida Senga oʻxshashi yoʻq , Ishlaringning tengi ham yoʻq , ey Xudovand .
19086009	Sen yaratgan barcha xalqlar kelib , Sening huzuringda sajda qiladilar , Ismingni sharaflaydilar , ey Xudovand .
19086010	Zero Sen juda buyuksan , Moʻjizalarni paydo qilasan . Yolgʻiz Sen — Xudosan .
19086011	Oʻz yoʻlingni menga oʻrgatgin , ey Xudovand , Toki haqiqat soʻqmogʻingda yurayin , Ismingdan qoʻrqmoq-chun yuragim butun boʻlsin !
19086012	Yo Rabbim , chin yurakdan Senga shukr deyman , Abadiy ismingni sharaflayman , yo Xudoyim !
19086013	Sen menga buyuk inoyat koʻrsatding , Tubandagi doʻzaxdan jonimni qutqarding .
19086014	Takabbur odamlar menga qarshi koʻtarilgan , Gʻaddorlar toʻdasi jonimga qasd qilgan , yo Xudo , Ular Seni xayollariga ham keltirmaydi-ku !
19086015	Ammo Sen mening Rabbimsan , Rahmdil va mehribon Tangrimsan . Sen juda uzoq sabrlisan , Inoyating va sadoqating ham koʻp .
19086016	Men tomonga yuz burib , mehribon boʻlgin ! Shu qulingga quvvat bergin , Kanizaging oʻgʻliga najot bergin !
19086017	Baxtim uchun bir alomat yaratgin , Toki mendan nafratlanganlar buni koʻrib , Sharmanda boʻlsinlar ! Oʻzing mening yordamchimsan-ku , ey Xudovand , Menga tasalli berib kelasan .
19087001	Poydevori aziz togʻlardadir Sionning !
19087002	Barcha Yoqubning maskanlaridan koʻra , Xudovand sevadi Sion darvozalarin .
19087003	Seni zoʻr ehtirom ila tilga olurlar , Ey Xudoning shahri ! SALOT
19087004	Tanishlarim aro Misr ila Bobilni eslaturman , Filistiya , Tir , Habashiston haqida soʻylashib : « Mana bu odam oʻsha yerda tugʻilgan » , — derlar .
19087005	Sionga esa shunday aytajaklar : « Har bir kishi oʻsha yerda tugʻilgan , Xudoyi Taolo Oʻzi uni mustahkamlagan » .
19087006	Xudovand xalqlarni roʻyxatga olgan paytda : « Falon kishi bu yerda tugʻilgan » , — deb yozib qoʻyajak . SALOT
19087007	Xonandayu cholgʻuchilar tarannum etishajak : Mening barcha manbalarim Sendadir , deb .
19088001	Ey Xudovand , najotkorim Xudo , Kecha-kunduz Senga nola qilib turaman .
19088002	
19088003	Ibodatim oldingga yetib ijobat boʻlsin , Faryod-fi Gʻonimga quloq solgin !
19088004	Chunki musibatlardan jonim toʻygan , Oʻliklar diyoriga yaqinlashgandir hayotim .
19088005	Goʻrga ketayotganlar bilan bir sanalaman , Madori qurigan odamday boʻlib qoldim .
19088006	Oʻliklar orasiga tashlanganman , Qabrda yotgan tigʻ qurbonlaridayman . Sen ularni boshqa eslamaysan , Ular yiroq tushgan qoʻlingdan .
19088007	Sen meni chuqurlik tubiga qoʻyding , Zulmat , zimziyo magʻoraga tashlading .
19088008	Gʻazabing ustimga ogʻir yukday choʻkdi , Mavju sellaring ila meni ezib qoʻyding . SALOT
19088009	Tanishlarimdan meni uzoqlashtirding , Ularni mendan jirkantirding ; Qamalganman , chiqa bilmayman .
19088010	Azob-uqubatdan koʻzlarim xiralashdi , Har kun Seni chorlayman , ey Xudovand , Qoʻllarimni Senga qarata choʻzib yotaman .
19088011	Oʻliklarga moʻjiza koʻrsaturmikansan ? Marhumlar turib Senga shukr qilurmikan ? SALOT
19088012	Nahotki qabrda Sening lutfu karamingni , Talafot diyorida haqiqatingni maqtasalar ?
19088013	Nahotki zulmatda , unutilganlar diyorida Sening ajoyib , odil ishlaringni bilsalar ?
19088014	Biroq men Senga faryod qilyapman , ey Xudovand , Subhdanoq ibodatim Seni qarshilar .
19088015	Ey Xudovand , nega jonimni rad qilding ? Ne sababdan mendan yuz oʻgirding ?
19088016	Men gʻaribman , yoshligimdan boshlab soʻnmoqdaman ; Sening dahshatlaringni koʻraverib holdan toydim .
19088017	Gʻazabing oʻti ustimdan oʻtib jonimni oʻrtadi , Vahimalaring meni tamoman xazon qildi .
19088018	Selday boʻldi-ku meni oʻrab olganlar , Kun boʻyi meni iskanjaga olmoqdalar .
19088019	Mahbubu doʻstimni mendan yiroqlashtirding , Tanishim qorongʻulikka koʻmilib qoldi .
19089001	Ey Xudovand , Sening mehr-inoyatingni abadiy kuylayman , Tildan qoʻymasman haqiqating-da to abad .
19089002	
19089003	Inoyating mangu asoslangan , dedim , Sadoqating falakda mustahkamlangan .
19089004	Sen degan eding-kim : « Men Oʻz tanlaganim ila ahd tuzganman , Qulim Dovudga qasamyod qilganman :
19089005	Sening zurriyotingni abadiylashtiraman , Taxtingni nasldan-naslga oʻtkazaman » , deb . SALOT
19089006	Ey Xudovand , koʻk Sening ajoyibotingni kuylasin , Malaklar jamoatida haqiqatingga tan berilsin !
19089007	Osmonu falakda Xudovandga tengi bormikan ? Ilohiy zotlar ichra Xudovand kabi bormikan ?
19089008	Malaklar majlisida Tangri bir haybatlidir , Atrofidagilarning hammasi uchun qoʻrqinchlidir .
19089009	Ey Xudovand , Sarvari koinot , Sen kabi qudratli kimdir ? Sadoqating butun atrofni egallagan , ey Xudovand !
19089010	Dengiz mavj urganda , Sen hukmronsan , Toʻlqinlari koʻtarilganda , ularni Sen tinchitasan .
19089011	Rahab bilan jang qildingu tor-mor qilding , Kuchli qoʻling-la dushmanlaringni toʻzitib yubording .
19089012	Osmon Seniki , yer ham Senikidir , Dunyo va uning borligʻini Sen bunyod etgansan .
19089013	Shimol va Janub tomonlarni Sen yaratgansan , Tobur va Hermoʻn togʻlari ismingni kuylar .
19089014	Sening qudrat-iqtidoring mislsizdir , Soʻl qoʻling kuchli , oʻng qoʻling muzaffardir .
19089015	Taxting asosi adolat va haqqoniyatdir , Inoyat va sadoqat esa doim huzuringdadir .
19089016	Ey Xudovand , baxtlidir unday xalqki , Gʻoliblarcha tantana qilishni biladi , Sening yuzing nuri bilan yuradi !
19089017	Isming ila xalq kun sayin sevinar , Adolating orqali el yuksalib borar .
19089018	Xalqing quvvatiyu savlati faqat Sensan , Sening roziliging ila biz gʻalaba qozonamiz .
19089019	Bizning qalqonimiz yolgʻiz Xudovanddir , Muqaddas Isroil Xudosining amridadir shohimiz .
19089020	Qadimda Sen oʻz azizingga vahiy yuborib degansan : « Men bir botirga yordam yoʻlladim , El orasidan arzandamni yuksaltirdim .
19089021	Qulim Dovudni topdim , Muqaddas moyim-la uni surkadim .
19089022	Qoʻlim abadiy unga yor boʻlur , Oʻzim unga kuch-quvvat beraman .
19089023	Dushman uni yengib olmas , Mugʻombir unga sitam bermas .
19089024	Yovlarini uning koʻz oʻngida qulataman , Gʻanimlarini yer bilan yakson qilaman .
19089025	Oʻz sadoqatim va inoyatim unga yor boʻlar , Mening nomim bilan u gʻalaba quchar .
19089026	Uning soʻl qoʻlini dengiz uzra , Oʻng qoʻlini esa nahrlar uzra qoʻyaman » .
19089027	« U meni chaqirib deydi-kim : Sen — mening Otamsan , Xudoyim , najot topadigan qoyamsan .
19089028	Men uni toʻngʻich oʻgʻlim deb , Dunyo podshohlaridan yuqori qoʻyaman .
19089029	U uchun inoyatimni abadiy saqlayman , U bilan ahdim sobit boʻlgay .
19089030	Uning zurriyotiga mangu umr berib , Taxtini koʻk kunlariday davom ettiraman » .
19089031	« Mabodo uning oʻgʻillari Tavrotimdan chiqib , Qonunlarim bilan yurmasalar ,
19089032	Mabodo qonun-qoidalarimni buzib , Amrlarimga boʻysunmasalar ,
19089033	Unda Men qonunbuzarlarni xivich ila , Gunohkorlarni yara-jarohat ila jazolayman .
19089034	Lekin oʻzidan inoyatimni darigʻ tutmay , Sadoqatimni sira oʻzgartirmayman .
19089035	Tuzgan ahdimni aslo buzmay , Bergan soʻzimdan qaytmayman .
19089036	Bir marta muqaddasligim haqi ont ichib , Dovudga yolgʻon soʻzlarmikanman ?
19089037	Uning zurriyoti abadiy yashar , Taxti qarshimda quyosh kabi turar .
19089038	Koʻk yuzidagi barhaq shohid — oy kabi , U ham mangu sobit turar » , — degan eding . SALOT
19089039	Biroq endi Sen dargʻazab boʻlding , Tanlaganingni qahr bilan siltab tashlading .
19089040	Quling bilan qilgan ahdingni mensimay , Uning tojini tuproqqa qording .
19089041	Barcha devorlarini yiqitib , Qasrlarini vayronaga aylantirding .
19089042	Yoʻldan oʻtayotgan barcha uni talamoqda , Qoʻshnilari oldida u masxara boʻldi .
19089043	Yovlarining qoʻllarini baland qilding , Butun dushmanlarini sevintirding .
19089044	Hatto qilichi uchini qaytarding , Jangda uni qoʻllamading .
19089045	Uning dovrugʻini bitirding , Taxtini esa yerga urding .
19089046	Yoshlik kunlarini qisqartirding , Yuzi qaro qilding . SALOT
19089047	Qachongacha , ey Xudovand ? Oʻzingni abadiy yashiraverasanmi ? Qachongacha gʻazabing otash kabi yonar ?
19089048	Umrim naqadar qisqa ekan , esda tutgin ! Qanday ovoragarchilik uchun yaratgansan odam bolalarin !
19089049	Qanday er borki , yashab , oʻlim yuzi koʻrmas ekan , Oʻliklar diyoridan esa qutqarar ekan jonin ? SALOT
19089050	Dovudga ichgan ontingga sadoqat koʻrsatgin , Avvalgi lutf-karaming qayerda qoldi , yo Rabbiy ?
19089051	Quling qanchalik sharmanda boʻlganini , Butun qudratli xalqlarning jabr-sitamini Qanday bagʻrimda koʻtarib yurganimni esda tut , ey Xudovand !
19089052	Dushmanlaring qanday tahqir etganlarini , Tanlaganing izlarini qanday tahqir etganlarini Esda tut , ey Xudovand !
19089053	Xudovandga abadiy shon-sharaflar boʻlsin ! Omin ! Omin !
19090001	Yo Rabbiy , Sen barcha nasllarimizga panoh eding .
19090002	
19090003	Togʻlar vujudga kelmasidan oldin , Yer va koinot bunyod boʻlmasidan burun , Azaldan va ilalabad Sen Tangrisan .
19090004	Sen insonni tuproqqa qaytarasan , « Ey odam oʻgʻillari , qaytinglar ! » — deysan .
19090005	Mana , Sening nazaringda ming yil — Oʻtib ketgan kechagi kun kabi , Bir tun qorovulligi qadardir .
19090006	Odamlarni selday supurib tashlaysan , Ular uyqu singari oʻtib ketadilar , Subhda koʻkarib chiqqan oʻtga oʻxshaydilar . Subhda oʻt koʻkarib gul ochar , Oqshomda esa soʻlib , qurib ketar .
19090007	Mana , Sening qahr-gʻazabingdan Biz vahimalanib , tugab boryapmiz .
19090008	Sen gunohlarimizni qarshingga keltirding , Sirli ishlarimizni yuzing nuriga chiqarib qoʻyding .
19090009	Bor kunlarimiz Sening gʻazabing ostida oʻtdi , Yillarimizni oh bilan boy berib qoʻydik .
19090010	Umrimiz muddati yetmish yil ekan , Yoki bardamlik bersa sakson yil ekan , Uning choʻqqisi ham jafo va zahmatdir . Hayot tezlik bilan oʻtar , Mana , biz uchib ketamiz !
19090011	Gʻazabing shiddatiga kimning fahmi yetar ? Qahring dahshatini kim oʻlchar ekan ?
19090012	Kunlarimizni sanashni bizga oʻrgatgin , Toki dono qalb egasi boʻlaylik !
19090013	Qaytgin bizga , ey Xudovand , qachongacha ? Qullaringga rahm aylagin !
19090014	Subhda yana inoyating ila bizni toʻydirgin , Toki umrimiz boricha shod boʻlib kuylaylik .
19090015	Bizni ranjitgan kunlar evaziga , Baloga yoʻliqtirgan yillar evaziga Bizni tagʻin sevintirgin !
19090016	Qullaringga ulugʻ ishlaringni koʻrsatgin , Qullaring oʻgʻillariga ham ulugʻliging oshkor boʻlsin !
19090017	Yo Rabbimiz Xudo , marhamating bizga yor boʻlsin , Qoʻllarimizga Oʻzing baraka ato etgin , Qoʻl urgan barcha ishlarimiz oʻngsin !
19091001	Kimki Xudoyi Taoloning panohida yashar , Qodir Tangri soyasida orom topar ekan ,
19091002	U Xudovandga aytadi : Oʻzingsan boshpanam , qasrim mening , Umidim faqat Senda , ey Xudoyim !
19091003	Xudo seni ovchi qopqonidan ham , Vabo-qazodan ham xalos etar .
19091004	U Oʻz parlari bilan seni yopar , Qanotlari ostida bexatar boʻlasan ; Haqiqati senga qalqon va toʻsiq boʻlar .
19091005	Na tungi vahimadan qoʻrqasan , Na kunduzi uchayotgan oʻqdan ,
19091006	Na zulmatda kezuvchi vabodan , Na qiyom chogʻi qiruvchi oʻlatdan .
19091007	Sening yoningda mingtasi yiqilib , Tuman qulab ketsa-da oʻng yo Gʻingda , Balo-qazo senga yaqin yoʻlamas .
19091008	Sen faqat koʻzlaring bilan boqib , Fosiqlarga berilgan jazoni koʻrasan .
19091009	Xudovandni panohim deb bilganing uchun , Haq Taoloni qoʻrgʻonim deganing uchun ,
19091010	Tushmas boshingga biron-bir falokat , Yoʻlamas chodiringga ham qandaydir oʻlat .
19091011	U Oʻz farishtalariga sen haqda amr etgay , Toki butun yoʻllaringda seni asrasinlar .
19091012	Ular seni qoʻllarida koʻtarib ketar , Oyogʻing ham toshga qoqilib ketmas .
19091013	Sher va boʻgʻma ilon ustidan bosib oʻtasan , Arslon va ajdarni ezib tashlaysan .
19091014	« U Menga mehr bogʻlagani-chun qutqazaman , Nomimni tan olgani-chun omon saqlayman .
19091015	U Meni chaqirgan cho Gʻida javob beraman , Qaygʻuli kunida u bilan birga boʻlaman , Uni xalos etib hurmatga sazovor qilaman .
19091016	Uzoq umr berib koʻnglini toʻygʻazaman , Najotkorligimni unga namoyon qilaman » .
19092001	Qanday yaxshidir Xudovandga shukr etmoq , Sening ismingni kuylamoq , yo Rabbi Taolo !
19092002	
19092003	Subhdanoq inoyatingni xabarlamoq , Kechalari esa sadoqatingni tan olmoq ,
19092004	Oʻn torli soz va tanburda Seni kuylab , Gʻijjakda ham ohang chalmoq yaxshidir .
19092005	Ey Xudovand , Oʻz ijodlaring ila meni sevintirding , Yaratganlaringdan qoyil boʻlib kuylayman .
19092006	Ishlaring qanday buyukdir , ey Xudovand , Juda terandir andishalaring Sening !
19092007	Befahm kishi buni bila olmas , Nodon odam buni anglab yetmas .
19092008	Betavfiqlarning oʻt kabi chechak otishi , Hamma qonunsizlarning yashnab-gullashi Ularning abadiy yoʻq boʻlishi uchundir .
19092009	Lekin Sen , ey Xudovand , Abadulabad ulugʻvorsan !
19092010	Dushmanlaringga qara , ey Xudovand , Mana , dushmanlaring yoʻq boʻladilar , Barcha qonunsizlar tarqalib ketadilar !
19092011	Yovvoyi buqa qanday shoxini koʻtarib yursa , Sen boshimni shunday koʻtarib yurgizasan , Meni yogʻing-la surtib jonimni kirgizasan .
19092012	Yovlarim yiqilganini oʻz koʻzim-la koʻrdim , Oʻz qulogʻim bilan eshitdim faryodini Menga qarshi qoʻl koʻtargan yovuz dushmanning .
19092013	Solihlar xurmo daraxti kabi gullab-yashnar , Lubnondagi kedr daraxtidek yuksalib ketar .
19092014	Xudovandning uyida oʻtqazilgan barchalar Xudoyimiz hovlilarida yayrab-yashnaydilar .
19092015	Moʻysafidlikda ham moʻl meva beradilar , Bardam va shirador boʻladilar .
19092016	Xudovandning haqligini xabar qiladilar , Qoyam Udir , Unda nohaqlik yoʻq , deydilar .
19093001	Xudovand saltanat surmoqda ; Ulugʻvorlik bilan kiyingandir U , Qudrat kamarin bogʻlab yasangandir Xudovand . Mana , dunyo qaror topgan , u tebranmas aslo .
19093002	Sening taxting qadimdan mustahkamlangan , Sen azaliy Oʻshasan , ey Xudo !
19093003	Mana , daryolar shovqini , ey Xudovand , Mana , daryolar shovqini koʻtarildi ! Nahrlar shov-shuvi juda balandladi !
19093004	Koʻp suvlarning shovqinidan koʻra , Azim dengiz dolgʻalaridan koʻra , Yuqoridagi Xudovand juda mahobatlidir .
19093005	Sening vahiylaring shak-shubhasizdir , Uyingga ilalabad muqaddaslik yarashur , Ey Xudovand !
19094001	Yo Xudovando , intiqomlar Tangrisi ! Yo intiqomlar Tangrisi , zuhur etgin !
19094002	Koʻtarilgin , ey yerni Hukm qiluvchi , Magʻrurlarning jazosini bergin !
19094003	Qachongacha betavfiqlar , ey Xudovand , Qachongacha betavfiqlar tantana qiladilar ?
19094004	Badkirdorlar hammasi ogʻzini katta ochib , Balandparvoz gaplar-la kekkayib yuradilar .
19094005	Ey Xudovand , Sening xalqingni tepkilab , Ummatingga jabr-jafo bermoqdalar .
19094006	Beva va gʻariblarni oʻldirib , Yetimlarni nobud qilmoqdalar ,
19094007	« Xudovand koʻrmas » , — deya , « Yoqub Xudosi bilmas » , — deya .
19094008	Ey elning tentaklari , aqlga kiringlar ! Qachon hushingizni yigʻasiz , ey ahmoqlar ?
19094009	Quloqni yasagan eshitmaydimi ? Koʻzni yaratgan koʻrmaydimi ?
19094010	Nahotki odam bolalariga aql oʻrgatuvchi , Xalqlarga tanbeh beruvchi Xudo fosh qilmasa ?
19094011	Xudovand insonlarni biladiki , Ularning fikr-xayolotlari behudadir .
19094012	Yo Xudoyo , baxtlidir Oʻzing tanbeh beradigan , Qonuning orqali aql oʻrganadigan kishi !
19094013	Uni yomon kundan sogʻ-omon saqlaysan , To fosiq uchun chuqur qazilmaguncha . . .
19094014	Xudovand Oʻz xalqini tark etmas , Oʻz ummatin tashlab qoʻymas mutlaqo .
19094015	Chunki hukm-farmon adolatga qaytajak , Hamma pokdillar esa uning payidan boʻlajak .
19094016	Yomon odamlar oldida kim meni yoqlaydi ? Badkirdorlar qarshisida kim meni oqlaydi ?
19094017	Xudovand yordamchim boʻlmasaydi gar , Allaqachon jonim chiqar , Sukunat diyorida yotar edim .
19094018	Oyogʻim qoqila yozdi , deganimda , Lutfing meni qoʻlladi , ey Xudovand .
19094019	Ichimda qaygʻularim toshib borganida , Taskinlaringdan koʻnglim quvonchga toʻldi .
19094020	Qonundan qiyshiq hukmlar chiqaradigan Insofsiz qozilarga Sen sherik boʻlarmiding ?
19094021	Ular-ku solihga qarshi hujumga yopirilib , Begunoh qonni yerga qormoqchilar .
19094022	Illo Xudovand mening istehkomimdir , Ha , panoh topar qoyamdir Xudoyim mening .
19094023	Ularning fosidligini U oʻz boshlariga solar , Oʻz yovuzliklari bilan ularni qirib tashlar ; Ha , bizning Rabbimiz — Xudovand Oʻzi ularni qirib tashlar .
19095001	Kelinglar , Xudovandni kuylaylik , Najotimiz Qoyasini olqishlab xitob qilaylik !
19095002	Uning huzuriga shukrona aytib yaqinlashaylik , Unga sevinchli qoʻshiqlar-la xitob qilaylik !
19095003	Chunki Xudovand — ulugʻ Tangridir , Butun xudolar ustidan buyuk Podshohdir .
19095004	Yerning tubsiz qaʼri Uning qoʻlidadir , Togʻlar choʻqqilari ham Unga qaramdir .
19095005	Dengiz Uniki , uni yaratgan Oʻzidir , Quruqlikni ham Uning qoʻllari bunyod etgan .
19095006	Kelinglar , Unga yuz tuban sajda qilaylik , Parvardigorimiz oldida tiz choʻkaylik !
19095007	Chunki U bizning Xudoyimizdir , Bizlar esa — Uning yaylovining xalqi , Uning qoʻli ostidagi qoʻylarmiz . Koshki bugun Uning ovoziga quloq solsangiz !
19095008	« Choʻlda , isyon va sinov kunida boʻlganday , Yana yuragingizni tosh qilmanglar !
19095009	Oʻshanda otalaringiz Meni sinov qildilar , Ishimni koʻrib turib , imtihon qildilar .
19095010	Qirq yil bu nasldan bezor boʻlib dedim : Bular dilidan adashgan bir qavmdir , Mening yoʻllarimga rioya qilmadilar .
19095011	Men gʻazablanib ont ichdimki , Ular Mening farogʻat diyorimga kirmas » .
19096001	Xudovandga yangi qoʻshiq ayting ! Ey butun yer yuzi , Xudovandni kuylang !
19096002	Xudovandni kuylab , ismiga sanolar oʻqing , Najotkorligini kundan-kunga eʼlon qiling !
19096003	Shon-shuhratini xalqlar orasida xabarlang , Moʻjizalarini barcha ellarga bildiring !
19096004	Xudovand buzrukvordir , U koʻp maqtovga sazovordir ; Barcha xudolardan koʻra Undan qoʻrqmoq kerak .
19096005	Chunki barcha xalqlarning xudolari — but , Xudovand esa osmonu falakni yaratgandir .
19096006	Uning huzurida — savlat va mahobat , Aziz makonida esa qudrat va hashamatdir .
19096007	Ey xalq qabilalari , Xudovandga tan bering , Uning shuhratiyu qudratiga tan bering !
19096008	Xudovandning ismi sharafiga tan bering , Siylov bilan Uning huzuriga kiring !
19096009	Muqaddas koʻrkda Xudovandga sajda qiling , Butun yer yuzi Uning oldida titrasin !
19096010	Xalqlar orasida eʼlon qiling : Xudovand — Hokimi mutlaqdir , Dunyo qaror topgan , u tebranmas aslo . Xalqlarni U toʻgʻrilik bilan hukm etadi .
19096011	Osmon sevinsin , yer xursand boʻlsin , Dengiz va uni toʻldirgan borliq joʻsh ursin !
19096012	Dalalar va ulardagi borliq jon yayrasin , Oʻrmondagi butun daraxtlar Xudovandni kuylasin !
19096013	Chunki mana , Xudovand keladi ! U keladi-yu , yerni hukm etadi ; U koinotni Oʻz adolati bilan , Dunyo xalqlarini haqiqati ila hukm etadi .
19097001	Xudovand Hokimi mutlaqdir . Yer xursand boʻlsin , Butun orollar sevinsin !
19097002	Bulutlar va zulumot Uning atrofidadir , Haqqoniyat va adolat taxtining asosidir .
19097003	Uning oldida otashu olov yugurar , Atrofdagi dushmanlarni kuydirib tashlar .
19097004	Uning yashinlari dunyoni yorqin qildi , Yer buni koʻrib titramoqda .
19097005	Xudovand oldida , Butun yerning Egasi oldida Togʻlar mumday erib ketmoqda .
19097006	Koʻk Uning adolatini eʼlon qilar , Ulugʻvorligini barcha xalqlar koʻrar .
19097007	Uyalsin barcha sanamga bosh eguvchilar , Butlari bilan maqtanib yuruvchilar ! Hamma xudolar Haqqa sajda etsinlar !
19097008	Ey Xudovand , odil hukmlaringni eshitgach , Sion quvondi , Yahudo qizlari shod boʻldi .
19097009	Ey Xudovand , butun yer uzra eng yuksagi Sensan , Barcha xudolarga qaraganda Sen juda yuqorisan .
19097010	Ey sizlar , Xudovandni sevganlar , Yovuzlikdan nafratlaning ! Azizlarining jonini U saqlar , Betavfiqlar qoʻlidan xalos etar .
19097011	Solihlar yoʻliga nur sochilgay , Dili toʻgʻrilarga xurramlik nasib etgay .
19097012	Ey solihlar , Xudovanddan xursand boʻling , Muqaddasligiga tan berib hamdu sano qiling !
19098001	Xudovandga yangi bir qoʻshiq ayting ! Chunki U moʻjizalar yaratdi , Oʻzining oʻng qoʻli , muqaddas qoʻli Unga zafar keltirdi .
19098002	Xudovand Oʻz najotkorligini koʻrsatdi , Xalqlar oʻngida odil hukmini namoyon qildi .
19098003	Isroil xalqiga boʻlgan inoyatu sadoqatini esladi , Yerning toʻrt burchi Xudoyimiz najotini koʻrdi .
19098004	Ey butun yer yuzi , Xudovandni olqishlang , Quvnab kuy kuylang , cholgʻu chaling !
19098005	Xudovand shaʼniga gʻijjak chaling , Gʻijjak chalib qoʻshiqlar ayting !
19098006	Karnay va surnay tovushlari bilan Podshohimiz Xudovandni kuylang !
19098007	Dengiz va undagi barcha mavjudot , Dunyo va unda yashaydiganlar joʻsh ursin !
19098008	Xudovand oldida daryolar qarsak ursin , Togʻlar ham qoʻshilib tarannum etsin !
19098009	Chunki U yerni hukm etgali keladi . U keladi-da , dunyoni adolat bilan , Xalqlarni odillik bilan hukm qiladi .
19099001	Xudovand — Hokimi mutlaqdir , Elu xalqlar titrab ketar . Malaklar uzra saltanatlidir U , Yer yuzi larzaga kelar .
19099002	Sionda Xudovand buyukdir , Barcha xalqlar ustidan oliydir .
19099003	Sening ismingni tan olsinlar , ey Xudovand , Ulugʻ va qoʻrqinchli , muqaddasdir isming .
19099004	Podshohning qudrati adolatsevarlikdadir . Oʻzing toʻgʻrilikni mahkam oʻrnatgansan , yo Rab , Bani-Yoqubga adolat va haqqoniyat koʻrsatgansan .
19099005	Rabbimiz — Xudovandni ulugʻlang , Uning oyogʻiga yiqilib sajda qiling ! U — muqaddasdir .
19099006	Uning ruhoniylari aro Muso va Horun bor edi , Ismini chorlaganlar ichra Shomuil hozir edi . Ular Xudovandni chaqirganlarida , U ularga quloq solar edi .
19099007	Xudo bulut ustunidan ularga soʻzlar , Ular esa U bergan nizom-qoidalarga amal qilishar edi .
19099008	Sen ularga quloq solar eding , yo Rabbiy . Ey Xudovand , Sen ularning aybini kechiruvchi , Yomon qilmishlariga yarasha jazo ham beruvchi bir Tangri eding .
19099009	Rabbimiz — Xudovandni ulugʻlang , Muqaddas togʻida Unga sajda qiling ! Chunki Rabbimiz — muqaddasdir .
19100001	Ey butun yer yuzi , Xudovandni olqishlang !
19100002	Xudovandga xursandchilik ila xizmat qiling , Huzuriga hayqiriqlar ila yaqinlashing !
19100003	Bilingki , Xudovand — Haq Xudodir , Uning Oʻzi bizni yaratgan , Bizlar — Unga tegishlimiz , Oʻz xalqiyu yaylovining qoʻylarimiz .
19100004	Maʼbad darvozalariga shukrona aytib kiring , Maqtovlar aytib Xudoning huzuriga keling , Unga shukr qilib , ismiga hamd — sano oʻqing !
19100005	Chunki Xudovand ezgudir , abadiy inoyatlidir , Sadoqati esa davrdan-davrga hukm surar .
19101001	Lutfu karaming va adolatingni kuylab , Seni tarannum etaman , ey Xudovand .
19101002	Benuqsonlik yoʻli haqida fikr yuritaman . Sen qachon men tomonga kelasan ? Xonadonim ichra sof dilim ila yuraman .
19101003	Razil narsani koʻz oʻngimga keltirmayman , Buzuqilar qilmishidan nafratlanaman , Bunday narsa menga yopishmas aslo .
19101004	Ters koʻngil mendan uzoqlashadi , Yovuzlar bilan aloqam boʻlmaydi .
19101005	Doʻstini orqavorotdan gʻiybat qilganni Men yoʻq qilaman — chiday olmayman hech Koʻzlari magʻrur , oʻziga bino qoʻygan odamga .
19101006	Koʻzlarim mamlakatning moʻminlaridadir , Ular mening soyamda oʻrnashurlar . Sofdil odam menga xizmat qilur .
19101007	Hiylagarlar mening huzurimda yashamas , Yolgʻonchilar turmas hech qarshimda .
19101008	Sahar demay mamlakatning bari fosiqlarin Yoʻq qilaman — quritib tashlayman-da Badkirdorlar ildizin Xudovand shahridan .
19102001	Ey Xudovand , ibodatimni eshitgin , Faryodim Senga yetib borsin !
19102002	
19102003	Musibat kunimda mendan yuz oʻgirma , Qulogʻingni men tomon tutgil ; Chaqirgan chogʻim menga tez javob bergin !
19102004	Mana , kunlarim tutun kabi oʻtib ketdi , Suyaklarim — bamisli soʻxta oʻtin !
19102005	Yuragim quyoshdan qovjiragan oʻtdayin , Hatto nonimni yeyishni ham unutyapman .
19102006	Men ohu zor qilaverib , Etim suyagimga yopishib qoldi .
19102007	Men choʻl-biyobonda yashovchi soqqaqushga , Vayronalarda qoʻnuvchi boyoʻgʻliga oʻxshayman .
19102008	Koʻzimga uyqu kelmay qoldi , Tom ustida yolgʻiz qolgan qush kabiman .
19102009	Dushmanlarim har kun meni haqoratlamoqda , Ismimni tahqirlovchilar laʼnat oʻqimoqdalar .
19102010	Men kulni non deb yeyapman , Ichimligimni koʻz yoshim-la aralashtiryapman .
19102011	Sening qahru gʻazabing tufaylidir bu , Sen meni koʻtarding-u , yerga urding .
19102012	Koʻlanka uzaygandek kunim bitdi , Qurigan oʻt singari qaqshab ketdim .
19102013	Lekin Sen abadiy hukmronsan , ey Xudovand , Davrlar osha davom etar shon-shuhrating Sening .
19102014	Sen koʻtarilib Sionga marhamat etgaysan , Ana , unga mehribonlik qilish vaqti keldi , Ha , vaqt-soati yetib keldi !
19102015	Uning toshlariga qullaring mehr qoʻygan , Hatto gardu toʻzonini ham ayamoqdalar .
19102016	Ey Xudovand ! Elu xalqlar va butun jahon podshohlari Sening mahobatli ismingdan qoʻrqadilar .
19102017	Mana , Xudovand Sionni obod qilajak , Oʻzining mahobati bilan zohir boʻlajak .
19102018	Maʼyuslar ibodatiga eʼtibor berajak , U xor qilmagay aslo toatlarin .
19102019	Ushbular kelajak nasl uchun yozilsin , Toki tugʻilajak qavm hamdu sano oʻqisin !
19102020	Xudovand muqaddas yuksakligidan engashadi , Yerga boqadi osmoni falakdan —
19102021	Mahbuslar nolasini eshitay deya , Oʻlib ketadigan odamzodni qutqaray deya .
19102022	Sionda Xudovand ismini sharaflasinlar , Quddusda xabar qilsinlar shon-shuhratin .
19102023	Shunda barcha xalqlar jam boʻlajak , Mamlakatlar Xudovandga xizmat etajak .
19102024	Yoʻlimda U quvvatimni oldi , Kunlarimni Oʻzi qisqartirdi .
19102025	Umrim yarmida meni olma , dedim , Sening yillaring davrlarcha davom etar , yo Rabbim !
19102026	Sen yerni azaldan yaratgansan , Osmon esa qoʻllaring amalidir .
19102027	Ular yoʻq boʻlib ketar , Lekin Sen turaverasan . Hammasi kiyimday nurab ketar , Ularni joma kabi almashtirasan , Ular esa oʻzgarib ketar .
19102028	Biroq Sen ayni Oʻshaning Oʻzisan , Yillaring tamom boʻlmas Sening .
19102029	Qullaring oʻgʻillari oʻzlariga makon topajak , Ularning zurriyoti esa Sening huzuringda bexatar yashayajak .
19103001	Ey jonim , Xudovandni olqishla ! Uning muqaddas ismini olqishlang , Ey , butun aʼzoyi badanim !
19103002	Ey jonim , Xudovandni olqishlagin , Unutma Uning biron-bir ehsonini !
19103003	U butun ayb-gunohlaringni kechirar , Barcha xastaliklaringga davo topar ;
19103004	Hayotingni goʻr azobidan qutqarar , Boshingga inoyatu marhamat tojin taqar ;
19103005	Koʻnglingni neʼmatlar bilan qondirar , Yoshliging kuchini burgut kuchiday yangilar .
19103006	Xudovand adolatli hukm chiqarar , Barcha ezilganlar huquqini himoya qilar .
19103007	U Oʻz yoʻllarini Muso paygʻambarga , Ishlarini Bani-Isroilga namoyon qilgan .
19103008	Xudovand rahmon va mehribondir , Juda uzoq sabrli va inoyatlidir .
19103009	U oxirigacha arazlab yurmas , To abad dargʻazab ham boʻlmas .
19103010	Ayblarimizga qarab bizga muomala qilmas , Gunohlarimizga yarasha bizga jazo bermas .
19103011	Osmon yerdan qanchalik yuksak boʻlsa , Undan qoʻrqqanlarga inoyati shunchalik koʻpdir .
19103012	Sharq Gʻarbdan qanchalik uzoqda boʻlsa , Yoziqlarimizni bizdan shu qadar uzoqlashtirdi .
19103013	Ota farzandlariga qanday marhamat qilsa , Xudovand Undan qoʻrqqanlarga shunday marhamatlidir .
19103014	Bizning tarkibimizni U bilar , Tuproq ekanligimizni yodga olar .
19103015	Inson kunlari bir oʻtga oʻxshar , Dasht guliday unib chiqib , chechak otar .
19103016	Uning ustidan shamol esib oʻtadi-yu , U yoʻq boʻlur , makoni ham uni tanimas .
19103017	Lek Xudovandning inoyati abadiydir , Ilalabad Undan qoʻrqqanlarga yordir , Ularning oʻgʻillariga ham sadoqati yordir .
19103018	Xudovand buyurgan ahdga vafo qilgan , Amrlarini eslab bajargan barchaga ham Uning sadoqati yordir .
19103019	Xudovand taxtini osmonda qurgan , Uning saltanati butun koinotga hokimdir .
19103020	Ey , Uning soʻziga quloq beruvchi , Kalomini ijro etuvchi kuchli , botir malaklar , Xudovandni olqishlanglar !
19103021	Ey sizlar , Uning barcha qoʻshinlari , Irodasini ado etuvchi xizmatkorlari , Xudovandni olqishlanglar !
19103022	Ey , Xudovand yaratgan borliq jon , Saltanatining hamma joyida Uni olqishlang ! Ey mening jonim , Xudovandni olqishlagin !
19104001	Ey jonim , Xudovandni olqishlagin ! Ey Xudovand , yo Rabbim , juda ulugʻsan , Jamol va salobat ila kiyingansan .
19104002	Yorugʻlik libosiga burkangansan , Osmonni chodir kabi yoyib qoʻygansan .
19104003	Yuqori dargohlaring tomini suvdan qurgansan , Bulutlarni Oʻzingga aroba qilib , Shamol qanotlari uzra kezasan .
19104004	Shamollarni Oʻzingga malak qilasan , Xizmatchilaring qilib oʻt-olovni ishlatasan .
19104005	Yer to abad tebranmasin deya , Uni poydevori uzra mahkam qurgansan .
19104006	Unga ummonni libosday kiydirgansan , Suvlar togʻ choʻqqilarigacha yetib bordi .
19104007	Sening qatʼiy ajrimingdan suvlar chekindi , Chaqmogʻing guldurashidan tez qochib ketdi .
19104008	Ular Sen tayinlagan yerga oqdi , Togʻ choʻqqilarigacha chiqib bordi , Vodiylarni toʻldirib toshdi .
19104009	Toʻfon qaytib toshmasin , Yerni yana qoplamasin deya , Sen unga chegara qoʻygansan .
19104010	Daralarda chashmalarni ochib yubording , Suvi togʻlar orasidan oqib boradi .
19104011	Suviga dashtdagi har bir jonivor qonadi , Yovvoyi eshak ham chanqovini bosadi .
19104012	Oʻsha suvlar boʻyida koʻk qushlari qoʻnadi , Daraxt shoxlari aro ular sayraydi .
19104013	Yuqori dargohlaringdan togʻlarni sugʻorasan , Yer moʻjizalaring mahsulidan toʻyar .
19104014	Sen hayvon uchun oʻt-oʻlan oʻstirib , Insonlar uchun koʻkat yaratasan ; Inson yeriga ishlov berib ovqat topar .
19104015	Odam dilini xushnud qiladigan sharobni , Inson yuzini yaltiratadigan yogʻni , Diliga quvvat beradigan nonni ham Sen yaratasan .
19104016	Xudovandning daraxtlari — Oʻzi oʻtqazgan Lubnon kedrlari suvga qonadi .
19104017	Shoxlari aro qushlar uya quradi , Laylak uyasi esa sarv daraxtlarida .
19104018	Baland tepalar — togʻ echkilarining yurti , Qoyalar esa — boʻrsuqlar panohidir .
19104019	Fasllarni aniqlamoq uchun U oyni yaratdi , Quyosh ersa — botar yerin bilur .
19104020	Sen qorongʻilik choʻktirsang , tun boʻlur , Oʻrmondagi hayvonlar bari sayrga chiqur .
19104021	Arslon bolalari oʻlja axtarib boʻkirar , Tangridan oziq-ovqatlarini soʻrashar .
19104022	Quyosh chiqar , toʻplanarlar , Qaytib kirib , inlarida yotarlar .
19104023	Inson esa oʻz mehnatiga chiqar , Oqshomgacha roʻzgʻor tebratish uchun ishlar .
19104024	Ey Xudovand , Sening ishlaring qanchalik koʻpdir ! Hammasini hikmat bilan yaratgansan , Yer Sening ijodlaring bilan toʻladir .
19104025	Mana , buyuk , bepoyon dengiz ! Unda son — sanogʻi yoʻq jonivorlar , Kichik va katta hayvonlar bor .
19104026	Dengizda kemalar qatnaydi , Unda oʻynasin deya Sen Levatanni — Oʻsha haybatli baliqni yaratgansan .
19104027	Ularning hammasi Senga koʻz tikar , Vaqtida ovqatimizni bersin deb umid qilar .
19104028	Ularga berganingda , terib olarlar , Qoʻlingni ochganingda , neʼmatingga toʻyarlar .
19104029	Yuzingni yashirganingda , ular dahshatga tushar , Ruhlarini olsang , ular oʻlib ketar , Yana tuproqqa qaytarlar .
19104030	Ruhingni yuborsang , qayta yaratilurlar , Yer yuziga Sen yangi qiyofa berursan .
19104031	Xudovandning shon-shuhrati abadiy boʻlsin , Oʻz ishlari bilan sevinsin Xudovand !
19104032	U yerga boqqanida , yer titraydi , Togʻlarga tekkanida , ular tutun chiqaradi .
19104033	Men bor ekanman Xudovandni kuylayman , Umrim boricha Xudoyimni tarannum etaman .
19104034	Mening suxanim Unga xush kelsin , Men Xudovanddan xursand boʻlaman .
19104035	Gunohkorlar dunyodan yoʻq boʻlsin , Betavfiqlar yoʻqolib ketsinlar ! Ey jonim , Xudovandni olqishlagin ! Hamdlar boʻlsin !
19105001	Xudovandga shukr qiling , ismini chorlang , Xalqlar aro ajoyibotini targʻib qiling !
19105002	Qoʻshiqlar aytib , Uni tarannum eting , Butun moʻjizalarini soʻzlab bering !
19105003	Muqaddas ismi bilan iftixor qiling , Xudovandni sogʻinganlar koʻngli shod boʻlsin !
19105004	Xudovandni , Uning qudratini axtaring , Uning huzurini doimo qidiring !
19105005	Uning yaratgan ajib moʻjizalarini , Ogʻzidan chiqqan hukmlarini esda tuting !
19105006	Ey , Uning quli Ibrohim zurriyoti , Oʻzi tanlagan Yoqubning oʻgʻillari :
19105007	Rabbimiz — Xudovand ana shudir , Butun yer yuzida Uning hukmi oʻtadi .
19105008	U qilgan ahdini abadiy yodda tutar , Vasiyatini minglab nasllargacha eslar .
19105009	Ibrohim bilan tuzgan ahdini , Isʼhoqqa ichgan qasamini xotirlar .
19105010	Buni Yoqubga qonun deb joriy qildi , Isroilga abadiy ahd qilib berdi .
19105011	« Kanʼon yerini ulushing qilib Senga va zurriyotingga beraman » , — dedi .
19105012	Oʻshanda ular son jihatdan juda oz , U yerda hali kelgindi edilar .
19105013	Bir xalqdan boshqa xalqqa , Bir oʻlkadan oʻzga elga kezar edilar .
19105014	Xudo ularga ozor berishga yoʻl qoʻymas , Ular haqida podshohlarga ham man etardi .
19105015	« Mening tanlaganlarimga tegmangiz , Nabilarimga yomonlik qilmangiz ! » — derdi U .
19105016	Mamlakat boʻylab ocharchilik eʼlon qildi , Gʻalla poyasini ham butkul quritib yubordi .
19105017	Ulardan oldin bir odamni — Qul qilib sotilgan Yusufni yuborgan edi .
19105018	Uning oyoqlarini kundalab qoʻydilar , Joni temirga kirganday qiynalar edi —
19105019	To Xudovandning soʻzi ijro boʻlguncha , Ilohiy kalom uni sinab soflaguncha .
19105020	Shoh odam yuborib uni bandilikdan qutqardi , Ha , ellar hukmdori uni ozodlikka chiqazdi .
19105021	Uni oʻz uyi ustidan mirzo qilib qoʻydi , Butun mol-mulkiga boshliq qilib tayinladi .
19105022	Toki vazirlariga koʻnglidagidek oʻgit qilsin , Oqsoqollariga esa hikmatni oʻrgatsin .
19105023	Soʻngra Yoqub Misrga keldi , Hom diyorida maskan oldi Isroil .
19105024	Xudovand xalqini juda ham koʻpaytirib , Dushmanlaridan koʻra quvvatliroq qildi .
19105025	Oʻz xalqiga qarshi xusumat qilmogʻi-chun , Qullariga qarshi fitna uyushtirmogʻi-chun Yovning yuraklarida nafrat uygʻotdi .
19105026	U Oʻz quli — Muso paygʻambarni , Oʻzi tanlagan Horunni yoʻlladi .
19105027	Ular Hom diyorida Xudovand ajoyibotin , Ilohiy alomatlarni namoyon qilishdi .
19105028	Xudovand qorongʻilik yubordi , Yon-atrofni zulmat qamradi , Misriylar Uning amriga qarshi turmadi .
19105029	Ularning suvlarini qonga aylantirdi , Baliqlarini esa nobud qilib tashladi .
19105030	Oʻlkalarini gʻuj-gʻuj qurbaqalar bosdi , To podshoh yotoqxonasigacha toʻlib ketdi .
19105031	Ilohiy amr boʻyicha pashsha galalari bosib keldi , Mamlakatning toʻrt tomonini bitlar bosib oldi .
19105032	Boshlariga yomgʻir oʻrniga doʻl yogʻdirdi , Oʻlkalariga jazirama otash yubordi .
19105033	Bogʻlarini , anjir daraxtlarini quritdi , Sarhadlari ichidagi har butani qirib tashladi .
19105034	Uning buyrugʻi ila chigirtkalar paydo boʻldi , Son — sanoqsiz hasharot galalari chiqdi .
19105035	Mamlakatdagi butun oʻt-oʻlanni oʻpirib yubordi , Daladagi hosilni tamoman yeb tugatdi .
19105036	Oxiri Xudo oʻlkaning barcha toʻngʻichlarini , Elning butun erkaklik gʻururini oʻldirdi .
19105037	Oʻz xalqini esa simu zar ila chiqardi , Oralaridan ojiz qolgani yoʻq edi .
19105038	Ularning chiqqaniga Misr sevindi , Chunki ularga vahm solgan edilar .
19105039	Xudovand bulutni pardaday yoyib tashlar , Tunni oydin qilmoq uchun otash yuborar edi .
19105040	Ular soʻradi , Xudo bedanalarni muhayyo qildi , Ularni samoviy non ila toʻygʻazdi .
19105041	Xudovand qoyani yorib suv oqizdi , Quruq choʻl oʻrtasida daryoday suv oqdi .
19105042	U bergan muqaddas soʻzini xotirladi , Oʻz quli Ibrohimni esdan chiqarmadi .
19105043	Oʻzi uchun tanlab olgan xalqini Shodiyonayu tantanalar ila ozodlikka chiqardi .
19105044	Ularga elu elatlar diyorini berdi , Boshqa xalqlar mehnati ularga nasib boʻldi .
19105045	Toki ular Xudo qonunlarini tutib , Koʻrsatgan yoʻl-yoʻriqlariga rioya qilsinlar ! Hamdlar boʻlsin !
19106001	Hamdlar boʻlsin ! Xudovandga shukr qilinglar ! U olijanobdir , abadiydir inoyati .
19106002	Xudovandning qudratli ishlarini kim soʻzlay bilar ? Uning bor shon-shuhratini kim bayon qila olar ?
19106003	Baxtlidir adlu insof ila ish tutgan , Doim solihlik bilan yurgan kishi !
19106004	Xalqingga koʻrsatgan karamingni menga ravo koʻr , Najotingni men tomon yoʻlla , yo Rab !
19106005	Tanlaganlaring qut-barakasini koʻrayin , Xalqing shodligi ila shod boʻlayin , Eling iftixori ila maqtanib yurayin !
19106006	Biz otalarimiz qatorida gunoh qildik , Yoʻldan ozdik , buzuqlik qildik .
19106007	Ota-bobolarimiz Misrda boʻlganlarida , Sening ajoyibotingni fahmlamasdilar . Behad lutfu karamingni esga olmasdan , Dengizda , Qizil dengiz boʻyida isyon qildilar .
19106008	Xudovand ersa , qudratimni koʻrsatay deya , Oʻz ismi hurmati uchun ularni qutqardi .
19106009	U Qizil dengizga doʻq urdi , Dengiz qoq quruq boʻldi . Xuddi choʻl oʻrtasidan kezdirganday , Ularni girdob oʻrtasidan quruq oʻtkazdi .
19106010	Agʻyor qoʻlidan ularni qutqardi , Dushman dastidan xalos qildi .
19106011	Yovlarini suvlar bosdi , Ularning hech biri qolmadi .
19106012	Oʻshanda inondilar Uning kalomlariga , Sano oʻqidilar-da shonu shuhratiga .
19106013	Biroq tezda unutdilar ishlarini , Koʻz tikmadilar oʻgit-nasihatlariga .
19106014	Choʻlda oʻtaketgan ehtirosga berildilar , Dasht-biyobonda Tangrini sinadilar .
19106015	Soʻraganlarini U ularga berdi-yu , Jonlarini ozgʻinlikka ham mubtalo qildi .
19106016	Manzilda Xudovandning avliyolari — Muso bilan Horunga rashk qildilar .
19106017	Yer yorilib Datanni yutib yubordi , Abirom qavmini qoplab oldi .
19106018	Boshlariga nogahon oʻt-olov tushdi , Osiylar toʻdasini yondirib yubordi .
19106019	Hoʻrib togʻida quyma butni yasadilar , Buzoqqa topinib sajda qildilar .
19106020	Ha , oʻt yeydigan hoʻkiz surati bilan Ulugʻvor Xudovandlarini almashtirdilar .
19106021	Misrda buyuk ishlar namoyon qilgan Xaloskorlari — Tangrini unutdilar .
19106022	Ha , Hom diyorida ajoyibotlar yaratgan , Qizil dengizda mahobatini koʻrsatgan Xudoni unutdilar .
19106023	Xudo ularni halok qilishga niyat qildi . Agarda Xudovandning tanlagani — Muso Xudovand huzurida tik turmaganida , Dahshatli gʻazabidan qaytarmaganida edi , U niyatini bajargan boʻlur edi .
19106024	Goʻzal Diyorni ham ular xor qildilar , Inonmasdilar-da Xudoning kalomiga .
19106025	Chodirlarida zorlanib turdilar , Boʻysunmadilar-da Xudovand amriga .
19106026	Shu kez Xudo ularga qarshi qoʻl koʻtardi , Choʻlda ularni yakson qilmoqchi boʻldi .
19106027	Bari zurriyotini ellar orasiga sochib tashlay , Turli xalqlar aro ularni yakson qilay , dedi .
19106028	Ular Baal-Pegʻoʻr nomli butga topindilar , Jonsiz sanamga qurbonlik atab yedilar .
19106029	Qilmishlari-la Xudovand qahrini keltirdilar , Ittifoqo oʻlatga giriftor boʻldilar .
19106030	Pinhos turdi-da , hukm yuritdi , Shunda oʻlat ham kesildi .
19106031	Bu Pinhosning ezgu ishlariga kirdi , Nasllar osha , abadiy qadrlangusi .
19106032	Isyongoh suvlarida Bani-Isroil tagʻin Xudovandning gʻazabini keltirdilar , Ular sababli Muso jafo tortar edi .
19106033	Musoning gʻashini keltirganlarida , U oʻylamay soʻzlab yubordi .
19106034	Xudovand ularga amr bergan edi , Vale halok qilmadilar yot xalqlarni .
19106035	Ular majusiylar bilan aralashib , Ularning ishlarini oʻrgandilar .
19106036	Sanamlariga ham topindilar , Bular esa tuzoq boʻldi ularga .
19106037	Oʻz oʻgʻillariyu qizlarini oʻldirib , Jinlarga qurbonlikka bagʻishladilar .
19106038	Manfur Kanʼon butlariga qurbonlik atab , Oʻgʻil-qizlarining begunoh qonini toʻkdilar , Mamlakat esa qonga botib harom boʻldi .
19106039	Ular bu ishi tufayli murdor boʻldilar , Qilmishlari-la fahshlik qilganday boʻldilar .
19106040	Shunda Xudovand Oʻz xalqidan gʻazablandi , Oʻzining aziz diyoridan nafratlandi .
19106041	Ularni yot xalqlarning qoʻliga berdi , Gʻanimlari ular ustidan hukmronlik qildi .
19106042	Dushmanlaridan ular jabr-zulm chekdi , Yov qoʻli ostida egilib-bukildilar .
19106043	Koʻp martalab Xudovand ularni qutqarardi , Ular esa oʻz qaysarligi ila Uni achchiqlantirar , Oʻz yomonliklari tufayli xazon ham boʻlardilar .
19106044	Shunga qaramay Xudovand Ularning nolasini eshitdi , Ogʻir ahvollariga eʼtibor berdi .
19106045	Ular bilan qilgan ahdini esladi , Koʻp iltifot qilib ularni ayadi .
19106046	Ularni asir olgan hammaning dilida Ularga nisbatan rahm qoʻzgʻatdi .
19106047	Yo Rabbano , yo Xudovando , bizlarni qutqargin ! Xalqlar orasidan bizni toʻplab olgin , Toki muqaddas ismingni ulugʻlaylik , Hamdu sanoying ila iftixor etaylik !
19106048	Isroilning Tangrisi — Xudovandga Azaliy va abadiy ofarinlar boʻlsin ! Butun qavm esa « Omin ! » — desin ! Hamdlar boʻlsin !
19107001	Xudovandga shukr qilinglar ! U olijanobdir , abadiydir inoyati .
19107002	Bunday desin Xudovand qutqargan , Dushman qoʻlidan najot topgan xalq !
19107003	U bizni Sharqu Gʻarbdan , Shimolu Janubdan , Turli oʻlkalardan toʻplab oldi , deb yurishsin !
19107004	Ular choʻlu biyobonni kezib adashardilar , Odam yashaydigan biron shahar topolmasdan .
19107005	Och hamda suvsiz qolgan edilar , Jonu tanlari holdan ketar edi .
19107006	Mashaqqatlarida Xudovandga faryod etishgach , U ularni qutqardi azob-uqubatlaridan .
19107007	Odam yashaydigan shaharni topsin deya , Ularni toʻgʻri yoʻlga boshladi U .
19107008	Xudovandga shukr qilsinlar bergan inoyati uchun , Odam bolalariga koʻrsatgan moʻjizalari uchun !
19107009	Chunki U qondirdi chanqoq koʻngilni , Neʼmatlar bilan toʻydirdi ochiqqan jonni .
19107010	Zulmatga , oʻlim vahimasiga kelib qoldilar , Temir kishanda oʻtirib azob chekardilar .
19107011	Chunki Tangri amrlariga qarshilik qildilar , Tangri Taolo irodasini mensimadilar .
19107012	U ogʻir ish bilan ularning dimogʻini tushirdi , Ular qoqildi , yordamchilari yoʻq edi .
19107013	Mashaqqatlarida Xudovandga faryod etishgach , U ularni qutqardi azob-uqubatlaridan .
19107014	Zulmat va oʻlim vahmasidan ularni ozod qildi , Zanjir-kishanlarini sindirib tashladi .
19107015	Xudovandga shukr qilsinlar bergan inoyati uchun , Odam bolalariga koʻrsatgan moʻjizalari uchun !
19107016	Mana Oʻzi mis darvozalarni pora-pora qilgan , Temir tambalarni chopib parchalab tashlagan .
19107017	Ular esa tentaklik qilib isyon koʻtardilar , Qilgan yomonliklari evaziga jafo ham chekdilar .
19107018	Jonlari har qanday oziq-ovqatni rad etar , Oʻlim darvozasiga yaqinlashgan edilar .
19107019	Mashaqqatlarida Xudovandga faryod etishgach , U ularni qutqardi azob-uqubatlaridan .
19107020	Kalomini yuborib ularga shifo berdi , Ularni tushgan chohlaridan chiqarib oldi .
19107021	Xudovandga shukr qilsinlar bergan inoyati uchun , Odam bolalariga koʻrsatgan moʻjizalari uchun !
19107022	Xudovandga shukrona bilan qurbonlik atasinlar , Uning ishlarini tantana ila targʻib qilsinlar !
19107023	Kemalarida dengizda qatnovchilar ham , Bahrlar aro mehnat qiluvchilar ham
19107024	Xudovandning ishlariga guvoh boʻldilar , Girdobda koʻrsatgan moʻjizalarin koʻrdilar .
19107025	U amr berib , kuchli boʻron keltirdi , Dengiz toʻlqinlarin baland koʻtarib yubordi .
19107026	Kemachilar koʻkka oʻrlab , tubsizlikka choʻkdi , Dahshatdan ularning joni mumdek eridi .
19107027	Ular mast kabi oʻynoqlab aylandi , Aqli-hushi boshidan uchdi .
19107028	Mashaqqatlarida Xudovandga faryod etishgach , U ularni chiqardi azob-uqubatlaridan .
19107029	Xudovand boʻronni tinchitib qoʻydi , Suv toʻlqinlarini ham pasaytirdi .
19107030	Suvlarni tinchitib , ummatini sevintirdi , Orzu qilgan bekatlariga yetaklab bordi .
19107031	Xudovandga shukr qilsinlar bergan inoyati uchun , Odam bolalariga koʻrsatgan moʻjizalari uchun !
19107032	Xalq yigʻinlarida Uni koʻkka koʻtarsinlar , Oqsoqollar majlisida Unga hamd — sano aytsinlar .
19107033	Xudovand daryolarni choʻlga aylantiradi , Buloqlarni esa quritib yuboradi .
19107034	Aholisining yovuzligi sababli Hosildor tuproqni shoʻr yerga aylantiradi .
19107035	Tagʻin sahroda koʻllarni paydo qilib , Boʻz yerni chashmazorga aylantiradi .
19107036	Och-yupunlarni oʻsha yerga joylashtiradi , Ular yashaydigan shaharni quradilar .
19107037	Ekin ekib , uzumzor yaratadilar , Daladan moʻl-koʻl hosil koʻtaradilar .
19107038	Xudovand ularga barakat beradi , Ularning soni oshib boradi , Chorvasi esa sira kamaymaydi .
19107039	Tagʻin ular son jihatdan ozayib qolgan , Jabr-jafo , balo-qazoga yoʻliqib qaddi bukilgan edi .
19107040	Sarkardalarni shuvut qiluvchi Xudovand Oʻzi Yoʻlsiz sahroda ularni sargardon qildi .
19107041	Lek bechorahollarni tuproqdan yuqori koʻtardi , Oilalarini qoʻylar podasidek koʻpaytirdi .
19107042	Toʻgʻri kishilar buni koʻrib sevinur , Barcha qalloblar ogʻzi esa toʻsilib qolur .
19107043	Kimki oqil boʻlsa , bularni payqar , Xudovandning mehr-inoyatini anglar .
19108001	Yuragim shaydir , ey Xudo ! Men bajonu dil kuylayman , Seni tarannum etaman .
19108002	
19108003	Uygʻoning , ey chang ila gʻijjak ! Men saharni uygʻotib yuboraman .
19108004	Ellar aro Senga shukr deyman , ey Xudovand , Elatlar ichra Seni tarannum etgayman .
19108005	Sening inoyating koʻklardan ham baland , Haqiqating esa bulutlardan ham yuksakdir .
19108006	Ey Xudo , falakdan yuqoriga yuksalgin , Ulugʻvorliging roʻyi zamin uzra porlasin !
19108007	Sevganlaring xalos boʻlsin uchun Kuchli oʻng qoʻlingni uzatib yuborgin ! Menga quloq solgin , najot bergin !
19108008	Xudo Oʻzining muqaddas makonida soʻzladi : « Men Shakamni tantana ila taqsimlayman , Sukkot vodiysini esa oʻlchab olaman .
19108009	Gilʼad Meniki , Manashe ham Meniki . Efraim — boshimdagi dubulgʻa , Yahudo — saltanatim hassasi .
19108010	Moʻov — yuvinadigan tosimdir , Edoʻm ustiga etigimni bosaman , Filistiya uzra gʻalaba eʼlon qilaman » .
19108011	Mustahkam shaharga meni kim eltadi ? Edoʻmga meni kim kuzatib boradi ?
19108012	Ey Xudo , bizni tashlab qoʻygan Sen emasmi ? Qoʻshinlarimiz bilan chiqmayapsan-ku , ey Xudo !
19108013	Dushmanga qarshi kurashda bizga yordam bergin ! Chunki inson najoti — bekordir .
19108014	Biz Xudo nomi bilan botirlik qilamiz , Dushmanlarimizni Oʻzi tor-mor etadi .
19109001	Ey , mening maqtaydigan Xudoyim , jim turma !
19109002	Mana , fosiqlaru makkorlar ogʻzini katta ochib , Menga qarshi tillarini qayramoqdalar !
19109003	Nafratli soʻzlar bilan meni chulgʻab , Sababsiz menga zarba bermoqdalar .
19109004	Muhabbatim uchun menga adovat qiladilar , Men boʻlsam — toat-ibodatdaman .
19109005	Yaxshiligim evaziga yomonlik qiladilar , Sevgimga qarshi nafrat izhor etadilar .
19109006	Bunday odamning boshiga fosiqni mindir , Shayton tursin uning oʻng tomonida .
19109007	Muhokama qilinganda aybdor boʻlib chiqsin , Toati gunoh deb hisoblansin .
19109008	Umri qisqa boʻlsin , Oʻrnini boshqasi egallasin .
19109009	Bolalari yetim qolsin , Xotini beva boʻlsin .
19109010	Oʻgʻillari darbadarlikka yoʻliqsin , Vayronalarda gadoylik qilishsin .
19109011	Mol-holini sudxoʻrlar egallasin , Mehnati samarasin begonalar taroj qilsin .
19109012	Unga hech kim iltifot koʻrsatmasin , Yetimlariga hech kimsa achinmasin .
19109013	Uning zurriyoti qirib tashlansin , Kelajak nasldan nomlari oʻchirilsin .
19109014	Otalari ayblarini Xudovand yodga olsin , Onalari gunohlaridan kechmasin .
19109015	Doim Xudovandning oʻngida boʻlsin aybi , Yer yuzidan supurib tashlasin xotirasini .
19109016	Ular-ku bechorayu faqirni taʼqib qildi , Iltifot koʻrsatmoqni hech oʻylamadi , Dilabgorlarni oʻldirmoqqa qasd qildi .
19109017	Laʼnatgoʻyning laʼnati oʻz boshiga tushadi , Duo qilmoq istamagandan duo ariydi .
19109018	Laʼnatni u libosday kiyib olsin , Qargʻishni esa suvday ichsin , Ilikday suyaklariga oʻrnashib qolsin .
19109019	Oʻzi uchun laʼnat hamisha kiyadigan joma , Doimo taqadigan bir tasma boʻlsin .
19109020	Jonimga yomonlik tilaganlarning oqibati , Tuhmatchilarning Xudovanddan jazosi shu boʻlsin !
19109021	Ey Xudovand , mening Rabbim , Isming hurmati uchun menga iltifot koʻrsatgin , Beqiyosdir inoyating Sening , xalos qilgil meni !
19109022	Chunki men bechorayu miskinman , Yuragimga oʻq qadalganday boʻldi .
19109023	Kechki soya kabi tez oʻtib ketyapman , Chigirtka kabi uloqtirib tashladilar .
19109024	Tizzalarim roʻzadan titramoqda , Etim suyagimga yopishib qolgan .
19109025	Odamlarning haqoratiga nishon boʻldim , Menga koʻz olaytirib , bosh chayqayaptilar .
19109026	Ey Xudovand , mening Xudoyim , Madad yuborgin menga ! Inoyat qilib meni qutqargin !
19109027	Bilsinlarki , bu Sening qoʻlingdir , Buni bajargan Sensan , yo Rabbiy !
19109028	Ular laʼnat oʻqisa-da , Sen duo qilasan , Ular oyoqlansa-da , sharmanda boʻlib qaytarlar , Sening quling esa sevinib ketar .
19109029	Gʻanimlarim rasvolikka burkansin , Sharmandalikka joma kabi oʻransinlar .
19109030	Xudovandga shukrni tilimdan tushirmayman , Katta xaloyiq ichra Unga sanolar oʻqiyman .
19109031	Jon dushmanlaridan uni qutqarib qolay deya , Xudovand faqirning oʻng tomonida turadi .
19110001	Xudovand mening Rabbimga aytdi : « Yovlaringni oyoqlaring ostiga yiqitmagunimcha , Sen Mening oʻng tomonimda oʻltirib turgin ! »
19110002	Sening qudratli saltanating hassasin Xudovand Siondan uzatib yuborgay , Dushmanlaring oʻrtasida hukmron boʻlgil deya .
19110003	Jangovarlik kuningda Sening xalqing Muqaddas ziynatda Senga xohish bildirgay , Tong bagʻridan tushgan shabnam misoli Yigitlaring Sen tomon kelaverishgay .
19110004	Xudovand ont ichgan va soʻzidan qaytmas : « Malkisidq martabasi boʻyicha Sen abadiy ruhoniysan » .
19110005	Rabbing Sening oʻng tomoningda oʻltirar , Qahri kelgan kunda shohlarni ezib tashlar .
19110006	Xalqlarni U hukm etgan vaqtda Yer yuzi jasadlar bilan toʻlgʻusi , Ulkan davlat boshlari majaq boʻlgʻusi .
19110007	Yoʻl boʻyidagi irmoqdan suv ichib , Mard boshini baland koʻtarib yurgusi .
19111001	Hamdlar boʻlsin ! Men solihlar mahfilida , ulugʻ jamoatda Xudovandga chin yurakdan shukr qilaman .
19111002	Xudovandning ishlari buyukdir , Barcha muxlislari ulardan zavq olur .
19111003	Xudovand ijodi — jamol va salobatdir , Uning adolati ersa — ilalabaddir .
19111004	Ajoyibotini unutilmaydigan qilib yaratgan , Rahmonu mehribondir Xudovand .
19111005	Oʻzidan qoʻrqqanlarning rizqi-roʻzini berar , Xalqi ila tuzgan ahdini abadiy esda tutar .
19111006	Oʻz xalqiga qudratli faoliyatini koʻrsatdi , Majusiylar yer-mulkini ularga berdi .
19111007	Bajargan ishlari haqiqat va adolatdir , Barqarordir bari farmoyishlari .
19111008	Ular doimiy va abadiy ustuvordir , Haq va toʻgʻrilik ila ijro boʻlmishdir .
19111009	Xudovand Oʻz xalqiga najot yuborgan , Oʻz ahdini abadiy qilib buyurgan , Uning ismi — muqaddas va qoʻrqinchlidir .
19111010	Donolikning boshi — Xudodan qoʻrqmoqlikdir , Bunday yoʻl tutgan hammaning aqli rasodir , Xudovandga abadiy sano oʻqimoq darkordir .
19112001	Hamdlar boʻlsin ! Qanday baxtli Xudovanddan qoʻrqadigan , Amrlariga zavq bilan boʻysunadigan kishi !
19112002	Uning zurriyoti yer yuzida mard avlod boʻlgay , Koʻngli toʻgʻrilar nasli tabarruk boʻlgay .
19112003	Boylik va moʻlchilik solihning hovlisidadir , Boqiy umr koʻrgay solihning salohi .
19112004	Solihga qorongʻulikda ham yogʻdu nur sochar , Rahmonu mehribon hamda odildir U .
19112005	Elga muruvvat qilib qarz beruvchi , Insof ila ish boshqaruvchi odam baxtiyordir .
19112006	Solih to abad tebranmagay , Mangu boʻlgay uning xotirasi .
19112007	Yomon ovozadan u qoʻrqmaydi , Umidi Xudovandda , sobitdir yuragi .
19112008	Dushmanlariga bemalol qarar , U dovyurak va qoʻrqmas boʻlar .
19112009	U qoʻlini ochib kambagʻalga sadaqa berar , Uning solihligi boqiy boʻlar , Izzat-hurmati yuksalib borar .
19112010	Betavfiq buni koʻrib gʻazablanur , Tishlarin gʻijirlataru zavol topur , Ha , betavfiqlar tilagi puchga chiqur .
19113001	Hamdlar boʻlsin ! Hamdlar ayting , ey Xudovand qullari , Xudovand nomiga hamd — sano aytinglar !
19113002	Xudovand nomiga olqishlar boʻlsin , Hozirdan boshlab to mangulikka qadar !
19113003	Kun chiqardan to kun botarga qadar Xudovand ismiga maqtovlar boʻlsin !
19113004	Xudovand barcha xalqlar ustidan oliydir , Ulugʻvorligi esa osmondan ham balanddir .
19113005	Rabbimiz Xudovand yuksaklarda oʻltiribdi , Unga oʻxshaydigan kim ham bor ekan ?
19113006	U ham yer , ham koʻkdagilarni koʻray deya , Tubanlikka engashib nigoh tashlar .
19113007	Bechoraholni U tuproqdan koʻtarar , Faqirni axlatdan olib chiqib yuksaltirar .
19113008	Ularni elning ulugʻlari birla , Oʻz xalqining beklari birla oʻtqizar .
19113009	Tugʻmas ayolni U uyida oʻrnashtirar , Uni farzandlar onasi qilib quvontirar . Hamdlar boʻlsin !
19114001	Bani-Isroil Misrdan qochgan paytda , Yoqub zaboni zabun eldan chiqqan kezda ,
19114002	Yahudo yeri Xudoning aziz makoni boʻldi , Isroil yurti Xudo saltanatiga asos boʻldi .
19114003	Dengiz suvi buni koʻrdi-da qochdi , Oʻrdun oqimi toʻxtab orqaga qaytdi .
19114004	Togʻlar qoʻylarday sakrashdi , Tepalar qoʻzilarday irgʻishladi .
19114005	Ey dengiz , senga ne boʻldi , qochyapsan ? Nechun orqaga qaytyapsan , Oʻrdun suvi ?
19114006	Ey togʻlar , nega qoʻylarday sakrayapsizlar ? Nechun qoʻzilarday irgʻishlayapsiz , ey tepalar ?
19114007	Rabbano oldida , Yoqubning Xudosi oldida Yer yuzi qoʻrquvdan titrasin !
19114008	U qoyani suv hovuziga aylantirgan , Xarsang toshdan selday suv oqizgan .
19115001	Bizlarga emas , ey Xudovand , bizlarga emas , Oʻzingning ismingga maqtov bergin ! Zero Sen koʻp inoyatliyu sadoqatlisan .
19115002	Nima uchun majusiylar : « Qani ularning Xudosi » , — deydi ?
19115003	Bizning Xudoyimiz osmondadir , U istaganini yarataveradi .
19115004	Ularning sanamlari kumush va oltindir , Inson qoʻllarining ish-amalidir .
19115005	Ogʻizlari bor , lekin soʻzlamaydilar , Koʻzlari bor , ammo koʻrmaydilar .
19115006	Quloqlari bor-u , eshitmaydilar , Burunlari bor-u , hidlamaydilar .
19115007	Qoʻllari bordir , vale sezmaydilar , Oyoqlari bordir , vale yurmaydilar , Boʻgʻizlaridan esa tovush chiqmaydi .
19115008	Ularni yasagan har bir kishi — Hamma ularga eʼtiqod qiluvchilar Xuddi ularga oʻxshab qolur .
19115009	Ey Isroil , Xudovandga umid bogʻlagin ! U sening yordamching va qalqoningdir .
19115010	Ey Horun xonadoni , Xudovandga umid bogʻlang ! U sizning yordamchingiz va qalqoningizdir .
19115011	Ey xudojoʻylar , Xudovandga umid bogʻlang ! U sizning yordamchingiz va qalqoningizdir .
19115012	Xudovand bizlarni esladi-yu , Qut-barakali ham qildi . Isroil xonadonini barakali qilsin ! Horun xonadonini barakali qilsin !
19115013	Oʻzidan qoʻrqqan kattayu kichikni Xudovand barakali qilsin !
19115014	Xudovand oʻzlaringiz va oʻgʻillaringizga Xiyla va xiyla koʻpaytirib bersin !
19115015	Yeru osmonni yaratgan Xudovand Sizlarni muborak aylasin !
19115016	Osmon — Xudovandning osmonidir , Ammo yerni U inson oʻgʻillariga bergan .
19115017	Oʻlib sukunat diyoriga borgan hech kimsa Xudovandga hamdu sano aytmas .
19115018	Biz esa hozirdan boshlab to abad Xudovandga hamdu sanolar aytamiz . Hamdlar boʻlsin !
19116001	Dodu figʻonimga quloq solgani-chun Men Xudovandni sevaman .
19116002	Qulogʻini men tomon tutgani-chun Umrim boricha Uni chaqiraman .
19116003	Oʻlim toʻrlari meni chulgʻab oldi , Doʻzax azoblari boshimga tushdi , Juda siqildimu , dard-alamda qoldim .
19116004	Oʻshanda Xudovand ismini chaqirdim , Yohu Xudovando , jonimni qutqar , dedim .
19116005	Xudovand mehribon va odildir , Ha , Xudoyimiz rahmdildir .
19116006	Xudovand soddadil odamlarni asrar , Ojiz qolganimda Oʻzi meni qutqarar .
19116007	Ey jonim , rohatingga qaytgil , Mana Xudovand senga ezgulik qilgan !
19116008	Jonimni oʻlimdan , koʻzimni yoshdan , Oyogʻimni esa qoqilib ketishdan Oʻzing tiygansan , yo Rabbim !
19116009	Men tiriklar diyorida qolaman , Xudovand huzurida yuraveraman .
19116010	Men ishondim , shul bois gapirdim : Men koʻp ozor chekdim , dedim .
19116011	Butun insoniyat yolgʻonchilikdir , – dedim men hayajonlanib .
19116012	Menga qilgan barcha yaxshiliklari uchun Xudovandni qanday taqdirlayman?
19116013	Men najot qadahini koʻtarib , Xudovand nomini chaqiraman .
19116014	Butun ahli moʻminning koʻzi oʻngida Xudovandga ataganlarimni bajo etaman .
19116015	Oʻz azizlarining oʻlimi Xudovand nazarida bebahodir .
19116016	Yohu Xudovando , Men Sening qulingman-ku , Oʻz kanizaging oʻgʻlidirman , Kishanlarimni Oʻzing yechgansan .
19116017	Sening ismingni chaqirib , ey Xudovand , Shukrona bilan qurbonlik keltiraman .
19116018	Butun ahli moʻminning koʻzi oʻngida Xudovandga ataganlarimni bajo etaman .
19116019	Xudovandning maʼbadi hovlilarida , Quddus bagʻrida nazrlarimni ifo etaman . Hamdlar boʻlsin !
19117001	Ey barcha xalqlar , Xudovandni madh etinglar ! Unga hamdu sano aytinglar , Ey butun millatlar !
19117002	Uning bizga bergan inoyati behaddir , Abadiydir Xudovandning vafosiyu haqiqati . Hamdlar boʻlsin !
19118001	Xudovandga shukr qiling ! U ezgudir , abadiydir inoyati .
19118002	Isroil xonadoni desin : Abadiydir Uning inoyati !
19118003	Horun xonadoni desin : Abadiydir Uning inoyati !
19118004	Xudodan qoʻrqqanlar desin : Abadiydir Uning inoyati !
19118005	Tang qolganimda Xudovandni chaqirdim , U menga quloq soldi-da , Kenglikka chiqarib qoʻydi meni .
19118006	Xudovand men tomonda , qoʻrqmayman , Inson menga ne qila bilar ?
19118007	Xudovand mening yordamchim ekan , Gʻanimlarimga bemalol qarayman .
19118008	Insonga eʼtiqod qilgandan koʻra , Xudovanddan panoh soʻrash afzaldir .
19118009	Shahzodalarga ishongandan koʻra , Xudovanddan panoh soʻrash afzaldir .
19118010	Barcha xalqlar meni oʻrab olgan edi , Xudovand nomi ila qirib tashladim ularni .
19118011	Meni oʻrab olgandilar , ha , Hamma yogʻimdan qisib qoʻygandilar ; Xudovand nomi ila qirib tashladim ularni .
19118012	Arilar kabi meni oʻrab oldilar , Tikan alangasidek oʻchib qoldilar ; Xudovand nomi ila qirib tashladim ularni .
19118013	Yiqilib ketsin deb meni turtdilaring , Illo Xudovand menga yordam berdi .
19118014	Yohu , quvvatim va qoʻshigʻim mening , Oʻzing boʻlding Najotkorim mening !
19118015	Xursandchilik va ozodlik sadolari Solihlarning chodirlarida yangraydi : Xudovandning oʻng qoʻli mardlik koʻrsatur !
19118016	Xudovandning oʻng qoʻli baland koʻtarilur ! Xudovandning oʻng qoʻli mardlik koʻrsatur !
19118017	Men oʻlmasman , yashayveraman , Xudovandning ishlarini xabar qilaman .
19118018	Xudovand menga qattiq chora koʻrdi-yu , Illo oʻlimga topshirmadi jonimni .
19118019	Saloh qopqalarini menga ochib qoʻyingiz , Ulardan kirib , Xudovandga shukr qilayin !
19118020	Bu — Xudovandning darvozasidir , Undan solihlar kiradilar .
19118021	Senga shukrlar deyman , yo Rab , Sen menga quloq solding , Xaloskorim ham boʻlding .
19118022	Binokorlar keraksiz deb tashlagan Tosh Naq binoning peshtoqidan joy oldi .
19118023	Bu Xudovand irodasi tufaylidir , Bizga esa ajoyibot timsolidir .
19118024	Xudovandning yaratgan kunidir bu , Undan shod boʻlib sevinaylik !
19118025	Xudoyo Xudovando , najot bergin ! Xudoyo Xudovando , muvaffaqiyat tilagin !
19118026	Xudovand nomidan Kelayotgan muborak ! Xudovand uyidan turib sizni duo qilamiz .
19118027	Haq Tangri — Xudovanddir , U bizga ziyo yoʻllagandir . Bayram tusida arqon ulashing-da , Qurbongoh muguzlarini ziyorat eting !
19118028	Sensan Tangrim mening , shukr qilaman , Sensan Xudoyim mening , sano qilaman .
19118029	Xudovandga shukr qilinglar ! U ezgudir , abadiydir inoyati .
19119001	Qanday baxtlidir sofdillik yoʻlidan boruvchi , Ilohiy Qonun bilan yuruvchi kishilar !
19119002	Baxtlidir Xudovand shahodatin saqlab , Chin qalbdan Xudoga intiluvchilar !
19119003	Ular qonunsiz ishga oyogʻini burmay , Xudovandning yoʻllaridan yuradilar .
19119004	Nizom-qonunlaringni Oʻzing buyurgansan , Jiddiylik bilan rioya qilinsin deya .
19119005	Qoidalaringga amal qilmoqqa Koshki yoʻllarim oʻngsa edi !
19119006	Shunda sharmanda boʻlmasman , Barcha amrlaringni koʻz oʻngimga keltirib .
19119007	Sof koʻngildan shukr qilarman , Sening odil hukmlaringni oʻrganib .
19119008	Farmonlaringni bajaraman Sening , Meni butunlay tashlab ketmagin !
19119009	Yigit oʻz yoʻlini qanday qilib sof saqlar ? Sening kaloming bilan yursa bu boʻlar .
19119010	Men Seni chin koʻngildan qidiryapman , Amrlaringdan bosh tortishimga yoʻl qoʻyma !
19119011	Senga qarshi gunoh qilmaslik uchun , Kalomingni yuragimda saqlayman .
19119012	Ey Xudovand , men Seni olqishlayman , Qonun-qoidalaringni menga oʻrgatgin !
19119013	Ogʻzingdan chiqqan barcha hukmlarni Oʻz irnim bilan xabar qilaman .
19119014	Sening vahiylaring yoʻlida men Katta boylik topgandek xursand boʻlaman .
19119015	Buyruqlaringni teran oʻylab , Sening yoʻllaringga koʻz tikaman .
19119016	Nizom-qoidalaringdan zavq topaman , Unutmayman kaloming Sening .
19119017	Qulingga iltifot qilgin , Men yashab soʻzingni tutayin !
19119018	Koʻzlarimni ochib yuborgin , Qonuning ajoyibotlarini koʻrayin !
19119019	Men bu dunyoda musofirman , Amrlaringni mendan yashirmagin !
19119020	Hukmlaringni doimo orzu qilaman , Sogʻinchdan jonim ado boʻlmoqda .
19119021	Boshboshdoqlarning adabini Oʻzing berasan , Amrlaringdan adashgan hamma laʼnatidir .
19119022	Sharmandalik va haqoratni mendan uzoqlashtir , Men Sening shahodatingga rioya qilaman-ku .
19119023	Hatto beklar oʻtirib meni gʻiybat qilmoqda , Quling esa nizomlaringni teran oʻylamoqda .
19119024	Ha , Sening vahiylaring men uchun zavqdir , Ular mening maslahatchilarim hamdir .
19119025	Jonim tuproqqa yopishib qolgan , Oʻz kaloming ila meni jonlantirgin !
19119026	Yoʻllarimni Senga ochganimda , meni eshitding ; Qonun-qoidalaringni menga oʻrgatgin !
19119027	Buyruqlaring yoʻlini menga anglatgin , Toki moʻjizalaringni teran oʻylab olayin !
19119028	Jonim gʻam-gʻussadan ado boʻlmoqda , Kaloming bilan meni mustahkamlagin !
19119029	Yolgʻonchilik yoʻlin mendan uzoqlashtir , Qonuning rohini men uchun oʻnglagin !
19119030	Men sadoqat yoʻlini tanlab , Hukm-farmonlaringni oldimga qoʻydim .
19119031	Vahiylaringga qattiq yopishdim , Meni sharmanda qilma , yo Rabbim !
19119032	Sen yuragimni keng qilgan sayin , Amrlaring yoʻlidan yelib borarman .
19119033	Ey Xudovand , Qonun-qoidalaring yoʻlini menga oʻrgatgin , Ularni oxirigacha tutib amalga oshirayin !
19119034	Menga aql-idrok bergin , Toki Qonuningga rioya qilayin , Uni chin qalbdan saqlab yurayin !
19119035	Meni amrlaring yoʻlidan yurgizgin , Chunki undan men xushnud boʻldim .
19119036	Yuragimni tamagirlikka emas , Oʻz shahodatingga moyil qilgin !
19119037	Behuda ish-harakatlarga qaratma koʻzim , Oʻz yoʻllaringda meni tirik tutgin !
19119038	Sendan qoʻrqqanlarga bergan soʻzingni Oʻz qulingga ham barqaror qilgin !
19119039	Men qoʻrqadigan haqoratni mendan uzoqlashtirgin ! Faqat Sening hukmlaring olijanobdir .
19119040	Ha , Sening buyruqlaringni havas qildim , Oʻz adolating haqi jonlantirgin meni !
19119041	Bergan vaʼdangga koʻra , ey Xudovand , Inoyating va najoting menga kelsin !
19119042	Shunda haqorat qilganlarga javob berarman , Chunki Sening kalomingga ishonchim komil .
19119043	Ogʻzimdan haqiqat kalomini butunlay tortib olma , Men Sening hukmlaringga umid bogʻlaganman .
19119044	Sening Qonuningni men hamma vaqt , Doimo va abadiy saqlayman .
19119045	Yuragim keng boʻlib yuraveraman , Zero buyruqlaringga koʻnglim moyil .
19119046	Shohlar qoshida shahodat keltiraman , Seni deb sharmanda boʻlmayin !
19119047	Men amrlaringni koʻp sevaman , Ulardan huzur-halovat topaman .
19119048	Mehr bilan qoʻl choʻzaman amringga , Farmonlaringni chuqur oʻylab oʻrganaman .
19119049	Bandangga bergan soʻzingni eslagin , Undan meni umidvor qilgansan-ku !
19119050	Musibatim kunida tasallim shu boʻlur : Sening kaloming jonimga jon kiritur .
19119051	Takabburlar meni koʻp masxara qilishdi , Men esa qaytmadim Qonuningdan .
19119052	Azaliy hukmlaringni eslab Sening , Men tasalli topmoqdaman , ey Xudovand .
19119053	Qonuningni tashlab ketgan , Yoʻl-yoʻrigʻing bahridan kechgan fosidlardan Meni vahima bosib ketdi .
19119054	Shu gʻurbatsaromda nizomu qoidalaring Ilhom boʻldi qoʻshiqlarimga mening .
19119055	Ey Xudovand , tunda Sening ismingni eslab , Qonuningga rioya qilishga azm qildim .
19119056	Sening buyruqlaringni saqlaganim uchun , Bu baxt menga nasib boʻldi .
19119057	Ey Xudovand , — dedim men , — Kalomingni saqlashdir mening burchim .
19119058	Men chin koʻngildan Senga yolvordim , Vaʼdangga koʻra menga mehribonlik qilgin !
19119059	Men yoʻllarimni oʻylab koʻrdimu , Oyoqlarimni qoidalaring tomon burdim .
19119060	Amrlaringni tutmoq uchun shoshildim , Shu yoʻlda mutlaqo imillamadim .
19119061	Betavfiqlar oʻz domiga tortdi meni , Vale Sening Qonuningni unutmadim .
19119062	Odil hukmlaring uchun shukr qilay deb , Men yarim kechada ham turaman .
19119063	Men barcha Sendan qoʻrqqanlarning , Buyruqlaringni tutganlarning ulfatiman .
19119064	Sening inoyating bilan toʻladir yer yuzi , Menga qoidalaringni oʻrgatgin , yo Rab !
19119065	Ey Xudovand , Oʻz kalomingga muvofiq Shu qulingga yaxshilik qilgin !
19119066	Menga aʼlo did va farosat baxsh etgin , Buyruqlaringga ishonchim komil mening .
19119067	Jafo tortmasdan oldin adashar edim , Endi esa kalomingni tutmoqdaman .
19119068	Sen yaxshisan , yaxshilik qiluvchisan , Qonunlaringni menga oʻrgatgin !
19119069	Takabburlar orqamdan gʻiybatimni qiladilar , Men esa chin qalbdan amrlaringni tutaman .
19119070	Ularning yuragi charvi bogʻlab semirgan , Men esa Sening Qonuningdan lazzat olaman .
19119071	Jafo tortganim menga yaxshi boʻlibdi , Chunki qonun-qoidalaringni oʻrganib oldim .
19119072	Minglab oltinu kumushdan afzal bilaman Oʻz ogʻzingdan chiqqan Qonuning Sening .
19119073	Sening qoʻllaring meni yaratgan , barpo etgan , Amrlaringni oʻrganishim uchun menga idrok bergin !
19119074	Sendan qoʻrqqanlar meni koʻrib sevinar , Chunki Sening soʻzingga umid bogʻlaganman .
19119075	Ey Xudovand , hukmlaring odil ekanini bilaman , Meni qiynaganingda ham vafodorlik qilding .
19119076	Qulingga bergan vaʼdangga koʻra , Iltifoting menga tasalli boʻlsin !
19119077	Rahm-shafqating menga kelsin va yashayman , Sening Qonuningdir menga huzur beradigan .
19119078	Meni nohaq sitam qilgan shakkoklar uyalsin , Men Sening buyrugʻingni fikrlab borayin .
19119079	Sendan qoʻrqqan , shahodatingni bilgan Barcha men tomon burilib kelsin .
19119080	Men sharmanda boʻlmasligim uchun , Qoidalaring yoʻlida dilimni pok saqlayman .
19119081	Najotingni kutib jonim ado boʻlmoqda , Kalomingga men umid bogʻlaganman .
19119082	Qachon menga tasalli berasan ? — deya , Kalomingga tikilib koʻzim soʻnib bormoqda .
19119083	Tutunda bujmayib qolgan meshga oʻxshayman , Lekin Sening farmonlaringni unutmayman .
19119084	Shu qulingning umri ham qancha boʻlardi ? Izimga tushganlarni qachon hukm etarsan ?
19119085	Qonuningni mensimaydigan shakkoklar Menga choh-chuqur qazidilar .
19119086	Barcha amrlaring haqdir Sening . Nohaq izimga tushganlarga qarshi turib , Menga yordam yuborgin !
19119087	Meni yer yuzidan yoʻq qilishlariga oz qoldi , Biroq men amrlaringdan koʻz yummadim .
19119088	Inoyat qilib meni barhayot saqlagin , Oʻz ogʻzingdan chiqqan shahodatni saqlab yurayin !
19119089	Ey Xudovand , Sening kaloming abadiydir , U fazoda mahkam oʻrnatilgandir .
19119090	Sadoqating nasldan-naslga oʻtadi , Sen yerni mustahkam qilib yaratgansan .
19119091	Qaroring ila bugungacha hammasi mavjud , Sening qullaringdir borliq mavjudot .
19119092	Qonuningdan tasalli topolmasaydim gar , Men musibatdan yoʻq boʻlib ketardim .
19119093	Buyruqlaringni hech vaqt unutmayman , Ular orqali menga hayot bagʻishlading .
19119094	Men Senikiman , xalos qilgin meni , Sening amringni oʻzim talab qilganman .
19119095	Betavfiqlar meni yoʻq etmoqni poyladi , Men-chi shahodatingni dilimga tugib oldim .
19119096	Har qanday kamolotning haddini koʻrdim , Sening amring esa hadsiz-poyonsizdir .
19119097	Qonuningni men qanchalik sevaman , Kun boʻyi u fikr-xayolimda mening .
19119098	Yovlarimdan ortiq dono qildi meni amring , To abad meniki deb bilaman farmoning .
19119099	Barcha ustozlarimdan aqlliroq boʻldim , Chunon xayolimdan ketmas qonun-qoidalaring .
19119100	Oqsoqollardan ham hikmatliroq boʻldim , Zero Sening buyruqlaringni saqlab kelaman .
19119101	Soʻzingga rioya qilay deya tiydim men Oyoqlarimni barcha yomon yoʻldan .
19119102	Sening hukmlaringdan qaytmadim , Zero Oʻzing menga taʼlim beryapsan .
19119103	Kalomlaring tomogʻimga nechuk lazizdir , Ogʻzimga ular boldan ham shirin tatiydi !
19119104	Buyruqlaringdan aql oʻrganganim uchun , Har xil yolgʻon yoʻldan nafratlanaman .
19119105	Sening kaloming qadamlarim uchun chiroqdir , Yoʻlimga nur sochadigan yorugʻlikdir .
19119106	Haq qarorlaringni tutmoqqa ont ichdimu , Qasamimga vafo ham qilaman .
19119107	Men juda koʻp jafo chekdim , yo Rab , Kaloming ila menga jon baxsh etgin !
19119108	Ey Xudovand , tilimdagi hamdu sanoni Koʻngil qurbonligi kabi qabul etgin , Hukmu qarorlaringni menga oʻrgatgin !
19119109	Jonim nuqul hovuchimda boʻlsa ham , Lek Sening Qonuningni unutmadim .
19119110	Fosiqlar menga qopqon qoʻygan boʻlsa-da , Lek Sening amrlaringdan bosh tortmadim .
19119111	Vahiylaringni abadiy meros qilib oldim , Ular yuragimga shod-xurramlik bagʻishlaydi .
19119112	Nizom-qoidalaringga rioya qilmoqqa , Umrbod , qatʼiy qaror qildim .
19119113	Ikkilanuvchilardan nafratlanaman , Sening Qonuningni men sevaman .
19119114	Panohim va qalqonim Sensan , Sening soʻzingga umid bogʻlaganman .
19119115	Ey badkirdorlar , mendan uzoqlashing , Xudoyimning amrlarini tutib yurayin !
19119116	Oʻz amring boʻyicha mahkam ushla qoʻlimdan , Yashayverayin , koʻnglimni sovitma umidimdan !
19119117	Menga madad yuborgin , xalos boʻlayin , Nizomlaringga sinchiklab qarayin mudom !
19119118	Qoidalaringdan chiqqan barchani Sen rad qilasan , Mana behudadir ularning hiylayu nayrangi !
19119119	Yer yuzidagi hamma betavfiqlarni Sen chiqitday supurib tashlaysan ; Men-ku Sening vahiylaringni sevaman .
19119120	Sendan qoʻrqqanimdan vujudimni titroq bosdi , Hukmlaringdan men juda qoʻrqaman .
19119121	Men insof va haqqoniyat yoʻlida harakat qildim , Jabr qiluvchilar qoʻliga topshirma meni !
19119122	Oʻz qulingdan darigʻ tutma shafoating , Takabburlar menga jabr-zulm qilmasin !
19119123	Sening najotingga koʻzim toʻrt boʻldi , Odil hukmingni kutib koʻzim nuri toʻkildi .
19119124	Qulingga inoyat qilib ish koʻrsatgin , Amru farmonlaringni oʻrgatgin menga !
19119125	Men Sening qulingman-ku , Menga aql-idrok bergin , Vahiylaringni fahmlab olayin !
19119126	Xudovandning ish qilish vaqt-soati keldi , Mana , Sening Qonuningni buzib yuribdilar !
19119127	Menga qolsa , amrlaringni oltindan ham , Eng sof tilladan ham koʻproq sevaman .
19119128	Hamma buyruqlaringni toʻgʻri deb bilaman , Har qanday yolgʻonchilikdan nafratlanaman .
19119129	Vahiylaring ajoyibdir Sening , Shul bois ularga yopishar jonim .
19119130	Kaloming ochilib qolganda ziyo sochar , Gʻofillarga aql-idrok berar .
19119131	Ogʻzimni keng ochib oh deyman , Amrlaringga qanchalik zoriqaman !
19119132	Ismingni sevguchilarga qilganingdek , Menga ham qarab mehribonlik koʻrsatgin !
19119133	Amring ila qadamlarimni toʻgʻri qil , Hech bir yomonlik menga hukmron boʻlmasin !
19119134	Inson jabridan meni qutqargin , Buyruqlaringni tutib borayin !
19119135	Qulingga munavvar yuzingni koʻrsatgin , Nizom-qoidalaringni oʻrgatgin menga !
19119136	Qonuningni buzganlar sababli Koʻz yoshimni daryoday toʻkib yuraman .
19119137	Sen odilsan , ey Xudovand , Hukmlaring esa toʻgʻridir Sening .
19119138	Vahiylaringni barhaq qilib buyurgansan , Ular tamomila ishonarlidir .
19119139	Jahdu gʻayratim meni ado etmoqda , Kalomingni esdan chiqaryapti-ku yovlarim !
19119140	Sening kaloming juda musaffodir , Quling unga qanchalik mehr qoʻygan !
19119141	Men kichikman , xoʻrlanganman , Lekin buyruqlaringni unutmayman .
19119142	Sening adolating — mangu alolat , Qonuning esa — haqiqatdir .
19119143	Men azob va mashaqqatga yoʻliqdim , Amrlaring-chi menga zavq bagʻishlar .
19119144	Vahiylaring abadiy adolatdir , Menga idrok bergin va yashayman .
19119145	Chin koʻngildan yolvoryapman , Menga javob bergin , ey Xudovand ! Sening qonun-qoidalaringni saqlayman .
19119146	Senga yolvoryapman , qutqargin meni , Toki shahodatingga sodiq qolayin !
19119147	Sahar chogʻi turib nolayu figʻon qilaman , Sening soʻzingga umid bogʻlayman .
19119148	Kalomingni fikr qilib tunni tongga ulayman , Koʻzlarimga uyqu bermayman aslo .
19119149	Inoyat qilib ovozimni eshitgin , yo Rabbim , Adolat qilib menga jon bergin !
19119150	Fisq-fasod payidan boʻlgan buzuq niyatlilar Qonuningdan uzoqlashib , menga yaqinlashdilar .
19119151	Biroq Sen juda yaqinsan , ey Xudovand , Barcha amrlaring esa haqiqatdir .
19119152	Vahiylaringni azaliy deb bilaman , Sen ularni mangu barqaror qilgansan .
19119153	Tushkunligimni koʻru , meni qutqargin , Chunki Sening Qonuningni unutmadim !
19119154	Daʼvomga chora qil , meni himoya etgin , Vaʼdangga koʻra meni jonlantirgin !
19119155	Betavfiqlar qutulishdan uzoqdir , Chunki ular nizomingni izlamaydilar .
19119156	Sen esa-chi koʻp rahmdilsan , ey Xudovand , Oʻz hukmu qaroring ila jonimni kiritgin !
19119157	Meni taʼqib qilayotgan dushmanlarim koʻp , Biroq Sening shahodatingdan men chiqmadim .
19119158	Kalomingga amal qilmaydigan xoinlarni koʻrib , Men qattiq nafratlandim .
19119159	Qara , Sening amrlaringni men qanday sevaman ! Ey Xudovand , lutf qilib meni jonlantirgin !
19119160	Sening kaloming asosi haqiqatdir , Har bir adolatli hukming abadiydir .
19119161	Beklar sababsiz orqamdan tushdilar , Dilimga esa Sening kaloming qoʻrquv solar .
19119162	Men Sening vaʼdangni eshitib , Katta gʻanimat topganday xursand boʻldim .
19119163	Yolgʻonchilikdan nafratlanib jirkanaman , Lekin Sening Qonuningni sevaman .
19119164	Men adolatli hukmlaringni kuylab , Har kuni yetti marta Senga sano aytaman .
19119165	Qonuningni sevganlarga buyuk xotirjamlik yordir , Ularning oyogʻi toʻsiqqa qoqilib ketmas .
19119166	Najotingga umid bogʻladim , ey Xudovand , Sening amrlaringni bajarib boraman .
19119167	Vahiylaringni qalbimda saqlab yuraman , Ularni jon-dilim bilan sevaman .
19119168	Buyruq va nizomlaringni tutaman , Barcha yoʻllarim Sening oldingda ayondir .
19119169	Faryodim Senga borib yetsin , ey Xudovand , Kaloming bilan menga fahm-idrok bergin !
19119170	Yolvorib-yalinishim Senga borib yetsin , Soʻzingga yarasha meni xalos qilgin !
19119171	Nizomlaringni menga oʻrgatar ekansan , Senga maqtovlar tilimdan tushmasin !
19119172	Sening barcha amrlaring adolatli ekan , Irnim kalomingni tarannum etsin !
19119173	Qoʻling menga yordam bermoqqa shay boʻlsin , Sen buyurgan amrlarni men tanlaganman .
19119174	Najotingni havas bilan izlayman , yo Rabbim , Qonuning esa zavqu ovunchogʻim boʻldi mening .
19119175	Jonim yashasin , Senga maqtovlar oʻqisin , Hukmlaring menga yordam bersin !
19119176	Yoʻqolgan qoʻy kabi yoʻldan adashdim ; Sen shu qulingni axtarib topgin , Chunki amrlaringni unutmadim .
19120001	Xudovandga dod qildim men tangligimda , U esa quloq soldi faryodimga .
19120002	Yolgʻonchi lablardan , makkor tildan Jonimni asragin , yo Rabbiy !
19120003	Hoy makkor til-yey , Senga ne nasib boʻlar ekan ? Nelar orttirar ekan senga Tangri ?
19120004	Bahodirning oʻtkirlashgan oʻqlariyu , Qizgʻin yulgʻun choʻgʻi nasib etgusi .
19120005	Oʻzimning holimga voy , deyman , Mana , kofirlar oʻrtasida qolibman-ku , Imonsizlar chodiridan chiqmay qoldim !
19120006	Tinchlik dushmanlari birla uzoq yashab , Ancha qiynadim men jonimni !
19120007	Men tinchlik tarafdoriman , Illo ogʻzimni ochay desam , Ular urushni istaydilar .
19121001	Togʻlarga koʻzlarimni tikaman , Menga madad qayerdan kelar ekan ?
19121002	Xudovand yeru osmonni yaratgan , Undan kelar menga madad .
19121003	Oyoqlaring qoqilishiga U yoʻl qoʻymagay , Sening Qoʻriqchingdir U , uxlamagay aslo !
19121004	Ha , Isroilni Qoʻriqlovchi mudramas , U mijja ham qoqmas .
19121005	Xudovand sening Qoʻriqchingdir , Oʻng tomoningdagi soyaboningdir U .
19121006	Kunduzi quyosh seni urmas , Kechasi oy senga zarar yetkazmas .
19121007	Har bir badbaxtlikdan seni asrar , Joningni ham qoʻriqlar Xudovand .
19121008	Hozirdan boshlab to abadga qadar Chiqish va qaytishingni Xudovand asrar .
19122001	Xudovandning uyiga boramiz ! — deganlardan xursand boʻldim .
19122002	Sening darvozalaring ostonasida Oyoqlarimiz turgan edi , Quddus !
19122003	Uylaring bir-biriga tutash , Mahkam qurilgan shaharsan , Quddus !
19122004	U shaharga qabilalar borib kirdi , Xudovandning qabilalari borib kirdi . Xudovand ismini madh etmoq — Ana bu Bani-Isroilga buyurilgan amr .
19122005	Oʻsha yerda hukm qilish uchun taxtlar qurilgan , Dovud xonadoni uchun minbarlar qurilgan .
19122006	Quddusga tinchlik tilangiz : Seni sevguchilar huzur koʻrgay !
19122007	Devorlaring ichra tinchlik , Qasrlaring aro osoyish boʻlgʻay !
19122008	Qardoshu qondoshlarim uchun deyman : Senga tinchlik hamroh boʻlgʻay !
19122009	Rabbi Xudovandimiz xonadoni xotiri uchun Senga ezgulik tilayman .
19123001	Koʻzlarimni Senga tikaman , Ey , osmoni falakda oʻltirgan Egam !
19123002	Xuddi qullarning koʻzlari xoʻjayini qoʻliga , Kanizlarning koʻzlari bekasi qoʻliga tikilganday , Bizning koʻzimiz Rabbi Xudovandimizga tikilgan , To U bizga mehribonlik qilguniga qadar .
19123003	Bizga mehribonlik qilgin , ey Xudovand ! Bizga mehribonlik aylagin , Zero haqoratdan juda toʻyganmiz .
19123004	Rohatda yashovchilarning masxarasidan , Dimogʻi koʻtarilganlarning haqoratidan Jonimiz juda ham toʻygandir . . !
19124001	Agar Xudovand biz bilan boʻlmasa edi , — desin Isroil , —
19124002	Banibashar bizga qarshi chiqqanda , Agar Xudovand biz bilan boʻlmasa edi ,
19124003	Ular ashaddiy qahr-gʻazabi bilan Tiriklayin bizni yutib yuborishar edi .
19124004	Unda suvlar bizni bosib qolar , Jonimiz ustidan sellar quyular edi .
19124005	Unda suvlar shovullab toshib , Jonimiz ustidan bosib oʻtar edi .
19124006	Xudovandni olqishlaylik , chunki Yirtqichlarga oʻlja qilib qoʻymadi bizni .
19124007	Ovchilar qopqonidan qochib qutuldi Jonimiz bizning , bamisoli qush ; Qopqon sinib , biz qochib qutuldik .
19124008	Yeru osmonni yaratgan Parvardigor — Xudovandning ismidandir madadimiz .
19125001	Xudovandga umid bogʻlaganlar Sion togʻidaydir : U tebranmas , mustahkamdir ilalabad .
19125002	Quddus-chi togʻu tepa uning atrofidadir , Xudovand esa Oʻz xalqining atrofidadir , Hozirdan boshlab to ilalabad .
19125003	Xudovand fosiqlarning hukm hassasini Solihlar taqdiriga ustun qoʻymas , toki Solihlar nohaq ishga qoʻl urmasin zinhor .
19125004	Yaxshilarga , yuragi toʻgʻrilarga Oʻzing yaxshilik qilgin , ey Xudovand !
19125005	Oʻzlarining qingʻirligi ila yuruvchilarni esa Xudovand badkirdorlar bilan irgʻitib tashlar . Isroilga tinchlik yor boʻlsin !
19126001	Xudovand Sion ahlini surgundan qaytarganda , Biz tush koʻrayotganlarday boʻlar edik .
19126002	Shu kez ogʻzimiz kulgi ila toʻlib-toshar , Tilimizdan esa uzilmas edi tarannum . Shu kez el-xalqlar orasida : « Xudovand ular uchun buyuk ishlar yaratdi » , — degan gap-soʻz yoyilar edi .
19126003	Ha , Xudovand biz uchun buyuk ishlar yaratdi , Bundan biz xurram boʻlar edik .
19126004	Ey Xudovand , Janubistondagi sellarni Mavsumida Sen qanday qaytarib tursang , Surgunda boʻlganlarimizni shunday qaytargin !
19126005	Koʻz yoshi bilan ekin ekkanlar Xursandchilik bilan hosil koʻtarar .
19126006	Oh-zor bilan urugʻini sepgan dehqon Bogʻ-bogʻ bugʻdoy koʻtarib kuylab qaytar .
19127001	Agar uyni Xudovand qurmasa , Quruvchilar bekorga ishlaydi ; Agar shaharni Xudovand qoʻriqlamasa , Qorovul bekorga bedor qoladi .
19127002	Bekorga sizlar sahar turib , Tungi uyqudan qolasizlar , Bekorga gʻam-gʻussa nonini yeysizlar . Mana , Xudoning mahbubiga uyqu nasib etar .
19127003	Mana oʻgʻillar — Xudovand bergan nasiba , Farzandlar — Xudovand bergan mukofotdir .
19127004	Botirning qoʻlida oʻqlar qanday boʻlsa , Yoshlik chogʻida koʻrgan oʻgʻillari shundaydir .
19127005	Oʻqdoni ular bilan toʻlgan er baxtli ! Maydonda dushmanlari bilan daʼvolashsa , Elning koʻzi oldida sharmanda boʻlmas .
19128001	Baxtlidir Xudovanddan qoʻrqadigan , Uning yoʻllaridan yuradigan har bir inson !
19128002	Qoʻl mehnating samarasini yer ekansan , Huzur-halovatga noil boʻlursan .
19128003	Xotining hovling ichra oʻtqazilgan Serhosil tok novdasi kabi boʻlur . Dasturxoning atrofidagi oʻgʻillaring Zaytun koʻchatlari singari boʻlurlar .
19128004	Mana qarang Xudodan qoʻrqqan erni , U qanchadan-qancha barakaga erishur !
19128005	Xudovand seni Siondan tabarruk qilgay ! Sen butun hayoting davomida Quddusning gullab-yashnashini koʻrgaysan .
19128006	Hatto oʻgʻillaring oʻgʻillarini koʻrgaysan . Isroilga tinchlik yor boʻlsin !
19129001	Yoshligimdan beri meni koʻp jabrladilar , — desin Isroil , —
19129002	Yoshligimdan beri meni koʻp jabrladilar , Biroq meni yenga olmadilar .
19129003	Orqamda qoʻshchilar yer haydab , Uzun egatlar ochdilar .
19129004	Xudovand esa-chi adolatparvardir , U fosiqlar kishanlarin sindirib tashladi .
19129005	Barcha Siondan nafratlanuvchilar Sharmanda boʻlib orqaga qaytsinlar !
19129006	Yulinmasdan oldin qurib ketgan Tom ustidagi oʻt kabi boʻlsinlar !
19129007	U bilan na oʻroqchining hovuchi , Na bogʻ bogʻlovchining qoʻyni toʻlar .
19129008	Oʻtgan-ketgan oʻroqchilarga aytishmasin : « Xudovand sizga baraka bersin ! » — deya , « Xudovand nomidan sizni muborakbod etamiz ! » — deb ham aytishmasin zinhor .
19130001	Ey Xudovand , Chuqurliklardan Seni chorlayapman !
19130002	Yo Rabbiy , ovozimni tinglagin , Yolvorishimga quloqlaring diqqat qilsin !
19130003	Yohu Rabbano ! Sen gunohlarni hisobga olsang , Kim ham tura olar ekan ?
19130004	Biroq , Sen kechirimlisan ; Shu sabab el Sendan qoʻrqsin .
19130005	Xudovandga umid bogʻladim , Jonim bilan umid bogʻladim , Uning amriga muntazirman .
19130006	Qorovulning saharni kutishidan koʻra , Posbonning tongni kutishidan koʻra , Jonim Rabbimga koʻproq muntazirdir .
19130007	Isroil Xudovandga umid bogʻlasin ! Xudovand rahm-shafqatlidir , Jon isqotini Oʻzi moʻl beradi .
19130008	Oʻzi forigʻ qiladi Isroilni Barcha gunohlaridan .
19131001	Ey Xudovand , dilimda magʻrurlik yoʻq , Koʻzlarim takabburona boqmaydi . Men yeta olmaydigan , ajib ishlarga kirishmayman .
19131002	Jonimni tinchitdim men , osudaman . Onasi quchogʻida yotgan emiziksiz goʻdak , Sutdan chiqarilgan chaqaloq kabi Bagʻrimda yotibdi jonim mening .
19131003	Hozirdan to ilalabad Isroil Xudovandga umid bogʻlasin !
19132001	Ey Xudovand , Dovudni ham , Barcha qaygʻularini ham eslagin !
19132002	U Xudovand huzurida qasam ichgan , Yoqubdek Jabborga nazr atab degan :
19132003	« Men uyimga kirmayman , Toʻshagim uzra yotmayman ,
19132004	Koʻzlarimga uyqu kelmagay , Yumilmagay qovoqlarim ham ,
19132005	To Xudovandga bir makon topmagunimcha , Manzil qurmagunimcha Yoqub qoʻrqqan Jabborga » .
19132006	Ahd Sandigʻi Efratda , deb eshitgan edik , Yaʼar qirlarida esa uni topib oldik .
19132007	Keling , Xudoning maskaniga kiraylik , Oyoqlari ostiga yiqilib sajda qilaylik !
19132008	Turgin , ey Xudovand , Rohatlanadigan yeringga chiqqin , Oʻzing ila qudratli Sandigʻing birla !
19132009	Ruhoniylaring solihlik ila kiyinsin , Azizlaring sevinch-la tarannum etsin !
19132010	Quling Dovudning xotiri uchun , Oʻz tanlaganingdan yuz oʻgirmagin !
19132011	Xudovand Dovudga ont ichgan edi , Soʻzi barqarordir , U soʻzidan qaytmas : « Taxtingga oʻz urugʻingdan odam oʻtqazaman .
19132012	Agar oʻgʻillaring Mening ahd-paymonimga , Oʻzim oʻrgatgan shahodatga rioya qilsalar , Oʻgʻillaring oʻgʻillari ham taxtingga oʻtirar , to abad » .
19132013	Zotan , Xudovand Sionni tanladi , Oʻziga maskan uchun u yerni xohladi .
19132014	« Rohatlanadigan yerim shudir to abad , Bunda oʻrnashaman , bu yerni xohladim , — dedi ,
19132015	Ozuqalarini barakali qilib beraman , Nonga toʻydiraman faqir-fuqarolarin .
19132016	Ruhoniylariga najot kiyimini kiydiraman , Buyuk sevinch-la kuylab borar azizlarim .
19132017	Oʻsha yerda Dovudga saltanat paydo qilaman , Tanlaganimga yonar chiroqni muhayyo qilaman .
19132018	Dushmanlarini sharmandalik bilan qoplayman , Boshidagi toji esa gullab-yashnagay » .
19133001	Birodarlarning inoq boʻlib yashashi Mana , qanday yaxshi va qanday soz !
19133002	Boshga surtilgan xushboʻy yogʻ kabidir bu , Ha , Horunning soqoliga oqib tushgan , Toʻni yoqasigacha oqib tushgan moydekdir .
19133003	Sion tepaliklarigacha tushib kelgan Koʻhi Hermoʻn shabnami kabidir bu . Zero Sionda Xudovand barakatni , Abadiy hayotni amr etgan .
19134001	Ey sizlar , Xudovandning barcha bandalari , Kechalari Xudovandning uyida turganlar , Xudovand shaʼniga hamdu sano aytinglar !
19134002	Uning muqaddas makoniga tomon Qoʻllaringizni yuqoriga choʻzing-da , Hamdu sano aytinglar Xudovandga !
19134003	Osmon va yerni yaratgan Xudovand Seni Siondan turib tabarruk qilgay !
19135001	Hamdlar boʻlsin ! Hamdlar oʻqing , ey Xudovand qullari , Xudovandning ismiga hamdlar oʻqing !
19135002	Ey siz , Xudovandning uyida turganlar , Xudoyimiz hovlilarida xizmat qilayotganlar ,
19135003	Xudovandni maqtanglar , chunki U ezgudir , Ismini tarannum eting , chunki u olijanobdir !
19135004	Zeroki Xudovand Oʻziga Yoqubni , Azizim deb Isroilni tanlagan .
19135005	Men bilaman , Xudovand ulugʻdir , Ha , Rabbimiz barcha xudolardan ulugʻdir .
19135006	Yer va osmonda ham , Dengizlar va hamma tubsiz joylarda ham Xudovand istaganini yarataveradi .
19135007	Yerning chetidan U bulutlarni chiqaradi , Yomgʻir ichra chaqmoqlarni chaqnatadi , Oʻz xazinalaridan yelni ham chiqaradi .
19135008	Udir Misrning toʻngʻichlarini qirgan , Insondan tortib hayvonga qadar .
19135009	Misr oʻrtasida , Firʼavnning koʻzi oʻngida , Firʼavnning barcha qullari koʻzi oʻngida U karomatli ajoyibotlar paydo qilgan .
19135010	U ancha elu xalqlarni qirgan , Qudratli shohlarni tigʻdan oʻtkazgan .
19135011	Amoʻriylar shohi Sihoʻnni ham , Bashan podshohi Oʻgni ham , Butun Kanʼon shohliklarini ham U agʻdarib tashlagan .
19135012	Ularning yer-mulkini tortib olib , Oʻz xalqi Isroilning mulkiga qoʻshib bergan .
19135013	Ey Xudovand , Sening noming abadiydir , Nasllarcha davom etar xotirang , ey Xudovand .
19135014	Xudovand Oʻz xalqini hukm qilar , Oʻz qullariga rahm-shafqat aylar .
19135015	Majusiylarning manfur sanamlari kumush va oltindir , Inson qoʻllarining ish-amalidir .
19135016	Ularning ogʻzi bor , lek soʻzlamaydilar , Ularning koʻzlari bor , lek koʻrmaydilar .
19135017	Quloqlari bor-u , eshitmaydilar , Ogʻizlaridan esa nafas chiqarmas .
19135018	Ularni yasagan kishi , Ularga eʼtiqod qilgan barcha Xuddi ularga oʻxshab qolur .
19135019	Ey Isroil xonadoni , Xudovandni olqishlang ! Ey Horun xonadoni , Xudovandni olqishlang !
19135020	Ey Leviy xonadoni , Xudovandni olqishlang ! Ey Xudovanddan qoʻrqqanlar , Uni olqishlang !
19135021	Quddusda maskan topgan Xudovand shaʼniga Sionda hamdu sanolar oʻqilsin ! Hamdlar boʻlsin !
19136001	Xudovandga shukr qiling , U olijanobdir , abadiydir inoyati !
19136002	Xudolar Xudosiga shukr qiling , Abadiydir Uning inoyati !
19136003	Hokimlar Hokimiga shukr qiling , Abadiydir Uning inoyati !
19136004	Yolgʻiz Oʻzi buyuk moʻjizalar yaratgan , Abadiydir Uning inoyati !
19136005	Osmonni U hikmat bilan yaratgan , Abadiydir Uning inoyati !
19136006	Yerni suvlar ustida oʻrnatgan , Abadiydir Uning inoyati !
19136007	Buyuk osmon yoritqichlarin yaratgan , Abadiydir Uning inoyati !
19136008	Kunduzi hukm surmogʻi-chun quyoshni yaratgan , Abadiydir Uning inoyati !
19136009	Tunda hukm surmogʻi-chun oy va yulduzlarni yaratgan , Abadiydir Uning inoyati !
19136010	Misrdagi toʻngʻichlarni Qirganga shukr qiling , Abadiydir Uning inoyati !
19136011	U Bani-Isroilni oʻrtalaridan olib chiqqan , Abadiydir Uning inoyati !
19136012	Ularni Oʻzining baland qoʻli ila , Oʻzining choʻzilgan qoʻli ila ozod qilgan , Abadiydir Uning inoyati !
19136013	Qizil dengizni ikkiga boʻlgan , Abadiydir Uning inoyati !
19136014	Bani-Isroilni dengiz oʻrtasidan oʻtkazgan , Abadiydir Uning inoyati !
19136015	Firʼavn va lashkarin Qizil dengizga agʻdargan , Abadiydir Uning inoyati !
19136016	Xalqini choʻldan Oʻtkazganga shukr qiling , Abadiydir Uning inoyati !
19136017	U buyuk podshohlarni qirib tashlagan , Abadiydir Uning inoyati !
19136018	Shuhrati baland shohlarni oʻldirgan , Abadiydir Uning inoyati !
19136019	Amoʻriylar shohi Sihoʻnni oʻldirgan , Abadiydir Uning inoyati !
19136020	Bashan podshohi Oʻgni nobud qilgan , Abadiydir Uning inoyati !
19136021	Ularning yerini meros qilib bergan , Abadiydir Uning inoyati !
19136022	Oʻz quli Isroilga meros qilib bergan , Abadiydir Uning inoyati !
19136023	Xor boʻlganimizda U bizni eslagan , Abadiydir Uning inoyati !
19136024	Yovlarimizdan bizni xalos etgan , Abadiydir Uning inoyati !
19136025	Har bir jonga rizqini Beruvchiga shukr qiling , Abadiydir Uning inoyati !
19136026	Osmon Tangrisiga shukr qiling , Abadiydir Uning inoyati !
19137001	Bobil nahrlari boʻyida oʻtirib , Biz Sionni eslab yigʻlar edik .
19137002	Bobil bagʻridagi tol daraxtlariga Gʻijjaklarimizni osib qoʻygan edik .
19137003	Chunki bizni asir qilib olganlar Bizni u yerda masxara qilar , Bizdan qoʻshiq aytib berishni soʻrar , « Sion qoʻshiqlaridan aytib beringlar ! » — deb jonimizni qiynar edilar .
19137004	Ammo begona yerda ekanmiz , Xudovandning qoʻshigʻini qanday aytaylik ?
19137005	Agar seni unutsam , ey Quddus , Oʻng qoʻlim meni unutsin !
19137006	Ey Quddus , agar seni eslamasam , Eng cheksiz sevinchimdan yuqori tutmasam , Tilim tanglayimga yopishib qolsin !
19137007	Quddusga falokat kelgan kunda : « Uni tubigacha yalangʻochlang , Uni xarob qilib tashlang ! » — degan Edoʻm oʻgʻillarini esga olgin , ey Xudovand !
19137008	Ey , vayronagarchilik qizi — Bobil ! Bizga qilgan yomonliklaring uchun Sendan oʻch olguchi baxtli boʻlur !
19137009	Goʻdaklaringni olib qoyaga urib , Tilka-pora qilguchi baxtli boʻlur !
19138001	Ey Xudovand , Chin koʻngildan Senga shukr qilib , Ilohlar qarshisida Seni kuylayman .
19138002	Muqaddas maʼbading tomon sajda qilib , Inoyatu sadoqating uchun shukr qilaman , Ulugʻ nomingga tan beraman Sening . Sen nomingdan ham ulugʻ vaʼda bergansan .
19138003	Chaqirgan kunimda menga quloq solding , Koʻnglimni koʻtarib tetik qilding .
19138004	Ey Xudovand , Oʻz ogʻzingdan chiqqan amrlarni eshitganlarida , Yer yuzi shohlari hammasi Senga shukr qiladilar .
19138005	Xudovandning yoʻllarini kuylaydilar , Chunki shuhrati buyukdir Xudovandning !
19138006	Xudovand yuksak boʻlib , yuvoshlarga boqar , Magʻrurlarni esa uzoqdangina tanir .
19138007	Musibatlar ichida yursam ham , Sen mening ruhimni koʻtarasan ; Yovlarim gʻazabiga qarshi qoʻl koʻtarib , Kuchli oʻng qoʻling ila meni qutqazasan .
19138008	Xudovand mening ishimni roʻyobga chiqazar . Sening inoyating abadiydir , ey Xudovand , Oʻzing yaratganlarni hech vaqt tashlab qoʻymagin !
19139001	Ey Xudovand , Sen meni sinading Hamda bilib olding .
19139002	Oʻtirib-turishlarimni Sen bilasan , Xayollarimni uzoqdan anglaysan .
19139003	Yurishimu yotishimni Sen tekshirasan , Barcha yoʻllarim Senga ravshandir .
19139004	Biron gapni aytmoqqa tilim bormasdan , Sen hammasini bilasan , ey Xudovand .
19139005	Oldimdan va orqamdan meni oʻrab olib , Qoʻlingni ustimga qoʻygansan .
19139006	Bu mening tushuncham uchun gʻoyat ajibdir , Yuksakdir , aqlim bovar qilmas .
19139007	Sening Ruhingdan qayerga ham ketar edim ? Sening huzuringdan qayerga qochib boraman ?
19139008	Agar osmonga oʻrlasam , Sen u yerdasan , Oʻliklar diyoriga tushay desam , Oʻsha yerda ham Sen borsan .
19139009	Saharning qanotlarini olib uchsam , Dengiz chetlarigacha koʻchib oʻrnashsam ,
19139010	Oʻsha yerda ham Sening qoʻling meni yetaklar , Ha , kuchli oʻng qoʻling meni ushlab turar .
19139011	Agar men : Zulmat meni oʻrab olsin , Atrofimdagi yorugʻlik tunga aylansin , — desam-da ,
19139012	Hatto zulmat ham Sen uchun qora emas , Tunni goʻyo kunduzdek yorugʻ koʻrasan . Qorongʻu va yorugʻ Sen uchun bari birdir .
19139013	Butun ichlarimni Sen bunyod etding , Onam qornida meni tashkil qilding .
19139014	Senga shukrlar qilaman , Men haybatli suratda yaralganman , Sanʼating ajoyibdir Sening , Buni jon deb tan olaman .
19139015	Shaklim Senga sir emas edi ; Pinhona vujudga kelganimni , Yerning tuban joylarida toʻqilganimni , Hammasini ham Sen bilasan .
19139016	Hamon pusht shaklida ekanman , Koʻzlaring koʻrardi meni . Hali bir kun ham yashamaganimda , Sen kunlarimni tayin qilib , Hammasini kitobingga yozgan eding .
19139017	Sening muddaolaring menga juda azizdir , Ular qanchadan-qanchadir , ey Tangrim !
19139018	Ularni sanab chiqadigan boʻlsam , Qum zarralaridan koʻproq boʻlib chiqar . Men bir uxlab , uygʻonsam , Hali ham Sen bilan birgaman .
19139019	Ey Xudo , koshki Sen fosiqni oʻldirsang edi ! Uzoqlashinglar mendan , barcha qonxoʻrlar !
19139020	Nopok niyat bilan Seni tilga oladilar , Behuda ishlarni xayol qiladilar gʻanimlaring .
19139021	Ey Xudovand , Sendan nafratlanganlardan Men nafratlanmayinmi ? Senga qarshi chiqqanlardan jirkanmayinmi ?
19139022	Bor nafrat bilan ulardan jirkanaman , Oʻzimga dushman deb bilaman ularni !
19139023	Ey Tangrim , Meni sinab , yuragimni bilib olgin ! Meni tekshirib , xayollarimni oʻrganib chiqqin !
19139024	Koʻrgil-chi , yoʻlimda biron xafalik bormikin ? Abadiyat yoʻliga meni yoʻnaltirgin !
19140001	Ey Xudovand , Meni yomon odamdan qutqargin , Zolimdan asrab qolgin meni !
19140002	
19140003	Ular yuragida yovuz niyatlarni toʻqib , Kundan-kunga urush qoʻzgʻaydilar .
19140004	Ilon kabi tillarini qayraydilar , Lablari uchida qora ilon zahridir . SALOT
19140005	Ey Xudovand , fosiq qoʻlidan meni saqlagin , Zolim odamdan asrab qolgin meni ! Ular meni turtib , yoʻldan toydirmoqchi .
19140006	Magʻrurlar men uchun dom yashirishdi , Borar yoʻlim chetiga toʻru ilmoq , Qopqonu tuzoq yoyib qoʻyishdi . SALOT
19140007	Mening Tangrim Sensan , dedim Xudovandga . Yolvorishimga quloq bergin , ey Xudovand !
19140008	Yo Xudoyo Xudovando ! Oʻzingsan quvvatimu najotim mening , Jang kunida Oʻz panohingda asrading .
19140009	Fosiqlar tilagini bermagin , yo Rabbiy ! Yovuz niyatlariga omad bersang gar , Ular magʻrurlanib ketar ! SALOT
19140010	Meni oʻrab olganlarning til uchidagi yomonligi Oʻz boshiga qaytib ularni shuvut qilsin !
19140011	Boshlariga yonayotgan choʻgʻlar yogʻsin , Otashga , tubsiz chuqurliklarga tashlansin , Qaytib u yerdan chiqmasinlar !
19140012	Til qayrovchi odam mamlakatda oʻrnashmasin , Zolim izidan badbaxtlik quvib halok qilsin !
19140013	Bilaman , Xudovand mazlumni himoya qilar , Bechoraholni U adolatli hukm qilar .
19140014	Solihlar-chi Sening ismingga shukr qilar , Sofdillar bari Sening huzuringda yashar .
19141001	Ey Xudovand , Senga yolvoryapman , menga shoshilgin ! Chaqirgan chogʻim tavallomga quloq solgin !
19141002	Ibodatim isiriq kabi tutab , Sening oldingga yetib borsin ; Duoga qoʻl choʻzishlarim esa Senga Shom qurbonligiday maqbul boʻlsin !
19141003	Ey Xudovand , ogʻzimga posbon qoʻygin , Irnim eshigini ihota qilgin !
19141004	Yuragimni yomon yoʻlga mayl qilmagin , Yovuz odamlarning kirdikorlarigagin , Yomon qilmishlariga havaslantirma , Ularning mazasidan men lazzat olmayin !
19141005	Solih meni urar ekan — bu inoyatdir , U meni fosh qilar ekan — boshimga moydir , Bundan men bosh tortmayman mutlaqo . Vale hanuzgacha mening ibodatim Yovuzlarning yovuzligiga qarshi qaratilgan .
19141006	Ularning beklari qoyaga urilib nobud boʻlganda , Mening soʻzlarimga ular quloq solajaklar , Yoqimli soʻzlar ekanini tushunajaklar .
19141007	Xuddi yer haydagandek bizni chopib-tilib , Suyaklarimizni oʻliklar diyoriga sochib yubordilar .
19141008	Mening koʻzlarim esa Senga tikilgan , Yo Rabbim ! Ey Xudovand ! Sendan panoh topgan ekanman , Zinhor itqitib tashlama jonim !
19141009	Menga qasd qilib qoʻyilgan domdan , Qonunsizlar tuzogʻidan saqlagin meni !
19141010	Men bemalol oʻtib ketar ekanman , Fosiqlar oʻz toʻrlariga tushib qolsinlar .
19142001	Ovozim Xudovandga yetib borsin , Nolayu faryod qilaman . Ovozim Xudovandga yetib borsin , Tavallo qilib yalinaman .
19142002	
19142003	Koʻnglimni Uning oldida ochaman , Qaygʻularimni Unga soʻzlab beraman .
19142004	Tanimdagi ruhim holdan ketganda , Sen borar yoʻlimni bilar eding . Men kelayotgan yoʻlimda-ku Men uchun ilmoq yashiribdilar .
19142005	Oʻng tomonimga qarasam , Meni taniydigan hech kim yoʻq , Men uchun qochar joy qolmabdi , Jonim haqida hech kim qaygʻurmayapti .
19142006	Ey Xudovand , Senga faryod qildim : Sensan mening panohim , dedim , Oʻzingsan tiriklar diyoridagi hissam mening .
19142007	Nolamni tinglagil , juda toliqqanman ! Meni quvgʻin qilganlar qoʻlidan xalos etgin , Ular mendan gʻoyat zoʻrdirlar !
19142008	Ismingni madh etmogʻim uchun , Zindondan chiqarib yubor jonimni ! Menga ezgulik qilganing uchun , Solihlar atrofimga toʻplanadilar .
19143001	Ey Xudovand , ibodatimni eshitgin , Sadoqating haqi tavallomga quloq solgin , Adolating haqi menga javob bergin !
19143002	Bandang bilan daʼvolashmagin , Chunki yashaydiganlardan birortasi Sening oldingda oqlana bilmas .
19143003	Dushman jonim payiga tushdi , Hayotimni oyoqosti qildi . Dunyodan oʻtib ketganlar kabi , Meni qorongʻida yashashga majbur etdi .
19143004	Tanimdagi ruhim juda tushkun , Siynamdagi qalbim alamzada .
19143005	Ilgarigi kunlarni eslayman , Barcha ishlaringni fikrlab yuraman , Qoʻllaring ijodi haqida oʻylab yuraman .
19143006	Qoʻllarimni Sen tomon choʻzaman , Jonim qurigan yer kabi Senga tashna . SALOT
19143007	Ey Xudovand , meni tezda eshitgin ! Sogʻinchdan ruhim holdan ketmoqda ! Yuzingni mendan yashirmagin , toki Goʻrga kirganlar kabi boʻlib qolmayin !
19143008	Sahardan inoyatli soʻzingni eshittirgin , Chunki Senga umid bogʻlaganman . Yuradigan yoʻlimni menga koʻrsatgin , Chunki Senga koʻngil bogʻlaganman .
19143009	Dushmanlarimdan xalos qilgin , ey Xudovand ! Men Sening huzuringga yuguraman .
19143010	Irodangni ado etishni menga oʻrgatgin , Sensan mening Xudoyim ! Sening olihimmat Ruhing Ravon yerlardan meni yetaklab borar .
19143011	Ey Xudovand ! Oʻz isming haqi meni jonlantirgin , Adolating haqi meni kulfatdan qutqargin !
19143012	Inoyating haqi dushmanlarimni qirib bitirgin , Jonimga gʻulu solganlarning barini yoʻq qilgin ! Axir , men Sening bandangman-ku !
19144001	Qoʻllarimni jangga , Barmoqlarimni urushga oʻrgatgan Suyanchigʻim — Xudovandni olqishlayman .
19144002	U inoyat manbaim va qoʻrgʻonimdir , Istehkomim , Xaloskorim mening , Qalqonimdir , Undan panoh topdim , U xalqimni menga boʻysundirgan .
19144003	Ey Xudovand , inson qadri nedirki , Sen unga eʼtibor bergaysan ? Inson oʻgʻli nedirki , Sen uni ardoqlaysan ?
19144004	Odamzod — bir nafasginadir , Kunlari bir soya kabi oʻtib ketar .
19144005	Ey Xudovand , osmoningni yorib tushgil , Togʻlarga tekkil , ulardan tutun chiqargil !
19144006	Chaqmoq yuborib , yovlarni tarqatgin , Oʻqlaringni otib , ularni supurib tashlagin !
19144007	Samodan qoʻlingni uzatib meni qutqargin , Ulkan suvlardan , ajnabiylar qoʻlidan Meni xalos qilgin !
19144008	Ularning ogʻzidan yolgʻon-yashiq gaplar toshgan , Qoʻllari esa harom ishlarga bulgʻangandir .
19144009	Ey Xudo , Senga yangi qoʻshiq aytaman , Oʻn torli changda Seni tarannum etaman .
19144010	Sensan-ku shohlarga najot beradigan , Bandang Dovudni qilich damidan qutqazgan .
19144011	Ajnabiy oʻgʻillarining qoʻlidan qutqar , Xalos qil bandangni ! Ularning ogʻzidan yolgʻon-yashiq gaplar toshgan , Qoʻllari esa harom ishlarga bulgʻangandir .
19144012	Oʻgʻillarimiz yoshligida oʻsib qalinlashgan koʻchatlar kabi , Qizlarimiz saroyning naqshli ustunlari kabi boʻlsinlar !
19144013	Omborlarimizda moʻl-koʻlchilik boʻlsin , Har xil neʼmatlardan toʻlib-toshsin ! Yaylovlarimizdagi qoʻylar ming-minglab , Mingi esa tuman boʻlib koʻpaysin !
19144014	Qora molimiz semirib borsin , Talash ham , zarar-ziyon ham boʻlmasin , Koʻchalarimizda dod-figʻon eshitilmasin !
19144015	Mana shunday duolarni olgan xalq baxtli ! Xudovandni Rabbimiz deb bilgan xalq baxtli !
19145001	Ey Xudoyim , ey Podshohim , Seni ulugʻlayman , Ismingga abadulabad tasannolar aytgayman .
19145002	Seni kundan-kunga olqishlayman , Ismingni madh etaman ilalabad .
19145003	Xudovand buzrukvordir , U koʻp maqtovga sazovordir , Uning buyukligiga aql yetmas .
19145004	Ishlaringga zurriyotlarimiz tasanno aytishgay , Qudratli ajoyibotlaringni xabarlab yurishgay .
19145005	Men ulugʻvorliging , savlatu mahobating , Ajoyib ishlaring haqida oʻylab yurgayman .
19145006	Vahimali gʻaroyibotlaring haqida gapirgaylar , Buyukligingni xabar qilmoq esa menga farz .
19145007	Ulugʻ iltifotingni maqtab yurgaylar , Odilligingni kuylab tarannum etgaylar .
19145008	Xudovand rahmonu mehribondir , U uzoq sabrli , juda inoyatlidir .
19145009	Xudovand har bir insonga himmat aylar , Barcha maxluqotga rahm-shafqat koʻrsatar .
19145010	Ey Xudovand , Hamma yaratganlaring Senga shukr qilar , Azizlaring Senga hamdu sano oʻqirlar .
19145011	Saltanating shon-shuhratini targʻib qilar , Kuch-qudrating haqida hikoya qilarlar .
19145012	Inson oʻgʻillariga Sening qudratli ishlaring , Buyuk , hashamatli saltanatingni bildirarlar .
19145013	Sening saltanating davrlar osha davom etar , Asrdan-asrga Sen hukmronlik qilasan .
19145014	Barcha yiqilayotganlarga Xudovand madad berar , Har bir qaddi bukilganni U rostlar .
19145015	Hammaning koʻzi Senga tikilgan ekan , Oʻz vaqtida ularning rizqini berasan .
19145016	Sen qoʻlingni ochasan-u , Har bir jonzotni marhamatingga toʻydirasan .
19145017	Xudovand barcha yoʻllarida adolatli , Hamma ishlarida sodiq va inoyatlidir .
19145018	Xudovandga murojaat qiladigan , Chin qalbdan murojaat qiladigan Har bir insonga U yaqindir .
19145019	Xudojoʻylarning tilagini U qondirar , Ularning faryodini eshitib , najot berar .
19145020	Oʻzini sevgan hammani Xudovand asrar , Barcha betavfiqlarni esa yoʻq qilar .
19145021	Xudovandning madhi tilimdan tushmas , Butun odamzod hamdu sano aytsin Uning muqaddas ismiga , to abad !
19146001	Hamdlar boʻlsin ! Ey jonim , Xudovandni madh qilgin !
19146002	Tirik ekanman Xudovandni madh qilaman , Umrim boricha Xudoyimni tarannum etaman .
19146003	Umid bogʻlamang beklarga , Najot berolmaydigan odamzodga !
19146004	Uning ruhi chiqib , oʻz tuprogʻiga qaytar , Oʻsha kunning oʻzida puchga chiqar Uning barcha murod-orzulari .
19146005	Yoqub Tangrisini yordamchim deb bilgan , Rabbim deb Xudovandga umid bogʻlagan Har bir inson baxtlidir !
19146006	Oʻzi yeru osmonni ham , dengizni ham , Ulardagi har bir mavjudotni ham yaratgan , U abadiy vafodorligini saqlaydi .
19146007	Xudovand ezilganlarni himoya qiladi , Ochlarga non , asirlarga ozodlik beradi .
19146008	Xudovand koʻrlarning koʻzini ochadi , Qaddi bukilganlarni U rostlaydi , Solihlarni sevadi Xudovand .
19146009	Xudovand gʻariblarni asraydi , Yetim va bevalarga mador beradi , Fosiqlarni esa yoʻllaridan adashtiradi .
19146010	Xudovand abadiy hukm surgay ! Sening Xudoying , ey Sion , Davrdan-davrga saltanatli boʻlgay ! Hamdlar boʻlsin !
19147001	Hamdlar boʻlsin ! Xudoyimizni tarannum etmoq Qanday yaxshi , qanday lazzatlidir ! Mana , U koʻp maqtovga munosibdir !
19147002	Quddusni qayta qurajak Xudovand , Isroilning tarqalib ketganlarini esa Oʻzi toʻplab olajak .
19147003	U ezilgan koʻngillarni davolab , Yaralariga malham surtadi .
19147004	U yulduzlar sonini belgilab , Hammasini nomma-nom chaqiradi .
19147005	Rabbimiz buyuk , quvvati azimdir , Donoligini esa oʻlchab boʻlmaydi .
19147006	Xudovand xokisorlarni yuqori koʻtarar , Betavfiqlarni esa yerga urar .
19147007	Xudovandga shukrona aytib kuylanglar , Gʻijjakda kuylanglar Xudoyimizni !
19147008	U bulutlar ila osmonni qoplaydi , Yer uchun yomgʻir hozirlaydi , Togʻlarda esa giyoh oʻstiradi .
19147009	Hayvonlarga U rizqi-roʻzini beradi , Qagʻillaydigan qargʻa bolalarin toʻygʻazadi .
19147010	Xudovand otning kuch-quvvatidan rozi boʻlmas , Chopqirning boldirlari Unga manzur boʻla olmas .
19147011	Xudovand Oʻzidan qoʻrqadiganlardan , Inoyatiga umid bogʻlaganlardan rozi boʻlur .
19147012	Ey Quddus , Xudovandni madh qilgin ! Xudoyingga hamd — sano aytgin , ey Sion !
19147013	Udir darvozalaring tambalarini mahkamlagan , Oʻrtangdagi oʻgʻillaringga barakat beradigan ,
19147014	Sarhadlaring ichra tinchlikni barqaror qilgan , Seni bugʻdoy hosili bilan toʻydiradigan .
19147015	U yer yuziga kalomini joʻnatar , Uning amri zudlik ila yelib borar .
19147016	U jun kabi qor yogʻdirar , Kul singari qirov sochar .
19147017	U parcha-parcha qilib muz yogʻdirar ; Qahraton ayoziga kim tob bera olar ?
19147018	U kalomini yuborib , ularni eritar , Shamolini yuborib , suvlarni oqizar .
19147019	U Oʻz kalomini Yoqubga bildirgan , Qonun-qoidalarini Isroilga bergan .
19147020	U boshqa xalqqa buni ravo koʻrmagan , Ular Uning hukmlarini bilmaydilar . Hamdlar boʻlsin !
19148001	Hamdlar boʻlsin ! Osmondan Xudovandni madh qilinglar , Balandliklardan turib Uni maqtanglar !
19148002	Ey , Uning barcha malaklari , Uni madh qilinglar ! Ey , Uning barcha qoʻshinlari , Uni madh qilinglar !
19148003	Ey quyosh va oy , Uni madh qilinglar , Ey butun nurli yulduzlar , Uni madh qilinglar !
19148004	Ey osmonu falaklar , Ey koʻk yuqorisidagi suvlar , Uni madh qilinglar !
19148005	Xudovandning ismini madh qilsinlar , Chunki U amr etdi va ular yaratildi .
19148006	U ularni abadiy oʻrnashtirdi , Ularga qaytib boʻlmas mangu qonun berdi .
19148007	Xudovandni yerdan turib birga madh etinglar , Ey , dengiz ajdarlari va butun tubsizliklar !
19148008	Ey , otash va doʻl , qor va bugʻ , Uning kalomiga boʻysunadigan boʻron shamoli !
19148009	Ey , togʻlar va butun tepaliklar , Mevali daraxtlar va hamma sarv ogʻochlari !
19148010	Ey , yovvoyi hayvonlar va butun chorvalar , Sudraluvchilar va qanotli parrandalar !
19148011	Ey , dunyo podshohlari va barcha xalqlar , Xonlar va yerning barcha hokimlari !
19148012	Ey , yigitlar bilan qizlar , Qariyalar bilan yoshlar !
19148013	Barisi Xudovand ismini madh qilsin , Chunki yolgʻiz Uning ismi yuksakdir ; Uning ulugʻvorligi yerdayu osmondadir .
19148014	Barcha azizlarim shuhratini oshiray deya , U Oʻziga yaqinlashtirgan xalqiga — Isroil oʻgʻillariga gʻalaba bagʻishlagan . Hamdlar boʻlsin !
19149001	Hamdlar boʻlsin ! Xudovandga yangi bir qoʻshiq ayting , Azizlar jamoatida hamdu sanolar qiling !
19149002	Isroil oʻzining Parvardigoridan sevinsin , Sion oʻgʻillari oʻz Podshohidan quvonsin !
19149003	Raqs tushib Uning ismini madh qilishsin , Doira va gʻijjak ila Uni tarannum etishsin !
19149004	Chunki Xudovand Oʻz xalqiga marhamat qilar , Xokisorlarni najot gulchambari ila sharaflar .
19149005	Azizlar sharaf ila tantana qilsinlar , Yotganda ham tarannum etsinlar !
19149006	Ogʻizlarida Tangriga hamdu sanolar , Qoʻllarida esa dudama qilich boʻlsin !
19149007	Toki ular oʻzga xalqlardan oʻch olgaylar , Elatlarga tegishli jazosini bergaylar ;
19149008	Toki podshohlarini zanjirlar bilan , Toʻralarini poʻlat kishanlar ila bogʻlagaylar ;
19149009	Toki ularni yozilgani boʻyicha hukm qilgaylar . Bu sharaf esa barcha Xudo azizlariga xos boʻlgay . Hamdlar boʻlsin !
19150001	Hamdlar boʻlsin ! Muqaddas makonida Tangrini madh qiling ! Qudratli falagida Uni madh qiling !
19150002	Qahramonliklari uchun Uni madh qiling ! Buzrukvorligi uchun Uni madh qiling !
19150003	Burgʻu ovozi bilan Uni madh qiling ! Chang va gʻijjak ila Uni madh qiling !
19150004	Doira va raqs bilan Uni madh qiling ! Nay va torli asboblarda Uni madh qiling !
19150005	Jarangdor zillar bilan Uni madh qiling ! Xushovoz zillar bilan Uni madh qiling !
19150006	Butun jonzod Xudovandni madh qilsin ! Hamdlar boʻlsin !
40001001	Ibrohim oʻgʻli , Dovud oʻgʻli Iso Masihning nasabnomasi .
40001002	Ibrohimdan Isʼhoq tugʻildi . Isʼhoqdan Yoqub tugʻildi . Yoqubdan Yahudo va uning aka-ukalari tugʻildilar .
40001003	Yahudo va Tamaradan Paras hamda Zarah tugʻildilar . Parasdan Hasroʻn tugʻildi . Hasroʻndan Aram tugʻildi .
40001004	Aramdan Amminadab tugʻildi . Amminadabdan Nahshoʻn tugʻildi . Nahshoʻndan Salmoʻn tugʻildi .
40001005	Salmoʻn va Rahobadan Boʻaz tugʻildi . Boʻaz va Rufdan Obid tugʻildi . Obiddan Ishay tugʻildi .
40001006	Ishaydan podshoh Dovud tugʻildi . Podshoh Dovud va Uriyoning sobiq xotinidan Sulaymon tugʻildi .
40001007	Sulaymondan Rahabaʼm tugʻildi . Rahabaʼmdan Abiyo tugʻildi . Abiyodan Oso tugʻildi .
40001008	Osodan Yoʻshafat tugʻildi . Yoʻshafatdan Yoʻram tugʻildi . Yoʻramdan Uzziyo tugʻildi .
40001009	Uzziyodan Yoʻtam tugʻildi . Yoʻtamdan Ahaz tugʻildi . Ahazdan Hizqiyo tugʻildi .
40001010	Hizqiyodan Manashe tugʻildi . Manashedan Amoʻn tugʻildi . Amoʻndan Yoʻshiyo tugʻildi .
40001011	Yoʻshiyodan Yoʻakim tugʻildi . Yoʻakimdan Bobilga surgun boʻlish davrida Yakoʻniyo bilan aka-ukalari tugʻildilar .
40001012	Bobildagi surgunlik davridan keyin Yakoʻniyodan Shaʼltiel tugʻildi . Shaʼltieldan Zarubobil tugʻildi .
40001013	Zarubobildan Abihud tugʻildi . Abihuddan Elyoqim tugʻildi . Elyoqimdan Azoʻr tugʻildi .
40001014	Azoʻrdan Sadoʻq tugʻildi . Sadoʻqdan Axim tugʻildi . Aximdan Elihud tugʻildi .
40001015	Elihuddan Ilʼazar tugʻildi . Ilʼazardan Mattan tugʻildi . Mattandan Yoqub tugʻildi .
40001016	Yoqubdan Maryamning eri Yusuf tugʻildi . Maryamdan esa Masih deb atalgan Iso tugʻildi .
40001017	Shunday qilib , Ibrohimdan Dovudgacha hammasi boʻlib oʻn toʻrt nasl , Dovuddan Bobil surgunligigacha oʻn toʻrt nasl va Bobil surgunligidan Masih kelishigacha oʻn toʻrt nasldir .
40001018	Iso Masihning tugʻilishi shunday sodir boʻldi : Uning onasi Maryam Yusufga unashtirib qoʻyilgan edi . Ularning nikohidan oldin Maryam Muqaddas Ruhdan homilador ekani maʼlum boʻldi .
40001019	Uning eri Yusuf esa solih odam boʻlib , Maryamni sharmanda qilishni istamay , yashirincha qoʻyib yuborish niyatida boʻldi .
40001020	Buni oʻylab koʻrganidayoq , Xudovandning bir farishtasi tushida unga koʻrinib : “ Ey Dovud oʻgʻli Yusuf ! — dedi , — Sen Maryamni oʻzingga xotinlikka olishdan qoʻrqma ; chunki uning vujudidagi homila Muqaddas Ruhdan paydo boʻlgan .
40001021	U oʻgʻil tugʻadi va Uning ismini Iso qoʻyasan , chunki U Oʻz xalqini gunohlaridan qutqaradi .
40001022	Bularning bari esa Xudovandning paygʻambar orqali aytgani bajo kelishi uchun roʻy berdi . Paygʻambar :
40001023	“ Qiz homilali boʻlgʻay va oʻgʻil tuqqay , Uning ismini esa Immanuil qoʻyurlar ” , — deb karomat qilgan edi . Immanuil — “ Xudo biz bilan ” demakdir ” .
40001024	Yusuf uygʻongach , Xudovandning farishtasi unga buyurganidek qildi va Maryamni xotinlikka oldi .
40001025	Lekin u tugʻmaguncha unga yaqinlashmadi . Nihoyat , Maryam oʻzining toʻngʻich oʻgʻlini tugʻdi va Uning ismini Iso qoʻydi .
40002001	Iso podshoh Hirod davrida , Yahudiyaning Baytlahm shaharchasida tugʻilganidan keyin , sharqdan Quddusga munajjimlar keldi .
40002002	Ular : — Yahudiylarning podshohi boʻlib tugʻilgan bola qayerda ? Biz sharqda Uning yulduzini koʻrdik , Unga taʼzim qilgani keldik , — dedilar .
40002003	Podshoh Hirod buni eshitgach , u bilan butun Quddus bezovtalanib ketdi .
40002004	U barcha yahudiy oliy ruhoniylari va ulamolarini toʻplab , ulardan Masihning qayerda tugʻilishi kerakligini soʻradi .
40002005	Ular esa : — Yahudiyaning Baytlahm shahrida , — deyishdi unga , — chunki paygʻambarning kitobida shunday yozilgan :
40002006	“ Ey Yahudo diyoridagi Baytlahm ! Sen Yahudo ulugʻlaridan aslo kam emassan . Zero xalqim — Isroilni boquvchi Dohiy Sendan kelib chiqajak ” .
40002007	Oʻshanda Hirod munajjimlarni yashirincha chaqirib , ulardan yulduzning paydo boʻlgan aniq vaqtini bilib oldi .
40002008	Soʻng ularni Baytlahmga yuborib : — Boringlar , chaqaloq haqida sinchiklab surishtiringlar . Uni topgach , menga xabar beringlar , toki men ham borib Unga taʼzim qilayin , — dedi .
40002009	Munajjimlar podshohning soʻzlariga quloq solib joʻnadilar . Ular sharqda koʻrgan yulduz esa ularga yoʻl koʻrsatib bordi va nihoyat , chaqaloq yotgan joy tepasiga kelib toʻxtadi .
40002010	Ular yulduzni koʻrib , haddan ziyod quvondilar .
40002011	Uyga kirib , chaqaloqni va Uning onasi Maryamni koʻrdilar-da , muk tushib , chaqaloqqa taʼzim qildilar . Soʻng xazinalarini ochib , Unga oltin , xushboʻy tutatqilar va mumiyo tortiq qildilar .
40002012	Hirodga qaytmaslik haqida tushlarida ogohlantirilgandan keyin , boshqa yoʻl bilan oʻz yurtlariga qaytib ketdilar .
40002013	Munajjimlar joʻnab ketganlaridan soʻng , Xudovandning bir farishtasi Yusufga tushida koʻrinib : “ Oʻrningdan tur ! — dedi . — Chaqaloq bilan onasini olib , Misrga qoch va men senga biror narsa aytmagunimcha , u yerda qolgin . Chunki Hirod chaqaloqni qidirib topsa , uni halok qilish niyati bor ” .
40002014	Yusuf shu kechasiyoq turib , chaqaloq bilan onasini olib , Misrga qarab yoʻlga tushdi .
40002015	Hirodning ajali yetgunigacha , u yerda qoldi . Shu tariqa Xudovandning : “ Men Oʻgʻlimni Misrdan chaqirib oldim ” , — deb paygʻambar orqali aytgan soʻzi bajo keldi .
40002016	Hirod munajjimlar tomonidan aldanganini payqagach , juda qattiq gʻazablandi . Ulardan bilib olgan vaqtga koʻra , Baytlahm hamda uning tevarak-atroflaridagi ikki yosh va undan kichik boʻlgan hamma oʻgʻil bolalarni qilichdan oʻtkazgani kishi yubordi .
40002017	Oʻshanda Yeremiya paygʻambarning ushbu karomati bajo keldi :
40002018	“ Ramadan bir nido eshitilur , Cheksiz bir nolayu ohu figʻon , bu . Bolalari uchun yigʻlar Rohila , Hech na yupatolmas , endi ular yoʻq ” .
40002019	Hirodning oʻlimidan keyin Xudovandning bir farishtasi Misrda Yusufga tushida koʻrinib :
40002020	“ Oʻrningdan tur ! — dedi . — Chaqaloq bilan onasini olib , Isroil mamlakatiga yoʻl ol . Chunki chaqaloqning joniga qasd qilganlar olamdan oʻtdi ” .
40002021	Shunda Yusuf chaqaloq bilan onasini olib joʻnadi , Isroil mamlakatiga qaytib keldi .
40002022	Ammo Yahudiyada Hirod oʻrniga uning oʻgʻli Arxelay taxtga chiqqanini eshitib , u yerga borishga qoʻrqdi . Biroq tushida vahiy kelgach , u Jalila yurtiga bordi .
40002023	U yurtning Nosira degan shahrida joylashdi . Shunday qilib , “ U nosiralik deb atalgay ” , — degan paygʻambar soʻzi bajo keldi .
40003001	Oʻsha kunlarda Yahyo paygʻambar paydo boʻlib , Yahudiya choʻlida voizlik qila boshladi .
40003002	U : “ Tavba qilinglar , chunki Osmon Shohligi yaqinlashdi ! ” — deb xitob qilar edi .
40003003	Bu voqea esa Ishaʼyo paygʻambarga vahiy qilingan shu oyatga toʻgʻri keladi : “ Mana , choʻlda nido yangramoqda : Xudovand yoʻlini tayyorlangiz , Ravon aylangiz soʻqmoqlarin ! — deya ” .
40003004	Yahyoning oʻzi tuya junidan kiyim kiyib , beliga teridan kamar taqar edi . Uning yeguligi esa chigirtka bilan yovvoyi asal edi .
40003005	Quddusda , Yahudiya yurti boʻylab va Oʻrdun daryosi atrofida yashovchilarning hammasi Yahyo paygʻambarning oldiga chiqar edi .
40003006	Ular gunohlarini eʼtirof etib , Yahyoning buyrugʻi bilan Oʻrdun suviga choʻmib imon keltirar edilar .
40003007	Farziy va sadduqiy mazhablaridan ham talay kishi choʻmish uchun uning oldiga kelayotganlarini Yahyo koʻrib , ularga dedi : “ Voy ilonlar zoti ! Boshingizga keladigan Xudo gʻazabidan qochib qutulishingizni sizlarga kim uqtirdi ?
40003008	Bundan buyon tavba qilganingizga yarasha hosil beringlar !
40003009	“ Ibrohim bizning otamiz ” , deb koʻnglingizdan oʻtkazmanglar . Men sizlarga aytamanki , Xudo shu toshlardan Ibrohimga avlod tiklashga qodir .
40003010	Hozirdanoq daraxtlar ildizida bolta yotibdi-ku . Yaxshi meva bermagan har qanday daraxt kesilib olovga tashlanadi .
40003011	Men sizlarni tavbaga chaqirish uchun suvga choʻmdirib yuribman . Lekin mening ketimdan Kelayotgan mendan qudratlidir . Men Uning choriqlarini koʻtarishga ham arzimayman . U sizlarni Muqaddas Ruhga va olovga choʻmdiradi .
40003012	Uning panshaxasi qoʻlida tayyor turibdi . U oʻz xirmonini shopirib tashlaydi ; bugʻdoyini omborga toʻplab , somonni soʻnmas oʻtda yondirib yuboradi ” .
40003013	Oʻshanda Iso Yahyoning huzurida suvga choʻmish uchun Jaliladan Oʻrdun daryosi boʻyiga keldi .
40003014	Lekin Yahyo Isoni toʻxtatmoqchi boʻlib : — Men Sening huzuringda imon keltirishim kerak edi . Sen boʻlsang , mening oldimga kelyapsanmi ? — dedi .
40003015	Iso unga javob berib : — Endi rozi boʻl , chunki biz shu yoʻsinda ilohiy amrni toʻla bajarishimiz oʻrinlidir , — dedi . Shundan keyin Yahyo Isoga izn berdi .
40003016	Iso daryoga tushdi . U suvdan chiqqan zahoti , osmon ochilib ketdi va Xudoning Ruhi kaptarday Isoning ustiga tushib qoʻngani koʻrindi .
40003017	Osmondan esa : “ Bu Mening sevikli Oʻgʻlimdir , Undan mamnunman ” , — degan nido keldi .
40004001	Oʻshanda Iso , iblisning sinovidan oʻtish uchun Muqaddas Ruh tomonidan sahroga olib borildi .
40004002	U qirq kun va qirq kecha roʻza tutib , oxiri och qoldi .
40004003	Shunda vasvasa qiluvchi Isoning yoniga kelib Unga : — Agar Sen Xudoning Oʻgʻli boʻlsang , aytgin , bu toshlar nonga aylansin ! — dedi .
40004004	Iso unga javoban dedi : — Tavrotda : “ Inson birgina non bilan emas , balki Xudoning ogʻzidan chiqqan har bir soʻz bilan yashaydi ” , deb yozilgan .
40004005	Keyin iblis Isoni tabarruk shaharga keltirdi va maʼbadning tepasida turgʻizib ,
40004006	Unga dedi : — Agar Sen Xudoning Oʻgʻli boʻlsang , Oʻzingni pastga tashla-chi . Chunki Zaburda shunday yozilgan-ku : “ U Sen haqda Oʻz farishtalariga amr etgay : Ular Seni qoʻllarida koʻtarib ketar , Oyogʻing ham toshga qoqilib ketmas ” .
40004007	Iso unga : — “ Egang Xudovandni sinama ” , deb yozilgani ham bor , — dedi .
40004008	Iblis Isoni yana juda baland toqqa olib chiqib ketdi . Dunyoning barcha saltanatlarini hamda ularning hashamatini Unga koʻrsatib :
40004009	— Agar tiz choʻkib menga sajda qilsang , bularning hammasini Senga beraman , — dedi .
40004010	Shunda Iso : — Yoʻqol koʻzimdan , shayton ! Chunki Tavrotda : “ Egang — Xudovandga sajda qil , birgina Unga itoatda boʻl ” , deb yozilgan , — dedi .
40004011	Shundan soʻng iblis Isoni tark etdi va farishtalar esa kelib , Isoga xizmat qila boshladilar .
40004012	Iso Yahyoning hibsga olinganini eshitgach , Jalilaga qaytib bordi .
40004013	U Nosira shahrida koʻp qolmay , Zavulun va Naftoli yurtidagi koʻl boʻyida joylashgan Kafarnahum shahriga kelib oʻrnashdi .
40004014	Shunday qilib , Ishaʼyo paygʻambarga vahiy boʻlgan ushbu oyat bajo keldi :
40004015	“ Ey Zavulun diyori va Naftoli diyori , Oʻrdun nahrining naryogʻida , Dengiz yoʻlida joylashgan majusiylar Jalilasi !
40004016	Zulmatda qolib kelgan xalq katta ziyoni koʻrdi , Oʻlim soyasiga burkangan el ufqlari yorishdi ” .
40004017	Shu kundan boshlab Iso voizlik qiladigan boʻlib : “ Tavba qilinglar , chunki Osmon Shohligi yaqinlab qoldi ” , — deb aytar edi .
40004018	Jalila koʻli yonidan oʻtayotganida , Iso koʻlga toʻr tashlab turgan ikki aka-uka — Butrus deb ataluvchi Simun va uning ukasi Idrisni koʻrib qoldi . Ular baliqchi edilar .
40004019	Iso ularga : “ Mening orqamdan yuringlar , Men sizni inson ovchilari qilaman ” , — dedi .
40004020	Aka-uka darhol toʻrlarini qoldirib , Uning orqasidan ergashdilar .
40004021	U yerdan oʻtayotib , Iso boshqa ikki aka-uka — Zabadiyning oʻgʻli Yoqub va uning ukasi Yuhannoni koʻrib qoldi . Ular otalari Zabadiy bilan birga qayiqda toʻrlarini yamab oʻtirishgan edi . Iso ularni ham chaqirdi .
40004022	Ular ham darhol qayiqni va otalarini qoldirib , Isoning orqasidan ergashdilar .
40004023	Iso butun Jalilani aylanib chiqdi . U yurtning ibodatxonalarida taʼlim berib , Xudoning Shohligi toʻgʻrisidagi Xushxabarni eʼlon qilib , odamlardagi har turli kasallik va darmonsizlikni shifolab yurdi .
40004024	U haqdagi xabar butun Suriyaga yoyildi . Turli-tuman dardu illatlardan qiynalib yurganlar , jinga chalinganlar , tutqanoq va shol kasaliga yoʻliqqanlarning hammasini Isoning oldiga keltirishar , U esa ularni sogʻaytirar edi .
40004025	Jalila va Oʻnkent viloyatidan , Quddusdan , Yahudiya hamda Oʻrdunning narigi tomonidagi yurtlardan kelgan koʻplab xaloyiq Uning orqasidan ergashib bordi .
40005001	Iso talay xaloyiqni koʻrib , toqqa chiqib oʻtirdi . Shogirdlari Uning oldiga kelishdi .
40005002	Iso ularga taʼlim berish uchun ogʻzini ochib , dedi :
40005003	“ Ruhan kambagʻal boʻlganlar baxtlidir , Chunki Osmon Shohligi ularnikidir .
40005004	Yigʻlayotganlar baxtlidir , Chunki ular tasalli topur .
40005005	Beozor boʻlganlar baxtlidir , Chunki ular yer yuziga ega boʻlur .
40005006	Adolatga ochu chanqoqlar baxtlidir , Chunki ular toʻq boʻlur .
40005007	Rahmdil boʻlganlar baxtlidir , Chunki ular rahm-shafqat topur .
40005008	Pokdil boʻlganlar baxtlidir , Chunki ular Xudoni koʻrur .
40005009	Tinchlik oʻrnatuvchilar baxtlidir , Chunki ular Xudo oʻgʻillari deyilur .
40005010	Adolat yoʻlida jabr koʻrganlar baxtlidir , Chunki Osmon Shohligi ularnikidir .
40005011	Men tufayli odamlar sizni haqoratlab quvgʻin etsa , siz haqda yolgʻon gapirib fisqu gʻiybat qilsa , baxtlisiz !
40005012	Sevininglar va xursand boʻlinglar , chunki sizga osmon mukofoti buyuk . Sizdan avval oʻtgan paygʻambarlar ham shunday quvgʻin boʻlgan ” .
40005013	“ Siz — yerning tuzisizlar . Agarda tuz kuchini yoʻqotsa , uni yana qanday shoʻr qilish mumkin ? U endi chiqitga tashlab yuboriladi , oyoq ostida poymol boʻlishdan boshqaga yaramaydi .
40005014	Siz — dunyoning nurisizlar . Togʻning tepasida qurilgan shahar yashirin qololmaydi .
40005015	Shuningdek , shamni yoqib , keyin idish bilan yopib qoʻyishmaydi . Uydagilarning hammasiga yorugʻlik bersin , deb uni shamdonga qoʻyishadi .
40005016	Ayni ravishda sizning nuringiz ham insonlar oldida shunday porlasinki , ular yaxshi ishlaringizni koʻrib , osmondagi Otangizni ulugʻlasinlar ” .
40005017	“ Meni Tavrot yoki paygʻambar oyatlarini bekor qilgani keldi , deb oʻylamanglar . Men bekor qilgani emas , balki bajo keltirgani keldim .
40005018	Sizga chinini aytayin : yeru osmon tugamaguncha va taqdir etilgan hamma narsa amalga oshmaguncha , Tavrotdan na bir harf , na bir nuqta oʻchadi .
40005019	Shunday qilib , kim bu amrlarning eng kichigini ham insonlarga buzib oʻrgatsa , Osmon Shohligida eng kichik boʻladi . Lekin kim bu amrlarni bajarib boshqalarga oʻrgatsa , Osmon Shohligida buyuk boʻladi .
40005020	Sizlarga aytib qoʻyay : agar sizning solihligingiz ulamolar va farziylarning solihligidan ustun kelmasa , Osmon Shohligiga kirolmaysizlar ” .
40005021	“ Qadimgilarga : “ Odam oʻldirma ; kim odam oʻldirsa , javobgarlikka tortiladi ” , — deb aytilganini eshitgansizlar .
40005022	Lekin Men sizga aytaman : kimki birodariga behuda gʻazablansa , javobgarlikka tortiladi . Kimki birodariga ahmoq desa , oliy mahkamada javob beradi . Kimki birodariga telba desa , jahannam olovida javob beradi .
40005023	Shunday qilib , sen xayr-ehsoningni qurbongohga olib kelganingda , agar u yerda birodaring sendan xafa ekani yodingga tushsa ,
40005024	xayr-ehsoningni u yerda , qurbongoh oldida qoldir va borib , avval birodaring bilan yarashgil . Shundan keyin kelib , xayr-ehsoningni bajo keltir .
40005025	Sen raqibing bilan qozixonaga borarkansan , yoʻl-yoʻlakay u bilan kelishishga shoshil , toki raqibing seni qoziga , qozi esa mirshabga topshirib , seni zindonga tashlamasin .
40005026	Senga chinini aytayin : oxirgi tiyiningni bermaguningcha , u yerdan chiqolmaysan ! ”
40005027	“ Qadimgilarga : “ Zino qilma ” , — deb aytilganini eshitgansizlar .
40005028	Lekin Men sizga aytaman : kim bir ayolga shahvat bilan qarasa ham , allaqachon koʻnglida u bilan zino qilgan boʻladi .
40005029	Agar sening oʻng koʻzing gunoh qilishingga sabab boʻlsa , uni sugʻurib tashla . Chunki butun badaning jahannamga tashlanishidan koʻra , aʼzoyingdan birining nobud boʻlgani sen uchun yaxshiroqdir .
40005030	Agar sening oʻng qoʻling gunoh qilishingga sabab boʻlsa , uni chopib tashla . Chunki butun badaning jahannamga yoʻliqishidan koʻra , aʼzoyingdan birining nobud boʻlgani sen uchun yaxshiroqdir .
40005031	Yana deyilganki : “ Kim xotini bilan ajralmoqchi boʻlsa , unga taloq xatini yozib bersin ” .
40005032	Lekin Men sizga aytaman : kim bevafolik aybidan boshqa sabab bilan xotinidan ajralsa , unga zino qilishga sabab topib beradi . Shuningdek , kim ajralgan xotinga uylansa , zino qilgan boʻladi ” .
40005033	“ Yana qadimgilarga : “ Qasamdan qaytma . Ichgan qasamlaringni Xudovand oldida bajo keltir ” , — deb aytilganini eshitgansizlar .
40005034	Lekin Men sizga aytaman : hech qanday qasam ichmanglar — na osmon haqi , chunki u Xudoning taxtidir ;
40005035	na yer haqi , chunki u Xudoning poyandozidir ; na Quddus haqi , chunki u Buyuk Podshohning shahridir .
40005036	Boshing haqi ham qasam ichma , chunki sen bironta sochingni oq yoki qora qilolmaysan .
40005037	Sizlarning soʻzingiz faqat “ ha ” yoki “ yoʻq ” boʻlsin . Bundan ortigʻi esa shaytonlikdir ” .
40005038	“ Sizlar : “ Koʻz evaziga koʻz , tish evaziga tish ” , — deb aytilganini eshitgansizlar .
40005039	Lekin Men sizga aytaman : yomonga qarshi chiqma . Kim sening oʻng chakkangga ursa , unga ikkinchisini ham oʻgir .
40005040	Kim sen bilan daʼvolashib , koʻylagingni olmoqchi boʻlsa , unga toʻningni ham berib yubor .
40005041	Kim seni bir chaqirim yoʻl yurishga majbur qilsa , u bilan ikki chaqirim yur .
40005042	Sendan soʻraganga ber , sendan qarz olmoqchi boʻlgandan yuz oʻgirma ” .
40005043	“ Yana : “ Qardoshingni sevgin , dushmaningdan nafratlan ” , — deb aytilganini eshitgansizlar .
40005044	Lekin Men sizga aytaman : dushmanlaringizni sevinglar . [ Sizni laʼnatlaganlarni duo qilinglar . Sizdan nafratlanganlarga yaxshilik qiling . Sizning nomingizga isnod keltirganlar uchun , ] sizga jabr-zulm oʻtkazganlar uchun ibodat qilinglar .
40005045	Shunda siz osmondagi Otangizning oʻgʻillari boʻlasizlar . Chunki U Oʻz quyoshini yovuzlar ustida ham , yaxshilar ustida ham balqitadi , yomgʻirini solihlar ustiga ham , fosiqlar ustiga ham yogʻdiradi .
40005046	Agar sizni sevadiganlarnigina sevsangiz , bundan sizga rahmat boʻlurmi ? Soliqchilar ham xuddi shunday qilishmaydimi ?
40005047	Agar siz faqat birodarlaringiz bilangina salomlashsangiz , qanday fazilatli ish qilgan boʻlasizlar ? Butparastlar ham xuddi shunday qilishmaydimi ?
40005048	Shunday qilib , osmondagi Otangiz barkamol boʻlgani kabi , siz ham barkamol boʻlinglar ” .
40006001	“ Ehtiyot boʻlinglar , savobli ishingizni odamlarga koʻrinish uchun hammaning koʻz oʻngida qilmanglar . Aks holda osmondagi Otangizdan mukofot ololmaysizlar .
40006002	Shunday qilib , sen birovga sadaqa bermoqchi boʻlsang , oʻtgan-ketganga jar solma . Ikkiyuzlamachilargina odamlardan olqish olish uchun ibodatxonalarda va koʻcha-koʻyda shunday qiladilar . Sizlarga chinini aytayin : bular oʻzlariga yarasha mukofotni olib boʻldilar .
40006003	Sen sadaqa berayotganingda , chap qoʻling oʻng qoʻling nima qilayotganini bilmasin .
40006004	Yaʼni sening muruvvating yashirin boʻlsin . Shunda yashirin boʻlganlarni koʻruvchi Otang seni aniq taqdirlaydi ” .
40006005	“ Ibodat qilayotganingizda , odamlarga koʻrinish uchun ibodatxonalarda va koʻcha burchaklarida turib ibodat qilishni yaxshi koʻradigan ikkiyuzlamachilarga oʻxshamanglar . Sizlarga chinini aytayin : ular oʻzlariga yarashasini olib boʻldilar .
40006006	Sen esa ibodat qilayotganingda oʻz hujrangga kir va eshikni berkitib , yashirin boʻlgan Otangga ibodat qil . Shunda yashirin boʻlganlarni koʻruvchi Otang seni aniq taqdirlaydi .
40006007	Ibodat qilayotganingizda , majusiylar kabi ortiqcha soʻzlarni takrorlab turmanglar . Ular : koʻp soʻzlasam , ibodatim ijobat boʻladi , deb oʻylaydilar .
40006008	Ularga oʻxshamanglar , chunki Otangiz nimalarga muhtojligingizni Undan soʻrashingizdan oldin biladi .
40006009	Sizlar esa bunday ibodat qilinglar : Bizning osmondagi Otamiz ! Sening muqaddas isming ulugʻlansin .
40006010	Sening Shohliging kelsin . Osmonda boʻlgani kabi , Yerda ham Sening irodang bajo kelsin .
40006011	Bugungi rizq-roʻzimizni bergin .
40006012	Bizga gunoh qilganlarni biz kechirgandek , Sen ham bizning gunohlarimizni kechirgin .
40006013	Bizni vasvasaga duchor qilmagin , Ammo yovuz shaytondan xalos qilgin . [ Saltanat , kuch-qudrat va shon-shuhrat to abad Senikidir . Omin . ]
40006014	Agar siz boshqalarning ayb-gunohlarini kechirsangizlar , samoviy Otangiz ham sizni kechiradi .
40006015	Biroq , agar siz boshqalarning ayb-gunohlarini kechirmasangizlar , Otangiz ham sizni kechirmaydi ” .
40006016	“ Roʻza tutayotganingizda , ikkiyuzlamachilar kabi qovoq osiltirib yurmanglar . Ular roʻza ekanlarini odamlarga bildirish uchun oʻzlarini avzoyi buzuq qilib koʻrsatadilar . Sizlarga chinini aytayin : ular oʻzlariga yarashasini olib boʻldilar .
40006017	Lekin sen roʻza tutganingda , oʻzingni yuvib-tarab yurgin ,
40006018	toki roʻza tutganing insonlarga emas , balki yashirin boʻlgan Otangga oshkor boʻlsin . Yashirin boʻlganlarni koʻruvchi Otang esa seni aniq taqdirlaydi ” .
40006019	“ Bu dunyoda kuya va zang yeb ketadigan hamda oʻgʻri teshib talaydigan xazinalarni jamlamanglar .
40006020	Aksincha , kuya va zang yeb ketmaydigan , oʻgʻri teshib talamaydigan u dunyoning xazinalarini jamlanglar .
40006021	Xazinangiz qayerda boʻlsa , yuragingiz ham oʻsha yerda boʻlur .
40006022	Koʻz — tanning chirogʻidir . Agar sening koʻzing tiniq boʻlsa , butun taning ham yorugʻ boʻlur .
40006023	Ammo koʻzing yomon boʻlsa , butun taning ham qorongʻi boʻlur . Agarda ichingdagi nur qorongʻi boʻlib tursa , u qorongʻilik qanchalik qoʻrqinchli boʻlur !
40006024	Hech kim ikki xoʻjayinga xizmat qilolmaydi . U yo birini yomon koʻrib , boshqasini sevadi , yoki biriga ixlos qoʻyib , boshqasini xorlaydi . Siz ham Xudoga , ham pulga birdek sigʻina olmaysizlar ” .
40006025	“ Binobarin , sizga shuni aytaman : nima yeb , nima ichamiz , deb joningiz uchun , nima kiyamiz , deb taningiz uchun tashvishlanib yurmanglar . Jon ovqatdan , tan esa kiyimdan afzal emasmi ?
40006026	Koʻkda uchuvchi qushlarga qaranglar : ular na ekadi , na oʻradi , na omborga don yigʻadi . Shunga qaramay , samoviy Otangiz ularning rizqini beradi . Siz esa ulardan ancha aʼloroq emasmisiz ?
40006027	Sizlardan kim tashvishlanib , oʻz umrini bir lahza boʻlsin uzaytira olar ekan ?
40006028	Nega kiyim uchun tashvishlanasizlar ? Dashtdagi piyozgullarning qanday oʻsishiga qarab , ibrat olinglar : ular na mehnat qilar , na charx yigirar .
40006029	Ammo sizlarga aytib qoʻyay : hatto podshoh Sulaymon ham oʻzining shuhrat choʻqqisida bularning hech biriday kiyinmagan edi .
40006030	Agar Xudo bugun bor boʻlib , ertaga oʻchoqqa otiladigan dasht oʻtiga shunday zeb bergan boʻlsa , sizni undan kam koʻrarmidi , ey imoni sustlar ? !
40006031	Shunday ekan , nima yeymiz , nima ichamiz , nima kiyamiz , deb tashvishlanib yurmanglar .
40006032	Majusiylar hadeb bularning gʻamida yurishadi . Lekin samoviy Otangiz siz bularning bariga muhtoj ekaningizni biladi-ku !
40006033	Siz avvalo Xudoning Shohligi va Uning irodasi payidan boʻlinglar , shunda bularning hammasi sizga qoʻshimcha qilib beriladi .
40006034	Binobarin , ertagi kun haqida tashvish tortmanglar . Ertaning tashvishi ertaning oʻziga tegishlidir . Har bir kunning dardi oʻziga yetar ” .
40007001	“ Boshqalarni hukm qilmanglar , siz ham mahkum boʻlmaysiz .
40007002	Sizlar qanday hukm qilsangiz , sizga ham shunday hukm oʻtkaziladi . Sizlar qanday oʻlchov bilan oʻlchasangiz , sizga ham shunday oʻlchov tatbiq etiladi .
40007003	Nega sen birodaring koʻzidagi choʻpni koʻrasanu , lekin oʻz koʻzingdagi xodani sezmaysan ?
40007004	Sening koʻzingda xoda bor ekan , qanday qilib birodaringga : “ Kel , koʻzingdagi choʻpni chiqarib olay ” , — deysan ?
40007005	Ey ikkiyuzlamachi ! Oldin oʻz koʻzingdan xodani chiqarib ol , keyin birodaring koʻzidan choʻpni qanday chiqarmoq uchun koʻzing ochiladi .
40007006	Muqaddas boʻlgan narsani itlarga bermang , marvaridlaringizni choʻchqalar oldiga tashlamang . Tagʻin bularni oyoq-osti qilib , soʻngra oʻzingizni tilka-pora qilmasinlar ! ”
40007007	“ Soʻrab turing , sizga beriladi . Izlab turing , topasizlar . Taqillatib turing , sizga ochiladi .
40007008	Chunki har bir soʻragan olar , izlagan topar , taqillatganga eshik ochilar .
40007009	Orangizda bir kimsa bormi , oʻgʻli undan non soʻraganda , unga tosh bersa ?
40007010	Yoki baliq soʻraganda , unga ilon bersa ?
40007011	Sizlar yovuz boʻla turib , bolalaringizga yaxshi hadyalar berishni bilsangiz , boz ustiga osmondagi Otangiz Undan soʻraganlarga moʻl-koʻl neʼmatni beradi !
40007012	Odamlar sizga qanday muomala qilishlarini istasangiz , siz ham ularga shunday muomalada boʻling . Tavrot va paygʻambarlar taʼlimotining magʻzi shundadir ” .
40007013	“ Tor eshikdan kiringlar ! Chunki halokatga eltuvchi yoʻl koʻp enli , darvozasi esa kengdir . Ana , shu tomon yurayotganlar koʻp .
40007014	Hayot sari eltuvchi yoʻl esa tang , eshigi juda tordir . Bu yoʻlni topadiganlar oz ” .
40007015	“ Soxta paygʻambarlardan ehtiyot boʻlinglar ! Ular sizning oldingizga qoʻy kiyimida keladilar , lekin ichlaridan yirtqich boʻrilardir .
40007016	Ularni mevalaridan bilib olasizlar . Tikanakdan uzum , yoki yantoqdan anjir terisharmikan ?
40007017	Har bir yaxshi daraxt yaxshi meva berar , yomon daraxt esa yomon meva berar .
40007018	Yaxshi daraxt yomon meva berolmas , yomon daraxt ham yaxshi meva berolmas .
40007019	Yaxshi meva bermaydigan har bir daraxt esa kesilib , olovga tashlanadi .
40007020	Shunday qilib , soxta paygʻambarlarni mevalaridan bilib olasizlar .
40007021	Meni “ Yo Rabbiy , yo Rabbiy ” deb chaqirgani bilan har bir odam Osmon Shohligiga kiravermaydi . Bunga osmondagi Otamning irodasini bajo keltiruvchigina erishadi .
40007022	Qiyomat kunida koʻplar Menga : “ Yo Rabbiy , yo Rabbiy , bizlar Sening noming bilan bashorat qilmadikmi ? Sening noming bilan jinlarni quvib chiqarmadikmi ? Sening noming bilan koʻpgina moʻjizalar yaratmadikmi ? ” — deydilar .
40007023	Oʻsha vaqtda Men ularning yuziga qarab : Men sizlarni hech qachon tanigan emasman . Ey badkirdorlar , Mening oldimdan ketinglar ! — deyman ” .
40007024	“ Endi kim Mening bu soʻzlarimni eshitib , ularni bajo keltirsa , uni oʻz uyini tosh ustiga qurgan farosatli odamga oʻxshataman .
40007025	Yomgʻir yogʻib , sellar toshib , shamollar esib , u uyni bosib qolibdi . Lekin tosh ustiga oʻrnatilgani uchun qulamabdi .
40007026	Biroq kim Mening bu soʻzlarimni eshitib , ularni bajo keltirmasa , oʻz uyini qum ustiga qurgan farosatsiz odamga oʻxshaydi .
40007027	Yomgʻir yogʻib , sellar toshib , shamollar esib , u uyni bosib qolibdi . Uy esa qulab , yer bilan yakson boʻlibdi ” .
40007028	Iso bu soʻzlarni aytib boʻlgandan keyin , xaloyiq Uning taʼlimotiga hayron qoldi .
40007029	Chunki Iso ularga ulamolar va farziylar kabi emas , balki qudratli kuch egasiday taʼsirchan taʼlim berar edi .
40008001	Iso togʻdan tushgach , tumonat xaloyiq Uning orqasidan ergashdi .
40008002	Shu oʻrtada bir moxov Unga yaqinlashib , sajda qildi-da : — Hazrat , agar istasang , meni moxovlikdan pok qila olasan , — dedi .
40008003	Iso qoʻlini uzatdi va unga tegizib : — Istayman , pok boʻl ! — dedi . Moxov shu zahoti dardidan forigʻ boʻldi .
40008004	Iso unga : — Ehtiyot boʻl , buni hech kimga aytma . Lekin borib , oʻzingni ruhoniyga koʻrsat va sogʻayganingni tasdiqlatgin , Muso paygʻambar buyurgan qurbonlikni keltirib ber , — dedi .
40008005	Iso Kafarnahum shahriga kirib kelayotganda , bir yuzboshi Uning oldiga keldi va yolvorib :
40008006	— Hazrat , mening xizmatkorim uyda shol boʻlib gʻoyat qiynalib yotibdi , — dedi .
40008007	Iso unga : — Men borib uni sogʻaytiraman , — dedi .
40008008	Yuzboshi javob berib : — Hazrat ! — dedi , — Kulbamga oyoq bosishing uchun men munosib emasman . Sen birgina soʻz aytsang , bas , xizmatkorim sogʻayib ketadi .
40008009	Chunki men ham buyruqqa tobe odamman , shuningdek , mening buyrugʻimga boʻysunuvchi askarlarim ham bor . Biriga “ ket ” desam , ketadi . Boshqasiga “ kel ” desam , keladi . Biron xizmatkorimga “ shuni qil ” desam , qiladi .
40008010	Iso buni eshitgach hayron qoldi . Orqasidan ergashib kelayotganlarga : — Sizlarga chinini aytayin , — dedi , — Men bunchalik buyuk ishonchni Isroilning biron joyida ham topmadim .
40008011	Sizlarga shuni aytaman : qiyomatda sharqu gʻarbdan koʻplar kelib , Osmon Shohligida Ibrohim , Isʼhoq va Yoqub bilan birga ziyofatga oʻtirishadi .
40008012	Lekin Shoh ahlining oʻzlari esa tashqi qorongʻilikka otiladilar . U yerda zor yigʻlab , tish gʻichirlatadilar .
40008013	Keyin Iso yuzboshiga : — Bor , sen ishonganingdek boʻlsin , — dedi . Yuzboshining xizmatkori esa oʻsha zahoti sogʻayib ketdi .
40008014	Iso Butrusning uyiga kelganda , uning qaynonasi isitmalab yotganini koʻrdi .
40008015	Iso uning qoʻliga tegishi bilan isitmasi tushdi . Ayol esa turib , Unga xizmat qila boshladi .
40008016	Kech kirishi bilan , jinga chalingan bir talay kishini Isoning oldiga keltirishdi . U soʻz bilan yomon ruhlarni quvib chiqardi , dardga yoʻliqqanlarning hammasini sogʻaytirdi .
40008017	Shu tariqa Ishaʼyo paygʻambarga vahiy boʻlgan ushbu oyat bajo keldi : “ U bizning kasalliklarimizni koʻtardi , Dardlarimizni esa Oʻzi chekdi ” .
40008018	Iso atrofida koʻp xaloyiqni koʻrgach , shogirdlariga narigi tomonga suzib oʻtishni buyurdi .
40008019	Shu vaqtda bir ulamo Unga yaqinlashib : — Ustoz , qayerga borma , men Sening orqangdan yuraman , — dedi .
40008020	Iso unga : — Tulkilarning inlari bor , osmon qushlarining uyalari bor . Lekin Inson Oʻgʻlining bosh suqadigan joyi yoʻq , — dedi .
40008021	Shogirdlardan boshqa biri Isoga : — Hazrat , oldin borib otamni koʻmib kelishimga ijozat ber , — dedi .
40008022	Lekin Iso unga : — Sen Mening orqamdan yur . Oʻliklarni qoʻy , ularni oʻzicha oʻlik boʻlganlar koʻmsin , — dedi .
40008023	Iso qayiqqa tushganda , Uning ketidan shogirdlari ham tushishdi .
40008024	Qoʻqqisdan koʻlda kuchli toʻfon koʻtarildi , qayiq toʻlqinlar ogʻushida qoldi . Iso esa uyquda edi .
40008025	Shogirdlari Uning yoniga bordi-da , Uni uygʻotishib : — Yo Rabbiy , bizlarni qutqar , halok boʻlyapmiz ! — deyishdi .
40008026	Iso ularga : — Hoy imoni sustlar , buncha qoʻrqoq boʻlmasangiz ? ! — dedi . Soʻng turib , shamolga va koʻlga doʻq urdi . Shu zahoti chuqur sukunat choʻkdi .
40008027	Odamlar esa bir-biriga : — Bu qanaqa kishiki , shamol ham , koʻl ham Unga boʻysunsa ? — deb hayratlanishdi .
40008028	Iso narigi qirgʻoqqa , Gergesa yurtiga yetib kelganida , qabriston lahadlaridan chiqib kelgan , jinga chalingan ikki kishi Unga roʻbaroʻ boʻldi . Ular juda vahshiy boʻlganliklari uchun , hech kim bu yoʻldan oʻtolmas edi .
40008029	Ular shunday baqira boshlashdi : — Ey Xudoning Oʻgʻli Iso , bizda nima ishing bor ? Bu yerga bizlarni vaqtidan oldin qiynagani keldingmi ?
40008030	Ulardan uzoqroqda katta toʻngʻiz podasi oʻtlab yurgan edi .
40008031	Jinlar Isoga yolvorib : — Agar bizlarni quvib chiqaradigan boʻlsang , unda toʻngʻiz podasiga yuborgin , — deyishdi .
40008032	Iso ularga : — Boringlar ! — deyishi bilanoq , ular odamlardan chiqib ketib , toʻngʻiz podasiga kirib oldilar . Shu onda butun toʻngʻiz podasi tik qiyalikdan koʻl tomon yopirilib , suvda nobud boʻldi .
40008033	Toʻngʻiz boquvchilar esa qochib shaharga borishdi va yuz bergan hamma hodisani , shuningdek , jinga chalinganlar bilan boʻlib-oʻtgan voqeani gapirib berishdi .
40008034	Shunda butun shahar aholisi Isoning qarshisiga chiqdi . Uni koʻrgach , yurtlari hududidan chiqib ketishini iltimos qilishdi .
40009001	Shundan keyin Iso qayiqqa tushib , koʻlning berigi tomoniga qaytib suzib oʻtdi . U Oʻz shahri — Kafarnahumga kirib kelgan zahoti
40009002	Uning oldiga toʻshakda yotgan bir shol odamni koʻtarib keldilar . Iso ularning ishonchini koʻrib , sholga : — Dadil boʻl , bolam , gunohlaring kechirildi , — dedi .
40009003	Shunda ulamolardan baʼzilari oʻzlaricha : “ Bu kufrlik qilyapti-ku ! ” — deyishdi .
40009004	Iso esa ularning mulohazalarini payqab , dedi : — Nega sizlar koʻngillaringizdan yomon fikrlarni oʻtkazyapsiz ?
40009005	“ Gunohlaring kechirildi ” , — deb aytish osonroqmi , yoki : “ Oʻrningdan turib yura qol ” , — deb aytishmi ?
40009006	Lekin Inson Oʻgʻlining yer yuzida gunohlarni kechirish qudrati borligini ham bilib qoʻyinglar . Shundan soʻng Iso sholga qayrilib : — Oʻrningdan tur , toʻshagingni olib uyingga ket ! — dedi .
40009007	Shol esa oʻrnidan turdi-da , toʻshagini olib oʻz uyiga ravona boʻldi .
40009008	Bu voqeani koʻrgan xaloyiq oʻta hayron boʻlib , insonlarga bunday qudrat bergan Xudoni olqishladi .
40009009	Iso u yerdan oʻtayotganda , soliq yigʻadigan joyda oʻtirgan Matto ismli odamni koʻrib qoldi-da , unga : — Mening orqamdan yur ! — dedi . U esa oʻrnidan qalqib , Isoning orqasidan yurdi .
40009010	Iso uyda yeb-ichib oʻtirar ekan , koʻpgina soliqchilar va har xil gunohkor kishilar ham kelib , dasturxon atrofida Iso bilan shogirdlariga qoʻshilishdi .
40009011	Farziylar buni koʻrib , Isoning shogirdlaridan : — Nega Ustozingiz soliqchilaru gunohkorlar bilan birga yeb-ichib oʻtiribdi ? — deb soʻradilar .
40009012	Iso buni eshitgach , ularga dedi : — Sogʻlar emas , bemorlar tabibga muhtojdir .
40009013	Yaxshisi sizlar borib , Tavrotdagi : “ Men qurbon emas , rahm-shafqat istayman ” , degan oyatning maʼnosini oʻrganib olinglar . Chunki Men taqvodorlarni emas , balki gunohkorlarni tavbaga chaqirgani kelganman .
40009014	U vaqt Yahyoning shogirdlari Isoning oldiga kelib soʻradilar : — Bizlar va farziylar koʻp roʻza tutamiz-u , Sening shogirdlaring-chi , nega tutmaydilar ?
40009015	Iso ularga dedi : — Kuyov davrada boʻlgan vaqtda toʻy ahli aza tutarmikin ? Biroq kuyov ulardan judo boʻlgan kunlar keladi , ana oʻshanda roʻza tutadilar .
40009016	Hech kim eski kiyimga yangi matodan yamoq solmaydi . Chunki yangi yamoq eski kiyimdan soʻkilib , kiyimni battar sitib yuboradi .
40009017	Shuningdek , yangi sharobni ham eski meshga quymaydilar . Chunki eskining tagi tushadi , sharob toʻkiladi va mesh ham nobud boʻladi . Aksincha , yangi sharobni yangi meshga quyadilar , u ham , bu ham saqlab qolinadi .
40009018	Iso ularga bu soʻzlarni aytib turganda , qaysi bir jamoaboshi kelib , Isoga taʼzim qildi-da : — Mening qizim hozir oʻldi . Biroq Sen kelib unga qoʻlingni tekizsang , u yana tirilib ketadi , — dedi .
40009019	Iso oʻrnidan turib , shogirdlari bilan u odamning orqasidan bordi .
40009020	Shu payt oʻn ikki yildan beri qon ketishidan qiynalib yurgan bir ayol Isoga orqa tomondan yoʻlab , kiyimining etagiga qoʻl tegizdi .
40009021	U oʻzicha : “ Agar kiyimiga bir tegib olsam bas , sogʻayib ketaman ” , — deb oʻylagan edi .
40009022	Iso orqasiga oʻgirilib , ayolni koʻrgach : — Dadil boʻl , qizim , ishonching seni qutqardi , — dedi . Ayol shu zahoti dardidan xalos boʻldi .
40009023	Iso boshliqning uyiga yetib , nay chaluvchilarni va qiy-chuv qilayotgan olomonni koʻrgach :
40009024	— Bu yerdan tashqariga chiqinglar ! Qizcha oʻlgan emas , uxlab yotibdi , — dedi . Ular esa Uning ustidan kulishdi .
40009025	Olomon tashqariga chiqarilgandan soʻng Iso ichkariga kirib , qizchaning qoʻlidan ushladi . Qizcha esa oʻrnidan turib ketdi .
40009026	Bu hodisa xabari mamlakat boʻylab ovoza boʻldi .
40009027	Iso u yerdan joʻnab ketayotganda , ikki koʻr Uning orqasidan ergashgancha dod solib : — Ey Dovud Oʻgʻli Iso , bizlarga rahm qil ! — deb faryod chekishardi .
40009028	Iso uyga qaytganda , koʻrlar Uning yoniga kelishdi . Iso ulardan soʻradi : — Men xohishingizni bajo qilishga kuchim borligiga ishonasizlarmi ? — Ishonamiz , Hazrat ! — deb javob berishdi ular .
40009029	Shunda Iso ularning koʻzlariga tegib : — Sizning ishonchingizga yarasha boʻlsin , — dedi .
40009030	Shu bilan ularning koʻzlari ochilib ketdi . — Buni hech kim bilmasin , tagʻin ! — deb Iso ularga qattiq tayinladi .
40009031	Ular esa u yerdan chiqiboq , butun mamlakat boʻylab U haqda ovoza tarqatib yuradigan boʻlishdi .
40009032	U kishilar endi chiqib borayotganda , jin chalgan bir soqovni Isoning oldiga keltirishdi .
40009033	Iso jinni quvib chiqargandan keyin , soqov gapira boshladi . Xalq esa hayratda qolib : — Isroilda bunday hodisa hech qachon boʻlgan emas , — dedi .
40009034	Bunga farziylar : — U jinlar boshligʻining kuchi bilan jinlarni quvib chiqaryapti-ku , — deb gʻingshidilar .
40009035	Iso hamma shahar-qishloqlarni aylanadigan boʻldi . Mahalliy ibodatxonalarda taʼlim berib , Xudoning Shohligi toʻgʻrisidagi Xushxabarni eʼlon qilar va odamlarning har xil dardu darmonsizliklarini davolar edi .
40009036	Xalq olomonini koʻrib , Iso ularga achindi ; chunki choʻponsiz qoʻylarday dovdiragan va holdan toygan edilar .
40009037	Oʻsha vaqtda Iso Oʻz shogirdlariga dedi : “ Hosil moʻl , biroq yumushchilar oz .
40009038	Oʻz hosilingni yigʻib-teradigan yumushchilar yubor , deb hosil Egasiga iltijo qilinglar ” .
40010001	Iso Oʻzining oʻn ikki shogirdini yoniga chaqirib , odamlardan yomon ruhlarni quvib chiqarish va har qanday dardu illatni sogʻaytirish uchun ularga qudrat ato etdi .
40010002	Ushbu oʻn ikki havoriyning ismlari esa quyidagicha : birinchisi Butrus deb atalgan Simun va uning ukasi Idris , keyin Zabadiyning oʻgʻillari Yoqub bilan ukasi Yuhanno ,
40010003	Filip , Bartolmey , Toʻma , soliqchi Matto , Alfeyning oʻgʻli Yoqub va Taddey deb atalgan Leviy ,
40010004	vatanparvar Simun hamda Isoning xoini Yahudo Ishqariyot .
40010005	Iso bu oʻn ikkovini joʻnatib , buyruq berdi : “ Majusiylar yoʻliga oyoq bosmanglar va samariyaliklarning biron shahriga kirmanglar .
40010006	Aksincha , adashgan qoʻylarga oʻxshagan Isroil xalqi oldiga boringlar .
40010007	Yoʻlingiz qayga tushmasin , elga : “ Osmon Shohligi yaqinlab qoldi ” , — deb eʼlon qilinglar .
40010008	Xastalarni sogʻaytiringlar , moxovlarni pok qilinglar , oʻliklarni tiriltiringlar , jinlarni quvib chiqaringlar . Tekin oldingizlar , tekin beringlar .
40010009	Belbogʻlaringizga oltin , kumush yoki mis pul ham tugmanglar .
40010010	Yoʻl uchun na toʻrva , na bir juft koʻylak , na choriq va na hassa olinglar . Chunki mehnatkash oʻzining non-nasibasiga munosibdir .
40010011	Qaysi shahar yoki qishloqqa kirsangiz , u yerda oʻzingizga munosiblarnigina yoʻqlab boring va joʻnaguningizcha oʻsha yerda qolinglar .
40010012	Uyga kirayotganingizda uy ahliga salom beringlar .
40010013	Agar u uy ahli niyatingizga munosib boʻlsa , ularning boshi salomat boʻladi . Agarda munosib boʻlmasa , salomingiz sizga qaytib keladi .
40010014	Agar kim sizni qabul qilmasa va soʻzlaringizga quloq solmasa , u uydan yoki shahardan chiqib ketayotganingizda oyoqlaringizdan changni ham qoqib ketinglar .
40010015	Sizga chinini aytayin : qiyomat kunida bunday shahardan koʻra Sadoʻm va Gʻamoʻra yerining ahvoli yengilroq boʻladi ” .
40010016	“ Mana , Men sizlarni boʻrilarning orasiga qoʻylar kabi yuboryapman . Siz ilonday ziyrak , kaptarday sodda boʻlinglar .
40010017	Insonlardan ehtiyot boʻlinglar ; chunki sizlarni adliyaga topshirib , ibodatxonalarda kaltaklaydilar .
40010018	Mening nomim uchun sizlarni hokimlar va podshohlar qoshiga olib boradilar , siz esa ular va turli xalqlar oldida Mening guvohlarim boʻlasizlar .
40010019	Sizni tutib berishayotganda esa nimani aytamiz , qanday gapiramiz , deb oʻylab qaygʻurmanglar . Nima aytishingiz kerakligi oʻsha onda sizlarga uqtiriladi .
40010020	Chunki oʻzlaringiz emas , ichingizdagi Otangizning Ruhi gapiradi .
40010021	Aka ukasini , ota oʻgʻlini oʻlimga topshiradi . Bolalar oʻz ota-onalariga qarshi chiqib , ularni oʻldirtiradilar .
40010022	Mening nomim tufayli hamma sizlardan nafratlanadi . Lekin oxirigacha chidagan qutuladi .
40010023	Agar sizlarni bir shahardan quvsalar , boshqasiga qochib oʻtinglar . Sizlarga chinini aytayin : sizlar Isroilning shaharlarini aylanib chiqishga ulgurmasingizdan , Inson Oʻgʻli yer yuziga qaytib keladi .
40010024	Shogird oʻzining ustozidan yuqori boʻlmas , xizmatkor oʻzining xoʻjayinidan yuqori boʻlmas .
40010025	Shogirdga oʻzining ustoziday , xizmatkorga oʻzining xoʻjayiniday boʻlsa kifoyadir . Agar uy egasiga iblis deb nom qoʻyishgan boʻlsa , unda uy ahlini yana nimalar deyishmaydi ! ”
40010026	“ Shunday qilib , ulardan qoʻrqmanglar ! Chunki ochilmay qoladigan hech qanday yashirin narsa yoʻq , maʼlum boʻlmaydigan hech qanday sir ham yoʻqdir .
40010027	Sizga qorongʻilikda gapirayotganlarimni yorugʻlikda aytaveringlar . Qulogʻingizga shivirlab aytilayotganlarni tomlarning ustidan eʼlon qilaveringlar .
40010028	Tanni oʻldirib , jonni esa oʻldira olmaydiganlardan qoʻrqmanglar . Yaxshisi , jonni ham , tanni ham jahannamda halok etishga qodir boʻlgan Xudodan qoʻrqinglar .
40010029	Ikkita chumchuq bir tangaga sotilmaydimi ? Ammo Otangiz rozi boʻlmasdan , ularning bittasi ham yerga tushmaydi .
40010030	Sizlarga kelganda , boshingizdagi sochlarning hammasi ham sanalgandir .
40010031	Shuning uchun qoʻrqmanglar , sizlar talay chumchuqlardan koʻra qadrliroqsiz ” .
40010032	“ Kimda-kim insonlar oldida Meni tan olsa , Men ham osmondagi Otamning oldida uni tan olaman .
40010033	Biroq , kim insonlar oldida Meni inkor etsa , Men ham osmondagi Otamning oldida uni inkor etaman .
40010034	Meni yer yuziga tinchlik keltirish uchun kelgan , deb oʻylamanglar . Men tinchlik emas , balki qilich keltirgani kelganman .
40010035	Odamni otasidan , qizni onasidan , kelinni qaynonasidan ajratish uchun kelganman .
40010036	Odamning dushmanlari oʻz uyidagilar boʻladi .
40010037	Ota yoki onasini Mendan ortiq sevgan Menga loyiq emas . Oʻgʻli yoki qizini Mendan ortiq sevgan Menga loyiq emas .
40010038	Kimki oʻz xochini olib , ortimdan ergashmasa , Menga loyiq emas .
40010039	Oʻz jonini ayamoqchi boʻlgan uni yoʻqotadi . Men uchun jonini yoʻqotgan esa jon topadi .
40010040	Sizni qabul qilgan Meni qabul qiladi . Meni qabul qilgan esa Meni Yuborganni qabul qilgan boʻladi .
40010041	Kim paygʻambarni paygʻambar deb qabul qilsa , u paygʻambarga yarasha ehson oladi . Kim solihni solih deb qabul qilsa , u solihga yarasha ehson oladi .
40010042	Kimki shogirdlik hurmati deb , bularning hatto eng kichigiga bir piyola sovuq suvgina ichirsa ham , chindan sizlarga aytamanki , u ehsoniga sazovor boʻlur ” .
40011001	Iso oʻn ikki shogirdiga ushbularni buyurib boʻlgach , yaqin shaharlarda taʼlim berish va voizlik qilish uchun u yerdan joʻnadi .
40011002	Zindonda yotgan Yahyo esa Masihning qilayotgan ishlarini eshitgach , oʻz shogirdlaridan ikkitasini Uning oldiga yuborib :
40011003	“ Keladigan Qutqaruvchi Senmisan , yoki biz boshqasini kutaylikmi ? ” — deb Undan soʻratdi .
40011004	Iso javob berib ularga dedi : “ Boringlar , eshitib koʻrayotganlaringizni Yahyoga bildiringlar :
40011005	Koʻrlar koʻryapti , choʻloqlar yuryapti , moxovlar tuzalyapti , karlar eshityapti , oʻliklar tirilyapti va bechoralarga Xushxabar eʼlon qilinyapti .
40011006	Meni deb vasvasaga tushmagan baxtlidir ! ”
40011007	Yahyoning shogirdlari joʻnayotgan paytda , Iso xaloyiqqa Yahyo haqida gapira boshladi : “ Nima koʻrgani sahroga bordingizlar ? Shamolda hilpirab turgan qamishnimi ?
40011008	Axir , nima koʻrgani chiqdingizlar ? Nafis kiyim kiygan odamnimi ? Nafis kiyinganlar podshoh saroylarida boʻladi-ku !
40011009	Axir , nima koʻrgani chiqdingizlar ? Paygʻambarnimi ? Ha , sizga aytamanki , paygʻambardan ham ulugʻ boʻlganni koʻrdingizlar .
40011010	Bu kishi Tavrotda yozilganning xuddi oʻzi : “ Men Sendan avval elchimni yuborarman , U Sening oldingda yoʻl hozirlab yurar ” .
40011011	Sizlarga chinini aytayin : ayol zotidan tugʻilganlar orasida Yahyo paygʻambardan buyugi chiqqan emas . Shunga qaramay , Osmon Shohligida hatto eng kichik hisoblangan ham undan kattadir .
40011012	Yahyo paygʻambar maydonga kelgan kunlardan to hozirgacha Osmon Shohligiga tajovuz qilib kelmoqdalar ; tajovuzkorlar dastasi uni bosib olishga zoʻr bermoqda .
40011013	Maʼlumki , Yahyogacha oʻtgan barcha paygʻambarlar va shuningdek , Tavrot bitiklari boʻlgʻusi hodisalar haqida oldindan darak berib kelgan .
40011014	Endi qabul qilishni istasangizlar , qaytib kelishi muqarrar boʻlgan Ilyos paygʻambar xuddi Yahyoning oʻzidir .
40011015	Kimning eshitar qulogʻi boʻlsa , eshitsin !
40011016	Endi bu naslni kimga oʻxshatay ? Bu nasl — maydonda oʻtirib , bir-biriga :
40011017	“ Senlarga nay chaldik , oʻynamadinglar , Senlarga yigʻi chiqardik , dodlamadinglar ” , — deb qichqirishadigan bolalarga oʻxshaydi .
40011018	Chunki Yahyo kelib , yemadi-ichmadi va uni “ jin uribdi ” deyaptilar .
40011019	Inson Oʻgʻli kelib , yedi ham , ichdi ham va bu gal : “ Ana kabobxoʻru sharobxoʻr odamni koʻringlar , U soliqchilar va gunohkorlarning doʻsti ekan ! ” — deyishmoqda . Va lekin ilohiy hikmat unga rioya qiluvchilar orqali tasdiqlanadi ” .
40011020	Shu vaqt Iso moʻjizalarining aksari namoyon boʻlgan shaharlarga , tavba-tazarru qilmaganliklari uchun taʼna qila boshladi :
40011021	“ Sening holingga voy , ey Horazin ! Sening holingga voy , ey Baytsayda ! Chunki sizlarda sodir boʻlgan moʻjizalar Tir va Sidoʻn shaharlarida roʻy berganda edi , ular allaqachon julga oʻranib , kulga surkanib , tavba-tazarru qilgan boʻlardilar .
40011022	Biroq sizlarga aytib qoʻyay : qiyomat kunida sizdan koʻra Tir va Sidoʻnning holi yengilroq boʻladi .
40011023	Yo sen , ey koʻkkacha yuksaluvchi Kafarnahum ! Sen tamugʻgacha tushib ketursan . Chunki senda sodir boʻlgan moʻjizalar Sadoʻm yerida sodir boʻlganda edi , u yer shu kungacha saqlanib qolgan boʻlar edi .
40011024	Biroq sizlarga aytib qoʻyay : qiyomat kunida sendan koʻra Sadoʻm yerining ahvoli yengilroq boʻladi ” .
40011025	Oʻsha vaqtda Iso soʻzini davom ettirib dedi : “ Ey Ota , yeru koʻk Hukmroni ! Sen bu ishlarni donoyu oqillardan yashirib , goʻdaklarga maʼlum etganing uchun Senga hamdu sanolar aytaman .
40011026	Ha Ota , Sening ezgu xohishing shunday edi .
40011027	Otam Menga hamma narsani topshirgan . Otadan boshqa hech kim Oʻgʻilni bilmas . Oʻgʻildan boshqa hamda Oʻgʻil bilim berishni istagandan boshqa hech kim Otani bilmas .
40011028	Ey ogʻir yuk ostida qiynalib , horib-tolgan hammalaringiz ! Mening huzurimga keling , Men sizga orom beraman .
40011029	Mening boʻyinturugʻimga oʻzingizni qoʻshing va Mendan oʻrganinglar . Chunki Men beozor va soddadilman . Shunday qilib , jonlaringiz taskin topar .
40011030	Chunki Men solgan boʻyinturuq yumshoq , Men bergan yuk yengildir ” .
40012001	Oʻsha kezlar bir shanba kuni Iso ekinzordan oʻtib borayotgan edi . Uning shogirdlari och boʻlganidan , boshoqlarni uzib yeya boshlashdi .
40012002	Farziylar buni koʻrib , Isoga : — Ana , Sening shogirdlaring dam olish kunida qilish mumkin boʻlmagan ishni qilyaptilar ! — deyishdi .
40012003	— Nahotki sizlar Dovud va uning och qolgan hamrohlari nimalar qilganini oʻqimagan boʻlsangiz ? — dedi ularga Iso .
40012004	— Dovud Xudoning uyiga kirib , oʻzi va yonidagilarga ham taqiqlangan , faqat ruhoniylargina yeyishi mumkin boʻlgan baxshida nonlarni yegan edi .
40012005	Yoki maʼbaddagi ruhoniylar shanba kungi dam olish amrini buzsalar-da , gunohkor boʻlmasliklarini Tavrotda oʻqimagansizmi ?
40012006	Biroq Men sizlarga aytayinki , bu yerdagi Kimsa maʼbaddan ham ulugʻdir .
40012007	Agar sizlar Tavrotdagi : “ Men qurbon emas , rahm-shafqat istayman ” degan oyatga tushunganingizda , begunohlarni hukm qilmas edingizlar .
40012008	Chunki Inson Oʻgʻli dam olish kunining ham hokimidir .
40012009	Iso u joydan nariga oʻtib , yahudiy ibodatxonasiga kirdi .
40012010	U yerda qoʻli shol boʻlib qolgan bir odam bor edi . Isoni ayblash maqsadida Uni soʻroq qilishdi : — Shanba kunida kasalni davolash mumkinmi ?
40012011	Iso ularga aytdi : — Sizdan qay biringiz bir qoʻyi boʻlaturib , agar qoʻy shanba kuni chuqurga tushib ketsa , uni tortib chiqarmaydi ?
40012012	Inson esa qoʻydan qanchalar ulugʻ ! Shunga koʻra , shanba kunida yaxshilik qilish mumkin .
40012013	Shunday qilib , Iso u odamga : — Qoʻlingni uzat ! — dedi . U esa uzatishi bilanoq , bu qoʻli boshqa qoʻliday soppa-sogʻ boʻldi-qoldi .
40012014	Farziylar esa shu zahot tashqariga chiqib , Isoni yoʻq qilishga til biriktirdilar . Iso buni bilib , u yerni tark etdi .
40012015	Tumonat xaloyiq Isoning ketidan ergashdi , U esa hamma kasallarini sogʻaytirdi .
40012016	Oʻzini oshkor etmoqni ularga qatʼiy man qildi .
40012017	Shu bilan Ishaʼyo paygʻambarga kelgan quyidagi Xudo kalomi bajo boʻldi :
40012018	“ Mana , Mening tanlagan Oʻgʻlonim , Mahbubim , koʻnglim Unga nisor ! Men Oʻz Ruhimni Unga berarman , U esa elga adl eʼlon etgay .
40012019	U talashmas , tortishmas ham , Koʻcha-koʻyda sira baqirmas .
40012020	Sindirmagay bukik qamishni , Oʻchirmagay tutayotgan pilikni-da , To adlu insofni oʻrniga qoʻyguncha .
40012021	Ellar esa Uning ismiga umid bogʻlar ” .
40012022	Shundan soʻng Isoning oldiga jinga chalinib koʻr va soqov boʻlgan kishini keltirishdi . Isoning shifolashi tufayli uning tili ham chiqdi , koʻzi ham ochildi .
40012023	Bundan butun xaloyiq hayratlanib : “ Bu Dovudning Oʻgʻli — Masih emasmikan ? ” — dedi .
40012024	Farziylar buni eshitishgach : “ U ins-jinslarning boshligʻi — iblisning kuchi bilangina jinlarni quvib chiqaryapti-ku ” , — dedilar .
40012025	Ularning oʻy-fikrlarini bilib , Iso ularga dedi : “ Oʻz ichidan boʻlinib ketgan har bir podshohlik xarob boʻladi , oʻz ichidan boʻlinib ketgan har bir shahar yoki uy abgor boʻladi .
40012026	Agar shayton shaytonni quvib chiqarsa , unda u oʻz-oʻzidan boʻlingan boʻladi . Endi uning saltanati qanday tura oladi ?
40012027	Agar Men jinlarni iblisning kuchi bilan quvib chiqarayotgan boʻlsam , u holda sizlarning oʻgʻillaringiz kimning kuchi bilan quvib chiqaradi ? Shu bois , ularning oʻzi sizlarni hukm qiladilar .
40012028	Magar Men Xudoning Ruhi bilan jinlarni quvib chiqarayotgan ekanman , u demak , Xudoning Shohligi sizlarga yetib kelgan .
40012029	Uyning egasi boʻlgan baquvvat kishini avval bogʻlab qoʻymasdan turib , birov uning uyiga kirib , mol-mulkini oʻgʻirlab keta olarmidi ? Faqat shunday qilibgina uyni talash mumkin .
40012030	Kim Men bilan birga boʻlmasa , Menga qarshidir . Kim Men bilan birga yigʻmasa , sochadi .
40012031	Shuning uchun sizlarga aytaman : insonlarning har qanday gunohi va kufrligi kechiriladi . Lekin Muqaddas Ruhni kufr qilganlar kechirilmaydi .
40012032	Kim Inson Oʻgʻliga qarshi soʻz aytsa , kechiriladi . Lekin kim Muqaddas Ruhga qarshi soʻz aytsa , ikki dunyoda ham kechirilmaydi .
40012033	Yo daraxtni yaxshi der ekansiz , mevasini ham yaxshi deng . Yoki daraxtni yomon der ekansiz , mevasini ham yomon deng . Chunki har bir daraxt oʻz mevasidan bilinur .
40012034	Voy ilonlar zoti-yey ! Sizlar yovuz boʻla turib , qanday qilib yaxshi soʻzlay olasiz ? Axir , odamning dilida nima boʻlsa , tili oʻshani gapiradi-ku !
40012035	Yaxshi odam yuragining yaxshilik xazinasidan yaxshilik chiqarur . Yomon odam yuragining yomonlik xazinasidan yomonlik chiqarur .
40012036	Men sizga deymanki : insonlar aytadigan har bir bekor soʻzi uchun qiyomat kunida hisob beradilar .
40012037	Sen oʻz soʻzlaring asosida yo oqlanasan , yoki ayblanasan ” .
40012038	Shunda ulamolar va farziylardan baʼzilari Isoga : “ Ustoz , biz Sendan shularning biron bir dalilini koʻrmoqchimiz ” , — dedilar .
40012039	Iso ularga javoban dedi : “ Bu yovuz va subutsiz nasl dalil izlayapti , lekin Yunus paygʻambarning alomatidan boshqa unga dalil berilmaydi .
40012040	Yunus paygʻambar uch kunu uch tun kit qornida boʻlgani kabi , Inson Oʻgʻli ham xuddi shunday uch kunu uch tun yer bagʻrida boʻladi .
40012041	Nineviya odamlari qiyomat kunida bu nasl bilan birga tirilib , uni mahkum etadilar . Chunki ular Yunusning vaʼzi sababli tavba-tazarru qilganlar . Va mana , Yunusdan buyukrogʻi shu yerdadir .
40012042	Janub malikasi qiyomat kunida bu nasl bilan birga koʻtarilib , uni mahkum etadi . Chunki u Sulaymonning hikmatini tinglash uchun dunyoning olis burchidan kelgan edi . Va mana , Sulaymondan buyukrogʻi shu yerdadir .
40012043	Yovuz ruh insondan chiqib ketgandan soʻng , rohat izlab suvsiz yerlarni aylanadi va topolmagach :
40012044	“ Men chiqqan uyimga qaytib boraman ” , — deydi . U uyga kelgach uni kimsasiz , supurilgan va yigʻishtirilgan holda topadi .
40012045	Oʻshanda borib , oʻzidan yovuzroq yana yettita ruhni oʻziga ergashtiradi va uyga kirib yashaydilar . U odamning soʻnggi ahvoli esa avvalgidan battar boʻladi . Bu yomon nasl bilan ham shunday boʻladi ” .
40012046	Iso xalq ommasiga hali gapirib turgan vaqtda , Uning onasi bilan ukalari kelib qolishdi . Ular tashqarida kutib turib , U bilan gaplashmoqchi boʻlishdi .
40012047	Kimdir Isoga : — Mana , onang va ukalaring tashqarida Sen bilan gaplashmoqchi boʻlib turishibdi , — dedi .
40012048	Iso buni aytgan kishiga javob berib : — Mening onam kim ? Ukalarim kim ? — dedi .
40012049	Soʻng qoʻli bilan shogirdlarini koʻrsatib : — Mana , Mening onam va ukalarim ! — dedi .
40012050	— Kimda-kim osmondagi Otamning irodasini bajo keltirsa , u Mening ukam , singlim va onam boʻladi .
40013001	Oʻsha kuni Iso uydan chiqib , koʻl boʻyida oʻtirdi .
40013002	Uning oldida anchagina xaloyiq toʻplangach , U qayiqqa tushib oʻtirdi . Bor xaloyiq esa qirgʻoqda Unga koʻz tikdi .
40013003	Iso ularga masal yoʻli bilan koʻp nasihatlar qildi : “ Urugʻ sepuvchi urugʻ sepgani chiqibdi .
40013004	Urugʻ sepayotganda baʼzi urugʻlar yoʻl yoqasiga tushibdi . Qushlar uchib kelib , ularni choʻqib ketibdi .
40013005	Boshqa baʼzi urugʻlar esa tuprogʻi kam toshloqqa tushibdi . Tuproq sayoz boʻlganidan , urugʻlar tez koʻkarib chiqibdi .
40013006	Biroq quyosh chiqqach , soʻlib , ildizi boʻlmagani uchun qurib qolibdi .
40013007	Yana boshqa baʼzi urugʻlar tikanlar orasiga tushibdi . Tikanlar oʻsib , urugʻlarni boʻgʻib qoʻyibdi .
40013008	Yana boshqa urugʻlar esa yaxshi yerga tushib , baʼzisi yuz , baʼzisi oltmish , baʼzisi oʻttiz qat hosil beribdi .
40013009	Kimning eshitar qulogʻi boʻlsa , eshitsin ! ”
40013010	Shogirdlar yaqinroq kelib , Isodan : — Nega xalqqa masallar bilan gapiryapsan ? — deb soʻradilar .
40013011	U ularga javob berib dedi : — Chunki Osmon Shohligining sirlarini bilish qobiliyati sizlarga berilgan , ularga berilmagan .
40013012	Zero kimda bor boʻlsa , unga yana beriladi va u moʻlchilikda boʻladi . Ammo kimda yoʻq boʻlsa , bori ham undan tortib olinadi .
40013013	Xalqqa masal bilan gapirishimning sababi shundaki , ular qarab turib koʻrmaydilar , quloq solib turib eshitmaydilar va anglamaydilar .
40013014	Ishaʼyo paygʻambarning karomati ularga juda toʻgʻri keladi , mana Xudo shunday degan : “ Tinglab tursangiz-da , anglamaysizlar , Qarab tursangiz-da , koʻrolmaysizlar .
40013015	Bu xalqning dilini-chi yogʻ bosgan , Arang eshitar quloqlari ham , Koʻzlarini esa yumib olganlar . Koʻz koʻrsin deb , quloq eshitsin deb , Dil farosatli boʻlsin deb , Menga iltijo qilsalar edi , Men ularga shifo berar edim ” .
40013016	Lekin koʻzlaringiz koʻrayotgan va quloqlaringiz eshitayotgan sizlar qanday baxtlisizlar !
40013017	Sizga chinini aytayin : ne-ne paygʻambaru solihlar siz koʻrayotganlarni koʻrishni orzu qilganlar-u koʻrolmaganlar , siz eshitayotganlarni eshitishni orzu qilganlar-u eshitolmaganlar .
40013018	“ Endi sizlar urugʻ sepuvchi haqidagi masalni yaxshi tinglanglar .
40013019	Xudoning Shohligi toʻgʻrisidagi kalomni eshitib , uqib olmagan har bir kishiga yovuz shayton kelib , uning yuragiga ekilgan ezgulik urugʻlarini oʻgʻirlab ketadi . Yoʻl yoqasiga tushgan urugʻlar ana shularga ishoradir .
40013020	Toshloqqa sepilgan urugʻlar esa shunday kishini bildiradi : u kalomni eshitar-eshitmas sevinch bilan qabul qilaveradi .
40013021	Lekin ildizi yoʻq , beqaror kishi boʻlgani uchun , kalom tufayli qaygʻu yoki quvgʻinga duchor boʻlgan hamon vasvasaga tushib qoladi .
40013022	Tikanlar orasiga sepilgan urugʻlar esa shunday odamni bildiradi : u kalomni eshitsa-da , bu dunyoning tashvishlari va boylik rujui kalomni boʻgʻib tashlaydi va kalom samarasiz qoladi .
40013023	Yaxshi yerga sepilgan urugʻlar esa , kalomni eshitib uni uqib oladigan odamni bildiradi . Bunday kishi , albatta , samarali boʻladi ; kimi yuz , kimi oltmish , kimi oʻttiz qat hosil beradi ” .
40013024	Iso ularga boshqa bir masalni keltirdi : “ Osmon Shohligi oʻz dalasiga yaxshi urugʻ sepgan bir odamga oʻxshaydi .
40013025	Hamma uxlab yotganda , u odamning dushmani kelib bugʻdoy orasiga begona oʻt urugʻlarini sepib ketibdi .
40013026	Ekin koʻkarib boshoq chiqarganda , begona oʻtlar ham paydo boʻlibdi .
40013027	Yer egasining xizmatkorlari kelib : — Xoʻjayin , siz dalangizga yaxshi urugʻ sepgan emasmidingiz ? Endi bu begona oʻtlar qayerdan paydo boʻldi ? — deb soʻrashibdi .
40013028	— Bu dushmanning ishidir , — debdi yer egasi . — Istasangiz , biz borib ularni yulib tashlaymiz , — deyishibdi xizmatkorlar .
40013029	— Yoʻq , — debdi u , — sizlar begona oʻtlarni yulayotganda , ular bilan birga bugʻdoyni ham yulib olishingiz mumkin .
40013030	Oʻrim-yigʻim vaqtigacha qoʻyinglar , u ham , bu ham birga oʻsaversin . Oʻrim-yigʻim boʻlgach , men oʻroqchilarga : “ Oldin begona oʻtlarni oʻrib olinglar va bogʻ-bogʻ qilib yoqishga tayyorlanglar . Bugʻdoyni esa mening omborimga toʻplab qoʻyinglar ” , deb aytaman ” .
40013031	Iso ularga yana boshqa bir masalni aytib berdi : “ Osmon Shohligi bir odam oʻz dalasiga sepib qoʻygan xantal urugʻiga oʻxshaydi .
40013032	U barcha urugʻlardan kichik boʻlsa-da , lekin yetilgach , hamma koʻkatlardan baland boʻlib oʻsadi . U shunday daraxt boʻladiki , koʻk yuzidagi qushlar uchib kelib , uning shoxlarini oʻzlariga uya qiladilar ” .
40013033	Iso ularga boshqa bir masalni ham aytib berdi : “ Osmon Shohligi bir ayol butun xamirni oshirish uchun uch togʻora unga qorishtirib solgan xamirturush burdasiga oʻxshaydi ” .
40013034	Iso bularning hammasini xalqqa masallar bilan tushuntirdi . Masalsiz ularga hech narsani tushuntirmas edi .
40013035	Shu bilan paygʻambarga vahiy boʻlgan shu soʻz bajo keldi : “ Ogʻzimni masallar aytmoqqa ochib , Azaliy sirlardan voqif etaman ” .
40013036	Shundan soʻng Iso xaloyiqqa javob berib , uyga kirdi . Shogirdlari Uning oldiga kelib : — Daladagi begona oʻtlar haqidagi masalni bizlarga tushuntirib bergin , — dedilar .
40013037	Iso ularga javoban dedi : — Yaxshi urugʻni sepgan — Inson Oʻgʻlidir ,
40013038	dala esa — dunyo . Yaxshi urugʻlar — Xudo hokimiyatidagi odamlar , begona oʻtlar esa — yovuz shayton hokimiyatidagi odamlardir .
40013039	Begona oʻtlarni sepgan dushman boʻlsa — iblisdir . Oʻrim-yigʻim — dunyoning oxiri , oʻroqchilar esa farishtalarga teng keladi .
40013040	Begona oʻtlarni qanday terib oʻtda yoqsalar , bu dunyoning oxirida ham shunday boʻladi .
40013041	Inson Oʻgʻli Oʻz farishtalarini yuboradi , ular esa gunohga sabab boʻlgan va yomonlik qilib yurgan barchani Uning Shohligidan yigʻib olib ,
40013042	lovullab turgan oʻchoqqa tashlaydilar . U yerda yigʻi-sigʻi va ohu nola boʻladi .
40013043	Oʻshanda solihlar oʻz Otalarining Shohligida quyosh kabi porlaydilar . Kimning eshitar qulogʻi boʻlsa , eshitsin !
40013044	“ Yana Osmon Shohligi dalada yashirilgan xazinaga oʻxshar . Uni bir odam topib sir saqlabdi va juda sevinganidan borib , bor-yoʻgʻini sotib , u dalani xarid qilibdi ” .
40013045	“ Yana Osmon Shohligi nodir marvarid izlayotgan bir savdogarga oʻxshar .
40013046	U qimmatbaho marvaridni topganda , borib bor-yoʻgʻini sotib , marvaridni xarid qilibdi ” .
40013047	“ Yana Osmon Shohligi dengizga tashlangan va turli baliqlarni tutgan toʻrga oʻxshaydi .
40013048	Toʻr toʻlgach , uni qirgʻoqqa tortib chiqarishibdi va oʻtirishib , yaxshi baliqlarni saralab idishlarga solishibdi , yomonlarini esa tashqariga tashlab yuborishibdi .
40013049	Dunyoning oxirida ham shunday boʻladi : farishtalar kelib , fosiqlarni solihlar orasidan ajratib ,
40013050	ularni lovullab turgan oʻchoqqa tashlaydilar . U yerda yigʻi-sigʻi va ohu nola boʻladi ” .
40013051	Iso shogirdlaridan soʻradi : — Bularning hammasiga tushundingizlarmi ? — Tushundik , — dedi ular .
40013052	Iso shogirdlariga : — Demak , Osmon Shohligi toʻgʻrisida taʼlim-tarbiya olgan har bir ulamo oʻz xazinasidan yangi va eski narsalar chiqaradigan uy egasiga oʻxshaydi , — dedi .
40013053	Iso bu masallarni aytib boʻlgach , u yerdan ketdi .
40013054	Oʻz vataniga kelib , yerli xalqning ibodatxonasida taʼlim bera boshladi . Ular esa hayratda qolib : — Shunday donolik va moʻjizakorlik qudrati Unga qayerdan nasib boʻldi ekan ?
40013055	Duradgorning oʻgʻli emasmi Oʻzi ? Onasining ismi Maryam , ukalari esa Yoqub , Yusuf , Simun va Yahudolar emasmi ?
40013056	Uning hamma singillari ham bizning oramizda-ku ! Bularning barchasiga U qanday qilib erishdi ekan ? — deyishdi .
40013057	Va gʻashlanib , Uni rad qilishdi . Iso esa ularga : — Paygʻambar oʻz vatani va uyidan boshqa yerda eʼtiborsiz boʻlmas , — dedi .
40013058	Ularning eʼtiqodsizligi sababli u yerda koʻp moʻjizalar koʻrsatmadi .
40014001	Oʻsha kezlarda viloyat hokimi Hirod Iso toʻgʻrisidagi ovozalarni eshitib ,
40014002	oʻzining amaldorlariga : — Bu Yahyo paygʻambar-ku , u qaytadan tirilibdi ! Shuning uchun U orqali ajoyibotlar sodir boʻlmoqda , — dedi .
40014003	Hirod oʻz ukasi Filipning xotini Hirodiya tufayli Yahyoni tutib kishanlagan va zindonga tashlagan edi .
40014004	Chunki Yahyo unga : “ Bu xotinni olish sen uchun ravo emas ” , — deb aytib yurgan edi .
40014005	Hirod Yahyoni oʻldirmoqni istagan boʻlsa-da , xalqdan qoʻrqardi . Chunki Yahyoni paygʻambar deb hisoblashardi .
40014006	Hirodning tugʻilgan kuni nishonlangan yigʻinda Hirodiyaning qizi oʻrtaga chiqib oʻynadi va Hirodning koʻnglini topdi .
40014007	Natijada Hirod u nimaiki soʻrasa , topmoqqa qasam ichib , unga vaʼda berdi .
40014008	Qiz esa onasining tashviqiga koʻra : — Menga hoziroq laganda Yahyo paygʻambarning boshini keltirib bering ! — dedi .
40014009	Shoh xafa boʻldi-yu , lekin oʻzi bilan birga yeb-ichib oʻtirganlarning koʻzi oldida qasam ichganligi uchun , bu iltimosning bajarilishini buyurdi .
40014010	Zindonga odam yuborib , Yahyoning boshini oldirdi .
40014011	Uning boshini laganda keltirib qizga berdilar , qiz esa onasiga olib borib berdi .
40014012	Yahyoning shogirdlari kelib , uning jasadini olib koʻmdilar . Keyin borib Isoga xabar berdilar .
40014013	Iso buni bilib olgach , bir Oʻzi qayiqqa tushib , u yerdan xilvat joyga suzib ketdi . Xaloyiq buni eshitib , shaharlardan piyoda yoʻlga tushib , Uning orqasidan ergashdi .
40014014	Iso qayiqdan chiqib , tumonat odamni koʻrdi . Ularga achindi va ularning xastalariga shifo berdi .
40014015	Oqshom tushgach , shogirdlari Uning yoniga kelib dedilar : — Bu yerlar yovon ekan , endi vaqt kech boʻlib qoldi . Xaloyiqqa ruxsat bergin , qishloqlarga borib oʻzlariga ovqat sotib olsinlar .
40014016	Lekin Iso ularga : — Ular ketishlari kerak emas , sizlar ularga ovqat beringlar , — dedi .
40014017	— Bu yerda bizning beshta non va ikkita baligʻimiz bor xolos , — deyishdi Unga .
40014018	— Ularni bu yerga , Menga keltiringlar , — dedi Iso .
40014019	Soʻng U xaloyiqqa oʻt ustiga yonboshlashlarini buyurdi . Beshta non bilan ikkita baliqni olib , osmonga qarab duo qildi . Nonlarni sindirib shogirdlariga berdi , ular esa xaloyiqqa tarqatishdi .
40014020	Hammalarining qorni toʻydi . Ortib qolgan burda nonlarni terib olishganda , toʻla oʻn ikki savat chiqdi .
40014021	Yeganlar esa xotinlar va bolalardan tashqari besh mingga yaqin kishi edi .
40014022	Iso shogirdlarini oʻsha zahoti qayiqqa tushirib , narigi tomonga suzib oʻtishga majbur qildi . Ungacha Oʻzi odamlarga ruxsat beradigan boʻldi .
40014023	U xaloyiqni joʻnatib boʻlgandan keyin , tanho Oʻzi ibodat qilish uchun toqqa chiqdi . Kech kirganda , u yerda yolgʻiz Oʻzi qoldi .
40014024	Qayiq esa koʻlning oʻrtasida boʻlib toʻlqinlarda chayqalar , yoqimsiz shamol esmoqda edi .
40014025	Subhidamda Iso koʻl tomondan shogirdlari yoniga keldi .
40014026	Ular esa Uning koʻl ustida yurib kelayotganini koʻrib , dahshatga tushdilar . — Bu bir sharpa ! — deb qoʻrquvdan qichqirib yubordilar .
40014027	Lekin Iso shu zahot ular bilan muloqotga kirib : — Dadil boʻlinglar , bu Men , qoʻrqmanglar ! — dedi .
40014028	Butrus gapga kirib : — Yo Rabbim , agar bu Sen boʻlsang , menga buyruq ber , men suv ustida yurib Sening yoningga boray ! — dedi .
40014029	Iso : — Kel ! — dedi . Butrus esa qayiqdan chiqib , suv ustidan yurgancha Isoning yoniga yoʻl oldi .
40014030	Lekin kuchli shamolni koʻrib , oʻtakasi yorildi . U choʻka boshlagach : — Yo Rabbim , meni qutqar ! — deb baqirdi .
40014031	Iso oʻsha zahoti qoʻlini uzatib , uni ushlab qoldi-da : — Ha , imoni sust , nega sen ikkilanding ? — dedi .
40014032	Ular qayiqqa oʻtishlari bilanoq shamol tindi .
40014033	Qayiqdagilar esa Isoga sajda qilib : — Haqiqatan ham Sen Xudoning Oʻgʻlisan ! — deyishdi .
40014034	Koʻldan suzib oʻtib , Genisaret qirgʻogʻiga kelib toʻxtashdi .
40014035	U yerning odamlari Isoni tanib qolishdi . Butun tevarak-atroflarga odam yuborib , biron dardga chalinganlarning hammasini Uning oldiga yigʻishdi .
40014036	Aqalli kiyimining etagiga tegish uchun Undan iltimos qilishdi , tekkanlar esa dardlaridan xalos boʻldi .
40015001	Oʻshanda Quddusdan baʼzi ulamolar va farziylar Isoning oldiga kelib , savol berdilar :
40015002	— Sening shogirdlaring nega ota-bobolar urf-odatini buzib yuribdi ? Hatto ovqatlanayotganda ham ular qoʻllarini yuvishmaydi !
40015003	Iso ularga javob berib dedi : — Nega sizlar ham oʻz urf-odatingizni deb Xudoning amrini buzib yuribsizlar ?
40015004	Xudo Tavrotda shunday amr bergan : “ Ota-onangni hurmat qil ” , va “ Ota-onasini haqorat qilgan albatta oʻldirilsin ” .
40015005	Ammo sizlar : “ Agar kim ota yoki onasiga : “ Mening senga yordamim Xudoga bagʻishlangan ” , — desa ,
40015006	“ u ota yoki onasini hurmat qilmasa ham boʻladi ” , — deysizlar ” . Shunday qilib , siz oʻzingizning urf-odatingizni deb Xudoning amrini bekor qildingizlar .
40015007	Ey munofiqlar ! Siz haqda karomat qilib aytgan Ishaʼyo paygʻambarning ushbu soʻzlari toʻgʻri chiqdi :
40015008	“ Bu xalq Menga yaqinlashar faqat ogʻizda , Va Meni hurmatlar faqat tilida . Lekin dili esa Mendan uzoqdur .
40015009	Ular Meni behuda sano etur , Insonlar amru taʼlimin oʻrgatib ” .
40015010	Keyin Iso xalqni yoniga chaqirib , ularga dedi : — Menga quloq solib , miyaga joylang !
40015011	Ogʻizga kiradigan narsa emas , balki ogʻizdan chiqadigan narsa insonni harom qiladi .
40015012	Shunda shogirdlari kelib Isoga : — Bilyapsanmi , farziylar bu soʻzni eshitgach vasvasaga tushdilar , — deyishdi .
40015013	Iso javob berib dedi : — Samoviy Otam oʻtqazmagan har bir oʻsimlik tag-tomiri bilan sugʻurib tashlanadi .
40015014	Ularni qoʻyinglar , ular koʻrlarning koʻr yoʻlboshchilaridir . Agar koʻr koʻrni yetaklab yursa , unda ikkovi ham chohga tushib ketar .
40015015	Bunga javoban Butrus : — Bizga boyagi masalni tushuntirib ber ! — dedi .
40015016	Iso dedi : — Sizlar ham hanuzgacha anglamadingizmi ?
40015017	Ogʻizga kiradigan har bir narsa qoringa oʻtib , kerak joydan chiqib ketishini hali ham tushunmadingizmi ?
40015018	Biroq ogʻizdan chiqadigan narsalar esa yurakdan chiqadi . Ana shular insonni harom qiladi .
40015019	Yomon fikrlar , qotillik , fahshu zino ishlari , oʻgʻrilik , soxta guvohlik va haqoratlar bari yurakdan chiqadi .
40015020	Yuvilmagan qoʻllar bilan ovqat yeyish insonni harom qilmaydi , ana shular insonni harom qiladi .
40015021	Iso u yerdan chiqib , Tir va Sidoʻn yurtiga ketdi .
40015022	Oʻsha tevarakdan kanʼonlik bir ayol Isoni qarshilab : — Ey Hazrat , Dovudning Oʻgʻli , menga rahm qil ! Qizimni jin juda qattiq qiynayapti , — deb faryod chekdi .
40015023	Lekin Iso unga bir ogʻiz soʻz ham javob bermadi . Shogirdlari kelib : — Uni qoʻyib yubor , u orqamizdan dodlab yuribdi , — deb Isodan iltijo qildilar .
40015024	Iso esa javob berib : — Men faqat Isroil xalqining adashgan qoʻylari huzurigagina yuborilganman , — dedi .
40015025	Shunda ayol yaqinroq kelib : — Ey Hazrat , menga yordam ber ! — deb Isoga sajda qildi .
40015026	Iso : — Bolalardan nonni olib itlarga tashlash yaxshi emas , — degan javobni qaytardi .
40015027	Ayol : — Xuddi shunday , Hazrat , lekin itlar ham xoʻjayinlarining dasturxonidan tushgan ushoqlarni yeydilar-ku ! — dedi .
40015028	Iso buni eshitib , ayolga : — Ey ayol , sening ishonching buyuk , sen tilagandek boʻlsin , — dedi . Ayolning qizi esa oʻsha zahoti sogʻayib ketdi .
40015029	Iso u yerdan oʻtib , Jalila koʻli atroflariga keldi . Toqqa chiqib , bir oz oʻtirdi .
40015030	Huzuriga tumonat odam yigʻildi . Ular oʻzlari bilan birga choʻloq , koʻr , soqov va boshqa koʻpgina mayib-majruhlarni olib kelib , Isoning oyoqlari oldiga qoʻydilar . Iso esa ularni sogʻaytirdi .
40015031	Soqovlarning gapirayotganini , mayiblarning sogʻlom boʻlib ketayotganini , choʻloqlarning yurib , koʻrlarning koʻzlari ochilayotganini xalq koʻrib , hayron boʻldi va Isroilning Xudosiga hamd-sano aytdi .
40015032	Iso shogirdlarini yoniga chaqirib ularga : — Xaloyiqqa achinaman , chunki uch kundir Mening oldimda turibdi va yeydigan hech narsasi yoʻq . Men ularga ovqat bermay joʻnatib yuborishni istamayman , chunki yoʻlda darmonsizlanib qoladilar , — dedi .
40015033	Shogirdlari Unga : — Bu yovonda shuncha kishini toʻydiradigan yemakni qayerdan topamiz ? — deyishdi .
40015034	— Qancha nonlaringiz bor ? — soʻradi Iso . — Yettita non va ozgina baligʻimiz bor , — dedilar .
40015035	Shundan keyin Iso xaloyiqqa yerga oʻtirishni buyurdi .
40015036	Yettita non va baliqlarni olib , shukrona duosini aytib sindirdi va shogirdlariga berdi , shogirdlari esa butun xaloyiqqa tarqatdi .
40015037	Hammalarining qorni toʻydi . Ortib qolgan non burdalari naq yetti savat boʻldi .
40015038	Xoʻrandalar esa xotinlar va bolalardan tashqari toʻrt ming kishi edi .
40015039	Iso xaloyiqqa ruxsat berdi va qayiqqa tushib , Magdala atroflariga keldi .
40016001	Farziy va sadduqiy mazhabidagilar Isoni sinash maqsadda Uning oldiga kelib , osmondan alomat koʻrsatishini soʻradilar .
40016002	Iso esa ularga javoban dedi : “ Oqshom tushgach , siz : “ Osmon qizil ekan , havo ochiq boʻladi ” , — deysizlar .
40016003	Ertalab esa : “ Osmon qizil-qoramtir ekan , bugun havo buzuq boʻladi ” , — deysizlar . Voy munofiqlar-ey ! Koʻk yuzini aniqlay olasiz-u , nega zamonning alomatlarini aniqlay olmaysizlar ?
40016004	Bu buzuq va besubut avlod dalolatni-ku izlaydi , ammo Yunus paygʻambarning alomatidan boshqa unga biror bir dalolat boʻlmaydi ” . Shunday deb , Iso ularni qoldirib ketdi .
40016005	Narigi qirgʻoqqa yetib kelgan shogirdlar oʻzlari bilan non olishni unutibdilar .
40016006	Iso ularga : — Qaranglar , farziylar bilan sadduqiylarning xamirturushidan ehtiyot boʻlinglar ! — dedi .
40016007	Ular esa : “ Buni non olmaganimiz uchun aytdi , chogʻi ” , deb koʻngillaridan oʻtkazdilar .
40016008	Iso buni bilib , ularga dedi : — Ey imoni sustlar ! Oʻzingizcha nega : oʻzimiz bilan non olmadik , deb andisha qilyapsizlar ?
40016009	Hali ham anglamadinglarmi ? Beshta nonni besh ming kishi yeb , necha savat non burdalarini yigʻishtirib olganingizni eslamayapsizlarmi ?
40016010	Yoki yettita nonni toʻrt ming kishi yeb , necha savat yigʻishtirib olganingizni-chi ?
40016011	Men sizlarga : “ Farziylar bilan sadduqiylarning xamirturushidan ehtiyot boʻlinglar ” , — deb aytganim bu non haqida emasligini qanday qilib tushunmadinglar ?
40016012	Shundan keyin shogirdlar , Iso ularga nonning xamirturushidan emas , balki farziylar bilan sadduqiylarning taʼlimotidan ehtiyot boʻlish kerakligini aytganini tushundilar .
40016013	Filip Kesariyasi atroflariga kelgan Iso Oʻz shogirdlaridan soʻradi : — Odamlar Meni , Inson Oʻgʻlini , kim deb hisoblaydilar ?
40016014	— Baʼzilari Yahyo paygʻambar deb , boshqalari Ilyos paygʻambar deb , yana birlari esa Yeremiya yoki boʻlak paygʻambarlardan biri deb hisoblaydilar , — dedi shogirdlar .
40016015	Iso ulardan : — Sizlar-chi , Meni kim deb hisoblaysizlar ? — deb soʻragach ,
40016016	Simun Butrus javob berib dedi : — Sen barhayot Xudoning Oʻgʻli — Masihsan !
40016017	Iso Butrusga javoban dedi : — Sen baxtiyorsan , ey Yunus oʻgʻli Simun ! Bu sirni sen oʻz uquv-idroking bilan uqqaning yoʻq , balki osmondagi Otam senga ochib bergan .
40016018	Men ham senga shuni aytib qoʻyay : sening tosh degan isming bor va Men Oʻz ummatimni bu tosh ustida bunyod etaman , jahannam kuchlari esa undan ustun chiqmas .
40016019	Osmon Shohligining ochqichlarini senga beraman . Yer yuzida sen nimani bogʻlasang , osmonda ham bogʻlangan boʻladi . Yer yuzida sen nimani yechsang , osmonda ham yechilgan boʻladi .
40016020	Shundan soʻng Iso Oʻzining Masih ekanini biror kimsaga aytmoqni shogirdlariga qatʼiy man etdi .
40016021	Shu vaqtdan boshlab , Iso shogirdlariga Oʻzining Quddusga borishi , oqsoqollar , oliy ruhoniylar va ulamolar qoʻlida koʻp azob chekib , oʻldirilishi , uchinchi kuni esa tirilishi kerakligini oshkor etadigan boʻldi .
40016022	Butrus Uni chetga olib taʼna qila boshladi : — Xudo xayringni bersin , Rabbim ! Bu narsalar Sening boshingga tushmas , — dedi .
40016023	Iso esa Butrusga qarab : — Yoʻqol koʻzimdan , shayton ! — dedi . — Sen Meni yoʻldan uryapsan , chunki sen Xudoning ishlarini emas , balki inson ishlarini oʻylayapsan .
40016024	Keyin Iso Oʻz shogirdlariga dedi : — Agar kim Menga ergashishni istasa , oʻzidan kechsin va oʻz xochini koʻtarib , orqamdan yursin .
40016025	Kim oʻz jonini ayamoqchi boʻlsa , uni yoʻqotadi . Lekin kim Men uchun jonini yoʻqotsa , jon topadi .
40016026	Agar inson butun dunyoni egallasa-yu , oʻz joniga zarar yetkazsa , bundan qanday naf koʻradi ? Yoki inson oʻz joni evaziga qanday toʻlov toparkan ?
40016027	Inson Oʻgʻli Oʻz Otasining ulugʻvorligida , farishtalari bilan kelishida , har kimni oʻz qilmishiga yarasha taqdirlaydi .
40016028	Sizlarga chinini aytayin : bu yerda turganlardan baʼzilari borki , ular Inson Oʻgʻlining saltanatli Shoh boʻlib kelayotganini koʻrmaguncha , oʻlim koʻrmaydilar .
40017001	Oradan olti kun oʻtgandan keyin Iso tanho Butrus , Yoqub va uning ukasi Yuhannoni yoniga olib , baland bir toqqa olib chiqdi .
40017002	U yerda , ularning koʻz oʻngida Isoning qiyofasi oʻzgarib ketdi . Uning yuzi quyoshday porlab , kiyimlari esa nurday oppoq tus oldi .
40017003	Birdaniga ularga Muso bilan Ilyos paygʻambarlar koʻrinib , Iso bilan suhbatlashayotganday tuyuldi .
40017004	Buni Butrus koʻrib , Isoga : — Rabbim ! Bizlar uchun bu joy juda yoqyapti . Agar istasang , shu yerda uchta chayla quraylik : birisi Senga , birisi Musoga , birisi Ilyosga . . .
40017005	U gapini tugatmasdanoq , nur yogʻilib turgan bir bulut ularni qoplab oldi . Bulut ichidan esa bir ovoz keldi : — Bu Mening sevikli Oʻgʻlimdir , Undan mamnunman . Unga quloq solinglar !
40017006	Shogirdlar buni eshitgach , vahimaga tushib , yerga yuz tuban yiqildilar .
40017007	Iso esa kelib ularga qoʻl tegizdi-da : — Turinglar , qoʻrqmanglar ! — dedi .
40017008	Ular boshlarini koʻtarib , yolgʻiz Isodan boshqa hech kimni koʻrmadilar .
40017009	Togʻdan tushayotganlarida , Iso shogirdlariga : — Inson Oʻgʻli qaytadan tirilib kelmaguncha , koʻrganlaringizni hech kimga aytmanglar , — deb tayinladi .
40017010	Shogirdlari Undan soʻradilar : — Nega ulamolar , oldin Ilyos paygʻambar kelishi kerak , deb aytadilar ?
40017011	Iso javob berib ularga dedi : — Bu toʻgʻri , oldin Ilyos paygʻambar kelib , hamma narsani yoʻlga qoʻyadi .
40017012	Lekin Men sizlarga shuni aytaman : Ilyos allaqachon kelgan . Ammo odamlar uni tanimay , u bilan istaganlarini qilishdi . Xuddi shunga oʻxshab , Inson Oʻgʻli ham odamlar qoʻlida azob chekishi muqarrardir .
40017013	Shunda shogirdlar Iso ularga Yahyo paygʻambar haqida gapirganligini angladilar .
40017014	Ular xaloyiq yoniga kelganlarida , bir odam Isoning oldiga kelib tiz choʻkdi-da :
40017015	— Hazrat , — dedi , — oʻgʻlimga rahming kelsin ! Uning tutqanogʻi bor , u juda azobda qoldi . Dam olovga , dam suvga tashlanadi .
40017016	Bolamni Sening shogirdlaringga koʻrsatdim , ammo ular uni tuzatisholmadi .
40017017	Iso javob berib : — Ey imonsiz , buzuq nasl-ey ! Qachongacha sizni yoqlayveraman ? Qachongacha sizga chidayin ? Bolani bu yerga , Mening oldimga keltiringlar ! — dedi .
40017018	Iso jinga doʻq urgach , u boladan chiqib ketdi . Bola oʻsha zahoti tuzaldi .
40017019	Soʻngra shogirdlari Isoning yakka qolganda oldiga kelib : — Nega biz jinni quvib chiqarolmadik ? — deb soʻrashdi .
40017020	Iso ularga : — Eʼtiqodsizligingiz uchun ! — dedi . — Chindan , sizlarga aytamanki : agar bir xantal doniday ishonchingiz boʻlsa-yu , bu toqqa : “ Bu yerdan u yerga koʻch ” , — deb aytsangizlar , u koʻchadi . Sizga hech bir narsa imkonsiz boʻlmaydi .
40017021	[ Biroq bu toifa jinlar ibodat va roʻzadan boshqa narsa bilan chiqmas . ]
40017022	Ular Jalilaga qaytib kelgandan soʻng , Iso shogirdlariga dedi : — Inson Oʻgʻli odamlar qoʻliga tutib berilishi muqarrardir .
40017023	Uni oʻldiradilar va U uchinchi kuni qaytadan tiriladi . Shogirdlar juda xafa boʻldilar .
40017024	Ular Kafarnahumga kelganlarida , ikki diramlik maʼbad soligʻini yigʻuvchilar Butrusning oldiga kelib : — Sizlarning Ustozingiz maʼbad soligʻini toʻlamaydimi ? — deb soʻradilar .
40017025	Butrus : — Toʻlaydi ! — dedi . U uyga kelgach , Iso oldinroq gap ochib dedi : — Simun , sening fikring qanday ? Bu dunyo podshohlari soliq yoki bojni kimdan oladilar ? Vatan oʻgʻillaridanmi yoki begonalardanmi ?
40017026	— Begonalardan-da , — dedi Unga Butrus . Iso javob berdi : — Unday boʻlsa , vatan oʻgʻillari soliqdan ozod ekan-da .
40017027	Shunga qaramay , biz ularni vasvasaga solmaylik . Sen koʻlga borib qarmoq tashla . Birinchi ilingan baliqni olib ogʻzini ochsang , toʻrt diramlik tangaga koʻzing tushadi . Tangani olib , Men va oʻzing uchun soliq toʻlovi sifatida ularga ber .
40018001	Shu kez shogirdlar Isoning oldiga kelib : — Osmon Shohligida kim buyuk ? — degan savolni berdilar .
40018002	Iso yoniga bir bolani chaqirib , uni oʻrtalarida turgʻizib :
40018003	— Sizlarga chinini aytayin , — dedi . — Agar siz yoʻlingizdan qaytib , bolalarday boʻlmasangiz , Osmon Shohligiga sira kirolmaysizlar .
40018004	Shunday qilib , kim bu bola kabi oʻzini past olib yursa , Osmon Shohligida eng buyuk boʻladi .
40018005	Kim shunday bir bolani Mening nomimdan qabul qilsa , Meni qabul qilgan boʻladi .
40018006	“ Kimki Menga ishongan bu kichiklardan birontasini yoʻldan ozdirsa , uning boʻyniga ulkan tegirmon toshini osib dengiz chuqurligiga choʻktirilishi u uchun yaxshiroq boʻlar edi .
40018007	Vasvasalar dastidan bu dunyoning holiga voy ! Vasvasalar kelishi shaksizdir , lekin kim orqali kelsa , oʻsha odamning holiga voy !
40018008	Agar qoʻling yoki oyogʻing seni yoʻldan ozdirsa , uni kesib tashla . Senga ikki qoʻlu ikki oyogʻing bilan abadiy oʻtga tashlanishdan koʻra , mayib yoki choʻloq boʻlib abadiy hayotga erishganing yaxshiroqdir .
40018009	Agar koʻzing seni yoʻldan ozdirsa , uni oʻyib tashla . Senga ikki koʻzing bilan oʻtli jahannamga tashlanishdan koʻra , bir koʻz bilan abadiy hayotga erishganing yaxshiroqdir ” .
40018010	“ Ehtiyot boʻlinglar , bu kichiklardan birontasini ham xor qilmanglar . Men sizga shuni aytaman : osmonda ularning farishtalari doimo samoviy Otamning jamolini koʻrib turadilar .
40018011	[ Inson Oʻgʻli esa adashib gumroh boʻlganlarni qutqarish uchun kelgan . ]
40018012	Sizlarning fikringiz qanday ? Agar bir odamning yuzta qoʻyi boʻlib , ulardan biri adashib qolsa , toʻqson toʻqqizini togʻlarda qoldirib , adashib qolganni izlab ketmaydimi ?
40018013	Agarda uni topib olsa bormi , sizga rostini aytsam , adashmagan toʻqson toʻqqiztasidan koʻra , shu bir qoʻy uchun u koʻproq sevinadi .
40018014	Shunga oʻxshab , osmondagi Otangiz bu kichiklardan birining ham halok boʻlishini istamaydi ” .
40018015	“ Agar birodaring senga qarshi gunoh qilsa , uning oldiga borib , faqat yuzma-yuz gapirib , aybini unga koʻrsat . Agar senga quloq solsa , sen birodaringni qaytarib olgan boʻlasan .
40018016	Agar senga quloq solmasa , oʻzing bilan yana bir yoki ikki kishini olib bor , toki Tavrotda yozilganidek “ aytiluvchi har bir soʻz ikki yoki uch shohidning guvohligi bilan tasdiqlansin ” .
40018017	Agar ularga ham quloq solmasa , imonlilar jamoatiga ayt . Agar imonlilar jamoatiga ham quloq solmasa , uni kofir yoki tamagir qatorida sana .
40018018	Sizlarga chinini aytayin : yer yuzida sizlar nimaiki bogʻlasangizlar , osmonda ham bogʻlangan boʻladi . Yer yuzida nimaiki yechsangizlar , osmonda ham yechilgan boʻladi .
40018019	Sizlarga yana shuni ham aytay : agar yer yuzida sizdan ikki kishi yakdil boʻlib , qandaydir bir narsani soʻrashsa , Mening osmondagi Otam ularning tilagini bajaradi .
40018020	Qayerda ikki yoki uch kishi Mening nomim uchun yigʻilsa , Men shu yerda ularning oʻrtasida boʻlaman ” .
40018021	Shu vaqtda Butrus kelib Isoga : “ Rabbim , — dedi , — agar birodarim menga qarshi gunoh qilsa , men necha marta uni kechirayin ? Yetti marta kechsam yetarmi ? ”
40018022	Iso unga dedi : “ Senga yetti marta emas , balki yetmish karra yetti marta , deyapman .
40018023	Binobarin , Osmon Shohligi bandalari bilan hisob-kitob qilishni istagan bir podshohga oʻxshaydi .
40018024	Hisoblashishni boshlaganda , undan oʻn ming oltin yombi qarzdor boʻlgan bir bandani uning qoshiga keltiribdilar .
40018025	Lekin qarz toʻlashga hech narsasi boʻlmagani uchun , podshoh unga oʻzini , xotinini , bolalarini va butun mol-mulkini sotib , qarzini toʻlashni buyuribdi .
40018026	Banda esa yerga yiqilib , podshohiga taʼzim qilib : — Podshohim , sabr qiling , men sizga hammasini toʻlayman , — debdi .
40018027	Bu bandasiga rahmi kelib , podshoh uni qoʻyib yuboribdi va qarzini kechirib yuboribdi .
40018028	U banda esa tashqariga chiqib , oʻzidan yuz kumush tanga qarzdor boʻlgan bir sherigini uchratib , uni ushlab olibdi-da : — Mendan olgan qarzingni qaytar ! — deb boʻgʻa boshlabdi .
40018029	Sherigi esa uning oyoqlariga yiqilib : — Sabr qil , men senga hammasini toʻlayman , — deb yolvoribdi .
40018030	Biroq u bunga koʻnmabdi , borib , qarzini toʻlamagunicha sherigini zindonga qamatib qoʻyibdi .
40018031	Uning sheriklari bu voqeani koʻrib , juda xafa boʻlishibdi va borib , podshohga hamma boʻlib-oʻtganni xabar qilishibdi .
40018032	Shunda podshoh bandasini oldiga chaqirib : — Ey yovuz banda ! — debdi . — Menga yolvorganing uchun , men sening barcha qarzingdan kechdim .
40018033	Men senga rahm qilganimday , sen ham sherigingga rahm qilsang boʻlmasmidi ?
40018034	Gʻazablangan podshoh hamma qarzini toʻlamaguncha bandasini azob beruvchilarning qoʻliga topshiribdi .
40018035	Shuningdek , agar sizlarning har biringiz oʻz birodaringizning gunohini chin koʻngildan kechirmasangiz , Mening samoviy Otam ham sizlarga xuddi shu yoʻlni tutadi ” .
40019001	Iso bu soʻzlarni aytib boʻlgach , Jalilani tark etib , Yahudiya hududiga , Oʻrdun daryosining narigi tomoniga keldi .
40019002	Tumonat xaloyiq Uning ketidan ergashib yurdi . Iso u yerda xastalarga shifo berdi .
40019003	Isoni sinash niyatidagi baʼzi farziylar Uning oldiga kelib : — Erkak har qanday sababga koʻra oʻz xotinidan ajralishi mumkinmi ? — degan savolni berdilar .
40019004	Iso ularga javoban : — Tavrotda oʻqimagansizlarmi ? — dedi . — Parvardigor boshdanoq odamlarni erkak va ayol qilib yaratdi
40019005	va dedi : “ Er kishi ota-onasini qoldirib , oʻz xotiniga yopishib qoladi va ikkovi bir tan boʻladi ” .
40019006	Shunga koʻra ular endi ikki emas , balki bir tan hisoblanadilar . Xudo birga qoʻshganini bandasi ajratmasin .
40019007	Ular Isoga : — Unday boʻlsa , Muso nima uchun : “ Erkak xotini bilan ajralsa , taloq xatini yozib bersin ” , deb amr etganlar ? — deyishdi .
40019008	U ularga dedi : — Bagʻri tosh odamlar boʻlganingiz uchun Muso sizlarga xotinlaringiz bilan ajralishga ijozat bergan . Lekin boshdan bunday emas edi .
40019009	Men sizlarga shuni aytayin : kim bevafolikdan boshqa sabab tufayli xotinidan ajralib , oʻzgaga uylansa , zino qilgan boʻladi . Shuningdek , eridan ajralgan xotinga uylangan ham zino qilgan boʻladi .
40019010	Shogirdlar Isoga : — Agar erkakning xotiniga nisbatan shunday majburiyati boʻlsa , uylanmagan yaxshiroq ekan-da ! — deyishdi .
40019011	Iso ularga : — Bu soʻzni hamma ham hazm etolmaydi , — dedi . — Kimgaki nasib boʻlsa , u hazm eta oladi .
40019012	Baʼzi kishilarning onadan tugʻma erkakligi zaifdir . Boshqalar esa odamlar tomonidan axta qilinadilar . Yana boshqalar Osmon Shohligi yoʻlida uylanishdan voz kechadilar . Uddalagan bu gaplarning magʻzini chaqsin .
40019013	Shunda Iso ularning peshanalariga qoʻllarini qoʻyib duo qilishi uchun , Uning oldiga bolalarni keltirishdi . Shogirdlari yetaklab keluvchilarni koyiy boshlagach ,
40019014	Iso dedi : — Bolalarni qoʻyinglar , Mening oldimga kelishlariga toʻsqinlik qilmanglar . Zero Osmon Shohligi shundaylarnikidir .
40019015	Ularning peshanalarini silab , u yerdan joʻnab ketdi .
40019016	Shu mahal bir kishi Isoning yoniga kelib : — Valineʼmat Ustozim ! Abadiy hayot nasib boʻlishi uchun qanday savobli ish qilmogʻim lozim ? — deb soʻradi .
40019017	Iso unga dedi : — Nega sen Mendan savobli ish haqida soʻrayapsan ? Birgina Xudodan boshqa hech kim savob egasi emas . Agar boqiy hayotga erishmoq istasang , ilohiy amrlarga rioya qil .
40019018	— Qaysilariga ? — deb soʻradi u . Iso dedi : — “ Odam oʻldirma . Zino qilma . Oʻgʻrilik qilma . Soxta guvohlik berma .
40019019	Ota-onangni hurmat qil . Oʻzgani oʻzing kabi sev ” , degan amrlarni-da .
40019020	Yigit Unga dedi : — Men bularning hammasini yoshligimdan saqlab kelaman . Menga yana nima yetishmaydi ?
40019021	Iso unga : — Agar komil boʻlishni istasang , bor , hamma mol-mulkingni sotib , pulini kambagʻallarga tarqat . Shundagina koʻkda xazinang boʻlur . Va kel , Mening ortimdan ergash , — dedi .
40019022	Yigit bu soʻzlarni eshitib , qaygʻu ichida u yerdan chiqib ketdi . Chunki uning pul-dunyosi koʻp edi .
40019023	Iso shogirdlariga : — Sizga chinini aytayin : boy odamning Osmon Shohligiga kirishi qiyin boʻladi .
40019024	Yana sizga aytaman : boy odamning Xudo Shohligiga kirishidan koʻra , tuyaning igna teshigidan oʻtishi osondir , — dedi .
40019025	Shogirdlari buni eshitib , chandon taajjublandilar va : — Unday boʻlsa , kim najot topa olarkan ? — deb soʻradilar .
40019026	Iso ularga koʻzlarini tikib : — Odamlarga bu imkonsiz , lekin Xudoga hamma narsa mumkindir , — dedi .
40019027	Bu soʻzga javoban , Butrus Isoga dedi : — Mana , biz hamma narsani qoldirib , Sening orqangdan ergashib keldik . Buning evaziga biz nima toparmiz ?
40019028	Iso ularga dedi : — Sizga chinini aytayin : yangi dunyoda Inson Oʻgʻli Oʻzining ulugʻvor taxtida oʻtirganida , Mening orqamdan ergashib kelgan sizlar ham oʻn ikkita taxtga oʻtirib , Isroilning oʻn ikki qabilasini hukm qilasizlar .
40019029	Men uchun uy-joy , aka-uka , opa-singil , ota-ona , xotin-bola yoki yer-mulkini tashlab ketgan har bir kishi bulardan yuz hissa ortiqrogʻini topib , abadiy hayotga noil boʻlajak .
40019030	Lekin koʻp birinchi boʻlganlar oxirgi , oxirgilar esa birinchi boʻladilar .
40020001	“ Shunday qilib , Osmon Shohligi uzumzoriga erta saharda mardikorlar yollagani chiqqan bogʻ egasiga oʻxshaydi .
40020002	U mardikorlar bilan kuniga bir kumush tanga berishga kelishib , ularni oʻzining uzumzoriga yuboribdi .
40020003	Soat toʻqqizlarda u yana chiqib , bozor maydonida bekor turgan boshqa odamlarni koʻrib ,
40020004	ularga : — Sizlar ham mening uzumzorimga boringlar , men sizlarga tegishli haqingizni beraman , — debdi . Ular esa boribdilar .
40020005	Tush chogʻi va soat uchga yaqin u tagʻin chiqib , yana shunday qilibdi .
40020006	Soat beshlarda chiqib , bekor turgan yana boshqalarni koʻribdi-da : — Nega sizlar bu yerda kun boʻyi bekor turibsizlar ? — deb soʻrabdi .
40020007	Ular esa : — Hech kim bizlarni ishga yollamadi-da , — debdilar . Shunda bogʻ egasi : — Sizlar ham mening uzumzorimga boringlar , tegishli haqingizni olasizlar , — debdi .
40020008	Kech boʻlgach , uzumzor egasi oʻzining hosilotiga : — Mardikorlarni chaqirib , ularga oxirgisidan boshlab birinchisigacha xizmat haqlarini bergin , — deb buyuribdi .
40020009	Shunday qilib , soat beshlarda ish boshlaganlar bir kumush tangadan olishibdi .
40020010	Birinchi kelganlar esa koʻproq olamiz , deb oʻylashibdi . Ammo ular ham bir kumush tangadan olishibdi .
40020011	Ular xizmat haqini olgach , bogʻ egasiga norozilik bildira boshlashibdi :
40020012	— Bu oxirgi kelganlar bir soatgina ishladi , siz esa ularni kunning issigʻiyu mashaqqatini tortgan bizlar bilan teng koʻrdingiz .
40020013	Bunga javoban bogʻ egasi ulardan biriga : — Doʻstim , men senga nohaqlik qilganim yoʻq . Sen men bilan bir kumush tangaga kelishgan edingmi ?
40020014	Endi haqingni olib , boraver . Men senga bergancha aqchani bu oxirgi kelganga ham bersam , nima boʻpti ?
40020015	Oʻz pulimni xohlagancha istifoda qilish oʻz ixtiyorimda emasmi ? Yoki mening saxiyligimni koʻrolmayapsanmi ? — debdi .
40020016	Shunga oʻxshab , oxiratda ham oxirgilar birinchi va birinchilar esa oxirgi boʻladilar . [ Chunki daʼvat etilganlar koʻp , ammo tanlanganlar ozdir . ] ”
40020017	Iso Quddusga qarab yoʻl olar ekan , oʻn ikki shogirdini alohida chaqirib , ularga dedi :
40020018	“ Hozir Quddusga boryapmiz va Inson Oʻgʻli oliy ruhoniylar bilan ulamolarga tutib beriladi . Ular esa Uni oʻlimga mahkum etadilar .
40020019	Haqoratlash , qamchilash va xochga mixlash uchun Uni majusiylarga topshiradilar . Uchinchi kuni esa U qaytadan tirilajak ” .
40020020	Shunda Zabadiylar oilasining onasi oʻgʻillari bilan birga Isoning huzuriga keldi . Nimadir soʻramoqchi boʻlib , Unga taʼzim qildi .
40020021	Iso ayoldan soʻradi : — Sen nima istaysan ? — Sening Shohligingda bu mening ikki oʻgʻlimning biri oʻng tomoningda va biri chap tomoningda oʻtirishlarini buyurgin ! — dedi Unga ayol .
40020022	Iso javob berib dedi : — Sizlar nima soʻrayotganingizni bilmaysizlar . Men ichajak hasratli taqdir sharobini icha olasizlarmi ? — Ichamiz ! — dedi ular .
40020023	Iso ularga : — Sizlar-ku Mening kosamdan ichib , hasratlarimni chekasizlar , ammo Mening oʻng va chap tomonimda oʻtirishga ruxsat berish Mening ixtiyorimda emas . Otam bu oʻrinni kimlarga tayyorlagan boʻlsa , ularga buyuradi , — dedi .
40020024	Boshqa oʻn shogird buni eshitgach , ikki aka-ukaga achchiqlana ketishdi .
40020025	Iso esa ularni yoniga chaqirib , dedi : — Bilasizlarki , dunyo xalqlari ustidan saltanatli podshohlar bor , el ustidan otabeklar hokimlik qiladi .
40020026	Ammo sizning orangizda bunday boʻlmasin . Orangizda kim katta boʻlishni istasa , sizga xizmatkor boʻlsin .
40020027	Orangizda kim birinchi boʻlishni istasa , sizga qul boʻlsin .
40020028	Zero Inson Oʻgʻli ham Oʻziga xizmat qildirish uchun emas , balki Oʻzi xizmat qilish va Oʻz jonini fido qilib , koʻplarni qutqarish uchun kelgan .
40020029	Ular Yerixo shahridan joʻnayotganlarida , koʻp xalq Isoning orqasidan ergashib bordi .
40020030	Yoʻl chekkasida oʻtirgan ikki koʻr Iso ularning oldidan oʻtib borayotganini eshitgach : — Ey Hazrat , Dovud Oʻgʻli , bizlarga rahm qil ! — deb baqira boshladilar .
40020031	Xaloyiq ularni jim boʻlishga majbur qilsa-da , lekin ular ovozlarini yanada balandroq qilib : — Ey Hazrat , Dovud Oʻgʻli , bizlarga rahm qil ! — deb yolvordilar .
40020032	Iso toʻxtab , ularni yoniga chaqirdi-da : — Sizlar Mendan nima istaysizlar ? — deb soʻradi .
40020033	Ular : — Hazrat , koʻzlarimiz ochilsin ! — deyishdi .
40020034	Isoning ularga rahmi kelib , koʻzlariga qoʻl tegizdi . Shu onda ularning koʻzlari ochilib ketdi . Ular Isoning ortidan ergashdilar .
40021001	Quddusga yaqinlashishib , Zaytun togʻi etagidagi Baytfagiya qishlogʻiga yetib kelishdi . Iso ikki shogirdini yana yoʻlga solib :
40021002	“ Qarshingizdagi qishloqqa boringlar , shu zahot bogʻlab qoʻyilgan urgʻochi eshakni va uning yonida xoʻtikni koʻrasizlar . Ularni yechib , Mening oldimga keltiringlar .
40021003	Agar kimdir sizga biror nima desa , “ Bular Rabbimizga kerak , U koʻp oʻtmay ularni qaytarib yuboradi ” , — deb javob beringlar ” , — dedi .
40021004	Bu sodir boʻlganlarning hammasi paygʻambarga vahiy boʻlgan ushbu oyat bajo kelishi uchun roʻy berdi :
40021005	“ Sion qiziga aytingizkim : Bir mocha eshakka minib , Xoʻtikka mingashib kamtarona , Sening Podshohing kelar yoningga ” .
40021006	Shogirdlar yoʻlga tushib , Iso ularga buyurganiday qildilar .
40021007	Eshak bilan xoʻtikni keltirib , ularning ustiga kiyimlarini yukladilar . Iso esa minib oldi .
40021008	Xalqning koʻpchilik qismi oʻz kiyimlarini yoʻlga poyandoz qildi . Baʼzilari esa daraxt shoxlarini kesib , yoʻlga toʻshadilar .
40021009	Oldda va orqada yurayotgan xaloyiq : “ Dovud Oʻgʻli mangu yashasin ! Xudovand nomidan Kelayotgan muborak ! Koʻklardan najot yuborgil ! ” — deb hayqirishar edi .
40021010	Iso Quddusga kirib kelganda , butun shahar : “ Bu kim boʻldi ? ” — deb harakatga keldi .
40021011	Xaloyiq esa : “ Bu Jalilaning Nosira shahridan boʻlgan Iso paygʻambar ! ” — deb taʼkidladi .
40021012	Iso Xudo maʼbadiga kirib , maʼbadda oldi-sotdi qilayotgan hammani quvib chiqardi . Sarroflarning xontaxtalarini va kaptar sotuvchilarning kursilarini agʻdarib yubordi .
40021013	Iso ularga : — Tavrotda : “ Mening uyim ibodat uyi atalgay ” , — deb yozilgan . Sizlar esa uni qaroqchilar uyasiga aylantirib yuboribsizlar !
40021014	Maʼbadda Isoning oldiga koʻrlar va choʻloqlar keldi . U esa ularga shifo berdi .
40021015	Lekin oliy ruhoniylar va ulamolar Isoning qilayotgan ajoyib ishlarini hamda maʼbadda : “ Dovud Oʻgʻli mangu yashasin ! ” deb hayqirayotgan bolalarni koʻrib , dargʻazab boʻldilar .
40021016	— Bular nima demoqdalar , eshityapsanmi ? — deyishdi Unga . Iso ularga : — Ha ! — dedi . — Nahotki sizlar : “ Goʻdak va chaqaloqlar ogʻzidan Sen madhiya yaratding ” , — degan oyatni hech qachon oʻqimagan boʻlsangiz ?
40021017	Soʻng Iso ularni qoldirib , shahardan chiqdi va Baytaniyaga borib , u yerda tunadi .
40021018	Ertalab Iso shaharga qaytib kelayotganda och qoldi .
40021019	Yoʻl chetida bir anjir daraxtini koʻrib , uning yoniga keldi . Iso barglardan boshqa hech narsa topmay , daraxtga : — Bundan keyin senda abadiy meva bitmasin ! — dedi . Anjir daraxti esa shu onda qurib qoldi .
40021020	Buni koʻrgan shogirdlar hayratga tushib : — Qanday qilib anjir daraxti darhol qurib qoldi ? — dedilar .
40021021	Iso ularga javoban : — Sizlarga chinini aytayin , — dedi , — Agar ishonchingiz qatʼiy boʻlib , shubhalanmasangiz , bu anjir daraxti bilan sodir boʻlganni ado etish u yoqda tursin , hatto bu toqqa : “ Koʻtaril-da , dengizga otil ” , — desangiz , aytganingiz boʻladi .
40021022	Sizlar ibodat qilib , ishonch bilan nimaiki soʻrasangiz , erishasizlar .
40021023	Iso maʼbadga kirib taʼlim berayotganda , oliy ruhoniylar va xalq oqsoqollari Uning oldiga kelib : — Sen bu ishlarni qanday huquq bilan qilyapsan ? Senga bunday vakolatni kim bergan ? — deb soʻradilar .
40021024	Iso ularga javob berib dedi : — Men ham sizga bir savol berayin . Agar Menga javob bersangizlar , shunda Men ham bu ishlarni qanday vakolat bilan qilayotganimni sizlarga aytaman .
40021025	Yahyo paygʻambar odamlarni suvda tavba qildirish uchun kimdan vakolat olgan edi ? Xudodanmi yoki insondanmi ? Ular esa oʻzaro mulohaza yurita boshladilar : “ Agar Xudodan desak , U bizlarga : “ Nega unga ishonmadingiz ? ” — deb aytadi .
40021026	Agar insondan desak , xalqdan qoʻrqish kerak , chunki xalqning bari Yahyoni paygʻambar deb hisoblaydi-ku ” .
40021027	Nihoyat Isoga : — Bilmaymiz , — deb javob berdilar . Iso esa ularga : — Men ham bularni qanday vakolat bilan qilayotganimni sizga aytmayman , — dedi .
40021028	“ Sizlarning fikringiz qanday ? Bir odamning ikki oʻgʻli bor ekan . U birinchisiga kelib : — Oʻgʻlim , bugun borib uzumzorimizda ishla , — debdi .
40021029	Ammo u : — Istamayman ! — deb soʻz qaytaribdi . Keyin pushaymon boʻlib , boribdi .
40021030	U odam ikkinchi oʻgʻliga kelib , yana shunday debdi . Bunisi javob berib : — Xoʻp xoʻjayin , boraman , — debdi-yu , lekin bormabdi .
40021031	Ikkovidan qaysi biri otasining xohishini bajo keltirgan boʻladi ? ” Isoga : “ Birinchisi ” , — dedilar . U ularga : “ Sizlarga chinini aytayin , — dedi . — Sayoqlaru fohishalar Xudoning Shohligiga sizlardan oldin erishmoqdalar .
40021032	Chunki Yahyo paygʻambar sizning oldingizga toʻgʻri yoʻlni oʻrgatib keldi va sizlar unga ishonmadingiz , sayoqlar va fohishalar esa ishondi . Sizlar-chi , buni koʻrgandan keyin ham pushaymon qilmadingiz , ishonmadingiz ” .
40021033	“ Endi boshqa bir masalni eshiting : bir yer egasi bor ekan . U uzumzor yaratib , atrof-tevaragini panjara bilan oʻrab , ichida iskanja va qoʻriqchi minorasi quribdi-da , uzumzorni bogʻbonlarga ijaraga tashlab , oʻzi vaqtincha boshqa mamlakatga ketibdi .
40021034	Hosil mavsumi yaqinlashgach , oʻzining mahsulini olish uchun bogʻbonlarning oldiga xizmatkorlarini yuboribdi .
40021035	Bogʻbonlar esa uning xizmatkorlarini tutishibdi va kimini urib , kimini oʻldirib , kimini esa toshboʻron qilishibdi .
40021036	Bogʻ egasi bu gal avvalgidan ham koʻproq boshqa xizmatkorlarini yuboribdi . Bogʻbonlar esa ular bilan ham shunday qilishibdi .
40021037	Oxirida bogʻ egasi : — Oʻgʻlimni hurmat etarlar , — deb ularning oldiga oʻz oʻgʻlini yuboribdi .
40021038	Lekin bogʻbonlar oʻgʻlini koʻrib , bir-biriga : — Bu merosxoʻr-ku , qani uni oʻldirib , merosiga ega boʻlaylik , — deyishibdi .
40021039	Uni tutib , uzumzordan tashqariga chiqarib , oʻldirishibdi .
40021040	Shunday qilib , uzumzorning egasi qaytib kelganda , bu bogʻbonlarni nima qilar ekan ? ”
40021041	Tinglayotganlar Isoga : “ Bu yovuz odamlarni yovuzlarcha yoʻq qilib , uzumzorini esa mavsumida hosilini terib turadigan boshqa bogʻbonlarga ijaraga beradi ” , — dedilar .
40021042	Iso ularga dedi : “ Nahotki siz Zaburdagi bu soʻzni hech oʻqimagan boʻlsangizlar ? “ Binokorlar keraksiz deb tashlagan tosh Naq binoning peshtoqidan joy oldi . Bu Xudovand irodasi tufaylidir , Bizga esa ajoyibot timsolidir ” .
40021043	Shuning uchun sizlarga aytamanki , Xudoning Shohligi sizdan olinib , tegishli hosilini yetishtiruvchi xalqqa beriladi .
40021044	Kimki bu toshga yiqilsa , parchalanib ketadi . Tosh kimning ustiga tushsa , uni ezib yuboradi ” .
40021045	Oliy ruhoniylar va farziylar Isoning masallarini tinglagan sayin , ular oʻzlari haqida aytilganini payqadilar .
40021046	Ular Isoni qoʻlga tushirishga intilayotgan boʻlsalar-da , xalqdan qoʻrqar edilar . Chunki xalq Isoni paygʻambar deb hisoblar edi .
40022001	Iso masallar bilan gapini davom ettirib , xalqqa xitoban dedi :
40022002	“ Osmon Shohligi oʻzining oʻgʻliga nikoh toʻyi qilgan bir podshohga oʻxshaydi .
40022003	Podshoh toʻyga taklif etilganlarni chaqirish uchun xizmatkorlarini yuboribdi . Ular esa kelishni istamabdilar .
40022004	Podshoh yana boshqa xizmatkorlarini yuborib : — Taklif etilganlarga aytinglarki , men ziyofat dasturxonini tayyorlab qoʻydim , hoʻkizlaru boʻrdoqilarim soʻyildi , hammasi tayyor . Toʻyga kelaveringlar ! — debdi .
40022005	Biroq ular yana nazarga ilmay , biri oʻzining dalasiga , boshqasi bozor-oʻcharga ketibdi .
40022006	Qolganlar esa podshoh xizmatkorlarini tutib , xoʻrlab , oʻldirishibdi .
40022007	Podshoh buni eshitib , gʻazablanibdi . Qoʻshinlarini yuboribdi-da , qotillarni tigʻdan oʻtkazib , shaharlarini kulga aylantiribdi .
40022008	Keyin u qolgan xizmatkorlariga : — Nikoh toʻyi tayyor , lekin taklif etilganlar bunga munosib emas ekanlar .
40022009	Shuning uchun chorrahalarga borib , kimni topsangizlar , toʻyga chaqiringlar , — deb buyuribdi .
40022010	Bu xizmatkorlar yoʻlga chiqib , uchratganlarining hammasini — yomonlarni ham , yaxshilarni ham toʻplashibdi . Toʻyxona mehmonlarga toʻlib ketibdi .
40022011	Podshoh mehmonlarni koʻrish uchun kirganda , u yerda nikoh kiyimida kiyinmagan bir odamni koʻribdi
40022012	va undan : — Doʻstim , nikoh kiyimisiz bu yerga qanday kirding ? — deb soʻrabdi , u indamabdi .
40022013	Shunda podshoh malaylariga buyruq berib : — Uning qoʻl-oyoqlarini bogʻlab , tashqariga , qorongʻilikka tashlanglar . U yerda yigʻi-sigʻi va ohu voh boʻladi , — debdi .
40022014	Shunga oʻxshab , Xudo daʼvat etganlar koʻp , ammo tanlanganlar ozdir ” .
40022015	Shundan keyin farziylar borib , Isoni U aytadigan biron soʻzi orqali ilintirish chorasini maslahatlashib oldilar .
40022016	Ular oʻz shogirdlarini Hirod tarafdorlari bilan birga Isoning oldiga yuborishdi . Bular Isoga : — Ustoz , — deyishdi , — Biz bilamizki , Sen haqiqatgoʻysan va Xudoning haq yoʻlini oʻrgatib yuribsan . Kimlargadir maʼqul boʻlishni oʻylab oʻtirmaysan , hech kimni yuz-xotir qilmaysan ham .
40022017	Endi bizlarga ayt-chi , Sening fikring qanday ? Qaysarga soliq toʻlash dinga muvofiqmi , yoki yoʻqmi ?
40022018	Lekin Iso ularning shumligini bilib : — Munofiqlar ! — dedi , — Nega Meni sinab koʻrmoqchisizlar ?
40022019	Qani , Menga soliqqa toʻlanadigan tangani koʻrsatinglar-chi . Ular Isoga bir dinor keltirgach ,
40022020	— Bu surat va yozuv kimniki ? — deb soʻradi .
40022021	— Qaysarniki , — dedilar . — Unday boʻlsa , Qaysarning haqini Qaysarga , Xudoning haqini Xudoga beringlar , — dedi Iso .
40022022	Buni eshitganlarida hayron boʻldilar va Isoning oldidan uzoqlashdilar .
40022023	Qiyomat yoʻq , deb aytadigan sadduqiylar oʻsha kuni Isoning oldiga kelib ,
40022024	Unga savol berdilar : — Ey Ustoz ! Muso paygʻambar deganki : “ Agar kim farzand koʻrmasdan dunyodan oʻtsa , ukasi uning xotinini nikohiga olib , akasining zurriyotini tiklasin ” .
40022025	Bizda yetti aka-uka bor edi . Birinchisi uylanib , farzand koʻrmay qazo qildi , xotini esa ukasiga qoldi .
40022026	Ikkinchi , uchinchi , hatto yettinchigacha hammaning boshiga shu koʻrgilik tushdi .
40022027	Hammadan keyin xotin ham oʻldi .
40022028	Shunday qilib , u qiyomatda yettovidan qaysi birining xotini sanalar ekan ? Chunki u hammasiga xotin boʻlgan edi-ku .
40022029	Iso ularga javob berib dedi : — Siz Muqaddas Kitobni ham , Xudoning qudratini ham bilmaganingizdan adashyapsizlar .
40022030	Chunki oxiratda na uylanadilar va na erga tegadilar , balki osmondagi Xudo farishtalariga oʻxshaydilar .
40022031	Oʻliklarning qayta tirilishiga kelsak , Xudoning sizlarga yoʻllaganini hech oʻqimagansizmi ?
40022032	“ Men Ibrohimning Xudosi , Isʼhoqning Xudosi va Yoqubning Xudosiman ” , — degan edi U . Xudo esa oʻliklarning emas , tiriklarning Xudosidir .
40022033	Xalq buni eshitib , Iso taʼlimotiga mahliyo boʻldi .
40022034	Iso sadduqiylarni jim qilib qoʻyganini farziylar eshitgach , bir joyga toʻplandilar .
40022035	Ulardan Tavrot tafsirchisi boʻlgan birisi Isoni sinash niyatida Undan :
40022036	— Ustoz , Tavrotning qaysi amri buyuk ? — deb soʻradi .
40022037	Iso unga : — “ Egang Xudovandni butun qalbing bilan , butun joning bilan va butun onging bilan sevgin ” .
40022038	Bu — birinchi va eng buyuk amr .
40022039	Ikkinchisi esa shunga oʻxshashdir : “ Oʻzgani oʻzing kabi sevgin ” .
40022040	Butun Ilohiy Buyruq va paygʻambar oyatlarining hammasi ham mana shu ikki amrga tayanadi .
40022041	Farziylar yigʻilishganda , Iso ulardan soʻradi :
40022042	— Masih haqida qanday fikrlaringiz bor ? U kimning oʻgʻli ? — Dovudning oʻgʻli-da , — deb javob berdilar .
40022043	Iso ularga dedi : — U holda , qanday qilib Dovud ilohiy ilhom bilan Masihni Rabbim deb atagan ? Mana , Dovud nima degan :
40022044	“ Xudovand mening Rabbimga aytdi : Yovlaringni oyoqlaring ostiga yiqitmagunimcha , Sen Mening oʻng tomonimda oʻltirib turgin ” .
40022045	Demak , Dovud Uni Rabbim deb atagan boʻlsa , qanday qilib U Dovudning oʻgʻli boʻladi ?
40022046	Va hech kim Isoga bir ogʻiz soʻz javob berolmadi . Oʻsha kundan boshlab yana hech kim Undan biron gap soʻrashga jurʼat etmadi .
40023001	Undan keyin Iso xaloyiqqa va shogirdlariga xitob qilib , dedi :
40023002	“ Ulamolar va farziylar Muso minbarida oʻtiribdilar .
40023003	Shu bois ular sizga nimani bajarishni amr etsalar , bajo keltiringlar . Aytganini qiling , lekin qilganini qilmang ! Chunki ular oʻz aytganlarini bajarmaydilar .
40023004	Ular ogʻir va koʻtarib boʻlmaydigan yuklarni insonlar yelkasiga tashlab qoʻyadilar , lekin oʻzlari bu yuklarga barmoq tegizishni ham istamaydilar .
40023005	Ular butun ishlarini insonlarga koʻrinish uchun qiladilar . Duo qutilarini yirikroq , kiyimlarining gajimlarini uzunroq qiladilar .
40023006	Shuningdek , ziyofatlarda toʻrda va ibodatxonalarda hurmatli oʻrinda oʻtirishni ,
40023007	xalq yigʻinlarida alik olishni va odamlar tomonidan “ Ustozimiz , Ustozimiz ! ” deb olqishlanishni yaxshi koʻradilar .
40023008	Biroq sizlar ustoz deb atalishga koʻnmang . Chunki sizning birgina Ustozingiz bor , U ham boʻlsa — Masihdir . Sizlar esa hammalaringiz birodarsizlar .
40023009	Yer yuzida hech kimni oʻzingizga ota deb ham atamanglar . Chunki sizning birgina Otangiz bor , U ham boʻlsa — samoviy Otangizdir .
40023010	Rahbar deb ham nom olmanglar . Chunki sizlarning birgina Rahbaringiz bor — U Masihdir .
40023011	Orangizdagi kattangiz sizlarga xizmatda boʻlsin .
40023012	Zero kim oʻzini yuqori qoʻysa , pasaytiriladi . Kim oʻzini past olib yursa , ulugʻlanadi ” .
40023013	“ Ey ulamoyu farziylar , munofiqlar ! Osmon Shohligini insonlarga bekitib qoʻyganingiz uchun holingizga voy ! Oʻzlaringiz ham unga kirmayapsizlar , kirmoqchi boʻlganlarga ham yoʻl qoʻymayapsizlar .
40023014	[ Ey ulamoyu farziylar , siz munofiqlarning holiga voy ! Siz beva ayollarning uylarini shilib , xoʻja koʻrsinga uzoq duo oʻqiysizlar . Shunga yarasha ogʻirroq jazo olasizlar . ]
40023015	Ey ulamoyu farziylar , siz munofiqlarning holiga voy ! Sizlar loaqal biror-bir kishini oʻz diningizga kiritish uchun dengizlaru qitʼalarni aylanib chiqasizlar . Lekin buni amalga oshirib boʻlgach esa , uni oʻzingizdan ikki barobar yomonroq doʻzaxi qilasizlar .
40023016	Ey koʻr peshvolar , holingizga voy ! Sizlar : “ Maʼbad haqiga ichilgan qasam oʻtmaydi , lekin maʼbaddagi oltin haqiga ichilgan qasam bajarilishi shart ” , deysiz .
40023017	Hoy nodonu koʻrlar ! Qaysi biri buyukroq : maʼbadning oltinimi , yoki oltinni muqaddas qilgan maʼbadning oʻzimi ?
40023018	Shuningdek , sizlar yana : “ Qurbongoh haqiga ichilgan qasam oʻtmaydi , lekin qurbongohdagi qurbonlik haqiga ichilgan qasam bajarilishi shart ” , — deysizlar .
40023019	Hoy nodonlar , koʻrlar ! Qaysi biri buyukroq : qurbonlikmi yoki qurbonlikni muqaddas qilgan qurbongohmi ?
40023020	Axir , qurbongoh haqiga qasam ichgan , ham qurbongohning oʻzi , hamda undagi barcha narsalar haqiga qasam ichgan boʻladi .
40023021	Maʼbad haqiga qasam ichgan esa , ham maʼbadning oʻzi , hamda maʼbadda yashaydigan Xudo haqiga qasam ichgan boʻladi .
40023022	Osmon haqiga qasam ichgan esa , ham Arshi Aʼlo , hamda Arshi Aʼlodagi Xudoning Oʻzi haqiga qasam ichgan boʻladi .
40023023	Ey ulamoyu farziylar , siz munofiqlarning holiga voy ! Sizlar yalpiz , arpabodiyon va zira qatori oshkoʻkdan ushr berib turasiz-u , lekin Ilohiy Buyruqning nihoyatda muhim amrlari boʻlgan haqqoniyat , marhamat va sadoqatga esa eʼtibor bermay qoʻydingizlar . Bularning birini bajara turib , ikkinchisini ham tashlab qoʻymasligingiz kerak edi .
40023024	Sizlar chivinni pesh qiluvchi , ammo tuyani yutib yuboradigan koʻr peshvolarsiz !
40023025	Ey ulamoyu farziylar , siz munofiqlarning holiga voy ! Sizlar kosayu laganning sirtini tozalaysiz , ammo ularning ichi oʻgʻrilik va badnafslikka toʻlib-toshib yotibdi .
40023026	Ey soʻqir farziy ! Sen avvalo kosa va laganning ichini tozalab ol , shunda ularning tashi ham toza boʻladi .
40023027	Ey ulamoyu farziylar , siz munofiqlarning holiga voy ! Sizlar tashqaridan chiroyli koʻrinadigan , lekin ichi oʻliklarning suyaklari va har xil qabihliklarga toʻla , ohaklangan qabrlarga oʻxshaysizlar .
40023028	Garchi tashqaridan insonlarga moʻmin koʻrinsangizlar ham , lekin ichlaringiz ikkiyuzlamachilik va yomonlikka toʻladir ” .
40023029	“ Ey ulamoyu farziylar , siz munofiqlarning holiga voy ! Chunki sizlar paygʻambarlarga maqbara qurib , aziz-avliyolarning yodgorliklarini bezab yuribsizlar .
40023030	“ Agar ota-bobolarimiz davrida yashaganimizda , biz paygʻambarlarning qonini toʻkishda ularga hamkorlik qilmas edik ” , — deysizlar .
40023031	Bu bilan siz oʻzingizni oʻzingiz inkor etib , paygʻambarlarni qatl qilganlarning oʻgʻillari ekaningizni oʻzingiz tasdiqlab turibsiz .
40023032	Qani , ota-bobolaringiz boshlagan ishni bitirib qoʻymaysizlarmi ? !
40023033	Hoy ilonlar , zaharli ilon zotlari-yey ! Jahannam jazosidan qanday qilib qutularkansizlar ?
40023034	Ana shu sababdan Men sizga qanchadan-qancha paygʻambaru donishmandu ulamolarni yuborib turaman . Sizlar esa ulardan kimini oʻldirasizlar , kimini xochga mixlaysizlar , kimini esa ibodatxonalaringizda qamchilab shahardan-shaharga quvgʻin qilasizlar .
40023035	Shu yoʻsin solih kishi boʻlgan Hobilning qonidan tortib , maʼbad bilan qurbongoh oraligʻida sizlar oʻldirgan Baraxiya oʻgʻli Zakariyoning qonigacha , yer yuzida toʻkilgan butun begunoh qonlar sizning boʻyningizda !
40023036	Ha , sizlarga chinini aytaman : ushbu gunohlarning hammasi shu naslning boʻyniga tushadi ” .
40023037	“ O , Quddus , Quddus ! Paygʻambarlarni oʻldiruvchi va huzuringga yuborilganlarni toshboʻron qilguvchi shahar ! Tovuq oʻz joʻjalarini qanotlari ostida qanday toʻplasa , Men ham sening bolalaringni necha bor shunday toʻplamoqchi boʻldim , sizlar-chi , istamadingiz .
40023038	Mana , sizning uy-joyingiz huvullab qoladi .
40023039	Sizga shuni aytib qoʻyay : “ Xudovand nomidan Kelayotgan muborak ” , — deb xitob qilmaguningizcha , Meni qaytib koʻrmaysizlar ” .
40024001	Iso maʼbaddan chiqib ketayotganda , shogirdlari Uning yoniga kelib , diqqatini maʼbadning binolariga qaratmoqchi boʻlishdi .
40024002	Iso ularga : “ Bularning hammasini koʻryapsizmi ? Sizlarga chinini aytayin : bu yerda biror gʻisht butun qolmaydi , hammasi vayron boʻladi ” , — dedi .
40024003	Iso bir Oʻzi Zaytun togʻida oʻtirgan vaqtda , shogirdlari Uning yoniga kelib , soʻrashdi : “ Bizlarga ayt-chi , bu voqealar qachon yuz beradi ? Sening kelishing va oxirzamon yaqinlashganini koʻrsatadigan belgi qanday boʻladi ? ”
40024004	Iso javob berib ularga dedi : “ Hech kim sizlarni yoʻldan ozdirmasligi uchun ehtiyot boʻlinglar .
40024005	Chunki talay kishilar Mening nomim bilan kelib : “ Men Masih boʻlaman ” , — deb koʻplarni yoʻldan ozdiradi .
40024006	Shuningdek , yiroq-yaqindan urush xabarlarini eshitasizlar . Ammo choʻchib vahimaga tushmangiz ! Hamma narsa Xudo taqdir etganidek sodir boʻlishi lozim . Ammo bu hali soʻnggi nihoya emasdir .
40024007	Xalq xalqqa qarshi , podshohlik podshohlikka qarshi koʻtariladi . Ayrim joylarda qahatchiliklar , oʻlatlar , zilzilalar boʻladi .
40024008	Bularning bari esa bamisli toʻlgʻoqning boshidir .
40024009	Oʻshanda sizlarni qiynash va oʻldirish uchun tutib beradilar . Mening nomim tufayli barcha xalqlar sizlardan nafratlanadi .
40024010	Oʻshanda koʻplar vasvasaga tushib , bir-birini tutib beradi , bir-biridan nafratlanadi .
40024011	Koʻpdan-koʻp soxta paygʻambarlar paydo boʻlib , koʻplarni yoʻldan uradi .
40024012	Yovuzlik avjga chiqishi tufayli koʻpchilikning sevgisi soviydi .
40024013	Lekin oxirigacha chidagan qutuladi .
40024014	Xudo saltanati toʻgʻrisidagi Injil Xushxabari hamma xalqlarga dalolat boʻlish uchun jahon boʻylab targʻib qilinadi va oʻshandagina soʻng boʻladi ” .
40024015	“ Shunday qilib , Doniel paygʻambar karomat qilib aytgan “ dahshatli razolat ” muqaddas joyda turganini koʻrganingizda ( oʻqigan oʻzi tushunsin ! )
40024016	Yahudiyada boʻlganlar togʻlarga qochishsin .
40024017	Tomning ustida turganlar uyidan anjomlarini olish uchun pastga tushmasin .
40024018	Dalada boʻlganlar esa toʻnini olgani qaytib kelmasin .
40024019	U kunlarda homilador va emizuvchi ayollarning holiga voy !
40024020	Qochishingiz qishga yoki dam olish kuniga toʻgʻri kelmasligi uchun ibodat qilinglar .
40024021	Chunki oʻshanda dunyo boshlanishidan to hozirgacha sodir boʻlmagan va qaytib sodir boʻlmaydigan buyuk musibat boʻladi .
40024022	Agar oʻsha kunlar qisqartirilmaganida edi , hech bir jonzod omon qolmasdi . Lekin tanlangan kishilar uchungina u kunlar qisqartiriladi .
40024023	Agar oʻshanda kimdir sizga : “ Masih mana bu yerda ” , yoki “ U yerda ” , — deb aytsa , ishonmanglar .
40024024	Chunki soxta masihlar va soxta paygʻambarlar paydo boʻlib , ilojini topsalar , hatto tanlangan kishilarni ham yoʻldan ozdirish uchun gʻaroyibot va moʻjizalar koʻrsatadilar .
40024025	Mana , Men sizlarga oldindan aytib qoʻydim .
40024026	Shunday qilib , agar sizlarga : “ Mana , U sahroda ” , — deb aytsalar , chiqmanglar . “ Mana , U berk xonalarda ” , — deb aytishsa ham , ishonmanglar .
40024027	Chunki Inson Oʻgʻlining kelishi xuddi sharqda chaqnab , hatto gʻarbda ham barchaga koʻrinuvchi chaqmoqday boʻladi .
40024028	Murda qayerda boʻlsa , kalxatlar ham oʻsha yerda toʻplanadi .
40024029	Oʻsha kunlarning musibatidan soʻng , alhol quyosh tutilib , oy xiralanadi . Yulduzlar osmondan tushib , samoviy kuchlar larzaga keladi .
40024030	Oʻshanda Inson Oʻgʻlining alomati osmonda namoyon boʻladi . Yer yuzidagi barcha qabilalar uvvos tortib yigʻlaydilar , Inson Oʻgʻli osmon bulutlari uzra buyuk qudrat va shon-shuhrat ila kelayotganini koʻradilar .
40024031	U mahobatli karnay tutgan farishtalarini yuboradi . Ular esa Uning tanlagan kishilarini osmonning bir burchidan boshqa burchigacha , toʻrt tomondan toʻplab keladilar ” .
40024032	“ Anjir daraxtidan ibrat olinglar . Uning shoxlari koʻkarib , barg chiqarayotganidan yoz yaqinlashganini bilasizlar .
40024033	Xuddi shunday , sizlar ham bularning hammasini koʻrgach , bilingki , U yaqindir , eshik oldida turibdi .
40024034	Sizlarga chinini aytayin : bu nasl oʻtmasdanoq , bularning hammasi sodir boʻladi .
40024035	Yeru osmon bitar , lekin Mening soʻzlarim bitmas .
40024036	U kun va u soat haqida birgina Otamdan boshqa hech kim bilmaydi , osmondagi farishtalar ham bilmaydi .
40024037	Nuh paygʻambar davrida qanday boʻlgan boʻlsa , Inson Oʻgʻli kelishida ham shunday boʻladi .
40024038	Toʻfongacha boʻlgan kunlarda , to Nuh paygʻambar kemaga kirgan kunigacha yeb-ichdilar , uylandilar , turmushga chiqdilar .
40024039	Ular boʻlgʻusi ofatdan bexabar yurganda , toʻfon kelib , hammasini qirib tashladi . Inson Oʻgʻlining kelishi ham xuddi shunday boʻladi .
40024040	Oʻshanda ikki kishi dalada boʻladi ; biri olinadi , biri qoldiriladi .
40024041	Tegirmon tortayotgan ikki ayol boʻladi ; biri olinadi , biri qoldiriladi .
40024042	Shuning uchun hushyor boʻlib turinglar , chunki Rabbingiz qaysi soatda kelishini bilmaysizlar .
40024043	Lekin shuni bilib qoʻyinglarki , oʻgʻri tunning qay vaqtida kelishini agar uy egasi bilganda , bedor turib , uyiga lahim qazilishiga yoʻl qoʻymas edi .
40024044	Shunga oʻxshab , sizlar ham tayyor boʻlib turinglar . Chunki Inson Oʻgʻli sizlar oʻylamagan soatda kelib qoladi ” .
40024045	“ Qul-choʻrilarga rizq-roʻzni oʻz vaqtida berib turish uchun xoʻjayin ularga boshliq qilib qoʻygan ishonchli va aqlli xizmatkor kimdir ?
40024046	Xoʻjayini kelganda , uni shularni bajarib turgan holda koʻrsa , u xizmatkor qanday baxtlidir !
40024047	Sizlarga chinini aytayin : oʻzining butun mol-mulki ustidan uni nazoratchi qilib qoʻyadi .
40024048	Agarda yomon niyatli xizmatkor oʻz koʻnglida : “ Xoʻjayinim yaqin orada kelmaydi ” , — deb oʻylab ,
40024049	oʻrtoqlarini urib , ichkilikbozlar bilan birga yeb-ichishni boshlasa ,
40024050	u xizmatkorning xoʻjayini kutmagan bir kunda , oʻylamagan bir soatda kelib qoladi-yu ,
40024051	uni tilka-pora qilib , boshiga ikkiyuzlamachilar kunini soladi . U yerda yigʻi-sigʻi va ohu vohlar boʻladi ” .
40025001	“ Oʻsha vaqtda Osmon Shohligini oʻzlarining chiroqlarini yoniga olishib , kuyovni qarshilagani chiqqan oʻn kelin dugonasiga oʻxshatsa boʻladi .
40025002	Ulardan beshovi es-hushli , beshovi esa ovsar ekan .
40025003	Ovsarlari chiroqlarini olib , oʻzlari bilan yogʻ olmabdilar .
40025004	Es-hushlilari esa chiroqlari bilan birga idishlarda yogʻ ham olibdilar .
40025005	Kuyov kechikkani sababli , hammalari mudrab , uxlab qolishibdi .
40025006	Tunning yarmida birdaniga ovoz yangrabdi : — Ana , kuyov kelyapti , uni qarshilagani chiqinglar !
40025007	Shunda qizlarning hammasi turib , chiroqlariga yopishibdi .
40025008	Ovsarlari es-hushlilarga : — Chiroqlarimiz oʻchib boryapti , bizlarga yogʻlaringizdan beringlar ! — deyishibdi .
40025009	Es-hushlilar javob berib : — Yoʻq , bizlarda ham , sizlarda ham yogʻ yetmay qolmasin . Yaxshisi , siz baqqollarning oldiga borib , oʻzlaringizga yogʻ sotib olinglar , — deyishibdi .
40025010	Ular yogʻ sotib olgani ketishganda , kuyov kelib qolibdi . Tayyor turgan qizlar kuyov bilan birga toʻyxonaga kirib , orqalaridan eshiklar yopilibdi .
40025011	Bir muddatdan keyin qolgan qizlar kelib : — Hoy Egam , hoy Egam , eshikni oching , bizlar keldik ! — deyishibdi .
40025012	Lekin U ularga javob berib : — Men sizga rostini aytsam , sizlarni tanimayman , — debdi .
40025013	Shunday qilib , hushyor boʻlib turinglar , chunki siz Inson Oʻgʻli keladigan aniq kunni ham , soatni ham bilmaysizlar ” .
40025014	“ Yana oxirzamon bir odam safarga joʻnab , xizmatkorlarini chaqirib , oʻz mol-mulkini ularga omonatga berganiga oʻxshaydi .
40025015	U odam har bir kishiga oʻz qobiliyatiga yarasha : biriga besh , biriga ikki , biriga bir yombidan berib , joʻnab ketibdi .
40025016	Beshta yombi olgan oʻsha zahoti borib , pulini ishga solib , yana besh yombi orttiribdi .
40025017	Shunga oʻxshab , ikki yombi olgan ham yana ikki yombi orttiribdi .
40025018	Bitta yombi olgan esa borib , chuqur qazib , xoʻjayinining pulini yashirib qoʻyibdi .
40025019	Ancha vaqtdan soʻng boyagi xizmatkorlarning xoʻjayini qaytib kelib , ulardan hisobot soʻrabdi .
40025020	Besh yombi olgan boshqa besh yombini ham olib kelib : — Xoʻjayin ! Menga besh yombi bergandingiz , mana men ularga qoʻshib yana besh yombi orttirdim , — debdi .
40025021	Xoʻjayini unga : — Barakalla , yaxshi va sodiq xizmatkor ekansan . Sen kichik bir ishda ham sodiq boʻlganing uchun , endi seni katta ishlarga munosib koʻraman . Xoʻjayiningning shodligini baham koʻr , — debdi .
40025022	Ikki yombi olgan ham kelib : — Xoʻjayin ! Menga ikki yombi bergandingiz . Mana , men ularning yoniga qoʻshib yana ikki yombi orttirdim , — debdi .
40025023	Xoʻjayini unga : — Barakalla , yaxshi va sodiq xizmatkor ekansan . Sen kichik bir ishda ham sodiq boʻlganing uchun , endi seni katta ishlarga munosib koʻraman . Xoʻjayiningning shodligini baham koʻr , — debdi .
40025024	Bitta yombi olgan ham kelib : — Xoʻjayin ! Men sizning qattiqqoʻl odam ekaningizni bilardim . Siz ekmagan yerdan oʻrasiz , uymagan joydan xirmon koʻtarasiz .
40025025	Shuning uchun men qoʻrqqanimdan borib , sizning yombingizni yerga yashirib qoʻydim . Mana berganingiz ! — debdi .
40025026	Xoʻjayini unga javob qaytarib : — Ey yomon va yalqov xizmatkor ! — debdi . — Men ekmagan yerdan oʻrishimni , uymagan joydan xirmon koʻtarishimni bilarkansan ,
40025027	u holda pulimni sudxoʻrlarga qarzga bersang boʻlmasmidi ? Shunda men kelib , uni foydasi bilan qaytarib olgan boʻlar edim .
40025028	Endi , undan yombini olib oʻn yombisi borga beringlar !
40025029	Chunki kimda bor boʻlsa , unga yana beriladi va u moʻlchilikda boʻladi . Kimda yoʻq boʻlsa , undan bori ham tortib olinadi .
40025030	Endi bu yaramas xizmatkorni tashqariga , qorongʻilikka uloqtirib yuboringlar . U yerda yigʻi-sigʻi va oh-vohlar boʻladi ” . [ Bularni aytib , Iso xitob qilib dedi : “ Kimning eshitar qulogʻi boʻlsa , eshitsin ! ” ]
40025031	“ Inson Oʻgʻli Oʻzining ulugʻvorligida , jamiki muqaddas farishtalari bilan birga kelgan paytida Oʻzining ulugʻvor taxtiga oʻtiradi .
40025032	Barcha xalqlar Uning huzuriga toʻplanadilar . Choʻpon qoʻylarni echkilardan ajratganiday , U ularni birma-bir saralab qoʻyadi .
40025033	“ Qoʻylarni ” Oʻzining oʻng tomoniga , “ echkilarni ” esa chap tomoniga turgʻizadi .
40025034	Shunda Podshoh oʻng tomondagilarga aytadi : — Ey , Mening Otamning olqaganlari , kelinglar ! Dunyo yaratilganidan beri sizlar uchun meros sifatida tayyorlab qoʻyilgan Shohlikni egallangiz .
40025035	Chunki Men och edim , Menga ovqat berdingizlar . Chanqagan edim , Menga suv ichirdingizlar . Musofir edim , Meni mehmon qildingizlar .
40025036	Yalangʻoch edim , Meni kiyintirdingizlar . Kasal edim , Meni boqdingizlar . Zindonda edim , Meni kelib koʻrdingizlar .
40025037	Bunga javoban solihlar Unga shunday deydilar : — Yo Rabbiy ! Qachon Sening ochligingni koʻribmizki , yedirgan boʻlsak , yoki chanqaganingni koʻribmizki , suv tutgan boʻlsak ?
40025038	Qachon Sening musofir boʻlganingni koʻrib , mehmon qildik , yoki yalangʻochligingni koʻrib , kiyintirdik ?
40025039	Qachon biz kasal yoki zindonda boʻlganingni koʻrib , Seni yoʻqlab keldik ?
40025040	Podshoh javob berib ularga deydi : — Sizlarga chinini aytayin : sizlar Mening shu kichik birodarlarimdan biriga neki qilgan boʻlsangiz , bu Menga qilganingizdir .
40025041	Soʻng U chap tomondagilarga ham aytadi : — Ey laʼnatilar ! Koʻzimdan yoʻqoling , iblis va uning farishtalariga tayyorlab qoʻyilgan abadiy olovga mubtalo boʻling !
40025042	Chunki Men och edim , ovqat bermadingizlar . Chanqagandim , suv tutmadingizlar .
40025043	Musofir edim , Meni mehmon qilmadingiz . Yalangʻoch edim , Meni kiyintirmadingiz . Kasal boʻldim , zindonga tushdim , Meni kelib koʻrmadingizlar .
40025044	Shunga javoban ular ham : — Yo Rabbiy ! Seni qachon och , chanqagan , musofir , yalangʻoch , kasal yoki zindonda boʻlganingni koʻribmizki , Senga xizmat qilmagan boʻlsak ? — deb soʻraydilar .
40025045	U javob berib ularga shunday deydi : — Sizlarga chinini aytayin : sizlar shu kichiklarning biriga qilmagan muruvvatingiz Menga qilmagan bilan barobardir .
40025046	Shunday qilib , bular abadiy azobga , solihlar esa abadiy hayotga noil boʻladilar ” .
40026001	Iso hamma soʻzlarini aytib boʻlgach , shogirdlariga dedi :
40026002	“ Ikki kundan keyin Fisih bayrami boʻlishini bilasizlar . Ana , oʻshanda Inson Oʻgʻli xochga mixlash uchun tutib beriladi ” .
40026003	Shundan keyin oliy ruhoniylar , ulamolar va oqsoqollar jamisi Kayafa ismli bosh oliy ruhoniyning hovlisida toʻplanishib ,
40026004	Isoni hiyla bilan tutib oʻldirishni oʻzaro maslahatlashib oldilar .
40026005	Ular : “ Bu ish faqat bayram kunlarida boʻlmasligi kerak , yana xalq gʻalayon qilmasin ” , — dedilar .
40026006	Iso Baytaniyada moxov Simunning uyida ekan ,
40026007	bir ayol Uning oldiga keldi . U ganchdan yasalgan idishda juda qimmatli atir moy keltirib , Iso dasturxon oldida oʻtirgan paytda Uning boshiga quydi .
40026008	Shogirdlari buni koʻrgach , gʻazablanib : — Bu isrofgarlikning nima keragi bor ?
40026009	Bu moyni katta bahoga sotib , pulini kambagʻallarga boʻlib berish mumkin edi-ku ! — deyishdi .
40026010	Iso aytilganlarning farqiga borib , shogirdlariga dedi : — Nega ayolni xijolatda qoldiryapsizlar ? U Men uchun ezgu ish qildi .
40026011	Kambagʻallar har doim sizlar bilan birga , lekin Men doim sizlar bilan birga boʻlmayman .
40026012	Ayol bu moyni tanamga toʻkib , Meni koʻmishga tayyorladi .
40026013	Sizlarga chinini aytayin : Injil Xushxabari dunyoning qaysi yerida targʻib qilinsa , bu ayol ham eslanib , uning qilgan ishi yodga olinadi .
40026014	Shunda oʻn ikki shogirddan biri boʻlgan Yahudo Ishqariyot degan kishi oliy ruhoniylarning oldiga borib :
40026015	— Isoni qoʻlingizga tutib bersam , menga nima berasizlar ? — deb soʻradi . Ular Yahudoga oʻttiz kumush tanga taklif etdilar .
40026016	Oʻsha vaqtdan boshlab Yahudo Isoga xiyonat qilish uchun qulay payt poylaydigan boʻldi .
40026017	Xamirturushsiz non yopiladigan Fisih bayramining birinchi kunida shogirdlar Isoning oldiga kelib soʻradilar : — Senga Fisih bayrami taomini qayerda tayyorlashimizni buyurasan ?
40026018	— Shaharga kirib falon kishining oldiga boringlar , — dedi Iso , — va unga shunday deb aytinglar : “ Ustozimiz : Mening vaqt-soatim yaqinlashdi , deyapti , Fisih bayramini shogirdlarim bilan birga sening uyingda nishonlamoqchiman , deyapti ” .
40026019	Shogirdlari Iso ularga buyurganiday qilib , Fisih taomini tayyorladilar .
40026020	Oqshom tushgach , Iso oʻn ikki shogirdi bilan dasturxon atrofiga oʻtirdi .
40026021	Ovqatlanayotganlarida , Iso : — Sizlarga rostini aytsam , sizdan bir kishi Meni tutib beradi , — dedi .
40026022	Shogirdlar juda xafa boʻlib , birin-ketin Undan : — Rabbiy , oʻsha men emasmi ? — deb soʻray boshladilar .
40026023	U esa javob qaytarib dedi : — Men bilan birga kosaga non botirib yegan Meni tutib beradi .
40026024	Toʻgʻri , Inson Oʻgʻlining taqdiri oyatda yozilganiday ketyapti . Lekin Inson Oʻgʻlini tutib beradigan oʻsha odamning holiga voy ! U odamning tugʻilmagani yaxshiroq boʻlar edi .
40026025	Shunda Isoga xoinlik qiladigan Yahudo soʻradi : — Ustoz , meni koʻzda tutayotganing yoʻqmi ? — Oʻzing aytding , — dedi Iso .
40026026	Ular ovqatlanib oʻtirganlarida , Iso nonni oldi , duo oʻqib sindirdi va shogirdlariga tarqatib : — Olinglar , yenglar , bu Mening tanamdir , — dedi .
40026027	Kosani ham olib , shukrona duosini aytdi va ularga uzatib : — Bundan hammalaring ichinglar , — dedi .
40026028	— Chunki bu — koʻplarning gunohlari kechirilishi uchun toʻkiladigan , Yangi Ahdni tasdiqlaydigan Mening qonimdir .
40026029	Men sizlarga shuni aytaman : Otamning Shohligida sizlar bilan yangi sharob ichadigan oʻsha kungacha , Men uzumning bu koʻz yoshidan boshqa ichmayman .
40026030	Keyin ular kuylab , Zaytun togʻi tomon ketdilar .
40026031	Shu orada Iso shogirdlariga dedi : — Bu tunda hammangiz Mendan yuz oʻgirasizlar . Chunki Tavrotda shunday yozilgan : “ Men choʻponni jarohatlayman , Qoʻylar oʻzi tarqab ketadi ” .
40026032	Biroq oʻlib tirilganimdan keyin , Men sizlardan oldin Jalilaga boraman .
40026033	Butrus javob berib Unga dedi : — Agar hamma Sendan yuz oʻgirsa ham , men hech qachon oʻgirmayman ! — dedi .
40026034	Iso unga : — Senga rostini aytsam , shu kechayoq , xoʻroz qichqirmasdan avval , sen Mendan uch marta tonasan , — dedi .
40026035	Butrus Unga : — Men Sen bilan birga oʻlsam ham , Sendan aslo tonmayman ! — dedi . Boshqa hamma shogirdlari ham shunday dedilar .
40026036	Shundan keyin Iso shogirdlari bilan birga Getsemaniya degan joyga keldi va ularga : — Men nariroq borib ibodat qilgunimcha , sizlar shu yerda oʻtirib turinglar , — dedi .
40026037	Butrus bilan Zabadiyning ikki oʻgʻlini Oʻziga hamroh qilib olgan Iso ruhan siqilib , anduh cheka boshladi .
40026038	U yonidagilarga : — Mening jonim oʻlim oldidaligini sezib , juda qiynalmoqda . Shu yerda qolib , Men bilan birga sergak turinglar , — dedi .
40026039	Bir oz nari ketib , yerga muk tushdi va ibodat qilib : — Ey Otam ! Agar mumkin boʻlsa , bu zaqqum kosa Mening yonimdan oʻtib ketsin . Lekin Men istagandek emas , Sen istagandek boʻlsin , — dedi .
40026040	U shogirdlari yoniga qaytib kelganda , ularni uxlab yotgan holda koʻrdi va Butrusga dedi : — Demak , sizlar Men bilan birga loaqal bir soatga uygʻoq tura olmadinglar .
40026041	Vasvasaga tushmaslik uchun hushyor boʻlib , ibodat qila turinglar . Ruh tetik , tana esa zaifdir .
40026042	Iso ikkinchi marta borib : — Ey Otam ! Agar bu qismat Meni damiga olmay oʻtib ketishi mumkin boʻlmasa , mayli , Sen xohlagandek boʻlsin , — deb ibodat qildi .
40026043	U qaytib kelib , shogirdlarini yana uxlab yotgan holda koʻrdi . Ularning qovoqlari salqigan edi .
40026044	Iso ularni qoldirib , yana uzoqlashdi va oʻsha soʻzlarni takrorlab , uchinchi marta ibodat qildi .
40026045	Shundan soʻng Oʻz shogirdlari yoniga kelib , ularga dedi : — Sizlar hali ham uxlab , rohatlanib yotibsizlarmi ? Mana , vaqt-soati keldi , Inson Oʻgʻli gunohkorlar qoʻliga tutib berilyapti .
40026046	Turinglar , ketaylik . Mana , Menga xoinlik qiluvchi ham yaqinlashib qoldi .
40026047	Iso gapini tugatmayoq , oʻn ikki shogirdidan biri boʻlgan Yahudo kelib qoldi . Uning yonida oliy ruhoniylar va xalq oqsoqollari tomonidan yuborilgan , qilich va tayoq ushlagan olomon bor edi .
40026048	Isoga xoinlik qiluvchi esa : “ Men kimni oʻpsam , U Oʻshadir , Uni tutib olinglar ” , deb ular bilan til biriktirgan edi .
40026049	U toʻgʻri Isoning oldiga borib : — Kayfing chogʻ boʻlsin , Ustoz ! — deb , Uni oʻpdi .
40026050	Iso unga : — Doʻstim , nima uchun kelding ? — deyishi bilanoq , odamlar kelib , Isoga qoʻllari bilan yopishgancha Uni ushlab olishdi .
40026051	Shunda Iso bilan birga boʻlganlardan biri qilichini qinidan sugʻurib , qulochkashlab oliy ruhoniyning qaroliga dast soldi-da , qulogʻini uzib tashladi .
40026052	Lekin Iso unga : — Qilichingni joyiga qaytarib qoʻy ! Qilich koʻtargan bari qilichdan halok boʻlur .
40026053	Yoki oʻylaysanki , Men Otamga iltijo qilolmaymanmi ? U Menga hoziroq oʻn ikki tumandan koʻproq farishtalarni yuborishi mumkin .
40026054	Biroq u holda bularning sodir boʻlmogʻi kerakligi aytilgan oyatlar bajo boʻlarmikin ?
40026055	Shundan soʻng Iso olomonga qayrilib dedi : — Sizlar Meni hibsga olish uchun qaroqchiga qarshi chiqqandek qilichlaru tayoqlar bilan qurollanib kelibsizlar . Men boʻlsam , har kuni maʼbadda taʼlim berib , sizlar bilan birga oʻtirar edim , sizlar-chi , Meni qoʻlga olmadinglar .
40026056	Lekin bularning hammasi paygʻambar oyatlari bajo kelishi uchun sodir boʻldi . Oʻshanda hamma shogirdlari Isoni qoldirib , qochib ketishdi .
40026057	Isoni qoʻlga olganlar Uni bosh oliy ruhoniy Kayafaning huzuriga keltirdilar . U yerga ulamolar bilan oqsoqollar ham toʻplandilar .
40026058	Butrus esa Isoga uzoqdan ergashib , oliy ruhoniyning hovlisigacha keldi . Ichkariga kirib , bu voqeaning oxirini koʻrish uchun xizmatkorlar bilan birga oʻtirdi .
40026059	Oliy ruhoniylar , oqsoqollar va butun Oliy Kengash Isoga oʻlim jazosini berish uchun Unga qarshi soxta dalillar izlashga tushdilar .
40026060	Anchagina guvohlar olgʻa chiqqan boʻlsa-da , yetarlicha ayblovchi dalillar topilmadi . Nihoyat , ikki soxta guvoh soʻzga chiqib :
40026061	— Bu Odam : “ Men Xudoning maʼbadini buzib , uch kunda qayta tiklay olaman ” , degan , — deb aytishdi .
40026062	Bosh oliy ruhoniy oʻrnidan turib , Isoga : — Nega Sen hech javob qaytarmaysan ? Ularning ayblovlariga nima deysan ? — dedi .
40026063	Iso indamadi . Oliy ruhoniy Unga : — Barhayot Xudo haqi Senga qasam ichirayinki , bizlarga ayt : Xudoning Oʻgʻli — Masih Senmisan ? — dedi .
40026064	Iso unga : — Oʻzing aytding , — dedi . — Hatto sizlarga aytadurmanki , bundan keyin Inson Oʻgʻli Qodir Tangrining oʻng tomonida oʻltirib , osmon bulutlari uzra kelayotganini koʻrasizlar .
40026065	Shunda oliy ruhoniy kiyimlarini yirtib : — U shakkoklik qilmoqda-ku ! Bizlarga boshqa guvohlarning nima keragi bor ? Mana endi U Xudoga shak keltirganini oʻzlaringiz eshitdingizlar .
40026066	Sizlar nima deysizlar ? — dedi . Ular javob berib : — Oʻlimga loyiq ! — deyishdi .
40026067	Soʻng ular Isoning yuziga tupurib , Uni mushtlay boshladilar . Boshqalari esa Uni shapaloqlab :
40026068	— Ey Masih ! Qani paygʻambarligingni koʻrsatib , aytib ber-chi , Seni kimlar uryapti ekan ? — derdilar .
40026069	Bu vaqt Butrus tashqi hovlida oʻtirib edi . Bir xizmatkor ayol uning yoniga kelib : — Sen ham jalilalik Iso bilan birga eding-ku ! — dedi .
40026070	Lekin Butrus hammaning oldida inkor etib : — Sen boʻlmagʻur gapni aytyapsan , — dedi .
40026071	Soʻng darvoza tomon chiqdi . Boshqa bir xizmatkor ayol ham uni koʻrib , atrofdagilarga : — Bu ham nosiralik Iso bilan birga boʻlgan ! — dedi .
40026072	Butrus esa qasam ichgancha : — Men bu Odamni tanimayman ! — deb yana tondi .
40026073	Bir ozdan keyin u yerda turganlar kelib , Butrusga : — Sen ulardan birining xuddi oʻzisan , kaloming ham aytib turibdi , — deyishdi .
40026074	Lekin Butrus laʼnat oʻqib , qasam ichdi-da : — Men bu Odamni tanimayman ! — deb turib oldi . Shu vaqt birdan xoʻroz qichqirdi .
40026075	Isoning unga : “ Xoʻroz qichqirmasdanoq , sen Mendan uch marta tonasan ” , — degan soʻzi Butrusning esiga tushib , tashqariga chiqdi-da , achchiq-achchiq yigʻladi .
40027001	Tong otgach , oliy ruhoniylar bilan xalq oqsoqollari jamisi kengashib , Isoni oʻlim jazosiga mahkum qilishga kelishdilar .
40027002	Isoni bogʻladilar va olib borib , viloyat hokimi Poʻntiy Pilatga topshirdilar .
40027003	Xoin Yahudo esa Isoning mahkum etilganini bilib , pushaymon boʻldi va oʻttiz kumush tangani oliy ruhoniylar bilan oqsoqollarga qaytarib berib :
40027004	— Men xoinlik qildim , begunoh qon toʻkilishida aybdorman , — dedi . Ular esa : — Bundan bizlarga nima ? Yana oʻzing bilasan ! — deyishdi .
40027005	Shunda Yahudo kumush tangalarni maʼbad ichiga uloqtirib yubordi-da , u yerdan chiqib borib , oʻzini osib oʻldirdi .
40027006	Oliy ruhoniylar tangalarni terib olib : “ Bu pul qon narxidir , uni maʼbadning xazinasiga qoʻshish mumkin emas ” , — deyishdi .
40027007	Oʻzaro kelishib , bu pulga begonalar koʻmiladigan qabriston uchun Kulol Yerini sotib oldilar .
40027008	Shuning uchun u yer bugungacha “ Qon Yeri ” deb ataladi .
40027009	Shu yoʻsin Yeremiya paygʻambarga vahiy boʻlgan ushbular bajo boʻldi : “ Isroil oʻgʻillari Unga baho berib qoʻygan Oʻttiz kumush tangani olib ,
40027010	Xudovand menga buyurgani kabi , Kulol Yerin sotib oldilar ” .
40027011	Iso hokimning huzurida turdi . Hokim Undan soʻradi : — Sen yahudiylarning Podshohimisan ? — Oʻzing aytding , — dedi unga Iso .
40027012	Oliy ruhoniylar va oqsoqollar Uni ayblaganlarida , U hech narsa deb javob bermadi .
40027013	Shunda Pilat Unga : — Eshitmayapsanmi , Sening boʻyningga qancha ayblar qoʻyishyapti ! — dedi .
40027014	Lekin Iso bu gaplarga ham biron javob qaytarmadi . Hokim esa juda hayron boʻldi .
40027015	Har Fisih bayramida hokim xalq istagan bir mahbusni ozod qilish odati bor edi .
40027016	Oʻsha kez qamoqda nom chiqargan Barabba ismli bandi bor edi .
40027017	Xalq toʻplangach , Pilat ularga xitob qilib soʻradi : — Sizlar kimni ozod qilishimni istaysizlar ? Barabbanimi , yoki Masih atalmish Isonimi ?
40027018	Ular Isoni koʻrolmaslikdan tutib berganlarini u bilar edi .
40027019	U hakamlik kursisida oʻtirganda , xotinidan xabar keldi : “ U solih Odam bilan sening ishing boʻlmasin . Chunki bu tunda men tushimda U tufayli koʻp azobda qoldim ” .
40027020	Ammo oliy ruhoniylar va oqsoqollar boʻlsa , Barabbani ozod etish , Isoni esa yoʻq qilishni soʻrashlari uchun olomonni qayrab qoʻydilar .
40027021	Hokim yana ularga xitob qildi : — Sizlar ikkovidan qay birini ozod qilishimni istaysizlar ? — Barabbani ! — deb javob berishdi .
40027022	Pilat ularga dedi : — Unda men Masih atalgan Isoni nima qilay ? — Xochga mixlansin ! — deyishdi bir ogʻizdan .
40027023	— U nima yomonlik qilgan ekan ? — soʻradi hokim . Lekin ular ovozlarini yana balandroq koʻtarib : — Xochga mixlansin ! — deb qichqirishdi .
40027024	Pilat hech narsa yordam bermayotganini , aksincha shov-shuv yanada kuchayib borayotganini koʻrgach : — Men bu solih Odamning qoni toʻkilayotganidan begunohman . Bu ishni oʻzlaringiz koʻrib chiqinglar ! — dedi-da , olomonning koʻz oldida suv olib , qoʻllarini chaydi .
40027025	Butun xalq bunga javoban : — Uning qoni bizlarning va bolalarimizning gardanidadir ! — deyishdi .
40027026	Shundan soʻng Pilat ularga Barabbani chiqarib yubordi . Isoni esa savalatgandan keyin xochga mixlash uchun askarlarga topshirdi .
40027027	Shundan soʻng hokimning askarlari Isoni hukumat qarorgohiga olib borib , butun boʻlinmani Uning boshiga toʻpladilar .
40027028	Uning kiyimlarini yechib , egniga toʻq qizil yaktak kiydirdilar .
40027029	Tikanlardan toj oʻrib , boshiga kiygizdilar . Oʻng qoʻliga qamish berib , Uning oldida tiz choʻkkancha : “ Yashavor , ey , yahudiylarning Podshohi ! ” — deb masxara qildilar .
40027030	Unga tupurganlaricha qamishni olib , boshiga urdilar .
40027031	Masxaralab boʻlishgandan soʻng egnidan yaktakni yechib , Oʻzining kiyimlarini kiydirdilar va xochga mixlash uchun olib ketdilar .
40027032	Ular chiqib ketayotganlarida , kirineyalik Simun degan kishini uchratib qoldilar . Uni Isoning xochini koʻtarib borishga majbur qildilar .
40027033	“ Boshsuyagi ” maʼnosini beruvchi Goʻlgota degan joyga keldilar .
40027034	Shunda Isoga ichish uchun zardob aralashtirilgan sharob berdilar . Iso uni tatib koʻrgach , ichgisi kelmadi .
40027035	Soʻng Uni xochga mixlab qoʻydilar . Kiyimlari uchun qurʼa tashlab , oʻzaro boʻlishib oldilar .
40027036	Keyin shu yerning oʻzida oʻtirgancha , Uni qoʻriqlab turdilar .
40027037	Uning boshi uzra bir taxtachaga : “ Yahudiylarning Podshohi Iso — Budir ” degan aybnomani yozib qoʻydilar .
40027038	Iso bilan birga ikki qaroqchini ham — birini Uning oʻng tomonida , ikkinchisini esa soʻl tomonida xochga mixlab qoʻydilar .
40027039	Oʻtib ketayotganlar boshlarini chayqagancha , Isoni haqoratlashardi :
40027040	— Hey maʼbadni buzib uch kun ichida tiklaydigan ! Oʻzingni Oʻzing qutqar-chi ! Agar Sen Xudoning Oʻgʻli boʻlsang , qani xochdan tushib koʻr-chi !
40027041	Oliy ruhoniylar , ulamolar va oqsoqollar ham barchasi bunga qoʻshilishib , Uni masxaralay ketdilar :
40027042	— Boshqalarni qutqardi , Oʻzini esa qutqara olmaydi ! Agar U Isroilning Podshohi boʻlsa , endi xochdan tushib koʻrsin , shunda biz Unga ishonamiz .
40027043	U Xudoga ishonardi-ku . Agar U Xudoning azizi boʻlsa , hozir qutqarib olsin-chi ! Chunki U : “ Men Xudoning Oʻgʻliman ” , — degan .
40027044	Iso bilan birga xochga mixlangan qaroqchilar ham Uni shunday soʻkar edilar .
40027045	Tushdan boshlab soat uchgacha butun yerni qorongʻilik qopladi .
40027046	Soat uchlarda Iso baland ovoz bilan : — Eli , Eli , lamo shavaqtani ? yaʼni “ Tangrim , Tangrim , nega Meni tashlab qoʻyding ? ” — deb faryod qildi .
40027047	U yerda turganlardan baʼzilari buni eshitib : — U Ilyosni chaqiryapti-ku , — deyishdi .
40027048	Ulardan biri darhol yugurib , shimgichni olib keldi-da , uni sirkaga botirib , qamishning uchiga ilgancha , Isoga ichishga uzatdi .
40027049	Boshqalari esa : — Toʻxta koʻraylik-chi , Ilyos kelib Uni qutqararmikan , — deyishdi .
40027050	Iso esa yana bir bor qattiq oh urib , jon berdi .
40027051	Shu ondayoq maʼbaddagi parda yuqoridan pastgacha ikkiga boʻlinib , yirtilib ketdi . Yer larzaga keldi , toshlar yorildi .
40027052	Qabrlar ochilib , talay rahmatli azizu avliyolarning jasadlari tirilib ketdi .
40027053	Ular qabrlaridan chiqib , Iso qayta tirilganidan keyin tabarruk shaharga kirib , koʻplarga koʻrindilar .
40027054	Isoni qoʻriqlab turgan yuzboshi bilan yonidagi askarlar zilzilani va sodir boʻlayotgan barcha ishlarni koʻrib , vahimaga tushdilar-da : — Haqiqatan ham bu Xudoning Oʻgʻli ekan ! — dedilar .
40027055	Jaliladan boshlab Isoga ergashib xizmat qilib kelgan koʻpgina ayollar ham uzoqdan qarab turgan edilar .
40027056	Ularning orasida magdalalik Maryam , Yoqub bilan Yusufning onasi Maryam hamda Zabadiy oʻgʻillarining onasi bor edi .
40027057	Oqshom tushgach , Arimateya shahridan boʻlgan Yusuf ismli bir boy odam keldi . Oʻzi ham Isoning shogirdi edi .
40027058	U Pilatning oldiga borib , Isoning jasadini soʻradi . Shunda Pilat jasadni unga berishni buyurdi .
40027059	Yusuf jasadni olib , uni toza kafanga oʻradi
40027060	va oʻzining qoyada yoʻnilgan yangi qabriga qoʻydi . Keyin qabrning ogʻziga katta bir toshni yumalatib keltirib qoʻydi-da , joʻnadi .
40027061	Magdalalik Maryam bilan boshqa Maryam esa shu yerda , qabrning roʻparasida oʻtirgan edilar .
40027062	Tayyorgarlik kunining ertasiga oliy ruhoniylar va farziylar Pilatning huzuriga toʻplanishib :
40027063	— Taqsir ! — deyishdi , — Oʻsha aldamchi hali tirikligida : “ Uch kundan keyin qayta tirilaman ” , — degani esimizga tushdi .
40027064	Shuning uchun uch kungacha qabrni qorovullashni buyursangiz , toki Uning shogirdlari kechasi kelib Uni oʻgʻirlab ketishmasin va xalqqa : “ U qayta tirildi ” , — deb aytishmasin . Yoʻqsa , oxirgi aldov birinchisidan battar boʻladi .
40027065	Pilat ularga : — Mana , soqchilar boʻlinmasi oʻzlaringizning ixtiyoringizda . Borib , bilganingizdek qabrni qorovullanglar , — dedi .
40027066	Ular esa soqchilar bilan borib , qabr toshiga muhr bosib , qabrni qorovullay boshladilar .
40028001	Dam olish kunining ertasiga , yakshanba kuni tongotarda magdalalik Maryam bilan boshqa Maryam qabrni koʻrgani borishdi .
40028002	Shunda toʻsatdan shiddatli zilzila boʻldi . Xudovandning bir farishtasi osmondan tushdi va qabrga borib toshni agʻdarib yubordi-da , uning ustiga oʻtirdi .
40028003	Uning koʻrinishi yashinday , kiyimlari esa qorday oppoq edi .
40028004	Soqchilar boʻlsa , qoʻrquvdan titrab , joni chiqqanday boʻlishdi .
40028005	Farishta soʻzini ayollarga qaratib : — Sizlar qoʻrqmang ! — dedi . — Xochga mixlangan Isoni izlayotganlaringizni bilaman .
40028006	U bu yerda yoʻq . Oʻzi aytganidek , qayta tirilib ketdi . Kelinglar , Rabbingiz yotgan joyini koʻringlar .
40028007	Endi tezroq borib , Uning shogirdlariga : “ Iso tirildi . U sizdan oldin Jalilaga ketyapti , Uni oʻsha yerda koʻrasizlar ” , — deb aytinglar . Sizlarga buni men aytdim .
40028008	Ayollar qabrdan shosha-pisha chiqib , katta sevinch va qoʻrquv ila yugura-yugura Isoning shogirdlariga xabar bergani ketishdi .
40028009	Shogirdlarga bu xabarni yetkazaylik , deb ular yoʻlda ketayotganlarida , birdaniga Isoning Oʻzi ularning qarshisidan chiqib : — Salom ! — dedi . Ular esa roʻbaroʻ kelib , oyoqlariga yopishgancha Unga topina boshladilar .
40028010	Shunda Iso ularga : — Qoʻrqmanglar ! Borib birodarlarimga Jalilaga borishlarini , Meni oʻsha yerda koʻrishlarini xabar beringlar , — dedi .
40028011	Ayollar hali yoʻlda borishar ekan , soqchilar boʻlinmasidan bir nechasi shaharga kirib , sodir boʻlgan barcha hodisotni oliy ruhoniylarga bildirdilar .
40028012	Ular oqsoqollar bilan toʻplanib kengashgach , askarlarga ancha pul berib ,
40028013	shunday dedilar : — Sizlar : “ Shogirdlari kechasi kelib , biz uxlab yotganimizda Uni oʻgʻirlab ketishdi ” , deb aytinglar .
40028014	Agarda bu boʻlib-oʻtganlar hokimning qulogʻiga yetib borsa , bizlar uni shunga ishontiramiz va sizlarni koʻngilsizlikdan xalos etamiz .
40028015	Soqchilar esa pulni olib , topshiriqni aytilgandek bajardilar . Shunday qilib , bu hangama to bugungacha yahudiylar orasida ovoza boʻlib keladi .
40028016	Oʻn bir shogird Jalilaga , Iso ularga tayin etgan toqqa borishdi .
40028017	Ular Isoni koʻrib , Unga sajda qildilar . Baʼzilari esa shubhaga bordilar .
40028018	Iso ularga yaqinlashib , shunday dedi : “ Menga osmonda ham , yerda ham butun hokimiyat berilgandir .
40028019	Shuning uchun borib , barcha xalqlardan shogird orttiringlar . Ularni Ota , Oʻgʻil va Muqaddas Ruh nomi bilan suvga choʻmdirib , imonga kiritinglar .
40028020	Men sizlarga buyurgan hamma narsaga amal qilishni ularga oʻrgatinglar . Mana , Men har kuni , dunyoning oxirigacha sizlar bilan birga boʻlaman ” . Omin .
41001001	Injil , yaʼni Xudoning Oʻgʻli — Iso Masih haqidagi Xushxabar shu bilan boshlanadi .
41001002	Ishaʼyo paygʻambarning kitobida yozilganki : “ Men Sendan avval elchimni yuborarman , U Sening oldingda yoʻl hozirlab yurar .
41001003	Choʻl-biyobonda nido yangramoqda : Xudovand yoʻlini tayyorlangiz , Ravon aylangiz soʻqmoqlarin ! — deya ” .
41001004	Bu oyat xuddi Yahyo paygʻambarga toʻgʻri keladi . U choʻlda paydo boʻlib , xalqni imonga chaqira boshladi . “ Gunohlaringiz kechirilishi uchun tavba-tazarru qilinglar va suvga choʻmib imon keltiringlar ” , — deb eʼlon qilardi .
41001005	Shunda butun Yahudiya yurti boʻylab yashovchilar va barcha quddusliklar Yahyoning oldiga chiqar , gunohlariga iqror boʻlar va Yahyoning buyrugʻi bilan daryoga choʻmib imon keltirar edilar .
41001006	Yahyo tuya junidan kiyim kiyib , beliga teridan kamar bogʻlab , chigirtkayu yovvoyi asal bilan ovqatlanardi .
41001007	U xalqqa shunday deb eʼlon qilardi : “ Orqamdan mendan ham Qudratlisi kelmoqda . Men engashib Uning choriq iplarini yechishga ham arzimayman .
41001008	Men sizlarni suvgagina choʻmdirib yuribman , U esa sizlarni Muqaddas Ruhga choʻmdiradi ” .
41001009	Oʻsha kunlari Iso Jalilaning Nosira shahridan keldi , Yahyo Uni Oʻrdun daryosiga choʻmdirdi .
41001010	Iso suvdan chiqishi bilanoq osmon ochilib , Muqaddas Ruh kaptarday uchib Isoning boshiga qoʻngani koʻrildi .
41001011	Osmondan esa : “ Sen Mening sevikli Oʻgʻlimsan , Sendan mamnunman ” , — degan sado eshitildi .
41001012	Muqaddas Ruh Isoni darhol choʻlga haydab ketdi .
41001013	Iso choʻlda qirq kun boʻlib , shayton tomonidan vasvasaga solindi . U hayvonlar bilan birga yashar , farishtalar esa Unga xizmat qilishardi .
41001014	Yahyo qamab qoʻyilgandan soʻng , Iso Jalilaga qaytdi . U Xudoning Shohligi haqida Xushxabar tarqatdi .
41001015	“ Vaqt-soati keldi , Xudoning Shohligi yaqinlashib qoldi . Tavba qilinglar , Injilga imon keltiringlar ! ” — deb eʼlon qilib yurdi .
41001016	Iso Jalila koʻli boʻyidan oʻtayotib , koʻlga toʻr tashlab oʻtirgan Simun va uning ukasi Idrisni koʻrib qoldi . Ular baliqchi edilar .
41001017	Iso ularga : — Mening ketimdan yuringlar , Men sizlarni inson ovchilari qilaman , — dedi .
41001018	Ular esa darhol toʻrlarini tashlab , Isoning ortidan yurishdi .
41001019	Iso u yerdan bir oz nari yurgach , Zabadiy oʻgʻillari Yoqub va uning ukasi Yuhannoni koʻrib qoldi . Ular qayiqda toʻrlarini yamab oʻtirishgan edi .
41001020	Iso shu onda ularni ham chaqirdi . Ular esa otalari Zabadiyni ishchilar bilan qayiqda qoldirib , Isoning orqasidan yurishdi .
41001021	Ular Kafarnahum shahriga kirib kelishdi . Juma kuni kech kirgach , Iso yahudiy ibodatxonasiga borib , taʼlim bera boshladi .
41001022	Xaloyiq Isoning taʼlimotiga hayron qoldi . Chunki U odamlarga ulamolar kabi emas , balki qudratli kuch egasiday taʼsirchan taʼlim berar edi .
41001023	Oʻsha ibodatxonada yomon ruhga chalingan bir odam bor edi . U toʻsatdan qichqirib yubordi :
41001024	— Ey nosiralik Iso ! Bizda nima ishing bor ? Sen bizni halok qilgani keldingmi ? Sening kimligingni bilaman , Sen Xudoning Azizisan !
41001025	Biroq Iso yomon ruhga doʻq urib : — Jim boʻl va undan chiqib ket ! — dedi .
41001026	Yomon ruh u odamni larzaga soldi-da , ovozi boricha baqirib , uning vujudidan chiqib ketdi .
41001027	Hammani vahima bosdi . Oʻzaro fikr yuritib : — Bu nima gap ? Bu qanaqa yangi taʼlimot ekan ? U yomon ruhlarga ham qudrat bilan buyuradi , ruhlar esa Unga boʻysunadi ! — deyishdi .
41001028	Shunday qilib , Iso haqidagi shov-shuv tezda butun Jalila yurtiga yoyilib , yon-atrofga ovoza boʻldi .
41001029	Ibodatxonadan chiqqan hamon Iso Oʻzi bilan Yoqub va Yuhannoni olib , Simun va Idrisning uyiga borishdi .
41001030	Simunning qaynonasi isitmalab yotgan edi . U haqda Isoga aytib qolishdi .
41001031	Iso ayolning yoniga borib , qoʻlidan ushlab koʻtardi . Shu zahoti isitma tushdi va ayol xizmatga tutindi .
41001032	Quyosh botib , kech kirgan paytda , barcha kasallar va jinga chalinganlarni Isoning oldiga olib kela boshlashdi .
41001033	Butun shahar aholisi eshik oldiga yigʻilib qoldi .
41001034	Iso talay dardu illatlardan qiynalganlarni sogʻaytirdi . Koʻp jinlarni quvib chiqardi , ularning soʻzlashiga esa imkon bermasdi . Chunki jinlar Isoning Masihligini bilar edilar .
41001035	Ertalab Iso juda barvaqt turdi va shahardan tashqariga , xilvat joyga borib , ibodat qildi .
41001036	Simun va uning joʻralari Isoning orqasidan borishdi .
41001037	Isoni topib : — Hamma Seni izlayapti-ku ! — deyishdi .
41001038	Iso ularga : — Yaqin atrofdagi qishloq va shaharlarga boraylik , Men u yerlarda ham voizlik qilayin , chunki Men ana shu maqsad uchun kelganman , — dedi .
41001039	Shunday qilib , Iso butun Jalila yurtini kezib chiqib , mahalliy ibodatxonalarda voizlik qilar va jinlarni quvib chiqarar edi .
41001040	Bir moxov Isoga yaqinlashib , Uning oldida tiz choʻkkancha yalindi : — Agar istasang , meni moxovlikdan pok qila olasan .
41001041	Isoning unga rahmi kelib , qoʻlini uzatdi va unga tegizib : — Istayman , pok boʻl ! — deb qoʻydi .
41001042	Buni aytar-aytmas , u odamning moxovligi arib , pok-pokiza boʻlib ketdi .
41001043	Iso esa unga jiddiy tanbeh berib :
41001044	— Menga qara ! Hech kimga hech narsa aytma , lekin borib ruhoniyga koʻrin va sogʻayganingni tasdiqlat , bundan dalolat boʻlishi uchun Muso paygʻambar buyurgan qurbonliklarni keltirib ber , — dedi-da , uni darhol joʻnatib yubordi .
41001045	U kishi chiqiboq , roʻy bergan hodisa haqida hamma yoqqa eʼlon qila boshladi . Natijada Iso endi biror shaharga ochiq kirolmaydigan boʻlib qoldi . U shahardan tashqarida , xilvat joylardagina boʻlardi . Shunga qaramay , xaloyiq har tomondan Uning oldiga kelar edi .
41002001	Bir necha kundan keyin Iso yana Kafarnahum shahriga keldi . Uning uyda ekanligi maʼlum boʻlgach ,
41002002	tezda koʻp xaloyiq toʻplandiki , hatto eshik oldida ham joy qolmadi . Iso esa xalqqa Xudoning soʻzini aytardi .
41002003	Shu orada toʻrt kishi koʻtarib kelayotgan bir shol odamni Uning oldiga olib kelishdi .
41002004	Xalq koʻpligidan Isoga yaqinlashish imkonini topolmay , ular Iso oʻtirgan uyning tomini teshib tuynuk ochishdi va sholni toʻshagi bilan tushirishdi .
41002005	Iso ularning ishonchini koʻrib , sholga : — Bolam , gunohlaring kechirildi , — dedi .
41002006	Bu yerda baʼzi ulamolar oʻtirgan edilar . Ular oʻzlaricha :
41002007	“ Nega U bunday shakkoklik qilyapti ? Gunohlarni yolgʻiz Xudodan boshqa kim ham kechira oladi ? ” — deb oʻylar edilar .
41002008	Iso shu onda ularning mulohazalarini ruhan payqab , ularga dedi : — Nega sizlar dillaringizda bunday mulohaza qilyapsizlar ?
41002009	Nima osonroq ? Sholga : “ Gunohlaring kechirildi ” , deb aytishmi , yoki : “ Oʻrningdan tur , toʻshagingni olib yur ” , deb aytishmi ?
41002010	Lekin Inson Oʻgʻlining yer yuzida gunohlarni kechirish qudrati borligini ham bilib qoʻyinglar ! U shunday dedi-da , sholga qarab :
41002011	— Senga aytaman , oʻrningdan tur , toʻshagingni olu , uyingga ket ! — dedi .
41002012	Shol shu ondayoq oʻrnidan turib ketdi-yu , toʻshagini koʻtarib , hammaning koʻz oldida chiqib ketdi . Barcha hayratga tushdi . — Biz hech qachon bunday holni koʻrmagan edik ! — deb Xudoni olqishlar edilar .
41002013	Iso yana koʻl boʻyiga chiqdi . Tumonat xaloyiq Uning oldiga toʻplandi . Iso ularga taʼlim berdi .
41002014	U yerdan oʻtayotib , Iso soliq yigʻadigan joyda oʻtirgan Alfey oʻgʻli Leviyni koʻrib qoldi . — Mening orqamdan yur ! — dedi unga Iso . Leviy esa oʻrnidan turib , Isoning orqasidan ergashdi .
41002015	Keyin Iso Leviyning uyida mehmon boʻlib oʻtirdi . Iso va shogirdlaridan boshqa koʻp soliqchilar va har xil gunohkor odamlar ham yeb-ichib oʻtirardi . Bular singari Isoga ergashuvchi odamlar koʻp edi .
41002016	Iso soliqchilar va gunohkorlar bilan birga yeb-ichib oʻtirganini ulamolar va farziylar koʻrib , Uning shogirdlariga : — Bu qanday gap ? U soliqchilaru gunohkorlar bilan birga yeb-ichib oʻtiribdi-ku ! — deyishdi .
41002017	Iso buni eshitib , shunday javob berdi : — Sogʻlar emas , bemorlar tabibga muhtojdir . Men taqvodorlarni emas , gunohkorlarni tavbaga chaqirgani kelganman .
41002018	Yahyoning ham , farziylarning ham shogirdlari roʻza tutayotgan edilar . Ular Isoning yoniga kelib : — Nega Yahyoning shogirdlari va farziylarning shogirdlari roʻza tutadi-yu , Sening shogirdlaring tutmaydi ? — deb soʻrashdi .
41002019	Iso ularga dedi : — Kuyov davrada boʻlgan vaqtda toʻy ahli roʻza tuta olarmikin ? Yoʻq , kuyov ular bilan birga boʻlguncha , roʻza tuta olmaydilar .
41002020	Biroq kuyov ulardan judo boʻladigan kunlar keladi , ana oʻshanda roʻza tutadilar .
41002021	Hech kim yangi matodan yamoq qilib , eski kiyimga solmaydi . Aks holda , yangi yamoq eski kiyimdan soʻkilib ketadi va yirtiq battar yomon boʻladi .
41002022	Shuningdek , hech kim yangi sharobni eski meshga quymaydi . Aks holda , yangi sharob meshni yirtadi , sharob toʻkiladi va mesh ham nobud boʻladi . Illo , yangi sharobni yangi meshga quymoq darkor .
41002023	Bir shanba kuni Iso gʻalla dalasidan oʻtayotgan edi . Uning shogirdlari yoʻl-yoʻlakay boshoqlarni uza boshlashdi .
41002024	Buni koʻrgan farziylar Isoga : — Qara , nega ular dam olish kunida taqiqlangan ishni qilishyapti ? — deyishdi .
41002025	Iso ularga dedi : — Nahotki sizlar Dovud bilan hamrohlari och qolib muhtoj boʻlganda nimalar qilishganini hech qachon oʻqimagan boʻlsangiz ?
41002026	Dovud oliy ruhoniy Aviatar zamonida Xudoning uyiga kirib , faqat ruhoniylargina yeyishi mumkin boʻlgan baxshida nonlarni yeb , hamrohlariga ham bergan edi .
41002027	Keyin Iso davom etdi : — Inson dam olish kuni uchun emas , balki dam olish kuni inson uchun yaratilgan .
41002028	Binobarin , Inson Oʻgʻli dam olish kunining ham hokimidir .
41003001	Iso yana ibodatxonaga kirdi . U yerda qoʻli shol bir odam bor edi .
41003002	U bu odamni dam olish kunida ham sogʻaytirarmikan , deb Isoni zimdan kuzatib turishdi .
41003003	Iso qoʻli shol odamga : — Oʻrtaga chiq ! — dedi .
41003004	Soʻng xaloyiqdan soʻradi : — Dam olish kunida yaxshilik qilish lozimmi yoki yomonlik ? Jonni xalos qilish kerakmi , yoki halok ? Ular esa indamadi .
41003005	Iso odamlarning bunday bagʻri toshligidan qaygʻurib , atrofga gʻazab bilan qaragancha , u odamga : — Qoʻlingni uzat ! — dedi . U odam qoʻlini uzatishi bilanoq , tuzalib ketdi .
41003006	Farziylar esa darrov tashqariga chiqib , Isoni halok qilish chorasini topmoq uchun Hirodchilar bilan til biriktirishdi .
41003007	Iso shogirdlari bilan koʻl tomon joʻnadi . Jalila va Yahudiyadan chiqqan katta bir olomon Unga ergashardi .
41003008	Quddus va Idumeyadan , Oʻrdun naryogʻidagi yurtlardan , shuningdek , Tir va Sidoʻn sohillaridan kelgan tumonat xaloyiq Isoning qilayotgan ishlarini eshitib , Uning oldida tirband boʻlib qolgan edi .
41003009	Iso odam koʻpligidan siqilib qolmay , deb shogirdlariga qayiq tayyorlab qoʻyishni aytdi .
41003010	Chunki koʻplar shifo topayotgan edi va hamma dardlilar qoʻl tegizish ilinjida Iso tomon yopirilar edilar .
41003011	Yomon ruhlar esa Isoni koʻrgan paytda Uning oldiga yiqilib : “ Sen Xudoning Oʻgʻlisan ” , — deb baqirib yuborishardi .
41003012	Ammo Iso Oʻzini oshkor qilib qoʻymasliklari uchun ruhlarni qattiq tanbehlab qoʻyardi .
41003013	Shundan soʻng Iso toqqa chiqib , shogirdlaridan Oʻzi istaganlarini yoniga chaqirdi . Ular kelgach ,
41003014	Iso ularni voizlik qilishga , kasallarni sogʻaytirish va jinlarni quvib chiqarishga yubormoqchi boʻlib , kuch-qudrat egasi qildi . Iso doim Oʻzi bilan birga boʻlish uchun quyidagi oʻn ikki shogirdini tayinladi :
41003015	
41003016	unga Butrus deb laqab qoʻygan Simun ,
41003017	Bani-ragash , yaʼni “ Momaqaldiroq oʻgʻillari ” deb laqab qoʻygan Zabadiy oʻgʻillari Yoqub va Yuhanno ,
41003018	yana Idris , Filip , Bartolmey , Matto , Toʻma , Alfey oʻgʻli Yoqub , Taddey , vatanparvar Simun
41003019	va Isoga xiyonat qilgan Yahudo Ishqariyot .
41003020	Shundan soʻng uyga keldilar . Yana shunchalik koʻp xaloyiq toʻplangan ediki , hatto non yeyishga vaqtlari boʻlmadi .
41003021	Isoning yaqinlari buni eshitib , — U aqldan ozib qolibdi , — deb olib kelishga bordilar .
41003022	Quddusdan kelgan ulamolar esa : — Uni shayton urgan , U ins-jinslarning boshligʻi shayton kuchi bilangina jinlarni quvib chiqaryapti , — deyishdi .
41003023	Shunda Iso ularni yoniga chaqirib , masal bilan soʻzlay boshladi : — Qanday qilib shayton shaytonni quvib chiqara oladi ?
41003024	Agar bir podshohlik oʻz ichidan boʻlinib ketsa , u podshohlik turolmaydi .
41003025	Bir xonadon oʻz ichidan boʻlinib ketsa , u xonadon turolmaydi .
41003026	Agarda shayton oʻz-oʻziga qarshi chiqib boʻlingan boʻlsa , u tura olmaydi , balki uning kuni bitadi .
41003027	Hech kim uyning egasi boʻlgan kuchli kishini avval bogʻlab qoʻymasdan turib , uning uyiga kirib , mol-dunyosini oʻgʻirlab ketolmaydi . Faqat shunday qilibgina uyni talash mumkin .
41003028	Sizlarga chinini aytayin : odam bolalarining qilgan barcha gunohlari va aytgan barcha kufrliklari kechiriladi .
41003029	Lekin kim Muqaddas Ruhni kufr etsa , abadiy kechirilmaydi , u abadiy jazoga mahkum boʻladi .
41003030	Iso bu soʻzni , “ Uni jin uribdi ” , — deganlari sababli aytdi .
41003031	Isoning onasi bilan ukalari kelib qolishdi . Oʻzlari uyning tashqarisida kutib turib , Isoni chaqirib kelish uchun odam yuborishdi .
41003032	Isoning atrofida xaloyiq tirband edi . Ular Unga : — Mana , onang , ukalaring va singillaring tashqarida kutib , Seni soʻrayaptilar , — deyishdi .
41003033	Iso ularga javoban : — Mening onam va ukalarim kim ? — dedi .
41003034	Soʻngra atrofida oʻtirganlarga nazar solib dedi : — Mana , Mening onam va ukalarim !
41003035	Kimda-kim Xudoning irodasini bajo keltirsa , u Mening ukam , singlim , onam boʻladi .
41004001	Iso yana koʻl boʻyida taʼlim berishni boshladi . Oldiga bir talay odam yigʻilib qolgach , Iso koʻldagi qayiqqa tushib oʻtirdi . Butun xaloyiq esa koʻl qirgʻogʻida , quruqlikda qoldi .
41004002	Iso masal orqali xalqqa koʻp nasihatlar qildi . Oʻz taʼlimotida shunday dedi :
41004003	“ Quloq solinglar ! Urugʻ sepuvchi urugʻ sepgani chiqibdi .
41004004	Urugʻ sepayotganda baʼzi urugʻlar yoʻl yoqasiga tushibdi . Qushlar uchib kelib , urugʻlarni choʻqib ketibdi .
41004005	Baʼzi donlar tuprogʻi kam toshloqqa tushibdi . Tuproq chuqur boʻlmaganidan , urugʻlar tez koʻkarib chiqibdi .
41004006	Biroq quyosh chiqqach , soʻlib , ildizi boʻlmagani uchun qurib ketibdi .
41004007	Boshqa urugʻlar tikanlar orasiga tushibdi . Tikanlar oʻsib , urugʻlarni boʻgʻib qoʻyibdi va ular hosil bermabdi .
41004008	Yana boshqa urugʻlar esa yaxshi yerga tushibdi va unib-oʻsib , oʻttiz , oltmish va hatto yuz barobar koʻp hosil beribdi ” .
41004009	Keyin Iso ularga : “ Kimning eshitar qulogʻi boʻlsa , eshitsin ! ” — dedi .
41004010	Xalq ketib , Iso yolgʻiz qolgach , U bilan yuruvchilar va oʻn ikki shogirdi boyagi masal haqida alohida soʻradilar .
41004011	Iso ularga dedi : “ Xudo Shohligining siri sizlarga nasib etgan . Tashqaridagilarga esa hamma narsa masallar bilan uqtiriladi .
41004012	Shunday qilib , ularga qaratilgan bu oyat bajo kelmoqda : “ Ular qarab turib , koʻrmaslar , Eshitib turib , anglamaslar . Aks holda tavba-tazarru qilur Va gunohlaridan forigʻ boʻlur edilar ” ” .
41004013	“ Bu masalni tushunmayapsizlarmi ? — dedi ularga Iso . — Unday boʻlsa , barcha masallarni ham qanday qilib tushunasizlar ?
41004014	Mana , urugʻ sepuvchining sepgani — Xudoning kalomidir .
41004015	Yoʻl yoqasiga tushgan urugʻ shunday odamlarni bildiradi : ularning yuragiga ilohiy kalom sepiladi . Biroq ular eshitgan hamon shayton kelib , qalblariga sepilgan kalomni oʻgʻirlab ketadi .
41004016	Toshloqqa tushgan urugʻ esa shunday odamlarni bildiradi : ular kalomni eshitar-eshitmas , sevinch bilan qabul qilaveradilar .
41004017	Lekin ular ildizi yoʻq beqaror odamlardir . Soʻngra kalom tufayli qaygʻu yoki quvgʻinga duchor boʻlishsa , tezda vasvasaga tushib qoladilar .
41004018	Yana boshqalar tikanzorga tushgan uruqqa oʻxshaydilar . Ular Xudoning kalomini eshitadi-yu ,
41004019	lekin bu dunyoning tashvishlari , boylikka oʻchlik va boshqa havaslar ularning yuraklariga suqilib kirib , kalomni boʻgʻib qoʻyadi , kalom esa samarasiz qoladi .
41004020	Yaxshi tuproqqa tushgan urugʻ boʻlsa , kalomni eshitib , qalbiga jo qilgan odamlarni bildiradi . Ular goh oʻttiz , goh oltmish , goh yuz barobar koʻp samara beradilar ” .
41004021	Iso ularga yana dedi : “ Shamni olib kelib , idishning yoki chorpoyaning tagiga qoʻyadimi ? Aksincha , shamdonga qoʻymaydimi ?
41004022	Xuddi shu singari , oshkora boʻlmaydigan hech qanday sir yoʻq , sirtga chiqmaydigan hech yashirin narsa yoʻq .
41004023	Kimning eshitar qulogʻi boʻlsa , eshitsin ! ”
41004024	Keyin ularga yana dedi : “ Eshitayotganlaringizni qulogʻingizga quyib oling ! Siz qanday oʻlchov bilan oʻlchasangiz , xuddi shunday oʻlchov bilan sizga ham oʻlchab beriladi . Siz , tinglayotganlarga esa qoʻshib ham beriladi .
41004025	Kimda bor boʻlsa , unga yana beriladi . Kimda yoʻq boʻlsa , bor boʻlgani ham tortib olinadi ” .
41004026	Iso yana dedi : “ Xudoning Shohligi yerga urugʻ sepgan odamga oʻxshaydi .
41004027	Kechasi boʻldimi , uxlaydi , kunduzi boʻldimi , turadi . Urugʻning qanday unib-oʻsayotganidan u bexabar .
41004028	Yer oʻz-oʻzidan avval koʻkatni , soʻngra boshoqni , undan keyin boshoqdagi toʻliq donni undiradi .
41004029	Hosil pishgach , yigʻim-terim vaqti keldi , deb darhol oʻroq soladi ” .
41004030	Iso yana dedi : “ Xudo Shohligini nimaga oʻxshataylik ? Uni qanday masal bilan ifodalasak boʻladi ?
41004031	Mana , Xudoning Shohligi bir xantal doniga oʻxshaydi : u yerga sepilganda , yer yuzidagi barcha urugʻlardan kichik boʻladi .
41004032	Lekin sepilgandan keyin koʻkaradi va barcha koʻkatlardan baland boʻlib oʻsadi . U ulkan shoxlar chiqaradiki , osmondagi qushlar ham uning panohida uya quradilar ” .
41004033	Shunday qilib , Iso xalqning eshitish imkoniga qarab , bu singari koʻpgina masallar orqali Xudo kalomini oʻrgatar edi .
41004034	Masalsiz ularga gapirmas edi . Shogirdlari bilan tanho qolganda esa , ularga hammasini ochiq tushuntirar edi .
41004035	Oʻsha kuni kechqurun Iso shogirdlariga : — Narigi qirgʻoqqa suzib oʻtaylik , — dedi .
41004036	Ular xaloyiqni joʻnatib , Isoni oʻtirgan qayigʻida olib ketishdi . Isoning ketidan boshqa qayiqlar ham suzib keldi .
41004037	Shu orada koʻlda kuchli boʻron koʻtarildi . Toʻlqinlar qayiqni tebratib yubordi , qayiq suvga toʻla boshladi .
41004038	Iso esa qayiqning quyruq tomonida yostiqqa bosh qoʻyib , uxlab yotgan edi . Shogirdlar Isoni uygʻotib : — Ustoz , biz halok boʻlyapmiz ! Parvo qilmaysanmi ? — deyishdi .
41004039	Shunda Iso turib , shamolga doʻq urdi va koʻlga : — Jim boʻl , bas qil ! — deb qoʻydi . Shu onda shamol tindi va chuqur sukunat boʻldi .
41004040	Iso shogirdlariga : — Nega bunday qoʻrqoqsizlar ? Qanday qilib haligacha ishonchingiz yoʻq ? — dedi .
41004041	Ular esa juda qoʻrqib , bir-biriga : — Bu qanaqa kishiki , shamol ham , koʻl ham Unga boʻysunsa ? — deyishdi .
41005001	Koʻlning narigi qirgʻogʻidagi Gadara yurtiga yetib kelishdi .
41005002	Iso qayiqdan tushishi bilanoq , yovuz ruhga chalingan bir odam qabrlar orasidan chiqib , Uni qarshiladi .
41005003	Turar joyi qabriston boʻlgan bu odamni hech kim hatto zanjir bilan ham bogʻlay olmas edi .
41005004	Koʻp martaba uni kishanu zanjirlar bilan bogʻlagan boʻlsalar-da , ammo u zanjirlarni uzib , kishanlarni ham sindirib tashlar edi . Uni tiyish uchun hech kimning kuchi yetmas edi .
41005005	Doimo , kechayu kunduz qabrlarda , togʻlarda baqirib yurar , oʻzini toshlarga urib jarohatlar edi .
41005006	U Isoni uzoqdan koʻrib , yugurib keldi-da , Unga taʼzim qilib ,
41005007	ovozi boricha baqirdi : — Ey Iso , Xudoyi Taoloning Oʻgʻli ! Men bilan nima ishing bor ? Xudo haqi Senga yolvoraman , meni qiynama !
41005008	Chunki Iso unga : “ Ey yovuz ruh , bu odamdan chiqib ket ! ” — deb buyurgan edi .
41005009	Iso undan soʻradi : — Isming nima ? — Ismim Tumonat , chunki bizlar koʻpchilikmiz , — javob berdi u .
41005010	Oʻzlarini bu yurtdan tashqariga haydab chiqarmasligini Isodan koʻp yolvorib soʻradi .
41005011	Oʻsha togʻning yon bagʻrida katta toʻngʻiz podasi oʻtlab yurgan edi .
41005012	Hamma ruhlar Isoga yolvorib : — Bizni shu toʻngʻizlarga yuborgin , ularga kiraylik , — deyishdi .
41005013	Iso ularga ruxsat berdi . Yovuz ruhlar esa shu zahoti u odamdan chiqib , toʻngʻizlarga kirib olishdi . Ikki mingga yaqin toʻngʻiz podasi tik qiyalikdan koʻlga yopirilib , gʻarq boʻldi .
41005014	Shunda toʻngʻiz boquvchilar toʻrt tomonga toʻzib , shahar va qishloqlarda bu boʻlib oʻtgan hodisani gapirib berishdi . Aholi esa buni koʻrgani borib ,
41005015	Isoning oldiga yigʻilishdi . Ilgari tumonat jin qamragan odamni kiyingan va aqli raso holda oʻtirganini koʻrib , qoʻrqib ketishdi .
41005016	Voqeani koʻrganlar esa haligi odam jindan qanday qutulgani va toʻngʻizlar bilan nima roʻy bergani haqida xalqqa soʻzlab berishdi .
41005017	Shunda yerli xalq Isodan oʻz yurtlari chegarasidan chiqib ketishni iltimos qildi .
41005018	Iso qayiqqa tushdi . Jindan qutulgan odam Isoga ergashish uchun ruxsat soʻradi .
41005019	Lekin Iso rozilik bermadi . — Oʻz uyingga bor , Rabbing senga nimalar qilganini , qanday rahm-shafqat koʻrsatganini oʻz yaqinlaringga gapirib ber , — dedi unga .
41005020	Shunda u kishi borib , Oʻnkent viloyatida Iso oʻziga nimalar qilganini targʻib qila boshladi . Hamma ham hayratga tushdi .
41005021	Iso koʻlning berigi boʻyiga suzib oʻtib , qirgʻoqda turardi . Uning oldiga yana koʻp xaloyiq toʻplandi .
41005022	Yahudiy jamoa boshlaridan Yair ismli bir kishi kelib qoldi . U Isoni koʻrib , Uning oyoqlariga oʻzini tashladi-da :
41005023	— Qizim oʻlim toʻshagida yotibdi . Kelib unga qoʻlingni tegizgin , u sogʻayib tirik qolsin , — deb yalinib-yolvordi .
41005024	Iso u bilan ketdi . Uning orqasidan koʻp xaloyiq ergashib , Uni siqib qoʻyar edi .
41005025	U yerda oʻn ikki yildan beri qon ketishidan azob chekayotgan bir ayol ham bor edi .
41005026	U koʻp tabiblardan koʻp qiynalib , butun mol-mulkini sarf etgani bilan hech foyda koʻrmagan , aksincha , ahvoli yanada ogʻirlashib ketgan edi .
41005027	Ayol Iso haqida eshitdiyu , xaloyiq oʻrtasida orqa tomondan Unga yaqinlashib , kiyimiga qoʻl tegizdi .
41005028	U oʻzicha : “ Agar kiyimiga bir tegib olsam bas , sogʻayib ketaman ” , — deb oʻylagan edi .
41005029	U shunday qilishi bilanoq , qon ketishi toʻxtadi . Ayol kasallikdan forigʻ boʻlganini oʻz tanasida his etdi .
41005030	Iso esa shu onda Oʻzidan bir kuch chiqqanligini payqadi . U atrofidagi xaloyiqqa koʻz yugurtirib : — Mening kiyimimga kim tegdi ? — dedi .
41005031	Shogirdlari Unga : — Xaloyiq Seni siqib turganligini koʻryapsan-ku va tagʻin kiyimimga kim tegdi , deb soʻrayapsanmi ? — deyishdi .
41005032	Lekin Iso buni qilgan ayolni koʻrish uchun atrofga qarar edi .
41005033	Ayol oʻziga nima boʻlganini bilib , qoʻrqib va qaltirab keldi , Isoning oyoqlariga oʻzini tashlab , butun haqiqatni Unga soʻzlab berdi .
41005034	Iso unga : — Qizim , ishonching seni qutqardi . Eson-omon borib , dardingdan forigʻ boʻlgil , — dedi .
41005035	Iso shunday deb turgan ham ediki , jamoaboshining uyidan odamlar kelib unga : — Qizingiz oʻldi , nega yana Ustozni ovora qilyapsiz ? — dedilar .
41005036	Iso bu soʻzlarni eshitib , jamoaboshiga : — Qoʻrqma , faqat ishongin , — dedi .
41005037	Iso hech kimning ergashishiga yoʻl qoʻymay , faqat Butrus , Yoqub va uning ukasi Yuhannoni olib ketdi .
41005038	Jamoaboshining uyiga yetganlarida , yigʻi va dod-faryod toʻla bir qiy-chuvga duch kelishdi .
41005039	Iso ichkariga kirib : — Nega qaygʻuryapsizlar , nega yigʻlayapsizlar ? Qizcha oʻlgan emas , u uxlab yotibdi , — dedi .
41005040	Ular esa Uning ustidan kulishdi . Iso hammani tashqariga chiqarib yubordi , qizchaning ota-onasi va shogirdlarini olib qoldi va qizcha yotgan xonaga kirdi .
41005041	Qizchaning qoʻlidan ushlab unga : — Talifa qumi ! — dedi . Bu soʻzning tarjimasi : “ Qizim , senga aytaman : oʻrningdan tur ! ” demakdir .
41005042	Oʻn ikki yashar qizaloq shu onda oʻrnidan turib , yura boshladi . Buni koʻrganlarning aqli shoshdi .
41005043	Iso : — Buni hech kim bilmasin , — deb ularga qatʼiy buyurdi va qizchaga ovqat berishlarini aytdi .
41006001	Iso u yerdan joʻnab , Oʻz yurtiga bordi . Shogirdlari ham Uning orqasidan ergashib kelishdi .
41006002	Shanba kuni boʻlgach , Iso ibodatxonada taʼlim bera boshladi . Uni tinglayotganlarning koʻpchiligi hayratga tushib : — Bular Unga qayerdan nasib boʻlgan ekan ? Unga bunday donolikni kim berdi ? Qanday qilib Uning qoʻli orqali bunaqa moʻjizalar sodir boʻlyapti ?
41006003	Maryamning oʻgʻli , Yoqub , Yusuf , Yahudo va Simunning akasi duradgor Iso bu emasmi ? Uning singillari ham mana shu yerda , oʻz oramizda turibdi-ku ! — deyishdi . Va gʻashlanib , Isoni rad qilishdi .
41006004	Iso ularga : — Paygʻambar oʻz vatanidan , oʻz qarindosh-urugʻlari va uyidan boshqa yerda eʼtiborsiz qolmas , — dedi .
41006005	Iso u yerda hech qanday moʻjiza yaratolmadi . Faqatgina bir muncha bemorlarga qoʻl tegizib , ularni sogʻaytirdi .
41006006	Ularning imonsizligiga ajablandi . Shundan soʻng Iso atrofdagi qishloqlarda kezib taʼlim berardi .
41006007	Oʻn ikki shogirdini yoniga chaqirib , ikkita-ikkitadan qilib joʻnatmoqchi boʻldi . Ularga yovuz ruhlar ustidan hokimlik qilish uchun qudrat berdi .
41006008	Ularga buyurib : “ Yoʻl uchun yolgʻiz hassadan boshqa hech narsa — toʻrva ham , non ham , kamarlaringga mis chaqa ham olmanglar ,
41006009	balki oddiygina choriq kiyib , ikki sidra kiyim esa kiymanglar ” , — dedi .
41006010	Iso yana dedi : “ Agar biron joyda biron uyga kirsangizlar , u yerdan chiqishingizgacha oʻsha uyda qolinglar .
41006011	Agar biron joy odamlari sizni qabul qilmasa va sizga quloq solmasalar , u yerdan chiqayotganingizda ularga ogohlantirish tariqasida oyoqlaringizdan changni qoqib ketinglar . [ Sizlarga chinini aytayin , qiyomat kunida u shahardan koʻra Sadoʻm va Gʻamoʻra shaharlarining holi yengilroq boʻladi . ] ”
41006012	Shunda shogirdlar yoʻlga tushib , xalqni tavba qilishga undab yurishdi .
41006013	Koʻp jinlarni quvib chiqarishdi va koʻp kasallarga yogʻ surtib ularni sogʻaytirishdi .
41006014	Isoning nomi el ogʻziga tushib qolgan edi . Podshoh Hirodning qulogʻiga ham mish-mishlar yetganda , u : — Yahyo paygʻambar tirilib kelibdi . Shuning uchun bu Kishi orqali bunday ajoyibotlar sodir boʻlmoqda , — dedi .
41006015	Boshqalar esa Uni Ilyos paygʻambar deb hisoblasa , yana boshqalar Uni qadimgi paygʻambarlar qatorida bir paygʻambar derdilar .
41006016	Hirod bularni eshitib : — Bu men boshini kesgan Yahyodan boshqasi emas . U qayta tirilib kelgan , — deb qattiq turdi .
41006017	Hirod oʻz ukasi Filipning xotini Hirodiyaga uylangani sababli Yahyoni qoʻlga olib , zindonga qamatib qoʻygan edi .
41006018	Chunki Yahyo Hirodga : “ Ukangning xotinini olish sen uchun ravo emas ” , — deb yurgan edi .
41006019	Hirodiyaning oʻzi Yahyodan achchiqlanib , uni oʻldirmoqchi boʻlgan , ammo bu niyatiga yeta olmayotgan edi .
41006020	Hirod esa Yahyoning solih va muqaddas kishi ekanini bilib , undan qoʻrqar va uni himoya qilar edi . Uning soʻzlarini maroq bilan tinglar va koʻp ishlarni uning maslahati bilan qilardi .
41006021	Bir kuni qulay fursat tugʻilib qoldi . Hirod oʻzining tugʻilgan kuni munosabati bilan oʻz mansabdorlari , mingboshilari va Jalila yurtining ogʻalariga ziyofat berdi .
41006022	Hirodiyaning qizi kirib , raqs tushdi va Hirod bilan ulfatlarining koʻnglini topdi . Podshoh qizga : — Nima istasang , tila , men senga beraman , — dedi .
41006023	Unga hatto qasam ichib : — Mendan nima soʻrasang , beraman , podshohligimning yarmigacha boʻlsa ham , beraman , — dedi .
41006024	Qiz chiqib onasidan soʻradi : — Nimani soʻray ? — Yahyo paygʻambarning boshini soʻra ! — dedi onasi .
41006025	Qiz shu onda podshoh huzuriga yugurib borib : — Menga hoziroq laganda Yahyo paygʻambarning boshini olib berishingizni soʻrayman , — dedi .
41006026	Podshoh juda xafa boʻldi . Lekin qasam ichganligi tufayli va mehmonlar xotiri uchun qizning iltimosini rad etishni istamadi .
41006027	U shu ondayoq jallodni yuborib , Yahyoning boshini keltirishni buyurdi .
41006028	Jallod zindonga borib , Yahyoning boshini tanidan judo qildi va laganga solib , qizga olib berdi ; qiz esa onasiga topshirdi .
41006029	Yahyoning shogirdlari yuz bergan hodisani eshitib , uning jasadini olgani borishdi va uni dafn etishdi .
41006030	Havoriylar Isoning huzuriga toʻplanib , qanday ishlar qilishganini , xalqqa nimalar oʻrgatishganini birma-bir aytib berdilar .
41006031	Iso ularga : — Kelinglar , bir oʻzimiz biron xilvat joyga boraylik , bir oz dam olinglar , — dedi . Chunki kelib-ketuvchilar koʻpligidan ularning ovqat yeyishga ham vaqti yoʻq edi .
41006032	Iso bilan shogirdlari alohida qayiqqa tushib , xilvat joyga joʻnab ketishdi .
41006033	Lekin xalq ularning ketayotganini koʻrdi , koʻpchilik tanib qoldi . Shunda hamma shaharlardan piyoda yoʻlga tushishdi , Iso bilan shogirdlari borayotgan joyga yugurib borib , ulardan oldin yetib kelishdi .
41006034	Iso qayiqdan chiqqanda , shuncha xaloyiqni koʻrib , ularga achindi . Chunki ular choʻponsiz qoʻylarga oʻxshardi . Iso ularga koʻp narsalarni oʻrgatardi .
41006035	Ancha vaqt oʻtgandan soʻng , shogirdlar Isoning yoniga kelib : — Bu yer yovon ekan , endi vaqt kech boʻlib qoldi .
41006036	Xalqni qoʻyib yubor , atrofdagi qishloq va ovullarga borib oʻzlariga non sotib olishsin , yeydigan hech narsalari yoʻq , — deyishdi .
41006037	Iso ularga javoban : — Sizlar ularga ovqat beringlar ! — dedi . — Nahotki biz ikki yuz kumush tangaga non sotib olib kelib , xalqqa yedirsak ? — deb soʻrashdi Undan .
41006038	Iso dedi : — Qancha nonlaringiz bor ? Borib koʻringlar . Ular bilib kelgach : — Beshta non , ikkita baliq bor ekan , — deyishdi .
41006039	Iso xaloyiqni toʻp-toʻp qilib yashil oʻt ustida oʻtqazishni shogirdlariga buyurdi .
41006040	Xalq yuztadan va elliktadan toʻda-toʻda boʻlib oʻtirdi .
41006041	Iso beshta non bilan ikkita baliqni oldi va osmonga qarab shukrona duosini oʻqidi . Nonlarni sindirib , xaloyiqqa tarqatish uchun shogirdlariga berdi . Ikkita baliqni ham hammaga taqsimlab berdi .
41006042	Ularning hammalari yeb toʻydi .
41006043	Soʻng ortib qolgan non burdalari va baliqlarni terib olishdi , toʻla oʻn ikki savat chiqdi .
41006044	Non yeganlar besh mingga yaqin erkak edi .
41006045	Iso vaqt oʻtkazmay , shogirdlarini qayiqqa tushirib , narigi tomondagi Baytsayda shahriga suzib oʻtishga majbur qildi . Ungacha Oʻzi odamlarga ruxsat beradigan boʻldi .
41006046	Xalqni joʻnatib yuborganidan keyin , Iso ibodat qilish uchun toqqa chiqdi .
41006047	Kech kirgach , qayiq koʻlning oʻrtasida edi , Iso esa yolgʻiz Oʻzi quruqlikda edi .
41006048	Shamol shogirdlarga qarshi esar edi . Iso ular qayiqni haydashga qiynalayotganini koʻrdi . Subhidam chogʻi Iso koʻl ustida yurgancha shogirdlari tomon keldi-da , yonlaridan oʻtguday boʻldi .
41006049	Shogirdlar esa koʻl yuzida yurgan Isoni koʻrib , allaqanday sharpa deb oʻylab , qichqirib yuborishdi .
41006050	Hammasi ham Uni koʻrib , yuraklari orqasiga tortib ketdi . Ammo Iso oʻsha zahoti gapga kirib : — Dadil boʻlinglar ! Bu Men , qoʻrqmanglar ! — dedi .
41006051	Iso shogirdlari yoniga , qayiqqa tushishi bilan shamol tindi . Shogirdlar haddan tashqari taajjublanib , lol boʻlib qolishdi .
41006052	Ular non bilan boʻlgan moʻjizadan ham ibrat olmagan edilar , aqllari yetmas edi .
41006053	Koʻldan suzib oʻtib , Genisaret qirgʻogʻiga kelib toʻxtadilar .
41006054	Qayiqdan chiqishlari bilanoq xalq Isoni tanib qoldi .
41006055	Tezda butun oʻsha yurtga xabar yelib bordi . Isoning qayerdaligini eshitganlar esa oʻz kasallarini toʻshakda koʻtarib borib , Isoni qidirib topguncha yurtni aylanadigan boʻlishdi .
41006056	Iso qayerga bormasin — qishloqlargami , shaharlargami , ovullargami — odamlar kasallarni ochiq maydonlarga qoʻyar , aqalli kiyimining bir chekkasiga tegish uchun Undan iltimos qilishardi . Unga qoʻl tegizganlar esa shifo topardi .
41007001	Farziylar va Quddusdan kelgan ayrim ulamolar Isoning yoniga toʻplandilar .
41007002	Ular Iso shogirdlarining baʼzilari harom , yaʼni yuvilmagan qoʻllari bilan non yeyayotganlarini koʻrib , taʼna qildilar .
41007003	Sababki , farziylar va umuman yahudiylar ota-bobolarining urf-odatini saqlab , qoʻllarini yaxshilab yuvmay hech ovqat yemaydilar .
41007004	Bozordan qaytganlarida ham yuvinmay ovqat yemaydilar . Shuningdek , kosa , tovoq , qozon , kursi yuvish bilan bogʻliq koʻpgina udumlarga rioya qiladilar .
41007005	Shunday qilib , farziylar va ulamolar Isodan : — Sening shogirdlaring nega ota-bobolar urf-odatini saqlamaydilar ? Nima uchun yuvilmagan qoʻllari bilan non yeyishadi ? — deb soʻradilar .
41007006	Iso ularga shunday javob berdi : — Ishaʼyo paygʻambarning karomati siz ikkiyuzlamachilarga juda toʻgʻri keladi , mana uning kitobida Xudo nima degan : “ Bu xalq Meni hurmatlar tilida , Lekin dili esa Mendan uzoqdur .
41007007	Ular Menga behudaga oʻqir sanolar , Insonlar amru taʼlimin farz deb ” .
41007008	[ Sizlar-ku qozon-tovoq chayish bilan bogʻliq va boshqa yana koʻp udumlarga rioya qilib , ] Xudoning amrini tashlaysiz-u , insonlar urf-odatini esa pesh qilasizlar .
41007009	Yana ularga dedi : — Siz oʻz urf-odatlaringizni deb Xudoning amrlarini bir chetga yigʻishtirib qoʻyishni boplaysiz-da !
41007010	Muso paygʻambar aytgan edi : “ Ota-onangni hurmat qil ” , va “ Ota-onasini haqorat qilgan mutlaqo oʻldirilsin ” .
41007011	Ammo sizlar : Agar kim ota yoki onasiga : Mening senga yordamim qurbon , yaʼni Xudoga bagʻishlangan , — desa ,
41007012	u ota yoki onasiga biron yaxshilik qilmasa ham boʻladi , deysizlar .
41007013	Shu bilan siz oʻzlaringiz oʻrnatgan urf-odatlaringizni deb Xudoning kalomini bekor qilasizlar . Va shunga oʻxshash yana koʻp ishlarni qilasizlar .
41007014	Keyin Iso butun xalqni yoniga chaqirib , dedi : — Hammalaringiz Menga quloq solib , miyaga joylang !
41007015	Sirtdan inson ichiga kiradigan hech narsa insonni harom qila olmaydi . Aksincha , inson ichidan chiqadigan narsa insonni harom qiladi .
41007016	[ Kimning eshitar qulogʻi boʻlsa , eshitsin ! ]
41007017	Iso xaloyiq orasidan chiqib uyga kirdi , shogirdlari Undan boyagi masal haqida soʻradilar .
41007018	U ularga dedi : — Sizlar ham shunchalik befahmmisizlar ? Sirtdan insonning ichiga kiradigan hech narsa uni harom qila olmasligini anglamaysizlarmi ?
41007019	Bu narsalar insonning qalbiga emas , qorniga kiradi va kerak joydan chiqib ketadi . Shu bilan Iso har qanday oziq-ovqatlarni halolladi .
41007020	U yana dedi : — Insonning ichidan chiqadigan narsalar insonni harom qiladi .
41007021	Chunki ichdan , yaʼni inson qalbidan yomon fikrlar , fahshu zino , qotillik ,
41007022	oʻgʻrilik , tamagirlik , badniyatlik , makkorlik , nafsga berilganlik , gʻayirlik , kufr , manmanlik va nodonlik chiqadi .
41007023	Ana shu yomonliklarning hammasi insonning ichidan chiqib , uni harom qiladi .
41007024	Iso u yerdan chiqib , Tir va Sidoʻn taraflariga keldi . Bir uyga kirdi va buni hech kim bilib qolishini istamas edi , lekin yashirina olmadi .
41007025	Qizalogʻini yovuz ruh chalgan bir ayol Iso haqida eshitib qoldi-da , tez kelib Uning oyogʻiga yiqildi .
41007026	Bu ayol Suriyaning Finikiya muzofotida tugʻilgan boʻlib , yahudiy emas edi . Qizidan jinni quvib chiqarishni Isodan iltimos qildi .
41007027	Biroq Iso unga : — Avval bolalar toʻysin , bolalardan nonni olib itlarga tashlash yaxshi emas , — dedi .
41007028	Ayol : — Xuddi shunday , Hazrat , lekin itlar ham bolalar dasturxonidan toʻkilgan ushoqlarni terib yeydi-ku , — deb javob berdi .
41007029	Iso unga : — Bor , mana shu gaping uchun qizingdan jin chiqib ketdi , — dedi .
41007030	Ayol borib uyiga kelganda , qizini jindan qutulib , toʻshakda yotgan holda koʻrdi .
41007031	Iso Tir va Sidoʻn chegarasidan joʻnab , Oʻnkent viloyatidan oʻtib , yana Jalila koʻli boʻyiga keldi .
41007032	Isoning oldiga bir kar-soqovni keltirib , unga qoʻl tegizishini soʻrashdi .
41007033	Iso u odamni xaloyiq orasidan olib chiqib bir chetga tortdi-da , barmoqlarini uning quloqlariga tiqib qoʻydi va tupurib tiliga tegizdi .
41007034	Keyin osmonga qarab , chuqur xoʻrsindi-da , unga : — Effatah ! — dedi . Bu soʻzning tarjimasi “ Ochil ! ” demakdir .
41007035	Shu onda u odamning quloqlari ochilib , tilga kirdi , ravongina gapira boshladi .
41007036	Iso u yerdagilarga , buni hech kimga aytmanglar , deb buyurdi . Biroq U odamlarga qancha man etsa ham , ular yanada koʻproq oshkor etishardi .
41007037	Ular haddan tashqari tong qolib : “ U hamma narsani yaxshi qiladi , karlarni eshitadigan , soqovlarni gapiradigan qiladi ” , — deyishardi .
41008001	Oʻsha kunlarda yana koʻpdan-koʻp odam yigʻilgan edi . Yeyish uchun hech narsalari qolmaganda , Iso shogirdlarini yoniga chaqirib dedi :
41008002	— Xalqqa achinyapman . Uch kundan beri Mening oldimda turishibdi va yeydigan hech narsalari yoʻq .
41008003	Agar ularni uylariga ovqat bermay joʻnatib yuborsam , yoʻlda holdan toyadilar , chunki baʼzilari olis yerlardan kelishgan .
41008004	Shogirdlari bunga javoban : — Ularni toʻydirish uchun bu sahroda kim qayerdan non topa olardi ? — deyishdi .
41008005	— Qancha nonlaringiz bor ? — soʻradi Iso . — Yettita , — dedi shogirdlar .
41008006	Shundan keyin Iso xalqqa yerga oʻtirishni buyurdi . Yettita nonni olib , shukrona duosini oʻqib sindirdi va tarqatish uchun shogirdlariga berdi . Shogirdlar xalqqa tarqatishdi .
41008007	Ularda bir oz baliq ham bor edi . Iso duo oʻqib , bularni ham tarqatishni buyurdi .
41008008	Xalq yeb toʻydi . Ortib qolgan burdalarni terishganda , yetti savat chiqdi .
41008009	U yerda toʻrt mingga yaqin odam bor edi . Iso xaloyiqqa javob berdi
41008010	va tezda shogirdlari bilan qayiqqa tushib , Dalmanuta yurtiga suzib oʻtdi .
41008011	Farziylar Isoning oldiga borib , U bilan bahslasha boshladilar . Uni sinab koʻrish maqsadida koʻkdan dalil koʻrsatishini soʻradilar .
41008012	Lekin Iso chuqur xoʻrsindi : — Nega bu avlod dalilni talab qilyapti ? Sizlarga aytib qoʻyay , bu avlodga hech qanday dalil koʻrsatilmaydi !
41008013	Shunday dedi-yu , ularni qoldirib , yana qayiqqa tushdi va narigi qirgʻoqqa suzib oʻtdi .
41008014	Shogirdlar oʻzlari bilan non olishni unutibdilar . Qayiqda bittagina nondan boshqa narsa yoʻq edi .
41008015	Shu orada Iso shogirdlarini ogohlantirib : — Menga qaranglar , farziylarning va Hirodning xamirturushidan ehtiyot boʻlinglar ! — dedi .
41008016	Ular oʻzlaricha : “ Buni non olmaganimiz uchun aytdi , chogʻi ” , — deb fikr yuritishdi .
41008017	Iso buni bilib qolib , ularga dedi : — Nega sizlar , nonimiz yoʻq , deb qaygʻuryapsizlar ? Hali ham tushunmayapsizlarmi , anglamayapsizlarmi ? Hali ham yuragingiz soʻqirmi ?
41008018	Nahotki koʻzlaringiz boʻlib , koʻrmaysizlar , quloqlaringiz boʻlib , eshitmaysizlar ? Esingizda yoʻqmi ?
41008019	Men beshta nonni sindirib , besh ming kishiga boʻlib berganimda , sizlar non burdalaridan necha savat terib oldinglar ? — Oʻn ikki savat , — dedi ular .
41008020	— Men yettita nonni sindirib , toʻrt ming kishiga boʻlib berganimda , burdalaridan necha savat terib oldinglar ? — Yetti savat , — deyishdi .
41008021	— Hali ham anglamadinglarmi ? — dedi ularga Iso .
41008022	Iso Baytsayda qishlogʻiga keldi . Uning oldiga bir koʻrni olib kelib , unga qoʻl tegizishini soʻrashdi .
41008023	Iso koʻrning qoʻlidan ushlab , qishloq tashqarisiga olib chiqdi . Koʻzlariga tupurib , qoʻllarini uning boshiga qoʻydi-da : — Biron narsa koʻryapsanmi ? — deb soʻradi .
41008024	Koʻr boshini koʻtarib : — Odamlarni koʻryapman , lekin ular menga yurayotgan daraxtlarday tuyulmoqdalar , — dedi .
41008025	Shundan keyin Iso qoʻllarini yana koʻrning koʻzlariga tegizib , unga bir qarashni buyurdi . U koʻzlarini ochib qarasa , sogʻayib qolgan , hamma narsani aniq koʻrayotgan edi .
41008026	Iso uni uyiga joʻnatarkan : — Qishloqqa kirma , [ qishloqda hech kimga buni aytma , ] — dedi .
41008027	Iso oʻz shogirdlari bilan Filip Kesariyasiga mansub qishloqlarga ketdi . Yoʻlda U shogirdlaridan : — Odamlar Meni kim deb hisoblaydilar ? — deb soʻradi .
41008028	Shogirdlar dedi : — Baʼzilari Yahyo paygʻambar deb , boshqalari Ilyos paygʻambar deb , yana birlari esa oʻtgan paygʻambarlardan biri deb hisoblaydilar .
41008029	Iso ulardan soʻradi : — Sizlar-chi , Meni kim deb hisoblaysizlar ? Butrus Unga javob berib : — Sen Masihsan , — dedi .
41008030	Bundan soʻng Iso , Men haqimda hech kimga gapirmanglar , deb shogirdlariga qatʼiy buyurdi .
41008031	Inson Oʻgʻli koʻp azob chekishi , oqsoqollar , oliy ruhoniylar va ulamolar tomonidan rad qilinib , oʻldirilishi , uchinchi kuni esa qayta tirilishi kerak , deb Iso shogirdlariga uqtira boshladi .
41008032	Bu haqda ochiqdan-ochiq gapirar edi . Shunda Butrus Isoni chetga tortib , fikridan aynitishga harakat qildi .
41008033	Lekin Iso oʻgirilib shogirdlarini koʻrdi-da , Butrusga taʼna qildi : — Yoʻqol koʻzimdan , shayton ! Sen Xudoning ishlarini emas , inson ishlarini oʻylayapsan , — dedi .
41008034	Shundan soʻng Iso xalq bilan shogirdlarini oldiga chaqirib dedi : — Kimda-kim Menga ergashishni istasa , oʻzidan kechsin va oʻz xochini koʻtarib , orqamdan yursin .
41008035	Kim jonini ayamoqchi boʻlsa , jonini yoʻqotadi . Kim Men va Injil uchun jonini bersa , jonini qutqaradi .
41008036	Agar inson butun dunyoni egallab olsa-yu , oʻz joniga zarar keltirsa , bundan unga nima foyda ?
41008037	Inson oʻz joni evaziga qanday toʻlov topib berarkan ?
41008038	Kimki bu vafosizu gunohkor nasl orasida Mendan va Mening soʻzlarimdan uyalar ekan , Inson Oʻgʻli ham muqaddas farishtalar bilan birga Otasining ulugʻvorligida kelganda , undan uyaladi .
41009001	Iso ularga yana dedi : — Sizlarga chinini aytayin , bu yerda turganlardan baʼzilari borki , ular Xudo Shohligi qudrat bilan kelishini koʻrmaguncha , oʻlim koʻrmaydilar .
41009002	Oradan olti kun oʻtgach , Iso Butrus , Yoqub va Yuhannoni alohida baland bir toqqa olib chiqdi . U yerda , ularning koʻzi oldida Isoning qiyofasi oʻzgarib ketdi .
41009003	Uning kiyimlari yarqirab , qorday oppoq tusga kirdiki , yer yuzida hech bir kir yuvuvchi bunday oqartira olmas edi .
41009004	Toʻsatdan shogirdlarga Ilyos bilan Muso paygʻambarlar koʻrindi . Ular Iso bilan suhbatlashayotgan edilar .
41009005	Shunda Butrus Isoga : — Ustoz ! Bizlar uchun bu yerda boʻlish juda yoqyapti . Uchta chayla yasaylik , birisi Senga , birisi Musoga , birisi Ilyosga , — dedi .
41009006	Lekin u nima deyishini bilmas edi , ularni juda vahima bosgan edi .
41009007	Shu paytda bir bulut paydo boʻlib , ularga soya soldi . Bulut ichidan : — Bu Mening sevikli Oʻgʻlimdir , Unga quloq solinglar ! — degan sado keldi .
41009008	Birdaniga shogirdlar atroflariga qarab , yolgʻiz Isodan boshqa hech kimni yonlarida koʻrishmadi .
41009009	Togʻdan tushayotganlarida Iso ularga : — Inson Oʻgʻli oʻlib tirilmaguncha , bu koʻrganlaringni hech kimga aytmanglar , — deb buyurdi .
41009010	Ular esa bu soʻzni diliga tugib olib , oʻlib tirilish oʻzi nima ekan , deb oʻzaro fikrlashar edilar .
41009011	Isodan soʻradilar : — Nega ulamolar , qiyomatdan oldin Ilyos paygʻambar kelishi kerak , deb aytadilar ?
41009012	Iso ularga javoban dedi : — Toʻgʻri , avvalo Ilyos paygʻambar kelib , hamma narsani yoʻlga qoʻyadi . Xoʻsh , qanday qilib Inson Oʻgʻli koʻp azob chekishi va xoʻrlanishi kerak , degan oyatlar ham bor ?
41009013	Biroq Men sizlarga shuni aytaman : Ilyos allaqachon keldi va , u haqida yozilganidek , u bilan oʻz bilganlaricha qildilar .
41009014	Iso qolgan shogirdlari yoniga qaytib kelgach , ularning atrofida koʻp xaloyiqni va ular bilan bahslashayotgan ulamolarni koʻrdi .
41009015	Xaloyiq Isoni koʻrishi bilanoq hammasi ajablanib ketishdi . Uning oldiga yugurib borib , salom berishdi .
41009016	Iso ulamolardan : — Ular bilan nimalar toʻgʻrisida bahslashyapsizlar ? — deb soʻradi .
41009017	Xaloyiq orasidan kimdir javob berdi : — Ustoz ! Men Sening oldingga oʻgʻlimni olib keldim , mana uni tilsiz ruh urgan .
41009018	Yovuz ruh uni qayerda tutib olsa , yerga yiqitib sudraydi . Uning ogʻzidan koʻpik chiqadi , tishlarini gʻichirlatib qotib qoladi . Sening shogirdlaringga , ruhni quvib chiqaringlar , dedim , lekin ular eplasholmadi .
41009019	Iso bunga javoban : — Ey imonsiz avlod ! Qachongacha sizlar bilan boʻlaman ? Qachongacha sizlarga chidayman ? Oldimga keltiringlar bolani ! — dedi .
41009020	Bolani Isoning oldiga keltirishdi . Yovuz ruh Isoni koʻrishi bilanoq , bolani qaltiratib tashladi . Bola yerga yiqildi-yu , ogʻzidan koʻpik oqizgancha agʻnab yotaverdi .
41009021	Iso uning otasiga qarab : — U bu ahvolga tushganiga necha vaqt boʻldi ? — deb soʻradi . — Bolaligidan shunaqa .
41009022	Ruh uni halok qilmoqchi boʻlib koʻp martaba olovga , suvga tashladi . Agar qoʻlingdan kelsa , bizlarga rahm qil , yordam bergin , — dedi .
41009023	Iso unga : — Qoʻlimdan kelsami ? Toʻgʻrisi , sen bir oz boʻlsa ham ishona olsang edi ! Eʼtiqodli kishi hamma imkonga ega boʻladi , — dedi .
41009024	Shu on bolaning otasi koʻz yoshi bilan hayqirib : — Eʼtiqod qilaman , Rabbiy ! Eʼtiqodsizligimdan qutqargin ! — dedi .
41009025	Xalq yugurishib yigʻilayotganini koʻrgan Iso yovuz ruhga doʻq qilib : — Ey soqov va kar ruh , Men senga buyuraman : boladan chiq va qaytib unga kirma ! — dedi .
41009026	Shunda ruh qattiq qichqirib yubordi-da , bolani shiddat bilan qaltiratib undan chiqib ketdi . Bola oʻlikday boʻlib qolganidan , koʻplar uni oʻldi , deb aytishdi .
41009027	Lekin Iso uni qoʻlidan ushlab koʻtardi , bola oyoqqa turdi .
41009028	Iso uyga kirdi . U yolgʻiz ekan , shogirdlari Undan : — Nega biz jinni quvib chiqarolmadik ? — deb soʻradilar .
41009029	Iso ularga dedi : — Bu toifa jinlarni ibodatdan boshqa yoʻl bilan quvib boʻlmaydi .
41009030	Ular u yerdan joʻnab , Jalila yurti orqali yurib oʻtdilar . Iso esa buni hech kim bilib qolishini istamas edi .
41009031	U shogirdlariga taʼlim berib , shunday dedi : — Inson Oʻgʻli odamlar qoʻliga tutib beriladi . Uni oʻldirishadi , oʻldirishgandan uch kun keyin esa U qayta tiriladi .
41009032	Shogirdlar esa bu soʻzlarni tushunmasalar-da , ammo Undan soʻrashga ham botina olmadilar .
41009033	Iso Kafarnahum shahriga keldi . Uyda boʻlganda , shogirdlaridan soʻradi : — Yoʻlda ketayotganingizda nimalar haqida bahslashdinglar ?
41009034	Ular indamadilar , yoʻlda ular kim eng katta deb bahslashgan edilar .
41009035	Iso oʻtirib , oʻn ikki shogirdini yoniga chaqirdi : — Kim birinchi boʻlishni istasa , hammaning oxirida tursin va hammaga xizmatkor boʻlsin , — dedi .
41009036	Soʻngra bir bolani olib , uni oʻrtalarida turgʻizib qoʻydi va bolani quchoqlagancha , shogirdlariga dedi :
41009037	— Kim shunday bolalardan birini Mening nomimdan qabul qilsa , u Meni qabul qilgan boʻladi . Kim Meni qabul qilsa , u Meni emas , balki Meni Yuborganni qabul qilgan boʻladi .
41009038	Yuhanno Isoga : — Ustoz ! Sening noming bilan jin quvib chiqarayotgan bir odamni koʻrib qoldik . U biz bilan yurmayapti , deb unga buni man qildik , — dedi .
41009039	Iso shunday dedi : — Man qilmang ! Chunki Mening nomim bilan moʻjiza yaratgan hech kim darrov Meni yomonlay olmaydi .
41009040	Kim sizga qarshi boʻlmasa , u siz tomonda .
41009041	Kim sizga Mening nomim uchun , Masih ummati boʻlganingiz uchun bir piyola suvgina ichirsa ham , sizlarga chindan aytamanki , u oʻz mukofotidan quruq qolmas .
41009042	“ Kim Menga ishongan shu kichiklardan birontasini yoʻldan ozdirsa , uning boʻyniga bir tegirmon toshini osib dengizga tashlanishi u uchun yaxshiroq boʻlar edi .
41009043	Agar qoʻling seni yoʻldan ozdirsa , uni chopib tashla . Ikki qoʻling bilan soʻnmas doʻzax oʻtiga yoʻliqqaningdan koʻra , mayib boʻlib abadiy hayotga erishganing yaxshiroqdir .
41009044	[ Doʻzaxilarning qurti ham oʻlmas , oʻti ham soʻnmas . ]
41009045	Agar oyogʻing seni yoʻldan ozdirsa , uni chopib tashla . Ikki oyogʻing bilan soʻnmas doʻzax oʻtiga tashlangandan koʻra , choʻloq boʻlib abadiy hayotga erishganing yaxshiroqdir .
41009046	[ Doʻzaxilarning qurti ham oʻlmas , oʻti ham soʻnmas . ]
41009047	Agar koʻzing seni yoʻldan ozdirsa , uni oʻyib tashla . Ikki koʻzing bilan oʻtli doʻzaxga tashlangandan koʻra , bir koʻz bilan Xudoning Shohligiga kirganing yaxshiroqdir .
41009048	Doʻzaxilarning qurti ham oʻlmas , oʻti ham soʻnmas .
41009049	Hamma ham oʻtda poklanadi , har bir qurbonlik tuzga bulanadi .
41009050	Tuz — yaxshi narsa . Lekin tuz oʻz shoʻrligini yoʻqotsa , uni yana nima bilan shoʻr qilasizlar ? Gapingiz tuzli boʻlsin , oʻzaro tinch-totuv yashanglar ” .
41010001	Iso u yerdan ketib , Yahudiya oʻlkasiga va Oʻrdun daryosining naryogʻiga keldi . Uning atrofiga yana koʻp xalq yigʻildi , U Oʻz odati boʻyicha odamlarga yana taʼlim bera boshladi .
41010002	Baʼzi farziylar Uni sinab koʻrmoq niyatida yaqinlashib : — Er oʻz xotinidan ajralishiga ijozat beriladimi ? — deb soʻradilar .
41010003	Iso bunga javoban : — Muso sizlarga nimani buyurgan edi ? — deb soʻradi .
41010004	— Muso erkak taloq xatini yozib xotinidan ajralishiga ijozat bergan edi , — deyishdi .
41010005	Iso ularga javob berib dedi : — Bagʻri toshligingiz uchun Muso sizlarga bu amrni yozib qoldirgan .
41010006	Aslida Xudo dunyoni yaratishidanoq odamlarni erkak va xotin qilib yaratdi .
41010007	Tavrotda yozilishicha : “ Shuning uchun er kishi ota-onasini qoldirib ,
41010008	oʻz xotiniga yopishib qoladi va ikkovi bir tan boʻladi ” . Bunga koʻra , ular endi ikki emas , balki bir tan hisoblanadi .
41010009	Xudo birga qoʻshganni bandasi ajratmasin .
41010010	Uyga kelganlarida , shogirdlar yana shu haqda Isodan soʻradilar .
41010011	U ularga dedi : — Kim oʻz xotini bilan ajralib boshqasiga uylansa , u xotiniga nisbatan zino qilgan boʻladi .
41010012	Xotin ham agar oʻz eridan ajralib boshqasiga tegsa , zino qilgan boʻladi .
41010013	Ularning peshanasiga qoʻlini qoʻysin , deb Isoning oldiga bolalarni keltirishardi . Shogirdlar esa yetaklab keluvchilarni koyib qoʻyishdi .
41010014	Iso buni koʻrganda , gʻazablanib dedi : — Bolalarga yoʻl qoʻyinglar , Mening oldimga kelishiga toʻsqinlik qilmanglar ! Mana , Xudoning Shohligi bundaylarnikidir .
41010015	Sizlarga chinini aytayin : kim Xudoning Shohligini bola kabi qabul qilmasa , unga hech kirolmaydi .
41010016	Keyin bolalarni quchoqlab , ularning peshanalarini silab duo qildi .
41010017	Iso yoʻlga chiqayotganda , kimdir yugurib kelib , Uning oldida tiz choʻkdi-da : — Valineʼmat Ustozim ! Abadiy hayot nasib boʻlmogʻi uchun nima qilishim kerak ? — deb soʻradi .
41010018	Iso unga dedi : — Nega Meni valineʼmat deysan ? Birgina Xudodan boshqa hech kim valineʼmat emas-ku .
41010019	Sen ilohiy amrlarni bilasan : “ Zino qilma . Odam oʻldirma . Oʻgʻrilik qilma . Soxta guvohlik berma . Birovning haqini yema . Ota-onangni hurmat qil ” .
41010020	U kishi Isoga javob qaytarib : — Ustozim ! Bularning hammasiga yoshligimdan buyon rioya qilib kelaman , — dedi .
41010021	Iso unga qaradi va yaxshi koʻrib qoldi . — Senga bir narsa yetishmaydi , — dedi unga . — Bor , nimaga ega boʻlsang , hammasini sotib , pulini kambagʻallarga boʻlib ber . Shundagina osmonda xazinang boʻladi . Keyin kel , [ xochni olib ] orqamdan yur .
41010022	Bu soʻzlardan boyning taʼbi xira boʻldi , chunki uning mol-mulki koʻp edi . U qaygʻurib qaytib ketdi .
41010023	Iso atrofga koʻz yugurtirib shogirdlariga dedi : — Pul-dunyosi borlarning Xudo Shohligiga kirishlari naqadar qiyin !
41010024	Shogirdlar bu soʻzlarni eshitib , aqllari shoshdi . Iso esa qayta boshdan soʻz oldi : — Bolalarim , boylikka umid bogʻlaganlar Xudo Shohligiga kirishga qanchalik qiynaladi !
41010025	Boy odamning Xudo Shohligiga kirishidan koʻra , tuyaning igna teshigidan oʻtishi osondir .
41010026	Shogirdlar haddan tashqari ajablanib oʻzlaricha : — Unday boʻlsa , kim najot topa olarkan ? — deyishdi .
41010027	Iso ularga koʻzini tikib : — Odamlarga bu imkonsiz , lekin Xudoga emas . Chunki Xudo hamma imkonga egadir , — dedi .
41010028	Butrus soʻz olib Isoga : — Mana , biz hamma narsani qoldirib , Sening orqangdan ergashib keldik , — dedi .
41010029	Iso bunga javoban dedi : — Sizlarga rostini aytsam , kim Men va Injil uchun uy-joy , aka-uka , opa-singil , ota-ona , xotin-bolalarini yoki yer-mulkini tashlab ketsa ,
41010030	u hozir , bu dunyodayoq duchor boʻlayotgan quvgʻinlar orasida yuz hissa ortiq uy-joylar , aka-ukalar , opa-singillar , ota-onalar , bolalar va yerlarga ega boʻladi , kelajak dunyoda esa abadiy hayotga sazovor boʻladi .
41010031	Lekin koʻp birinchilar oxirgi va oxirgilar esa birinchi boʻladilar .
41010032	Quddusga qarab yoʻl bosar edilar . Iso oldinda ketayotgan edi . Shogirdlari hayron edi , boshqalar esa qoʻrqib-qoʻrqib ergashayotgan edilar . Iso oʻn ikki shogirdini yoniga chaqirib , yana Oʻzi bilan nima yuz berishi toʻgʻrisida soʻzlay boshladi :
41010033	— Mana , biz endi Quddusga kirib boryapmiz . U yerda Inson Oʻgʻli oliy ruhoniylar va ulamolar qoʻliga tutib beriladi . Ular Uni oʻlimga mahkum qilib , majusiylarga topshiradilar .
41010034	Ular Uni haqorat qiladilar , qamchilaydilar , yuziga tupuradilar va Uni oʻldiradilar . Lekin uch kundan soʻng U qayta tiriladi .
41010035	Zabadiy oʻgʻillari Yoqub bilan Yuhanno Isoning oldiga kelib : — Ustoz , bizning bir tilagimiz bor , uni biz uchun bajo keltirishingni istaymiz , — deyishdi .
41010036	— Sizlar uchun nima qilishimni istaysizlar ? — soʻradi Iso .
41010037	Ular : — Sen ulugʻvor dargohingda boʻlganingda , birimiz Sening oʻng tomoningda , boshqamiz esa chap tomoningda oʻtirishimizga ruxsat bergin , — deyishdi .
41010038	Iso ularga : — Sizlar nima soʻrayotganingizni bilmaysizlar . Men ichadigan zaqqum kosani siz icha olasizlarmi ? Men botadigan qaygʻu-alamlarga botib chidayolasizlarmi ? — dedi .
41010039	Ular : — Chidayolamiz , — deb javob berishdi . Iso ularga dedi : — Sizlar-ku Men ichadigan zaqqum kosani ichib , botadigan qaygʻu-alamlarimga oʻzingiz ham duchor boʻlasizlar .
41010040	Ammo Mening oʻng va chap tomonimda oʻtirishga ruxsat berish Mening ixtiyorimda emas . Bu oʻrin kimlarga atalgan boʻlsa , ularniki boʻladi .
41010041	Qolgan oʻnala shogird buni eshitib , Yoqub bilan Yuhannodan achchiqlana ketishdi .
41010042	Iso esa ularni yoniga chaqirib , dedi : — Bilasizlarki , xalqlarning hokimlari hisoblanganlar hokimlik qilishdan qolishmaydilar , katta amaldorlar elga oʻz hukmini oʻtkazadilar .
41010043	Ammo sizlarning orangizda bunday boʻlmasin . Aksincha , orangizda kim katta boʻlishni istasa , sizlarga xizmatda boʻlsin .
41010044	Orangizda kim birinchi boʻlishni istasa , hammangizga qul boʻlsin .
41010045	Chunki Inson Oʻgʻli ham Oʻziga xizmat qildirish uchun emas , balki Oʻzi xizmat qilish va Oʻz jonini fido qilib , koʻplarni qutqarish uchun kelgan .
41010046	Ular Yerixo shahriga keldilar . Shahardan yana chiqib ketayotganlarida , Isoga Oʻz shogirdlari hamda bir talay xaloyiq ergashib borayotgan edi . Yoʻl chekkasida Timeyning oʻgʻli koʻr Bartimey sadaqa soʻrab oʻtirgan edi .
41010047	U nosiralik Iso oʻtib ketayotganini eshitib : — Ey Dovud Oʻgʻli Iso , menga rahm qil ! — deb baqira boshladi .
41010048	Koʻp odamlar esa uni koyib , jim boʻlishga majbur qilishdi . Lekin u : — Ey Dovud Oʻgʻli , menga rahm qil ! — deb yana qattiqroq hayqirdi .
41010049	Iso toʻxtadi va u odamni yoniga chaqirtirdi . Koʻrni chaqirgani borganlar unga : — Qoʻrqma , oʻrningdan tur , U seni chaqiryapti , — deyishdi .
41010050	Koʻr toʻnini yechib tashlab , oʻrnidan turib ketdi-da , Isoning yoniga keldi .
41010051	Iso undan soʻradi : — Sen Mendan nima istaysan ? — Ustozim , koʻzlarim koʻrsin ! — dedi koʻr .
41010052	Iso unga : — Bor , ishonching seni qutqardi , — dedi . Oʻsha zahoti koʻrning koʻzlari ochilib ketdi . U Isoning ortidan ergashib yoʻl yurdi .
41011001	Quddusga yaqinlashib , Zaytun togʻi etagidagi Baytfagiya va Baytaniya qishloqlariga kelganlarida , Iso shogirdlaridan ikkitasini joʻnata turib dedi :
41011002	— Qarshingizdagi qishloqqa boringlar . U yerga kirishingiz bilanoq , hech kim minmagan , bogʻlab qoʻyilgan xoʻtikni topinglar . Uni yechib bu yerga olib kelinglar .
41011003	Agar kim sizlardan : “ Nima qilyapsizlar ? ” deb soʻrab qolsa , “ U Rabbimizga kerak , U uni darhol bu yerga qaytarib yuboradi ” , deb javob beringlar .
41011004	Ular borib , koʻchada darvoza yonida bogʻlab qoʻyilgan xoʻtikni topib , yechib olishdi .
41011005	U yerda turgan bir necha kishi ularga : — Nima qilyapsizlar ? Nega xoʻtikni yechyapsizlar ? — deyishdi .
41011006	Shogirdlar Iso buyurganidek javob berishdi , odamlar ularni qoʻyib yuborishdi .
41011007	Xoʻtikni Isoning oldiga olib kelishdi . Uning ustiga kiyimlarini yozib qoʻyishdi , Iso unga mindi .
41011008	Koʻpchilik oʻz kiyimlarini yoʻlga poyandoz qildi . Boshqalar esa dashtdagi daraxtlardan yashil novdalarni kesib , yoʻlga toʻshadilar .
41011009	Oldinda va orqada yurayotganlar : “ Najot bergin ! Xudovand nomidan Kelayotgan muborak !
41011010	Otamiz Dovudning yaqinlashgan shohligi mangu boʻlsin ! Koʻklardan najot kelsin ! ” — deb hayqirishar edilar .
41011011	Iso Quddusga kirib kelib , maʼbadga bordi . Hamma narsani koʻzdan kechirib , vaqt kech boʻlib qoldi , deb oʻn ikki shogirdi bilan Baytaniya qishlogʻiga ketdi .
41011012	Ertasi kun Baytaniyadan chiqqanlarida , Iso och qoldi .
41011013	U uzoqdan barglar bilan qoplangan bir anjir daraxtini koʻrib qoldi , biron narsa topilarmikin , deb unga yaqinlashdi . Daraxtning yoniga kelib , bargdan boshqa hech narsa topolmadi ; chunki anjir terish vaqti emas edi .
41011014	Iso daraxtga qarab : — Bundan keyin abadiy sening mevangni yeguvchi boʻlmasin ! — dedi . Shogirdlari ham bu gapni eshitishdi .
41011015	Soʻng Quddusga kelishdi . Iso maʼbadga kirib , ichkarida oldi-sotdi qilayotganlarni quvib chiqara boshladi . Sarroflarning xontaxtalarini , kabutar sotuvchilarning kursilarini agʻdarib yubordi .
41011016	Maʼbad ichida biron narsa koʻtarib oʻtishga ham ruxsat bermadi .
41011017	Iso xalqqa taʼlim berayotib dedi : — Tavrotda : “ Mening uyim barcha xalqlar ibodat qiladigan uy deb atalgay ” , — deb yozilmaganmi ? Sizlar esa Xudoning uyini qaroqchilar uyasiga aylantirib yuboribsizlar !
41011018	Ulamolar va oliy ruhoniylar buni eshitganda , Isoni halok etish chorasini topmoq payiga tushdilar . Ammo butun xalq Uning taʼlimotiga mahliyo edi , shuning uchun Undan hayiqar edilar .
41011019	Kech boʻlgach , Iso shahardan tashqariga chiqib ketdi .
41011020	Erta bilan ular yana anjir daraxti yonidan oʻtib qarashsaki , daraxt ildizigacha qurib qolgan ekan .
41011021	Butrus boʻlgan hodisani eslab , Isoga : — Ustoz ! Qara , Sen laʼnatlagan anjir daraxti qurib qolibdi , — dedi .
41011022	Iso bunga javoban aytdi :
41011023	— Xudoga ishonchingiz boʻlsin . Sizlarga gapim shuki , agar kim bu toqqa : “ Qoʻporilib dengizga otil ” , desa-yu , oʻz qalbida shubhalanmay , aytgani bajo kelishiga qattiq ishonsa , aytgani boʻladi .
41011024	Binobarin , sizlarga aytaman : siz ibodatda nimaiki soʻrasangiz , olishingizga ishoninglar va erishasizlar .
41011025	Ibodat qilib turganingizda birovda ginangiz boʻlsa , uni kechirib yuboring , toki osmondagi Otangiz ham sizlarning gunohlaringizni kechirsin .
41011026	[ Agar sizlar boshqalarning ayb-gunohlarini kechirmasangizlar , osmondagi Otangiz ham sizlarni kechirmaydi . ]
41011027	Ular yana Quddusga keldilar . Iso maʼbadda aylanib yurgan edi , oliy ruhoniylar , ulamolar va oqsoqollar Uning oldiga kelib
41011028	soʻradilar : — Sen bu moʻjizalarni qanday kuch bilan qilyapsan ? Bularni qilish uchun Senga kim vakolat bergan ?
41011029	Iso ularga shunday javob berdi : — Men sizlarga bir savol beray . Menga javob bersangizlar , Men ham bu ishlarni qanday vakolat bilan qilayotganimni sizlarga aytaman .
41011030	Yahyo paygʻambar xalqni suvda tavba qildirish uchun Xudodan vakolat olganmidi , yoki insondanmi ? Javob beringlar Menga .
41011031	Ular oʻzlaricha mulohaza yurita boshlashdi : “ Agar Xudodan desak , U : Nega Yahyoga ishonmadingizlar ? — deydi .
41011032	Ammo insondan desak-chi ? ” Vaholanki , ular xalqdan qoʻrqardilar , chunki hammalari Yahyoni haqiqiy paygʻambar deb hisoblardi .
41011033	Xullas , ular Isoga javoban : — Bilmaymiz , — deyishdi . Iso ularga : — U holda Men ham qanday vakolat bilan bu ishlarni qilayotganimni sizlarga aytmayman , — deb javob berdi .
41012001	Iso xalqqa masallar orqali soʻzlay boshladi : “ Bir odam uzumzor barpo qilibdi . Atrof-tevaragini panjara bilan oʻrab , uzum siqadigan iskanja qurib , qoʻriqchi minorasi oʻrnatibdi-da , bogʻni bogʻbonlarga ijaraga berib , oʻzi vaqtincha boshqa mamlakatga ketibdi .
41012002	Mavsumida uzumzorning hosilidan olish uchun bogʻbonlarning oldiga bir xizmatkorini yuboribdi .
41012003	Bogʻbonlar esa uni tutib urishibdi va hech narsa bermasdan qaytarib yuborishibdi .
41012004	Bogʻ egasi yana boshqa bir xizmatkorini ularning oldiga yuboribdi . Ular esa tosh bilan uning boshini yorib , xoʻrlab chiqarib yuborishibdi .
41012005	Yana boshqasini yoʻllabdi , unisini esa oʻldirishibdi . Boshqa bir qancha xizmatkorini yuboraveribdi , ammo bogʻbonlar ularning baʼzisini urib , baʼzisini oʻldirishibdi .
41012006	Bogʻ egasining endi birgina odami qolibdi , u ham boʻlsa , sevikli oʻgʻli ekan . U : “ Oʻgʻlimni hurmat etarlar ” , — deb , bogʻbonlar oldiga uni yuboribdi .
41012007	Lekin ular bir-biriga : — Bu merosxoʻr-ku ! Qani , uni oʻldiramiz , shunda meros bizga qoladi , — deyishibdi .
41012008	Oʻgʻlini ushlab , oʻldirib , bogʻdan tashqariga chiqarib tashlashibdi .
41012009	Endi bogʻ egasi nima qilar ekan ? U kelib bogʻbonlarni oʻldiradi , bogʻini esa boshqalarga topshiradi .
41012010	Nahotki sizlar shu oyatni hech oʻqimagan boʻlsangiz : “ Binokorlar keraksiz deb tashlagan tosh Naq binoning peshtoqidan joy oldi .
41012011	Bu Xudovand irodasi tufaylidir , Bizga esa ajoyibot timsolidir ” ” .
41012012	Din peshvolari buni eshitib , Isoni qoʻlga olishga intildilar . Chunki U bu masalni oʻzlari haqida aytganini tushundilar . Biroq xalqdan qoʻrqqanlaridan , Uni qoldirib ketdilar .
41012013	Isoni tilidan tuzoqqa ilintirish uchun Uning oldiga farziylardan va Hirod odamlaridan baʼzilarini yubordilar .
41012014	Ular kelib : — Ustoz , — dedilar , — biz bilamizki , Sen odilsan , biror kishiga xushomadgoʻylik qilmaysan . Odamlarga yuz-xotir qilmasdan , Xudoning yoʻlini toʻgʻri oʻrgatasan . Seningcha , Qaysarga soliq toʻlash dinga muvofiqmi , yoki yoʻq ? Bizlar beraylikmi , bermaylikmi ?
41012015	Iso ularning munofiqligini bilar edi . — Nima , Meni sinab koʻrmoqchimisizlar ? Menga bir dinor olib kelinglar , bir koʻrayin , — dedi .
41012016	Ular olib kelgach , Iso soʻradi : — Bu surat va yozuv kimniki ? — Qaysarniki , — dedi ular .
41012017	Iso ularga : — Qaysarning haqini Qaysarga , Xudoning haqini Xudoga beringlar , — dedi . Buni eshitganlar juda hayron boʻldilar .
41012018	Bundan keyin oʻliklar tirilmaydi , deb aytadigan sadduqiylar Isoning oldiga kelib , Undan soʻradilar :
41012019	— Ey Ustoz ! Muso paygʻambar bizga shunday yozib qoldirgan : “ Agar kimning akasi oʻlib , uning xotini qolib , ammo undan farzand qolmagan boʻlsa , unda ukasi akasining xotiniga uylanib , u uchun avlod yaratsin ” .
41012020	Xoʻsh , yetti aka-uka bor ekan . Birinchisi xotin olib , nasl qoldirmay oʻlib ketibdi .
41012021	Ikkinchisi oʻsha xotinni olib , farzand koʻrmay olamdan oʻtibdi . Uchinchisining boshiga xuddi shu koʻrgilik tushibdi .
41012022	Shuningdek , aka-ukalarning yettovi ham oʻsha xotinga uylanib , farzand koʻrmay olamdan oʻtibdilar . Oxirida xotin ham qazo qilibdi .
41012023	Xoʻsh , qiyomatda ular tirilganda , xotin qaysi birining xotini sanalar ekan ? Yettovi ham unga uylangan ekanlar-ku !
41012024	Iso ularga shunday javob berdi : — Sizlar Muqaddas Kitobni ham , Xudoning qudratini ham bilmaysizlar , ana shu sababdan adashyapsizlar .
41012025	Oʻliklar tirilganda , na uylanadilar va na erga tegadilar , balki bamisoli osmondagi farishtalarday boʻladilar .
41012026	Nahotki sizlar Musoning kitobida , yonayotgan buta toʻgʻrisidagi oyatda Xudoning nima aytganini hech oʻqimagan boʻlsangizlar ? Xudo Musoga : “ Men Ibrohimning Xudosi , Isʼhoqning Xudosi va Yoqubning Xudosiman ” , — degan va shu tariqa oʻliklarning tirilishiga ishora qilgan .
41012027	Chunki Xudo oʻliklarning emas , tiriklarning Xudosidir . Sizlar juda ham adashyapsizlar .
41012028	Ulamolardan biri ularning munozara qilayotganini eshitib , Isoning ularga yaxshi javob berib turganini koʻrdi . U Isoning oldiga kelib : — Butun ilohiy amrlarning eng muhimi qaysi biri ? — deb soʻradi .
41012029	Iso unga javob berib dedi : — Butun amrlarning eng muhimi shu : “ Tingla , ey Isroil ! Rabbimiz boʻlgan Xudovand — yagona Xudovanddir .
41012030	Rabbing boʻlgan Xudovandni butun qalbing bilan , butun joning bilan , butun onging bilan va butun quvvating bilan sevgin ” . Mana bu eng muhim amr .
41012031	Ikkinchisi esa undan kam emas , chunonchi : “ Oʻzgani oʻzing kabi sevgin ” . Bulardan buyuk amr yoʻq .
41012032	— Yaxshi gapirding , Ustoz , — dedi ulamo Isoga . — Xudo yagona , Undan boshqa xudo yoʻq , deb toʻgʻri aytding .
41012033	Uni butun qalb , butun ong , butun jon va butun quvvat bilan sevish , oʻzgani esa oʻzimizni sevganday sevish kerak . Bu — har qanday qurbon soʻyish va nazr-niyoz atashdan aʼloroqdir .
41012034	Iso uning oqilona javob berganini koʻrib : — Sen Xudoning Shohligidan uzoqda emassan , — dedi . Shundan keyin boshqa hech kim Undan soʻrashga jurʼat etmadi .
41012035	Iso maʼbadda taʼlim berayotib , savol tashladi : — Qanday qilib ulamolar Masihni Dovudning Oʻgʻli deydilar ?
41012036	Dovudning oʻzi Muqaddas Ruh ilhomi bilan deganki : “ Xudovand mening Rabbimga aytdi : Yovlaringni oyoqlaring ostiga yiqitmagunimcha , Sen Mening oʻng tomonimda oʻltirib turgin ” .
41012037	Demak , Dovudning oʻzi Masihni Rabbim deb atagan boʻlsa , qanday qilib Masih uning oʻgʻli boʻladi ? Koʻpchilik xalq esa Isoni ishtiyoq bilan tinglar edi .
41012038	Iso xalqqa nasihat qilib yana shunday dedi : — Uzun kiyimlar kiyish , xalq yigʻinlarida alik olish , ibodatxonalarda hurmatli oʻrinda va ziyofatlarda toʻrda oʻtirishni yaxshi koʻradigan ulamolardan ehtiyot boʻlinglar !
41012039	
41012040	Ular beva ayollarning uy-joylarini shilib , xoʻja koʻrsinga uzoq duo oʻqiydilar . Mana shular ogʻirroq jazoga duchor boʻladilar .
41012041	Iso maʼbad xazinasi qarshisida oʻtirib , xalqning sadaqa qutisiga qanday pul solayotganiga qarab turar edi . Bir toʻda boylar anchagina pul tashladilar .
41012042	Bir kambagʻal beva ayol ham kelib , ikki chaqa tashladi .
41012043	Shunda Iso shogirdlarini yoniga chaqirib dedi : — Sizlarga chinini aytayin , bu kambagʻal beva ayol qutiga pul tashlaganlarning hammasidan ham koʻproq tashladi .
41012044	Chunki boshqalarning barchasi oʻzlarining ortiqcha pullaridan tashladilar . Ammo bu ayol oʻzining tirikchilik tashvishlariga qaramasdan , bor-yoʻgʻini tashladi .
41013001	Iso maʼbaddan chiqib ketayotganda , shogirdlaridan biri : — Ustoz , qara , naqadar chiroyli toshlar , naqadar hashamatli binolar ! — dedi .
41013002	Iso unga javob berib : — Bu hashamatli binolarni koʻryapsanmi ? Bu yerda biror-bir gʻisht butun qolmaydi , hammasi vayron boʻladi , — dedi .
41013003	Iso Zaytun togʻida , maʼbadning roʻparasida oʻtirgan vaqtda Butrus , Yoqub , Yuhanno va Idris Undan alohida soʻradilar :
41013004	— Bizga ayt-chi , bu aytganlaring qachon yuz beradi ? Bularning amalga oshishini koʻrsatadigan belgi qanday boʻladi ?
41013005	Iso shogirdlariga qarab soʻz boshladi : “ Hech kim sizlarni yoʻldan ozdirmasligi uchun ehtiyot boʻlinglar !
41013006	Chunki koʻp kishilar Mening nomim bilan kelib : “ Men U boʻlaman ” , — deb koʻplarni yoʻldan ozdiradilar .
41013007	Siz yiroq-yaqindan urush xabarlarini eshitganda , choʻchimanglar . Garchi bular sodir boʻlishi kerak boʻlsa-da , bu hali soʻnggi nihoya emas .
41013008	Xalq xalqqa qarshi , podshohlik podshohlikka qarshi koʻtariladi . Ayrim joylarda zilzilalar , qahatchiliklar , qoʻzgʻolonlar boʻladi . Bu hodisalar esa bamisli toʻlgʻoqning boshidir .
41013009	Sizlar esa oʻzingizga ehtiyot boʻlinglar . Chunki sizlarni adliyaga topshirib , ibodatxonalarda uradilar . Men tufayli sizlarni hokimlar va podshohlar huzurida turgʻizib qoʻyadilar , sizlar esa Mening guvohlarim boʻlasizlar .
41013010	Chunki avvalo barcha xalqlarga Injil Xushxabari targʻib qilinishi lozim .
41013011	Sizlarni topshirish uchun olib borayotganlarida , nima aytamiz , deb oldindan oʻylamanglar , qaygʻurmanglar . Oʻsha soatda nima nasib etsa , uni aytinglar . Chunki oʻshanda sizlar emas , balki Muqaddas Ruh gapiradi .
41013012	Aka ukasini , ota bolasini oʻlimga topshiradi . Bolalar oʻz ota-onalariga qarshi chiqib , ularni oʻldiradilar .
41013013	Mening nomim tufayli hamma sizlardan nafratlanadi . Lekin oxirigacha chidagan qutuladi ” .
41013014	“ Doniel paygʻambar karomat qilib aytgan “ dahshatli razolat ” nomunosib joyda turganini koʻrganingizda ( oʻqigan oʻzi tushunsin ! ) Yahudiyada boʻlganlar togʻlarga qochishsin .
41013015	Tomning ustida boʻlganlar pastga tushib uyidan biron narsa olib kelish uchun uyiga kirishmasin .
41013016	Dalada boʻlganlar choponini olgani orqasiga qaytishmasin .
41013017	U kunlarda homilador va emizikli ayollarning holiga voy !
41013018	Qochishingiz qishga toʻgʻri kelmasligi uchun ibodat qilinglar .
41013019	Chunki oʻsha kunlarda shunday musibat boʻladiki , Xudo dunyoni yaratganidan to hozirgacha bunday boʻlmagan va qaytib sodir boʻlmaydi .
41013020	Agar Rabbimiz oʻsha kunlarni qisqartirmaganda edi , hech bir jonzod omon qololmas edi . Lekin U tanlagan kishilar uchungina oʻsha kunlarni qisqartiradi .
41013021	Agar oʻshanda kimdir sizlarga : “ Masih mana bu yerda ” , yoki : “ Mana u yerda ” , — deb aytsa , ishonmanglar .
41013022	Chunki soxta masihlar va soxta paygʻambarlar paydo boʻlib , iloji boʻlsa , tanlanganlarni ham yoʻldan ozdirish uchun gʻaroyibotlar va moʻjizalar koʻrsatadilar .
41013023	Sizlar esa ehtiyot boʻlinglar . Mana , Men hammasini sizlarga oldindan aytib qoʻydim .
41013024	Ammo oʻsha kunlarda , oʻsha musibatdan keyin quyosh tutilib , oy xiralanadi .
41013025	Yulduzlar osmondan tushib , samoviy kuchlar larzaga keladi .
41013026	U vaqt Inson Oʻgʻli bulutlar ichida , buyuk qudrat va shon-shuhrat bilan kelayotganini koʻradilar .
41013027	Oʻshanda U farishtalarini yuborib , osmonning bir burchidan boshqa burchigacha , yerning toʻrt tomonidan Oʻzining tanlagan kishilarini toʻplab oladi ” .
41013028	“ Anjir daraxtidan ibrat olinglar : uning shoxlari koʻkarib barglar chiqarayotganda , yoz yaqinlashganini bilasizlar .
41013029	Shunga oʻxshab , bu ishlarning sodir boʻlayotganini koʻrganda bilinglarki , U yaqindir , boʻsagʻada turibdi .
41013030	Sizlarga chinini aytayin : bu nasl oʻtmasdanoq , bularning hammasi sodir boʻladi .
41013031	Yeru osmon bitar , lekin Mening soʻzlarim bitmas .
41013032	Oʻsha kun yoki soat haqida birgina Otamdan boshqa hech kim bilmaydi ; Oʻgʻil ham , osmondagi farishtalar ham bilmaydilar .
41013033	Koʻz-quloq boʻlib turinglar , hushyor boʻlib ibodat qilinglar ; chunki oʻsha vaqt-soat qachon kelishini bilmaysizlar .
41013034	Bu xuddi safarga joʻnagan uy egasiga oʻxshaydi . U oʻz uy-roʻzgʻorini xizmatkorlariga topshirib , har biriga biron vazifa berib , darvozabonga esa hushyor boʻlib turishni buyurib , joʻnab ketibdi .
41013035	Xuddi shunday , sizlar ham hushyor boʻlib turinglar . Chunki uy Egasi qachon kelishini — kechqurunmi , yarim tundami , xoʻrozlar qichqirgandami , yoki ertalabmi — bilmaysizlar .
41013036	Mabodo U nogahon kelib , sizlarni gʻaflat uyqusida koʻrmasin !
41013037	Sizlarga nima aytayotgan boʻlsam , hammaga aytganimdir : hushyor boʻlib turinglar ! ”
41014001	Yahudiylar xamirturushsiz non yeydigan Fisih bayramiga ikki kun qolgan edi . Oliy ruhoniylar va ulamolar Isoni hiyla bilan tutib , oʻldirish uchun fursat poylab turgan edilar .
41014002	Ular : — Bu ish faqat bayram kunlarida boʻlmasligi kerak , yana xalq gʻalayon qilmasin , — deyishdi .
41014003	Iso Baytaniya qishlogʻida moxov Simunning uyida mehmon boʻlib oʻtirgan edi , bir ayol ganchdan yasalgan idishda sof , qimmatbaho sunbul moyi olib keldi . Idishni sindirib , moyni Isoning boshiga quydi .
41014004	Baʼzilar bundan gʻazablanib , bir-biriga : — Bu moyni bunday isrof etishning nima keragi bor edi ?
41014005	Mana , bu moyni uch yuz kumush tangadan ham koʻproqqa sotib kambagʻallarga taqsimlab berish mumkin edi-ku ! — deb ayolni qattiq koyishdi .
41014006	— Qoʻyinglar uni ! — dedi Iso . — Nega ayolni xijolatda qoldiryapsizlar ? U Men uchun ezgu ish qildi .
41014007	Kambagʻallar har doim sizlar bilan birga boʻladilar . Istagan vaqtingizda ularga ezgulik qila olasizlar . Lekin Men doim sizlar bilan birga boʻlmayman .
41014008	Ayol qoʻlida borini berdi . U Mening tanamga xushboʻy moy surtib , hozirdan dafnga tayyorladi .
41014009	Sizlarga chinini aytayin : Injil Xushxabari dunyoning qaysi yerida targʻib qilinsa , bu ayol ham eslanib , uning qilgan ishi yodga olinadi .
41014010	Shunda oʻn ikki shogirddan biri boʻlgan Ishqariyot Yahudo chiqib , Isoni tutib berish uchun oliy ruhoniylarning oldiga bordi .
41014011	Ular buni eshitib , sevindilar va Yahudoga pul berishga ahd qildilar . U esa Isoga xiyonat qilish uchun qulay payt izlay boshladi .
41014012	Yahudiylar xamirturushsiz non yeydigan Fisih bayramining birinchi kunida qurbon qoʻzisini soʻyish kerak edi . Bu kunda shogirdlar Isoga : — Fisih bayram taomini qayerda yemoqchisan ? Biz borib tayyorgarchilik qilaylik , — deyishdi .
41014013	Iso shogirdlaridan ikkitasini yuborayotib , ularga dedi : — Shaharga boringlar , sizlarga koʻzada suv koʻtarib ketayotgan odam uchraydi ; uning orqasidan boringlar .
41014014	U kiradigan uyning egasiga : “ Ustozimiz : Shogirdlarim bilan Fisih bayram taomini yeydigan xona qayerda , deb soʻrayapti ” , deb aytinglar .
41014015	U kishi sizlarga shinam , tayyorlab qoʻyilgan katta boloxonani koʻrsatadi . U yerda biz uchun hozirlik koʻringlar .
41014016	Shogirdlar joʻnashdi . Shaharga kirganlarida , xuddi Isoning aytganini topdilar va Fisih bayram taomini tayyorladilar .
41014017	Oqshom boʻlgach , Iso oʻn ikki shogirdi bilan birga u yerga keldi .
41014018	Ular yeb oʻtirganlarida Iso : — Sizlarga chinini aytayin , Men bilan taom yeyayotgan sizlardan bir kishi Meni tutib beradi , — dedi .
41014019	Shogirdlar xafa boʻlib , birin-ketin : — Oʻsha men emasmi ? — deb Undan soʻray boshladilar . [ Va shogirdlardan biri yana : — Oʻsha men emasmi ? — dedi . ]
41014020	Iso ularga javoban dedi : — Oʻn ikki shogirdimdan biri-da , kim Men bilan birga kosaga non ivitib yesa , oʻshadir .
41014021	Toʻgʻri , Inson Oʻgʻlining taqdiri oyatda yozilganiday ketyapti . Lekin Inson Oʻgʻlini tutib beradigan oʻsha odamning holiga voy ! U odamning tugʻilmagani oʻzi uchun yaxshiroq boʻlar edi .
41014022	Ular ovqatlanayotganda , Iso nonni oldi , duo oʻqib sindirdi va shogirdlariga berib : — Olinglar , yenglar , bu Mening tanamdir , — dedi .
41014023	Kosani ham oldi va shukrona duosini oʻqib ularga uzatdi . Hammalari undan ichdilar .
41014024	Iso ularga dedi : — Bu koʻplar uchun toʻkiladigan , Yangi Ahdni kuchga kiritadigan Mening qonimdir .
41014025	Sizlarga chinini aytayin : Xudoning Shohligida Men yangi sharob ichadigan kungacha uzum neʼmatini boshqa ichmayman .
41014026	Soʻng ular kuylab , Zaytun togʻi tomon ketdilar .
41014027	Iso shogirdlariga dedi : — Bu tunda hammangiz Mendan yuz oʻgirasizlar . Chunki Tavrotda shunday yozilgan : “ Men choʻponni jarohatlayman , Qoʻylar oʻzi tarqab ketadi ” .
41014028	Biroq Men oʻlib tirilganimdan keyin , sizlarni Jalilada kutaman .
41014029	Butrus Isoga : — Agar hamma Sendan yuz oʻgirsa ham , men oʻgirmayman ! — dedi .
41014030	Iso unga : — Senga rostini aytsam , bugun , shu kechasiyoq , xoʻroz ikki marta qichqirmasdanoq , sen Mendan uch marta tonasan , — dedi .
41014031	Lekin Butrus yana taʼkid bilan oʻzinikini tasdiqlab : — Men Sen bilan birga oʻlishim kerak boʻlsa ham , Sendan aslo tonmayman , — dedi . Boshqa hamma shogirdlar ham shunday deyishdi .
41014032	Soʻngra Getsemaniya degan bir joyga keldilar . Iso shogirdlariga : — Men ibodat qilgunimcha , sizlar bu yerda oʻtirib turinglar , — dedi .
41014033	Butrus , Yoqub va Yuhannoni Oʻzi bilan birga olgan Iso vahimaga tushdi va qattiq qaygʻura boshladi .
41014034	Shogirdlariga : — Mening jonim oʻlim oldidaligini sezib , juda qiynalmoqda . Shu yerda qolinglar-da , sergak turinglar , — dedi .
41014035	Bir oz nari ketib yerga yiqildi , agar iloji boʻlsa , bu soatning alami meni chetlab oʻtsin , deb ibodat qildi .
41014036	— Ey aziz Otam ! — dedi . — Sen hamma narsaga qodirsan , bu zaqqum kosani Mening yonimdan oʻtkazib yuborgin . Lekin Mening istaganim emas , Sening istaganing boʻlsin .
41014037	Shogirdlari oldiga qaytib kelgach , ularni uxlab yotgan holda koʻrdi . Butrusga dedi : — Simun ! Uxlayapsanmi ? Bir soatgina ham uygʻoq oʻtira olmadingmi ?
41014038	Vasvasaga tushmaslik uchun hushyor boʻlib , ibodat qilib turinglar . Ruh tetik , tana esa zaifdir .
41014039	Iso yana borib , oʻsha soʻzlarni aytib ibodat qildi .
41014040	U qaytib kelib , shogirdlarini yana uxlab yotgan holda koʻrdi . Ularning koʻzlarini gʻaflat bosgan edi . Unga nima deb javob berishlarini bilmas edilar .
41014041	Uchinchi marta borib kelib , Iso shogirdlariga dedi : — Sizlar hali ham beparvo uxlab , rohatlanib yotibsizlarmi ? Bas endi , mana vaqt-soati keldi , Inson Oʻgʻli gunohkorlar qoʻliga tutib berilyapti .
41014042	Turinglar , ketaylik ! Mana , Menga xiyonat qiluvchi yaqinlashib qoldi .
41014043	Iso hali gapirib turganda , oʻn ikki shogirdidan biri Yahudo qoʻqqisdan kelib qoldi . Uning yonida oliy ruhoniylar , ulamolar va oqsoqollar tomonidan yuborilgan , qilich va tayoq ushlagan olomon bor edi .
41014044	Xoin Yahudo : “ Men kimni oʻpsam , u Oʻsha Kishidir . Uni ushlanglar va ehtiyot qilib olib ketinglar ” , — deb ular bilan til biriktirgan edi .
41014045	Yahudo keliboq , Isoga yaqinlashdi-da : — Ustoz ! Ustoz ! — deb Uni oʻpdi .
41014046	Shu onda odamlar Isoga dast solib , Uni ushlab olishdi .
41014047	Isoning yonida turganlardan biri qilichini qinidan sugʻurdi-da , oliy ruhoniy qaroliga bir urib qulogʻini kesib tashladi .
41014048	Iso ularga dedi : — Sizlar Meni qoʻlga olish uchun qaroqchiga qarshi chiqqandek qilichu tayoqlar bilan qurollanib kelibsizlar .
41014049	Men esa har kuni maʼbadda sizning orangizda edim , taʼlim berardim , sizlar-chi , Meni qoʻlga olmadingizlar . Ammo zotan oyatlar bajo kelishi lozim .
41014050	Oʻshanda hamma shogirdlari Isoni tashlab , qochib ketishdi .
41014051	Yalangʻoch tanasini choyshabga oʻragan bir yigit ham Isoga ergashib borayotgan edi . Askarlar uni ushlab olganda ,
41014052	u choyshabni tashlab , ulardan yalangʻoch holda qochib qutuldi .
41014053	Isoni bosh oliy ruhoniyning oldiga olib keldilar . Uning yoniga hamma oliy ruhoniylar , oqsoqollar va ulamolar yigʻildilar .
41014054	Butrus esa Isoga uzoqdan , to oliy ruhoniyning hovlisi ichigacha ergashib kelgandi . Xizmatkorlar bilan birga olov yonida oʻtirib , isindi .
41014055	Oliy ruhoniylar va Oliy Kengashning barcha aʼzosi Isoga oʻlim jazosi berish uchun Unga qarshi guvoh izlar edilar , lekin topolmas edilar .
41014056	Koʻp odamlar Unga qarshi soxta guvohlik berayotgan boʻlsalar-da , ammo bergan guvohliklari bir-biriga mos kelmas edi .
41014057	Soxta guvohlardan baʼzilari soʻzga chiqib shunday der edilar :
41014058	— U : “ Inson qoʻli bilan qurilgan bu maʼbadni Men buzib tashlayman-u , uch kunda inson qoʻllarisiz , boshqa bir maʼbadni tiklayman ” , — deganini eshitgan edik .
41014059	Lekin bu xususda ham guvohlarning bergan maʼlumotlari bir-biriga zid edi .
41014060	Bundan keyin bosh oliy ruhoniy oʻrtaga chiqib Isodan soʻradi : — Sen nega hech javob qaytarmaysan ? Ularning Senga qoʻygan ayblariga nima deysan ?
41014061	Iso esa indamadi , hech javob qaytarmadi . Bosh oliy ruhoniy yana Undan soʻradi : — Muborak Xudoning Oʻgʻli — Masih Senmisan ?
41014062	Iso : — Men Oʻshaman va siz Inson Oʻgʻlini qodir Tangrining oʻng tomonida oʻtirib , osmon bulutlari bilan kelayotganini koʻrasizlar , — dedi .
41014063	Shundan keyin bosh oliy ruhoniy oʻz kiyimlarini yirtib : — Bizlarga yana guvohlarning nima keragi bor ?
41014064	Kufr ketganini oʻzlaringiz eshitdingizlar . Bunga nima deysizlar ? — dedi . Hammalari Uni oʻlimga loyiq deb topishdi .
41014065	Baʼzilar Unga tupura boshlashdi . Uning yuz-koʻzini bogʻlab , mushtlaganlaricha : — Paygʻambarligingni koʻrsat-chi ! — deyishardi . Xizmatkorlar ham Uni shapaloqlashardi .
41014066	Butrus pastdagi hovlida ekan , oliy ruhoniyning xizmatkor ayollaridan biri kelib qoldi .
41014067	Isinib turgan Butrusni koʻrib , unga tikilib qaradi-da : — Sen ham nosiralik Iso bilan birga eding-ku ! — dedi .
41014068	Lekin Butrus inkor etdi : — Sen nima deyapsan oʻzi , tushunmayapman , anglamayapman , — dedi-yu , boshqa yoqqa , tashqi hovliga chiqib ketdi . Shu payt xoʻroz qichqirdi .
41014069	Xizmatkor ayol uni yana uchratib , u yerda turganlarga : — Bu ulardan biri-ku ! — deb soʻzlay boshladi .
41014070	Butrus yana inkor etdi . Bir ozdan keyin u yerda turganlar yana Butrusga gapira boshlashdi : — Haqiqatan sen ulardan birisan , jalilaliksan , [ lahjang juda oʻxshaydi ] .
41014071	— Sizlar aytayotgan bu Odamni men tanimayman ! — deb Butrus laʼnat oʻqib , qasam icha boshladi .
41014072	Naq shu payt xoʻroz ikkinchi marta qichqirdi . Isoning : “ Xoʻroz ikki marta qichqirmasdanoq , sen Mendan uch marta tonasan ” , — degan soʻzi Butrusning esiga tushib , yigʻlay boshladi .
41015001	Tong otar-otmas , oliy ruhoniylar , oqsoqollar va ulamolar hamda Oliy Kengashning qolgan aʼzolari maslahatlashib olishdi va Isoni bogʻlatib , Pilatga olib borib topshirishdi .
41015002	Pilat Isodan : — Sen yahudiylarning Podshosimisan ? — deb soʻradi . — Oʻzing aytding , — deb javob berdi Iso .
41015003	Oliy ruhoniylar Uni koʻp masalada ayblayotgan edilar .
41015004	Pilat yana Unga : — Sen hech narsaga javob bermaysanmi ? Koʻryapsan-ku , Senga qarshi ayblar juda koʻp ! — dedi .
41015005	Lekin Iso boshqa hech javob bermadi . Pilat bunga hayron qoldi .
41015006	Har bayramda Pilat xalqning iltimosiga binoan bir mahbusni ozod qilar edi .
41015007	Oʻshanda isyon vaqtida qotillik qilgan Barabba ismli bir kishi oʻz sheriklari bilan qamoqda edi .
41015008	Xalq yangitdan qiy-chuvlashib , Pilatdan har doim qilib kelgan ishni ular uchun ado etishni soʻray boshladi .
41015009	Oliy ruhoniylar Isoni koʻrolmaganlaridan tutib berganliklarini bilgan Pilat : — Yahudiylarning Podshosini oldingizga chiqarib yuborishimni istaysizlarmi ? — deb soʻradi .
41015010	
41015011	Oliy ruhoniylar esa , buning oʻrniga yaxshisi Barabbani ozod qilishini talab qilinglar , deb xalqni qoʻzgʻab qoʻyishdi .
41015012	Pilat yana ularga xitob qildi : — Unday boʻlsa , sizlar yahudiylarning Podshosi deb atagan Kishini nima qilishimni istaysizlar ?
41015013	— Uni xochga mixlab qoʻy ! — deb qaytadan shovqin-suron koʻtarishdi .
41015014	Pilat soʻradi : — U nima yomonlik qilibdi ? — Uni xochga mixlab qoʻy ! — deb yana kuchliroq baqirishdi .
41015015	Shundan keyin Pilat xalqni mamnun qilay , deb ularning oldiga Barabbani chiqarib yubordi . Isoni esa rosa savalatgandan soʻng xochga mixlash uchun askarlarga topshirdi .
41015016	Askarlar Isoni hukumat saroyidagi mahkama binosiga olib borib , butun boʻlinmani Uning boshiga toʻplashdi .
41015017	Unga shohona toʻn kiydirishdi va tikanlardan toj oʻrib boshiga qoʻyishdi .
41015018	— Yashavor , ey yahudiylarning Podshosi ! — deb Uni qutlay boshlashdi .
41015019	Qamish bilan Uning boshiga urib , yuziga tupurishdi . Uning oldida tiz choʻkib , taʼzim qilishdi .
41015020	Uni shunday masxara qilganlaridan keyin , Undan shohona toʻnni yechib olib , Oʻzining kiyimlarini kiydirishdi va Uni xochga mixlash uchun olib ketishdi .
41015021	Iskandar va Rufning otasi , kirineyalik Simun ismli bir kishi daladan kelib oʻtib ketayotgan edi . Bu kishini Isoning xochini koʻtarib borishga majbur qilishdi .
41015022	Nihoyat Isoni “ Boshsuyagi ” maʼnosini beruvchi Goʻlgota degan joyga olib kelishdi .
41015023	Unga mirra aralashtirilgan sharob berishdi , lekin U ichmadi .
41015024	Bundan soʻng Isoni xochga mixlab qoʻyishdi . Uning kiyimlarini esa oʻzaro boʻlishib , kim nima oladi , deb qurʼa tashlashdi .
41015025	Uni xochga mixlaganlarida soat toʻqqiz edi .
41015026	Boshi ustida “ Yahudiylarning Podshohi ” deb Uning aybini koʻrsatadigan yozuv bor edi .
41015027	Iso bilan birga ikki qaroqchini ham — birini Uning oʻng tomoniga , ikkinchisini esa chap tomoniga xochga mixlab qoʻydilar .
41015028	[ Shunday qilib , “ U jinoyatchilar qatorida turdi ” , degan oyat bajo boʻldi . ]
41015029	Oʻtib ketayotganlar boshlarini chayqagancha Isoni haqoratlashardi : — Hey maʼbadni buzib uch kun ichida tiklaydigan !
41015030	Oʻzingni Oʻzing qutqarib , xochdan tushib koʻr-chi !
41015031	Oliy ruhoniylar va ulamolar ham ularga qoʻshilib , Isoni masxaralay ketishdi . Ular bir-biriga : — Boshqalarni qutqardi , Oʻzini esa qutqara olmaydi !
41015032	Isroilning Podshosi Masih endilikda xochdan tushsin , toki biz koʻrib Unga ishonaylik ! — deyishardi . Iso bilan birga xochga mixlanganlar ham Uni soʻkar edilar .
41015033	Tush chogʻi butun yerni qorongʻilik qoplab , soat uchgacha davom etdi .
41015034	Soat uchda Iso baland ovoz bilan : — Elohi , Elohi , lamo shavaqtani ? — deb faryod qildi . Bu soʻzning tarjimasi : “ Tangrim , Tangrim , nega Meni tashlab qoʻyding ? ” — demakdir .
41015035	U yerda turgan baʼzilar buni eshitib : — Qarang , U Ilyos paygʻambarni chaqiryapti-ku , — deyishdi .
41015036	Shunda birov yugurib borib , shimgichni sirkaga botirib , qamishning uchiga ilib qoʻydi-da , Isoga ichirmoqchi boʻldi . U : — Toʻxtanglar , koʻraylik-chi , Ilyos kelib xochdan tushirarmikan , — dedi .
41015037	Ammo Iso qattiq faryod qildiyu jon berdi .
41015038	Maʼbaddagi parda yuqoridan pastgacha yirtilib , ikkiga boʻlinib ketdi .
41015039	Isoning qarshisida turgan yuzboshi Uning shunday qattiq faryod qilib jon berganini koʻrib : — Haqiqatan ham bu Odam Xudoning Oʻgʻli ekan ! — dedi .
41015040	U yerda uzoqdan qarab turgan ayollar bor edi . Ular orasida magdalalik Maryam , kichik Yoqub bilan Yusufning onasi Maryam hamda Salomiya bor edilar .
41015041	Iso Jalilada ekanligida , ular Unga xizmat qilib ergashib kelgan edilar . U yerda Iso bilan birga Quddusga kelgan boshqa koʻp ayollar ham bor edi .
41015042	Juma kuni kech kirishiga sal qolgan , dam olish kuniga tayyorgarlik qilish vaqti tugayotgan edi .
41015043	Shunda Oliy Kengashning taniqli aʼzosi , Xudo Shohligiga koʻz tikib yurgan arimateyalik Yusuf jurʼat etib , Pilatning huzuriga bordi va Isoning jasadini soʻradi .
41015044	Pilat Uning darrov oʻlganiga hayron boʻldi . Yuzboshini chaqirib : — Uning oʻlganiga koʻp boʻldimi ? — deb soʻradi .
41015045	Yuzboshidan bilib olgach , jasadni Yusufga berdi .
41015046	Yusuf kafan sotib oldi . Isoni xochdan tushirib olib , kafanga oʻradi va qoyada oʻyilgan qabrga qoʻydi . Keyin qabrning ogʻziga bir toshni yumalatib keltirib , qoʻyib ketdi .
41015047	Magdalalik Maryam bilan Yusufning onasi Maryam esa Isoning qayerga koʻmilganini koʻrdilar .
41016001	Shanba kungi dam olish vaqti tugagach , magdalalik Maryam , Yoqubning onasi Maryam va Salomiya borib Isoga surtish uchun atirlar sotib oldilar .
41016002	Yakshanba kuni juda barvaqt turib , tong otarda qabrga bordilar .
41016003	Ular bir-biriga : — Qabr ogʻzidagi toshni biz uchun kim agʻdarib beradi ? — deyishdi .
41016004	Boshlarini koʻtarib qarashsaki , tosh allaqachon agʻdarilgan ekan ; u juda ham katta edi .
41016005	Qabr ichiga kirib , oʻng tomonda oʻtirgan oq kiyimli bir yigitni koʻrdilaru , choʻchidilar .
41016006	Yigit ularga : — Qoʻrqmanglar ! — dedi . — Sizlar xochga mixlangan nosiralik Isoni izlamoqdasizlar . U tirildi , U bu yerda yoʻq . Mana Uning qoʻyilgan joyi !
41016007	Endi sizlar borib Uning shogirdlariga , ayniqsa Butrusga : “ U sizlarni Jalilada kutyapti ; sizlarga aytganidek , Uni oʻsha yerda koʻrasizlar ” , — deb aytinglar .
41016008	Ayollar qabrdan chiqib , yugurib qochib ketdilar . Ularni qaltiroq va dahshat bosgan edi . Qoʻrqqanlaridan hech kimga biron narsa aytmadilar .
41016009	Yakshanba kuni erta saharda tirilgan Iso birinchi boʻlib yetti jindan qutqargan magdalalik Maryamga koʻrindi .
41016010	Maryam borib , ilgari Iso bilan birga boʻlgan , endi esa motam tutib yigʻlayotgan kishilarga xabar yetkazdi .
41016011	Biroq ular Isoning tirik ekanligini va Maryam Uni koʻrganligini eshitsalar ham , ishonmadilar .
41016012	Shundan keyin Iso yoʻlda bir qishloq tomon ketayotgan ikkita shogirdiga boshqacharoq qiyofada koʻrindi .
41016013	Ular esa qaytib kelib , boshqalarga xabar yetkazishdi , lekin ularga ham ishonmadilar .
41016014	Nihoyat , Iso Oʻzining yeb-ichib oʻtirgan oʻn bir shogirdiga zohir boʻldi . Uni tirilgan holda koʻrgan odamlarga ishonmay , imonsiz qolganlari , diydasini qotirgani uchun ularga taʼna qildi .
41016015	Iso shogirdlariga dedi : “ Butun jahon boʻylab yuringlar va hamma tirik jonga Injil Xushxabarini targʻib qilinglar .
41016016	Kim ishonib , suvda imon keltirsa , najot topadi . Ishonmagan esa mahkum boʻladi .
41016017	Quyidagi alomatlar imonlilarga hamroh boʻladi : Mening nomim bilan jinlarni quvib chiqaradilar . Yangi tillarda soʻzlaydilar .
41016018	Qoʻllariga ilon olib koʻtarsalar yoki halokatli biron narsa ichsalar ham , ularga zarar yetmaydi . Bemorlarga qoʻllarini qoʻyganda , ular sogʻayib ketadilar ” .
41016019	Rabbimiz Iso shogirdlariga ushbularni tayinlab boʻlgach , osmonga koʻtarildi va Xudoning oʻng tomoniga oʻtirdi .
41016020	Shogirdlar esa ketib , hamma yoqda voizlik qilib yurdilar . Rabbimiz ularga koʻmaklashar va paydo qilgan moʻjizalar orqali Oʻz kalomini tasdiqlar edi . Omin .
42001001	Oramizda avj olgan voqealarni hikoya qilishga kirishgan koʻplarning tashabbuslari maʼlumdir .
42001002	Bu boʻlib oʻtgan hodisotlarni boshdanoq oʻz koʻzlari ila koʻrib , bizga naql qilgan kishilar Ilohiy Kalomning shohidu xizmatkorlari boʻlmishlar .
42001003	Shunday qilib , men ham boshidan hammasini sinchiklab tekshirganimdan keyin , ey muhtaram Teofil , bu voqealarning tafsilotini tartib ila sizga yozib berishni munosib koʻrdim ,
42001004	toki siz berilgan maʼlumotlarning juda asosli ekanini bilingiz .
42001005	Yahudiya yurtida Hirod hokimlik qilayotgan davrda ruhoniylarning Abiyo ajdodidan Zakariyo ismli bir ruhoniy bor edi . Uning xotini esa Horun avlodidan boʻlib , oti Elisabet edi .
42001006	Bularning ikkovi ham solih va xudojoʻy kishilar boʻlib , Xudovandning butun amru farmonlariga bekami-koʻst rioya qilib yurishar edi .
42001007	Lekin Elisabet pushtsiz boʻlganidan , ularning farzandi yoʻq edi ; buning ustiga ikkovi ham qartayib qolgan edilar .
42001008	Xizmat navbati oʻz avlodiga qolgan bir kunda Zakariyo Xudo huzurida ruhoniylik xizmatini oʻtab turgan edi .
42001009	Ruhoniylar odati boʻyicha , Xudovand maʼbadiga kirib xushboʻy tutatqilar tutatish qurʼasi unga nasib etgan edi .
42001010	Tutatqi tutatish vaqtida katta jamoat tashqarida ibodat qilayotgan edi .
42001011	Shu payt Xudovandning bir farishtasi tutatqi tutatiladigan qurbongohning oʻng yogʻida paydo boʻlib , Zakariyoga zohir boʻldi .
42001012	Zakariyo uni koʻrib , esankiradi-yu vahimaga tushdi .
42001013	Farishta unga dedi : — Zakariyo , qoʻrqma , chunki sening iltijolaring ijobat boʻldi . Xotining Elisabet senga bir oʻgʻil tugʻib beradi va uning ismini Yahyo qoʻyasan .
42001014	U senga shodlik va baxt-saodat keltiradi , uning tugʻilganidan koʻplar quvonadi .
42001015	U Xudovand nazarida ulugʻ kishi boʻladi , mayu sharobni sira ichmaydi . Onasi qornidan u Muqaddas Ruhga toʻlib tushadi .
42001016	Isroil farzandlaridan koʻplarini u oʻzlarining Egasi — Xudovandga qaytarib qoʻyadi .
42001017	U Ilyos paygʻambarning ruhi va qudrati ila Rabbimiz oldida yurib keladi . Otalar dilini farzandlariga qaytarib , osiy bandalarning fikrini solihlar tomon moyil qilib , hozirlanmish bir xalqni Rabbimizga taqdim etadi .
42001018	Zakariyo farishtaga : — Men bunga qanday amin boʻlaman ? Mana , oʻzim qarib qoldimu , xotinim yoshi ham oʻtib qoldi , — dedi .
42001019	Farishta unga javob berdi : — Men Xudo oldida turgan Jabroilman , senga bu gaplar toʻgʻrisida xushxabar yetkazish uchun yuborilganman .
42001020	Oʻz vaqtida bajo boʻlajak soʻzlarimga ishonmaganing uchun , mana endi tildan qolasan . Bu ishlar amalga oshadigan kungacha gapirolmaysan , — dedi .
42001021	Shu orada Zakariyoni kutib turgan xalq uning maʼbadda imillab qolganiga hayron boʻldi .
42001022	Zakariyo xalq oldiga chiqqach , soʻzlamoqqa tili aylanmadi . Xalq uning maʼbadda vahiy koʻrganligini tushundi . Zakariyo gung boʻlib qolgani uchun , ular bilan imo-ishora orqali muloqot etdi .
42001023	Diniy xizmat muddati tugagach , Zakariyo uyiga qaytib bordi .
42001024	Oradan kunlar oʻtib , uning xotini Elisabet homilador boʻldi . U besh oy yashirinib yurdi .
42001025	“ Bu menga Rabbimning nazarlari tushgan shu kunlarda boʻldi , — derdi u . — U menga eʼtibor berib , el ichida yuzi qoralikdan qutqardi ” .
42001026	Elisabetning homiladorligiga olti oy boʻlgach , Xudo farishta Jabroilni Jalilaning Nosira degan shahriga ,
42001027	Dovud avlodidan Yusuf ismli yigitga unashtirilgan bir qizga yubordi . Qizning oti Maryam edi .
42001028	Farishta uning oldiga kirib : — Salom , ey Xudo yorlaqagan ! Xudovand sen bilan . Ayollar ichra muboraksan , — dedi .
42001029	Maryam esa farishtani koʻrib , uning soʻzlaridan sarosimaga tushdi . “ Bu qanaqa salomlashish boʻldi ? ” — deya koʻnglidan oʻtkazdi .
42001030	Farishta unga dedi : — Maryam , qoʻrqma , sen Xudodan inoyat topding .
42001031	Mana , sen homilador boʻlib , oʻgʻil tugʻajaksan va Uning ismini Iso qoʻyursan .
42001032	U ulugʻ boʻlgay , Xudoyi Taoloning Oʻgʻli deb nom olgay . Xudoyi Taolo Unga otasi Dovudning taxtini bergay .
42001033	U Yoqub xonadoni uzra abadiy podshohlik qilur va bu podshohlikning cheki boʻlmagay .
42001034	Maryam : — Men hali er koʻrmagan boʻlsam , bu qanday boʻladi ? — deb soʻradi farishtadan .
42001035	Farishta javob berdi : — Muqaddas Ruh sening ustingga tushib keladi , Xudoyi Taoloning qudrati seni qoplaydi . Shu sababli sendan tugʻilajak muqaddas bola Xudoning Oʻgʻli deyilur .
42001036	Mana , bepusht deb yurishgan qarindoshing Elisabet ham qariligida oʻgʻilga homilador boʻldi . Homilasi oltinchi oyda .
42001037	Zero Xudoning biron kalomi puchga chiqmas .
42001038	Shunda Maryam : — Mana , men Xudovandning bandasiman . Menga aytganing kelsin , — dedi . Farishta esa uning yonidan gʻoyib boʻldi .
42001039	Maryam oʻsha kunlardayoq zudlik bilan yoʻlga tushib , togʻlik yurtga , Yahudo qabilasiga mansub bir shaharga bordi .
42001040	U Zakariyoning uyiga kirib Elisabet bilan salomlashdi .
42001041	Elisabet Maryamning salomini eshitgani zamon uning qornidagi bolasi oʻynoqlab ketdi . Elisabet Muqaddas Ruhga toʻldi-da ,
42001042	baland ovoz bilan xitob qilib dedi : — Sen ayollar ichra muboraksan , qorningdagi bola ham muborakdir !
42001043	Ne baxtki , Rabbimning onalari menga tashrif ayladilar !
42001044	Sening saloming qulogʻimga yetishi bilanoq qornimdagi bola quvonchdan oʻynoqlab ketdi .
42001045	Ey eʼtiqod qilgan , baxtlisan ! Chunki Xudovand senga aytganlarini amalga oshirgay .
42001046	Maryam shunday dedi :
42001047	“ Jon-tanim-la Xudovandni ulugʻlayman , Xaloskor Tangrim ila koʻnglim shod-xurram .
42001048	Men bandayi haqiriga U nazar soldi . Endi meni barcha avlodlar olqagay .
42001049	Qodir Tangri azimkorlik koʻrsatdi menga ; Uning ismi — muqaddasdir .
42001050	Uning marhamatlari nasib etgay Undan qoʻrqqan avlod-ajdodlarga .
42001051	Kuchini U koʻrsatdi-da qoʻldan keluvchi , Manmanlarni oʻz xayollari-la toʻzday toʻzitdi .
42001052	Taxtlaridan tushirdi hukmdorlarni , Balandga koʻtardi haqir-moʻminni .
42001053	Ochlarni toʻygʻizib baxt-saodatli qildi , Quppa-quruq joʻnatdi boylikka oʻchni .
42001054	Ota-bobomizga bergan vaʼdasi boʻy-la , Ibrohimga hamda uning zurriyotiga
42001055	Shafqat qilishni yodda tutib mangu , Oʻgʻloni — Isroilga himmat ayladi ” .
42001056	Shunday qilib , Maryam uch oycha Elisabet bilan boʻlib , oʻz uyiga qaytib keldi .
42001057	Elisabetning oy-kuni toʻlib , oʻgʻil tugʻdi .
42001058	Qoʻni-qoʻshni va qarindoshlari Xudovandning unga koʻrsatgan buyuk marhamatini eshitib , u bilan birga quvonishdi .
42001059	Sakkizinchi kuni bolani sunnat qilgani olib borishdi . Unga otasining ismini — Zakariyo qoʻymoqchi boʻlishdi .
42001060	Bunga bolaning onasi eʼtiroz bildirib : — Yoʻq , ismini Yahyo qoʻyamiz , — dedi .
42001061	Lekin boshqalar : — Qarindosh-urugʻing orasida bu ism bilan atalgan hech kim yoʻq-ku , — deyishdi unga .
42001062	Shu payt otasiga ham imo-ishora qilib , undan bolaga qanday ism qoʻymoqchi ekanligini soʻrashdi .
42001063	Zakariyo bir taxtacha talab qildi va : “ Uning ismi Yahyo boʻladi ” , — deb yozib qoʻydi . Hamma hayron qoldi .
42001064	Oʻsha zahoti Zakariyoning ogʻzi ochilib , tilga kirdi . U Xudoni ulugʻlab gapira boshladi .
42001065	Atrofda yashovchilarning hammasini vahima bosdi . Bu haqdagi ovoza butun togʻlik Yahudiya oʻlkasiga yoyilib , ogʻizga tushib ketdi .
42001066	Eshitgan barchaning fikri bular bilan band boʻlib : “ Ajabo , bu bola kim boʻlar ekan ? ” — deb yurishdi . Chunki Xudovandning qoʻli unda namoyon edi .
42001067	Chaqaloqning otasi Zakariyo Muqaddas Ruhga toʻlib , bashorat qilib dedi :
42001068	“ Oʻz xalqini yoʻqlab , asoratdan qutqargan Rabbimiz Isroilning Xudovandiga hamdu sanolar !
42001069	U quli Dovud xonadonidan chiqqan Qudratli Najotkorni berdi bizga ;
42001070	Qadimdan muqaddas paygʻambarlar orqali soʻzlaganiga muvofiq ,
42001071	U barcha ashaddiy dushmanlarimiz qoʻlidan bizni qutqargay .
42001072	Ota-bobomizlarga marhamat aylab , Ular-la qilgan muqaddas ahdini yodladi .
42001073	Otamiz Ibrohimga qasamyod qilganiga koʻra , U yovlarimiz qoʻlidan bizni qutqarib ,
42001074	Umrimiz boricha Oʻz panohida bexatar saqlab ,
42001075	Muqaddaslik va solihlik ila Oʻziga xizmat qilmogʻimizga iloj topajak .
42001076	Sen ham , ey chaqaloq , Haq Taoloning paygʻambari deb nom olasan . Zero sen Rabbimiz oldida yurib , U qadam bosar yoʻlni muhayyo qilursan .
42001077	Uning xalqiga gunohlari afv boʻlib , Najot topajaklarini anglatarsan .
42001078	Zero Xudoyimiz mehr-shafqati ila Yuksaklikdan najot tongi yorishdi , Ufqimizni ravshan qilib yubordi .
42001079	Zulmatda , oʻlim soyasida oʻtirganlarga ziyosin sochdi , Oyoqlarimizni esa tinchlik yoʻliga burdi ” .
42001080	Shunday qilib , bola Yahyo ulgʻayib va ruhan quvvatlanib , Isroilga koʻrinadigan kunigacha choʻl-sahrolarda boʻldi .
42002001	Oʻsha kunlarda Qaysar Avgust , butun Rim dunyosidagi aholi roʻyxatga olinsin , degan farmon chiqardi .
42002002	Shunday qilib , Suriyada Kviriniy hokimlik qilganda ilk bor roʻyxatga olish sodir boʻldi .
42002003	Har kim roʻyxatdan oʻtish uchun oʻz shahriga bordi .
42002004	Shuningdek , Yusuf ham Jalilaning Nosira shahridan Yahudiyaga , Dovudlar shahri Baytlahmga bordi . Chunki u Dovud nasabi va xonadonidan edi .
42002005	U oʻziga unashtirilgan qiz , homilador Maryam bilan birga roʻyxatdan oʻtmoqchi boʻldi .
42002006	Ular oʻsha yerda boʻlganlarida esa Maryamning oy-kuni toʻldi .
42002007	U oʻzining toʻngʻich oʻgʻlini tugʻdi . Uni yoʻrgaklab , oxurga yotqizib qoʻydi , chunki musofirxonada ularga joy yoʻq edi .
42002008	Oʻsha yurtda choʻponlar bor edi . Ular tunda suruvlarini poylab , dalada tunar edilar .
42002009	Toʻsatdan Xudovandning farishtasi ularning oldida paydo boʻldi va ilohiy nur ularning koʻzlarini qamashtirdi . Bu dahshat choʻponlarni vahimaga soldi .
42002010	— Qoʻrqmanglar ! — dedi ularga farishta . — Men sizlarga el-xalqni cheksiz quvontirajak Xushxabarni keltirdim .
42002011	Bugun Dovudlar shahrida sizlar uchun Xaloskor tugʻildi . U Rabbimiz — Masihdir .
42002012	Mana , sizlarga Uning belgisi : yoʻrgaklangan , oxurda yotgan chaqaloqni topasizlar .
42002013	Birdaniga farishta yonida lak-lak samoviy qoʻshinlar boʻy koʻrsatdi . Ular Xudoga hamdu sano aytishardi :
42002014	“ Samodagi Xudoga hurmatu izzat , Yerdagi bandalarga tinchligu marhamat ! ”
42002015	Farishtalar ular oldidan osmonga koʻtarilgan zamon , choʻponlar oʻzaro soʻz qotdilar : — Qani , kelinglar , Baytlahmga borib , Xudovand bizga bildirgan bu voqeani koʻraylik !
42002016	Ular yugura borishib , Maryam , Yusuf va oxurda yotgan chaqaloqni topdilar .
42002017	Koʻrishiboq , chaqaloq haqida oʻzlariga aytilgan bashoratdan soʻzladilar .
42002018	Hamma eshitganlar choʻponlarning gapiga juda hayron boʻlishdi .
42002019	Maryam esa bu soʻzlarning barini diliga tugib olib , chuqur oʻylab yurdi . Oxiri choʻponlar :
42002020	— Biz hamma narsani ayni aytilganidek topdik , — deb , eshitib koʻrganlari uchun Xudoga hamdu sano oʻqib , qaytdilar .
42002021	Oradan sakkiz kun oʻtib , chaqaloqni sunnat qilmoq lozim boʻldi . Maryam homilador boʻlishidan oldin farishta unga buyurganiday , bolaning ismini Iso qoʻydilar .
42002022	Musoning Qonunida bayon etilgan chilla davri tamom boʻlgach , Xudovandga bagʻishlash uchun Isoni Quddusga olib keldilar .
42002023	Chunki Xudovand Qonunida : “ Tugʻilgan har bir toʻngʻich oʻgʻil Xudovandga bagʻishlansin ” , deb bitilgan .
42002024	Yana Xudovand Qonunida aytilishicha , ular “ ikkita musicha yoki ikkita kaptar palaponini ” qurbon qilishga niyat qildilar .
42002025	Oʻsha vaqtda Quddusda Shimʼoʻn nomli bir odam bor edi . U solih va dindor boʻlib , Isroilning tasalli topish zamonini intizor boʻlib kutar edi . Muqaddas Ruh esa unga yor edi .
42002026	Muqaddas Ruh unga : “ Sen Xudovand yuborgan Masihni koʻrmaguningcha , oʻlmaysan ” , deb ilhom bergan edi .
42002027	Shunday qilib , Shimʼoʻn Muqaddas Ruh taʼsirida maʼbadga bordi . Isoning otasiyu onasi Ilohiy Qonunda buyurilgan marosimlarni ijro qilaylik , deb chaqaloqni ichkari olib kirganlarida ,
42002028	Shimʼoʻn chaqaloqni quchogʻiga bosib , Xudoni ulugʻlab dedi :
42002029	“ Hoy Egam , Sen aytgan soʻzingga muvofiq , Qulingga endi tinch javob bergaysan .
42002030	Zeroki oʻz koʻzim-la koʻroldim
42002031	Barcha ellar uchun hozirlagan najoting ,
42002032	Turli elu xalqlarga ilohiy nur sochuvchi , Xalqing Isroilga esa sharaf keltiruvchi najoting ” .
42002033	Isoning otasi Yusuf va onasi U haqda aytilgan bu soʻzlarga hayron boʻlishdi .
42002034	Shimʼoʻn ularni duo qilib , Isoning onasi Maryamga dedi : — Mana shu yotgan goʻdak Isroilda koʻplarning qulashi hamda yuksalishiga sababchi boʻladi , ilohiy sinoat deb koʻp qarshilik qoʻzgʻaydi .
42002035	Sening qalbingga ham bu tigʻ sanchilar , koʻplarning qalbidagi fikr-xayoli ham oshkor boʻlib qolar .
42002036	U yerda Osher qabilasidan Fanuilning qizi Anna ismli juda keksa bir paygʻambar ayol ham bor edi . U yosh er koʻrib , yetti yilda tul qolgan edi .
42002037	Sakson toʻrt yoshar beva endi maʼbaddan hech ayrilmasdi , roʻza tutardi , kechayu kunduz toat-ibodat qilib , Xudo xizmatida edi .
42002038	Shu onda u ham yaqinlashib , Xudovandni madh etgancha Quddusning najot kuniga koʻz tikib yurganlarning hammasiga bu bola haqida soʻzlay boshladi .
42002039	Yusuf bilan Maryam Xudovand Qonunida buyurilgan butun udumlarni bajo keltirgandan keyin Jalilaga , oʻz shaharlari Nosiraga qaytib bordilar .
42002040	Bola esa oʻsib , hikmatga boy va ruhan baquvvat boʻla borgan sayin , Xudoning inoyati Unda namoyon boʻlar edi .
42002041	Isoning ota-onasi har yili Fisih bayramida Quddusga borar edilar .
42002042	Iso oʻn ikki yoshga toʻlganda , ular yana odatdagiday bayram uchun Quddusga bordilar .
42002043	Bayram kunlari tamom boʻlib , ular uyga qaytar ekanlar , oʻsmir Iso Quddusda qoldi . Isoning ota-onasi esa buni payqamadilar .
42002044	U boshqalar bilan birga kelyapti , deb oʻyladilar . Bir kunlik yoʻl yurishgach , qarindosh bilan tanishlari orasida Isoni qidira boshladilar .
42002045	Uni topolmay , qidira-qidira Quddusga qaytdilar .
42002046	Uch kundan soʻng Uni maʼbaddan topdilar . U muallimlar orasida oʻtirib , ularni tinglar va ham savollar berar edi .
42002047	Uni tinglayotganlar bari Uning fahm-idrokiga va berayotgan javoblariga hayron edilar .
42002048	Ota-onasi Uni koʻrib , ajablandilar . Onasi Unga : — Bolam , nega bizni bunday ovora qilding ? Mana , otang bilan men juda qaygʻurib Seni qidirib kelyapmiz , — dedi .
42002049	Iso ularga : — Meni qidirishingizning nima keragi bor edi ? Yoki Otamning ishlari bilan mashgʻul boʻlishim kerakligini bilmas edingizmi ? — dedi .
42002050	Ammo ular Uning aytgan soʻzlarini tushunmadilar .
42002051	Iso ular bilan birga joʻnab , Nosiraga qaytib keldi . Ularga itoatli boʻlib yurdi . Onasi esa bu gaplarning hammasini diliga tugib oldi .
42002052	Shunday qilib , Iso zakovatda ham , yoshda ham ulgʻayib borib , Xudo va bandalarining mehrini qozonar edi .
42003001	Qaysar Tiberius saltanatining oʻn beshinchi yili edi . Yahudiyada Poʻntiy Pilat , Jalilada Hirod , Itureya bilan Traxonit viloyatlarida uning ukasi Filip , Avilina yurtida esa Lisaniy hokimlik qilar edilar .
42003002	Hanan va Kayafa oliy ruhoniy lavozimida edilar . Oʻsha vaqtda sahroda yashayotgan Zakariyoning oʻgʻli Yahyoga Xudo kalomi keldi .
42003003	Yahyo Oʻrdun daryosi atrofidagi butun yurtlarni keza boshladi , xalqni tavba-tazarru qilishga va gunohlari kechirilishi uchun suvga choʻmib imon keltirishga chorladi .
42003004	Bu voqea xuddi Ishaʼyo paygʻambarning kitobida bitilgan oyatga toʻgʻri keladi : “ Mana , choʻlda nido yangramoqda : Xudovand yoʻlini tayyorlangiz , Ravon aylangiz soʻqmoqlarin ! — deya .
42003005	Neki soy bor , toʻlajak lim-lim , Har togʻu tosh choʻkajak bir qur . Qingʻir-qiyshiq yoʻllar rostlanib , Past-balandliklar tekis boʻlur ,
42003006	Har bir bashar Xudo najotin koʻrur ” .
42003007	Yahyo oʻz huzurida suvga choʻmib imon keltirish uchun kelayotgan xalq ommasiga xitob qildi : — Hoy ilonlar zoti-yey ! Boshingizga kelayotgan Xudo gʻazabidan qochishni sizlarga kim uqtirdi ?
42003008	Bundan buyon tavba qilganingizga yarasha samara beringlar ! Oʻzingizcha : Otamiz Ibrohim , deb oʻylab oʻtirmanglar . Men sizlarga : Xudo shu toshlardan Ibrohimga avlod tiklashga qodir , deyapman .
42003009	Hozirdan daraxtlar ildizida bolta yotibdi-ku . Endi yaxshi meva bermagan har bir daraxt kesilib olovga tashlanadi .
42003010	Xaloyiq Yahyodan soʻradi : — Unday boʻlsa , biz nima qilishimiz kerak ?
42003011	U javob berib dedi : — Kimning ikkita ust-boshi boʻlsa , birini muhtojlarga bersin . Kimning oziq-ovqati boʻlsa , u ham shunday qilsin .
42003012	Soliqchilardan baʼzilari ham suvda imon keltirish uchun kelib , Yahyodan : — Ustoz , biz nima qilishimiz kerak ? — deb soʻrashdi .
42003013	Yahyo : — Sizlarga buyurilganidan ortigʻini talab qilmanglar , — deb javob berdi .
42003014	Baʼzi bir askarlar ham undan : — Xoʻsh , bizlar nima qilishimiz kerak ? — deb soʻradilar . Yahyo ularga : — Hech talonchilik qilmanglar , hech kimning haqini yemanglar , oʻz maoshingiz bilan qanoatlanib yuringlar , — dedi .
42003015	Xaloyiq umidvor boʻlib , Yahyo haqida : “ Bu Masih emasmikin ? ” — deb koʻngildan oʻtkazib turar edi .
42003016	Yahyo esa hammaga javoban dedi : — Men sizlarni suvgagina choʻmdirib yuribman . Lekin bundan soʻng mendan qudratli Kishi kelmoqda , men Uning choriq iplarini yechishga ham munosib emasman . U sizlarni Muqaddas Ruhga va otashga choʻmdiradi .
42003017	Uning panshaxasi qoʻlida tayyor turibdi , U Oʻz xirmonini shopirib tashlaydi : bugʻdoyni Oʻz omboriga toʻplab , somonni esa soʻnmas oʻtda yondirib yuboradi .
42003018	Yahyo yana koʻp narsalar xususida xaloyiqqa nasihat qilib , Xushxabarni bayon etar edi .
42003019	Viloyat hokimi Hirod ham Yahyo tarafidan fosh boʻlib qoldi . Chunki u oʻz ukasining xotini Hirodiyani olgan va boshqa bir qator yomonliklar ham qilgan edi .
42003020	Shunday qilib , Hirod qilgʻiliklari yetmaganday , buning ustiga Yahyoni zindonga qamatib qoʻydi .
42003021	Barcha xaloyiq suvga choʻmib imon keltirayotgan vaqtda , Iso ham suvga choʻmdi . U ibodat qilib turganda osmon ochilib ketdi
42003022	va Muqaddas Ruh jism tusini olib , kaptar shaklida Uning ustiga tushib keldi . Osmondan esa : “ Sen Mening sevikli Oʻgʻlimsan , Sendan mamnunman ” , — degan sado keldi .
42003023	Iso Oʻz xizmatini boshlagan vaqtda oʻttiz yoshlar chamasida edi . U Yusufning oʻgʻli hisoblanar edi . Yusuf esa — Eli oʻgʻli ,
42003024	Mattot oʻgʻli , Leviy oʻgʻli , Malkiy oʻgʻli , Yanay oʻgʻli , Yusuf oʻgʻli ,
42003025	Mattatiyo oʻgʻli , Omoʻs oʻgʻli , Nahum oʻgʻli , Hesli oʻgʻli , Nagay oʻgʻli ,
42003026	Mahat oʻgʻli , Mattatiyo oʻgʻli , Shimʼiy oʻgʻli , Yoʻseh oʻgʻli , Yoʻdo oʻgʻli ,
42003027	Yuhanno oʻgʻli , Rezo oʻgʻli , Zarubobil oʻgʻli , Shaʼltiel oʻgʻli , Neriy oʻgʻli ,
42003028	Malkiy oʻgʻli , Addiy oʻgʻli , Qosam oʻgʻli , Elmodam oʻgʻli , Gʻyer oʻgʻli ,
42003029	Yoʻshua oʻgʻli , Ilʼazar oʻgʻli , Yorim oʻgʻli , Mattot oʻgʻli , Leviy oʻgʻli ,
42003030	Shimʼoʻn oʻgʻli , Yahudo oʻgʻli , Yusuf oʻgʻli , Yunus oʻgʻli , Elyoqim oʻgʻli ,
42003031	Maliyo oʻgʻli , Manno oʻgʻli , Mattato oʻgʻli , Natan oʻgʻli , Dovud oʻgʻli ,
42003032	Ishay oʻgʻli , Obid oʻgʻli , Boʻaz oʻgʻli , Salmoʻn oʻgʻli , Nahshoʻn oʻgʻli ,
42003033	Aminadob oʻgʻli , Rom oʻgʻli , Hasroʻn oʻgʻli , Paras oʻgʻli , Yahudo oʻgʻli ,
42003034	Yoqub oʻgʻli , Isʼhoq oʻgʻli , Ibrohim oʻgʻli , Terah oʻgʻli , Nahoʻr oʻgʻli ,
42003035	Sarugʻ oʻgʻli , Ragʻu oʻgʻli , Falaj oʻgʻli , Haver oʻgʻli , Shalah oʻgʻli ,
42003036	Qenan oʻgʻli , Arpaxshod oʻgʻli , Som oʻgʻli , Nuh oʻgʻli , Lamak oʻgʻli ,
42003037	Matushaloh oʻgʻli , Hanoʻx oʻgʻli , Yored oʻgʻli , Maholalil oʻgʻli , Qenan oʻgʻli ,
42003038	Enoʻsh oʻgʻli , Shit oʻgʻli , Odam oʻgʻli , Xudo oʻgʻli edi .
42004001	Iso Muqaddas Ruhga toʻlgan holda Oʻrdun daryosidan qaytib keldi . U Muqaddas Ruhning taʼsirida sahroda aylanib yurib ,
42004002	qirq kun iblis tomonidan vasvasaga solindi . U bu kunlarda hech narsa yemay , oxirida och qoldi .
42004003	Oʻshanda iblis Isoga : — Agar Sen Xudoning Oʻgʻli boʻlsang , bu toshga buyur , nonga aylansin ! — dedi .
42004004	Iso bunga javoban : — Tavrotda : “ Inson yolgʻiz non bilan emas , balki Xudoning har bir kalomi bilan yashaydi ” , deb yozilgan , — dedi .
42004005	Soʻng Isoni baland bir toqqa olib chiqib , iblis bir lahzada olamning barcha saltanatlarini Unga koʻrsatdi .
42004006	Iblis Isoga dedi : — Barcha bu oʻlkalar ustidan hokimlik qilishni hamda bularning shon-shuhratini Senga beraman ; ular menga topshirilgan va men istaganimga beraman .
42004007	Endi Sen menga sajda qilsang bas , hammasi Seniki boʻladi .
42004008	Iso javob berib : — Yoʻqol oldimdan shayton ! Tavrotda : “ Egang Xudovandga sajda qil , birgina Unga itoatda boʻl ” , deb yozilgan , — dedi .
42004009	Keyin iblis Isoni Quddusga olib bordi . Uni maʼbadning tepasiga turgʻizib , shunday dedi : — Agar Sen Xudoning Oʻgʻli boʻlsang , Oʻzingni bu yerdan pastga tashla-chi .
42004010	Chunki shunday bitilgani bor : “ U Oʻz farishtalariga sen haqda amr etgay , Toki seni asrab qolsinlar .
42004011	Ular seni qoʻllarida koʻtarib ketar , Oyogʻing ham toshga qoqilmagay ” .
42004012	Iso iblisga javoban : — Yana : “ Egang Xudovandni sinama ” , deb yozilgani ham bor , — dedi .
42004013	Iblis esa barcha vasvasalarini tamom qilgandan keyin vaqtincha Isodan uzoqlashdi .
42004014	Iso Muqaddas Ruh qudratida Jalilaga qaytib keldi . U haqda mamlakat boʻylab ovoza tarqaldi .
42004015	Yahudiylar ibodatxonalarida taʼlim bergani sari , hamma Uning duosini qildi .
42004016	Soʻng Iso oʻsib tarbiyalangan joyi Nosiraga bordi . Oʻz odati boʻyicha shanba kunida ibodatxonaga kirib , tilovat qilish uchun oʻrnidan turdi .
42004017	Unga Ishaʼyo paygʻambarning kitobini uzatdilar . U kitobni ochib , quyidagi oyat yozilgan joyni topdi :
42004018	“ Xudovandning Ruhi Menga yor . U Meni muqaddas moy-la moyladi . Bechoralarga mujda yetkazmoq uchun , Dilabgorlarga shifo bermoq uchun , Asirga : ozod boʻlgil , Koʻrga : ochilsin koʻzing , demoq-chun , Mazlumga erkinlikni eʼlon etib ,
42004019	Marhamat yili boʻlgay , demoq-chun , Xudovand Meni yubordi ” .
42004020	Keyin Iso kitobni yopib , xizmatkorga berib , oʻtirdi . Ibodatxonadagi barchaning koʻzi Unga tikildi .
42004021	Iso ularga soʻzlay boshladi : — Sizlar eshitgan kalom shu bugun bajo boʻldi , — dedi .
42004022	Hamma Isoning aytganlarini maʼqullar edi . Uning ogʻzidan chiqqan latif soʻzlarga mahliyo boʻlishib : “ Yusufning oʻgʻli emasmi Oʻzi ? ” — deb qoʻyar edilar .
42004023	Iso ularga dedi : — Sizlar albatta : “ Ey tabib , oʻzingni oʻzing davola ” degan matalni esimga tushirmoqchisizlar . “ Biz eshitganimizday , Kafarnahumda roʻy bergan ishlarni bu yerda , oʻz yurtingda ham qil-chi ” , deb aytmoqchisizlar-da .
42004024	Keyin Iso davom etdi : — Sizlarga chinini aytayin , hech qanday paygʻambar oʻz yurtida qabul qilinmaydi .
42004025	Masalan , Ilyos paygʻambar davrida uch yilu olti oy osmon tutilib , butun mamlakatda ogʻir ocharchilik boʻlganda , Isroilda koʻp beva ayollar bor edi .
42004026	Ammo Ilyos ularning birontasiga yuborilmay , faqatgina Sidoʻn diyoridagi Zorafat shahrida yashovchi bir bevaga yuborilgan edi .
42004027	Xuddi shu singari Elisha paygʻambarning davrida ham Isroilda koʻp moxovlar bor edi . Ammo bularning birontasi sogʻaymagan boʻlsa-da , faqatgina suriyalik Naoman sogʻayib qoldi , — dedi .
42004028	Yigʻilgan jamoat bularni eshitib , hammalari qattiq gʻazablanib ketishdi .
42004029	Oʻrinlaridan turib , Isoni shahardan tashqariga haydab chiqarishdi-da , Uni tashlab yuborish uchun oʻz shaharlari qurilgan tepaning chetiga olib borishdi .
42004030	Lekin Iso ularning orasidan yorib oʻtib , koʻzdan gʻoyib boʻldi .
42004031	Iso Jalilaning Kafarnahum shahriga kelib , shanba kunlarida xalqqa taʼlim beradigan boʻldi .
42004032	Xalq esa Isoning taʼlimotiga hayron qoldi , chunki Uning soʻzida kuch-qudrat bor edi .
42004033	Shaharning ibodatxonasida jinga chalingan , yomon ruhli bir odam bor edi . U baland ovoz bilan baqirib :
42004034	— Qoʻysang-chi , nosiralik Iso ! Bizlar bilan nima ishing bor ? Sen bizni halok qilgani kelding-ku ! Sening kimligingni bilaman : Sen Xudoning Azizisan ! — dedi .
42004035	— Jim boʻl va bu odamdan chiqib ket ! — dedi Iso jinga doʻq urib . Jin esa bu odamni hammaning koʻz oʻngida yerga qulatdi-da , unga hech qanday zarar yetkazmay , chiqib ketdi .
42004036	Hammani vahima bosdi . Xalq oʻzaro mulohaza qilib : “ Bu qanday gap ekan ? U yomon ruhlarga ham kuch-qudrat va hokimlik bilan buyuradi , ular esa chiqib ketadi ! ” — deyishar edi .
42004037	Shunday qilib , Iso haqidagi shov-shuv yon-atrofga ovoza boʻldi .
42004038	Iso ibodatxonadan chiqib Simunning uyiga kirdi . Simunning qaynonasi ogʻir isitmada qiynalib yotgan edi . Isoga kasalni koʻrib qoʻyishni iltimos qilishdi .
42004039	Iso ayolning yoniga kelib , isitmani koyib qoʻydi . Isitma esa oʻsha zahoti ayolni tark etdi . U turiboq , ularga xizmat qilishga tutindi .
42004040	Quyosh botayotgan chogʻ , hamma turli xastaliklarga yoʻliqqan odamlarini Isoning huzuriga keltirishardi . Iso qoʻllarini har biriga tegizib ularga shifo berardi .
42004041	Jinlar esa : “ Sen Xudoning Oʻgʻli — Masihsan ! ” — deb baqirganlaricha , koʻp odamlarni tark etardilar . Iso jinlarga doʻq urib , gapirishlariga monelik qilardi . Chunki ular Uning Masihligini bilardi .
42004042	Kunduz boʻlgach , Iso uydan chiqib xilvat joyga tortinib ketdi . Xalq esa Uni qidirib topib , tashlab ketmaslikni soʻrab yolvordi .
42004043	Iso ularga : — Men Xudo saltanati toʻgʻrisidagi Xushxabarni boshqa shaharlarga ham yetkazishim farz , Men shuning uchun yuborilganman , — dedi .
42004044	Shunday qilib , Iso Jalila yurtining ibodatxonalarida voizlik qilib yurdi .
42005001	Bir kuni Iso Genisaret koʻli yoqasida turganda , xaloyiq Xudoning kalomini tinglash uchun Uning huzurida tirband edi .
42005002	Iso koʻl qirgʻogʻida turgan ikki qayiqni koʻrdi . Baliqchilar shu orada qayiqdan chiqib , toʻrlarini yuvayotgan edilar .
42005003	Qayiqlardan biri Simunning qayigʻi edi . Iso unga tushib , qirgʻoqdan bir oz nariroq suzib borishni Simundan iltimos qildi . Soʻng oʻtirib , qayiq ichidan xalqqa taʼlim berishga tushdi .
42005004	Nasihatlarini tugatib , Iso Simunga : — Chuqurroq suvlarga suzib borib , oʻlja uchun toʻrlaringizni tashlanglar , — dedi .
42005005	Simun javob berib : — Ustoz , bizlar tun boʻyi urinib , hech narsa tutolmadik . Lekin Sening soʻzing boʻyicha toʻrni tashlayman , — dedi .
42005006	Ular Isoning aytganini qilgach , juda koʻp baliq ovladilarki , hatto toʻrlari yirtilib ketdi .
42005007	Ular boshqa qayiqdagi oʻrtoqlariga yordam berishlari uchun ishora qildilar . Oʻrtoqlari kelib , ikkala qayiqni choʻkar darajada toʻldirib oldilar .
42005008	Simun Butrus buni koʻrdi-da , Isoning tiziga choʻkkalab : — Yo Rabbiy ! Mening oldimdan ketgin , chunki men gunohkor insonman , — dedi .
42005009	Ular tutgan bunday moʻl baliq ovidan oʻzini va u bilan birga boʻlganlarning hammasini vahima bosgan edi .
42005010	Simunning sheriklari Zabadiy oʻgʻillari Yoqub bilan Yuhanno ham vahimaga tushishgan edi . Iso Simunga qarab : — Qoʻrqma , bundan buyon insonlarni ovlaysan , — dedi .
42005011	Ular ikkita qayiqni qirgʻoqqa tortdilar va hammasini qoldirib , Isoning ortidan ergashdilar .
42005012	Iso bir shaharda boʻlganda , butun tanasi moxov boʻlgan bir kishi kelib qoldi . U Isoni koʻrib , yuz tuban yerga tashlandi-da : — Ey Hazrat , agar istasang , meni moxovlikdan poklay olasan , — deb yalindi .
42005013	Iso qoʻlini uzatdi va unga tegizib : — Istayman , pok boʻl ! — deb qoʻydi . Moxovlik esa oʻsha zahoti undan aridi .
42005014	Iso unga buni hech kimga aytmaslikni tayinladi . Unga : — Borib oʻzingni ruhoniyga koʻrsat , darding ariganini tasdiqlatish uchun Muso paygʻambar amr etgan qurbonliklarni keltirib ber ; bundan hammaga dalolat boʻlsin , — dedi .
42005015	Shu bilan Iso haqidagi gap-soʻz yana koʻproq yoyilib ketdi . Tumonat xaloyiq Uni tinglash va oʻzlarining dardlaridan forigʻ boʻlish uchun Uning oldiga yigʻilib kelar edi .
42005016	U esa goho-goho xilvat joylarga chekinib , ibodat qilar edi .
42005017	Iso taʼlim berayotgan kunlarning birida Jalila bilan Yahudiya yurtlarining har bir qishlogʻidan hamda Quddusdan farziylar va Tavrot tafsirchilari keldi . Ular oʻtirib tinglar ekanlar , xastalarni shifolovchi ilohiy kuch Isoda namoyon boʻlayotgan edi .
42005018	Kimsalar toʻshakda shol bir odamni olib keldilar . Uni uyga , Isoning oldiga olib kirishga urindilar .
42005019	Lekin odam koʻpligidan buning ilojini topolmay , uyning tomiga chiqib , tomni yorib , sholni toʻshagi bilan oʻrtaga , Isoning oldigayoq tushirdilar .
42005020	Iso ularning eʼtiqodini koʻrib : — Ey odam bolasi , sening gunohlaring kechirildi , — dedi .
42005021	Ulamolar va farziylar esa : “ Kufrlik qilayotgan bu Odam kim ekan ? Yolgʻiz Xudodan boshqa gunohlarni kim kechira oladi ? ” — deb mulohaza yurita boshladilar .
42005022	Iso ularning mulohazalarini sezib , bunga javoban : — Sizlar koʻngilda nimalarni mulohaza qilyapsizlar ? — dedi .
42005023	— Nimani aytish osonroq : Gunohlaring kechirildi , deb aytishmi , yoki : oʻrningdan turib yura qol , deb aytishmi ?
42005024	Lekin Inson Oʻgʻlining yer yuzida gunohlarni kechirish qudrati borligini ham bilib qoʻyinglar ! Shunday deyishi bilan Iso shol odamga qayrilib : — Senga aytaman : Oʻrningdan tur , toʻshagingni ol-da , uyingga yur ! — dedi .
42005025	Shol oʻsha zahoti hammaning koʻz oʻngida oʻrnidan turib ketdi , oʻzi yotgan toʻshagini olib , Xudoni ulugʻlab uyiga ketdi .
42005026	Hammani vahima bosdi . Xudoni olqishlar ekanlar : — Biz ajib ishlar koʻrdik-da bugun , — dedilar qattiq qoʻrqib .
42005027	Shundan soʻng Iso u yerdan chiqib , soliq yigʻadigan joyda oʻtirgan Leviy nomli soliqchini koʻrib qoldi , unga : — Mening orqamdan yur ! — dedi .
42005028	U oʻrnidan turdi , hamma narsasini qoldirib , Isoning ketidan ergashdi .
42005029	Soʻngra Leviy oʻz uyida Iso sharafiga katta ziyofat berdi . Ular bilan birga yeb-ichib oʻtirganlar orasida oddiy xalqdan talay kishi va koʻpgina soliqchilar bor edi .
42005030	Din olimlari va farziylar esa zorlanib , Isoning shogirdlariga : — Nega sizlar soliqchiyu gunohkorlar bilan birga yeb-ichib oʻtiribsizlar ? — deyishdi .
42005031	Iso ularga shunday javob berdi : — Sogʻlar emas , bemorlar tabibga muhtojdir .
42005032	Men taqvodorlarni emas , gunohkorlarni tavbaga chaqirgani kelganman .
42005033	Yana Unga dedilar : — Mana , Yahyoning shogirdlari tez-tez roʻza tutib ibodat qilishadi , farziylarning shogirdlari ham xuddi shunday qilishadi . Sening shogirdlaring-chi , nega yeb-ichib yuribdilar ?
42005034	Iso ularga dedi : — Kuyov davrada boʻlgan vaqtda toʻy ahlini roʻza tutishga majbur qilib boʻlarmikin ?
42005035	Biroq kuyov ulardan judo boʻlgan kunlar keladi , ana oʻshanda roʻza tutadilar .
42005036	Iso ularga bir masalni ham aytib berdi : — Hech kim yangi kiyimdan yirtib olib , eski kiyimga yamoq solmaydi . Aks holda yangi kiyim yirtiq-yamoq boʻladi va yangi kiyimdan olingan yamoq ham eski kiyimga toʻgʻri kelmaydi .
42005037	Shuningdek , hech kim yangi sharobni eski meshga quymaydi . Chunki yangi sharob meshni yirtadi , sharob toʻkiladi va mesh ham nobud boʻladi .
42005038	Aksincha , yangi sharobni yangi meshga quyish kerak . [ Shunda u ham , bu ham saqlab qolinadi . ]
42005039	Hech kim eski sharobni sipqirar ekan , yangisini istamaydi . “ Eskisi shirin ” , — deb oʻtiraveradi .
42006001	Fisih bayramidan keyingi birinchi shanbada Isoning gʻalla dalasidan oʻtishiga toʻgʻri keldi . Uning shogirdlari boshoqlarni uzib , kaftga uqalab yeyayotgan edilar .
42006002	Baʼzi farziylar esa ularga dedi : — Nega sizlar dam olish kunida qilish mumkin boʻlmagan ishni qilyapsizlar ?
42006003	Iso ularga shunday javob berdi : — Nahotki sizlar Dovud bilan uning hamrohlari och qolganda nimalar qilganini hech oʻqimagan boʻlsangiz ?
42006004	Dovud Xudoning uyiga kirib , faqat ruhoniylargina yeyishi mumkin boʻlgan baxshida nonlarni olib yeb , hamrohlariga ham bergan edi .
42006005	Keyin Iso ularga dedi : — Inson Oʻgʻli dam olish kunining ham hokimidir .
42006006	Boshqa shanba kunida ham Iso ibodatxonaga kirib taʼlim berishga tushdi . U yerda oʻng qoʻli qurib qolgan bir odam bor edi .
42006007	Ulamolar bilan farziylar Isoni ayblash uchun biron vaj topish maqsadida , U shanba kunida ham odamni sogʻaytirarmikan , deb Uni kuzatib turdilar .
42006008	Iso boʻlsa , ularning fikrlarini bilib , qoʻli shol odamga : — Oʻrningdan turib oʻrtaga chiq ! — deb buyurdi . U oʻrtaga chiqdi .
42006009	Iso hammaga xitob qilib dedi : — Men sizlarga savol beray : dam olish kunida nima qilish lozim — yaxshilikmi yoki yomonlikmi ? Jonni xalos qilishmi yoki halok qilishmi ? Ular indamadilar .
42006010	Iso ularga birin-ketin koʻz yugurtirdi-da , u odamga : — Qoʻlingni uzat ! — dedi . U odam shunday qilishi bilanoq shol qoʻli boshqa qoʻliday soppa-sogʻ boʻlib qoldi .
42006011	Boshqalar esa jazavalanib , Isoni nima qilsak ekan , deb oʻzaro fikrlasha boshladilar .
42006012	Oʻsha kunlarda Iso ibodat uchun toqqa chiqdi va kechani Xudoga ibodat qilish bilan oʻtkazdi .
42006013	Tong yorishgach , shogirdlarini yoniga chaqirdi va oralaridan quyidagi oʻn ikki kishini tanlab , havoriy qilib tayinladi :
42006014	U Butrus deb ham yuritgan Simun , uning ukasi Idris , Yoqub , Yuhanno , Filip , Bartolmey ,
42006015	Matto , Toʻma , Alfey oʻgʻli Yoqub , vatanparvar deb tanilgan Simun ,
42006016	Yoqub oʻgʻli Yahudo va keyinchalik xiyonat qilgan Yahudo Ishqariyot .
42006017	Shundan soʻng Iso ular bilan birga pastga tushib , yassi bir joyda toʻxtadi . Uning koʻplab shogirdlari , shuningdek , butun Yahudiyadan , Quddusdan , Tir va Sidoʻn sohillaridan kelgan juda katta olomon
42006018	Isoni tinglash va oʻz xastaliklaridan forigʻ boʻlish uchun u yerga toʻplangan edilar . Yomon ruhlardan aziyat tortganlar ham kelib , shifo topar edilar .
42006019	Butun xalq Unga qoʻl tegizish ilinjida intilar edi , chunki Undan hammani sogʻaytiradigan shifobaxsh bir kuch chiqar edi .
42006020	Iso koʻzlarini shogirdlariga tikib , dedi : “ Ey kambagʻallar , saodatlisiz ! Chunki Xudoning Shohligi siznikidir .
42006021	Ey hozir och-yupunlar , saodatlisiz ! Chunki siz toʻq boʻlajaksizlar . Ey hozir yigʻlayotganlar , saodatlisiz ! Chunki sizga sevinch kulgisi kelur .
42006022	Inson Oʻgʻliga yon bosganingiz uchun Odamlar sizdan nafratlansa , Jamiyatdan quvgʻin qilib , haqorat qilsa , Nomingizga dogʻ tushirib etsa badnom , Siz baribir saodatmandsizlar !
42006023	Oʻsha kunda sevining , sevinchdan oʻynanglar ! Zero sizga samo mukofoti buyuk boʻlur . Paygʻambarlarga ham otalari shu yoʻlni tutgan .
42006024	Lekin boylar , holingizga voy ! Chunki siz oʻz huzuringizni olib boʻldingiz .
42006025	Ey hozir toʻqlar , holingizga voy ! Chunki siz och qolajaksizlar . Hozir kulguvchilar , holingizga voy ! Siz yigʻlab-hoʻngraysizlar .
42006026	Siz haqda xush gapirsa-da hamma insonlar , Bu holda ham holingizga voy ! Soxta paygʻambarlarga ham otalari shu yoʻlni tutgan ” .
42006027	“ Lekin siz , tinglayotganlarga aytaman : dushmanlaringizni sevinglar , sizdan nafratlanganga yaxshilik qilinglar .
42006028	Sizga qargʻish yogʻdirganga duolar oʻqing . Sizga ozor berganlar uchun ibodat qilinglar .
42006029	Bir chakkangga urganga ikkinchisini ham tut . Toʻningni olgandan koʻylagingni ham ayamagil .
42006030	Sendan soʻragan har kimsaga ber , senikini olgandan qaytarib berishini talab qilma .
42006031	Odamlar sizlarga qanday muomala qilishlarini istasangizlar , siz ham ularga shunday muomalada boʻling .
42006032	Agar sizni sevganlarnigina sevsangiz , qanday savob qilgan boʻlasizlar ? Ana , gunohkorlar ham oʻzlarini sevganlarni sevadilar .
42006033	Agar oʻzingizga yaxshilik qilganlargagina yaxshilik qilsangiz , qanday savob qilgan boʻlasiz ? Ana , gunohkorlar ham xuddi shunday qiladilar .
42006034	Agar siz qaytarib olishga umid qilib qarz bersangiz , qanday savob qilgan boʻlasiz ? Ana , gunohkorlar ham qancha qarzlari boʻlsa , shuncha qaytarib olish maqsadidagina gunohkorlarga qarz beradilar .
42006035	Lekin siz dushmanlaringizni seving , yaxshilik qiling , hech narsa tama qilmay qarz bering . Shunda buyuk mukofot olib , Taoloning oʻgʻillari boʻlasizlar . Chunki Uning Oʻzi ham noshukurlar bilan yomon niyatlilarga nisbatan mehribon-ku .
42006036	Shunday qilib , Otangiz rahmdil boʻlgani kabi , sizlar ham rahmdil boʻlinglar ” .
42006037	“ Boshqalarni hukm qilmang , sizlar ham mahkum boʻlmaysiz . Boshqalarni ayblamang , sizlar ham aybdor boʻlmaysiz . Boshqalarni kechiring , sizlar ham kechirilasiz .
42006038	Boshqalarga bering , sizlarga ham qaytadi — yaxshilab bosilgan , silkitilgan , toʻlib-toshgan oʻlchov bilan qoʻyin-qoʻnjingizga toʻkiladi . Chunki sizlar qanday oʻlchov bilan oʻlchasangizlar , xuddi shunday oʻlchov sizlarga ham tatbiq etiladi ” .
42006039	Iso ularga quyidagi matalni ham aytib berdi : “ Koʻr koʻrni yetaklab yura olarmikin ? Ikkalasi ham chohga tushib ketmasmikin ?
42006040	Ana , shogird oʻz ustozidan yuqori boʻlmas . Ammo kamolotga yetgandan keyin har kim oʻzining ustoziday boʻlur .
42006041	Sen nega birodaringning koʻzidagi zirapchaga qaraysan-u , lekin oʻz koʻzingdagi xodani sezmaysan ?
42006042	Sen oʻz koʻzingdagi xodani koʻrmay turib qanday birodaringga : “ Kel , birodarim , koʻzingdagi zirapchani chiqaray ” , deya olasan ? Ey ikkiyuzlamachi ! Oldin oʻz koʻzingdan xodani chiqarib qoʻy , keyin birodaringning koʻzidan zirapchani chiqarishni aniq koʻrasan ” .
42006043	“ Yaxshi daraxt yomon meva bermas , yomon daraxt ham yaxshi meva bermas .
42006044	Har bir daraxt oʻz mevasidan bilinur . Tikanzordan anjir terilmas , butazordan uzilmas uzum .
42006045	Yaxshi odam oʻzining yaxshi qalb xazinasidan yaxshilik chiqarur . Yomon odam oʻzining yomon qalb xazinasidan yomonlik chiqarur . Odamning dili nimaga toʻlib-toshsa , tili oʻshani gapirur ” .
42006046	“ Nega sizlar Meni “ Yo Rabbim , yo Rabbim ” deb chaqirasiz-u , ammo aytganlarimni qilmaysizlar ?
42006047	Mening oldimga kelgan va soʻzlarimni eshitib , bajo keltirgan har bir kishining kimga oʻxshashligini sizlarga uqtiray :
42006048	U uy qurayotganda qazib chuqur qilgan va poydevorini tosh ustiga oʻrnatgan odamga oʻxshaydi . Sel toshib , oʻsha uyni suv bosibdi-yu , lekin uyni qoʻzgʻatolmabdi . Chunki u tosh ustiga mahkam oʻrnatilgan ekan .
42006049	Lekin soʻzimni eshitib , unga amal qilmagan kishi uyini tuproq ustiga , poydevorsiz qurgan odamga oʻxshaydi . U uyni suv bosgan hamon qulab tushibdi , uning xarobaligi esa qoʻrqinchli boʻlibdi ” .
42007001	Iso Oʻzini tinglab turgan xalqqa bu soʻzlarini aytib boʻlganidan keyin , Kafarnahum shahriga kirdi .
42007002	U yerda bir yuzboshining juda aziz xizmatkori kasal boʻlib , oʻlim toʻshagida yotgan edi .
42007003	Yuzboshi Isodan xabardor boʻlib , U kelib xizmatkorini davolasin , deb iltimos qilish uchun yahudiylarning oqsoqollarini Uning huzuriga yubordi .
42007004	Ular Isoning yoniga kelgach , bir samimiy oʻtinch bilan : — U Sening shafoatingga munosibdir .
42007005	U xalqimizni sevadi , bizga hatto ibodatxona ham qurib bergan , — deyishdi .
42007006	Iso ular bilan birga ketdi . U uyga yaqinlashib qolganda , yuzboshi Isoga bu gaplarni aytgani doʻstlarini peshvoz chiqardi : — Ey Hazrat , ovora boʻlma ! Kulbamga oyoq bosishing uchun munosib emasman .
42007007	Shuning uchun Sening oldingga borishni ham oʻzimga loyiq koʻrmadim . Sen birgina soʻz aytsang , bas , xizmatkorim sogʻayib ketadi .
42007008	Chunki men ham buyruqqa tobe odamman , shuningdek , mening ixtiyorimda ham askarlar bor . Birisiga “ ket ” desam , ketadi , boshqasiga “ kel ” desam , keladi ; biron xizmatkorimga “ shuni qil ” desam , qiladi .
42007009	Iso bu soʻzlarni eshitgach , yuzboshiga hayron qoldi . U oʻgirilib , orqasidan ergashib kelayotgan xaloyiqqa : — Sizlarga shuni aytib qoʻyay , Men bunday zoʻr eʼtiqodni Isroilda ham topganim yoʻq , — dedi .
42007010	Yuborilganlar uyga qaytib kelishganda , bemor xizmatkorni tuzalgan holda koʻrdilar .
42007011	Oradan koʻp oʻtmay , Iso Nain degan shaharga ketdi . Koʻplab shogirdlari va ancha xalq U bilan birga yurishar edi .
42007012	Iso shaharning darvozasiga yaqinlashganda , bir beva ayolning yakkayu yagona oʻgʻli oʻligini koʻtarib chiqayotgan edilar . Tumonat shahar aholisi u ayolni oʻrab olgan edi .
42007013	Rabbimiz Iso onani koʻrgach , unga rahmi kelib : — Yigʻlama ! — dedi .
42007014	U yondashib , tobutga qoʻl tegizdi . Tobutkashlar toʻxtab qolishdi . Iso oʻlikka : — Ey yigit , senga aytyapman : tur oʻrningdan ! — dedi .
42007015	Oʻshanda oʻlik rostlanib oʻtirdi-da , gapira boshladi . Iso uni onasiga topshirdi .
42007016	Hammani vahima bosdi . “ Oramizda buyuk paygʻambar paydo boʻldi , Xudo Oʻz xalqini yoʻqlab keldi ” , — deganlaricha , Xudoni olqishlar edilar .
42007017	Shu tariqa Isoning dongʻi butun Yahudiya hamda yon-atrofdagi joylarga tarqaldi .
42007018	Yahyoning shogirdlari bu boʻlib oʻtgan voqealar haqida ustozlariga xabar berishdi .
42007019	Shunda Yahyo shogirdlaridan ikkitasini chaqirib : “ Keladigan Qutqaruvchi Senmisan , yoki biz boshqasini kutaylikmi ? ” — deb soʻrash uchun ularni Isoning oldiga yubordi .
42007020	Ular Isoning oldiga kelib : — Bizni Yahyo paygʻambar yubordi . U Sendan : “ Keladigan Qutqaruvchi Senmisan , yoki biz boshqasini kutaylikmi ? ” deb soʻrayapti , — deyishdi .
42007021	Naq shu paytda Iso turli xastalik va illatlarga mubtalo va yovuz ruhlarga chalingan talay xalqqa shifo berib , koʻpgina koʻrning koʻzini ham ochib yurgan edi .
42007022	Iso Yahyoning shogirdlariga javoban dedi : — Boringlar , koʻrib eshitayotganlaringizni Yahyoga bildiringlar : koʻrlar koʻryapti , choʻloqlar yuryapti , moxovlar tuzalyapti , karlar eshityapti , oʻliklar tirilyapti va bechoralar Xushxabarni eshityaptilar .
42007023	Meni deb vasvasaga tushmagan baxtlidir !
42007024	Yahyoning xabarchilari ketgandan keyin , Iso xalqqa qarata Yahyo toʻgʻrisida gapira boshladi : “ Sahroga nima koʻrgani bordingizlar ? Shamolda hilpirab turgan qamishnimi ?
42007025	Axir , nima koʻrgani bordingizlar ? Bashang kiyingan odamnimi ? Biroq bashanglar , nashʼalarda yashovchilar podshohlarning saroyida boʻladi-ku !
42007026	Axir , nima koʻrgani bordingizlar ? Paygʻambarnimi ? Ha , sizlarga rostini aytsam , paygʻambardan ham ulugʻini koʻrdingizlar .
42007027	Bu kishi haqida Tavrotda shunday yozilgan : “ Men Sendan avval Oʻz elchimni yuborarman , U Sening oldingda yoʻl hozirlab yurar ” .
42007028	Sizlarga aytamanki , ayol zotidan tugʻilganlar orasida Yahyo paygʻambardan ulugʻroq biron paygʻambar yoʻq . Shunga qaramay , Xudoning Shohligida hatto eng kichik hisoblangani ham undan kattadir ” .
42007029	Shunda barcha xalq va hatto soliqchilar ham Yahyoning vaʼziga quloq solib , suvda imon keltirdilar va Xudoni odil deb tan oldilar .
42007030	Lekin din olimlari va farziylar suvda imon keltirmay , Yahyoning vaʼzini , shuningdek , oʻzlariga moʻljallangan Xudo irodasini rad qildilar .
42007031	“ Shunday qilib , bu nasl odamlarini nimaga tenglashtiray ? — davom etdi Rabbimiz Iso . — Ular nimaga oʻxshaydi ?
42007032	Ana ular maydonda oʻtirishib , bir-biroviga : “ Sizlarga nay chaldik , oʻynamadinglar , Sizlarga yigʻi chiqardik , yigʻlamadinglar ” , — deb qichqirishadigan bolalarga oʻxshaydilar .
42007033	Chunki Yahyo paygʻambar kelib non yemadi , sharob ichmadi ; sizlar esa uni “ jin uribdi ” deysizlar .
42007034	Inson Oʻgʻli kelib , ham yedi , ham ichdi ; bu gal esa Uni “ kabobxoʻru sharobxoʻr , soliqchilar bilan gunohkorlarning doʻsti ” deysizlar .
42007035	Va lekin ilohiy hikmat unga rioya qiluvchilar orqali oqlanadi ” .
42007036	Farziylardan biri Isoni taom yeyishga taklif qildi . Iso farziyning uyiga kirib , dasturxon atrofida oʻtirdi .
42007037	Bu shaharlik gunohkor deb tanilgan bir ayol Isoning farziy uyida mehmon boʻlganligini bilib , bir ganch idishda atir moy olib keldi .
42007038	Isoning orqa tomonida , oyoqlari yonginasida turganicha yigʻlab , koʻz yoshlari bilan Uning oyoqlarini hoʻllay boshladi . Soʻng sochlari bilan Isoning oyoqlarini artgancha , oʻpa turib atir moy surtdi .
42007039	Isoni taklif etgan farziy buni koʻrgach : “ Agar bu odam paygʻambar boʻlganida edi , Unga suykalib turgan shu ayolning kimligini , qanaqa gunohkor ayol ekanligini bilar edi ” , — deb koʻnglidan oʻtkazdi .
42007040	Iso unga qayrildi : — Simun , senga aytadigan soʻzim bor . — Aytgil , Ustoz ! — dedi u .
42007041	Iso dedi : — Bir qarz beruvchining ikki qarzdori bor ekan , biri besh yuz , ikkinchisi ellik kumush tanga qarz boʻlgan ekan .
42007042	Biroq qarzdorlarning toʻlash uchun hech narsasi boʻlmaganidan , u ikkovini ham kechiribdi . Aytib ber-chi , ulardan qaysi biri uni koʻproq sevar ekan ?
42007043	Simun javob berib : — Mening fikrimcha , koʻproq qarzi kechirilgan kishi boʻlsa kerak , — dedi . — Toʻgʻri mulohaza qilding , — dedi unga Iso .
42007044	Keyin ayolga oʻgirilib : — Bu ayolni koʻryapsanmi ? — dedi Simunga . — Men sening uyingga kelganimda , oyoqlarimni yuvgani suv berganing yoʻq . U esa oʻzining koʻz yoshlari bilan oyoqlarimni hoʻllab , sochlari bilan artib quritdi .
42007045	Sen-chi , Meni oʻpganing yoʻq , bu ayol esa kelganimdan beri oyoqlarimni oʻpishdan toʻxtamayapti .
42007046	Sen boshimga hatto moy quymading , u esa-chi oyogʻimga atir moy surkadi .
42007047	Shuning uchun senga aytib qoʻyay : uning koʻp gunohlari kechirilgan , koʻp sevishining sababi ana shunda . Kimki oz kechirilsa , u oz sevadi .
42007048	Soʻng Iso ayolga qayrilib : — Gunohlaring kechirildi , — dedi .
42007049	Iso bilan birga yeb-ichib oʻtirganlar oʻzlaricha fikr yurita boshlashdi : “ Kim boʻldi bu gunohni ham kechirayotgan ? ”
42007050	Iso esa yana ayolga : — Ishonching seni qutqardi , eson-omon borgil , — dedi .
42008001	Oradan koʻp oʻtmay , Iso shaharu qishloqlar boʻylab Xudo saltanati toʻgʻrisidagi Xushxabarni tarqatar edi . Oʻn ikki shogirdi U bilan birga yurishar edi .
42008002	Shuningdek , yomon ruhlardan va turli kasalliklardan xalos boʻlgan bir necha ayollar , shu jumladan , ichidan yettita jin chiqib ketgan magdalalik Maryam ,
42008003	Hirodning saroy boshqaruvchisi Xuzaning xotini Yoʻanna , Susanna va boshqa koʻp ayollar ham Iso bilan yurib , oʻz mol-mulklarini sarf qilib , Uning tirikchiligiga xizmat qilishar edi .
42008004	Yana koʻp xalq toʻplanib , barcha shaharlar aholisi ham Uning oldiga oqib kelayotgan bir paytda , Iso masal bilan gap boshladi :
42008005	“ Urugʻ sepuvchi oʻz urugʻini sepish uchun chiqibdi . Sepayotganda baʼzi urugʻlar yoʻl yoqasiga tushib , poymol boʻlibdi . Osmondagi qushlar kelib , urugʻlarni choʻqib ketibdi .
42008006	Baʼzi urugʻlar toshloq yerga tushibdi . Urugʻlar koʻkarib chiqibdiyu , lekin tuproq namsiz boʻlgani uchun qurib qolibdi .
42008007	Yana boshqa urugʻlar tikanlar orasiga tushibdi . Tikanlar oʻsib , urugʻlarni boʻgʻib qoʻyibdi .
42008008	Yana baʼzi urugʻlar yaxshi yerga tushibdi . Ular koʻkarib chiqib , yuz marta koʻp hosil beribdi ” . Iso bularni aytib boʻlib : “ Kimning eshitar qulogʻi boʻlsa , eshitsin ! ” — deb xitob qildi .
42008009	Shogirdlar Isodan : — Boyagi masalning maʼnosi nima ? — deb soʻrashdi .
42008010	U shunday javob berdi : — Xudo Shohligining sirlarini bilish qobiliyati sizlarga nasib boʻlgan . Boshqalarga boʻlsa , hamma narsani masallar bilan tushuntiraman , toki oyatdagidek : “ Ular qarab turib koʻrmasinlar , eshitib turib anglamasinlar ” .
42008011	“ Bu masalning maʼnosi shu : Urugʻ — Xudoning kalomidir .
42008012	Yoʻl yoqasiga tushgan donlar shunday odamlarni bildiradiki , ular kalomni eshitadilar , lekin keyin imon va najot topmasliklari uchun iblis ularning yuragidan kalomni olib ketadi .
42008013	Toshloq yerga tushgan donlar esa shunday odamlarni bildiradi : ular kalomni eshitganda uni sevinch bilan qabul qilaveradilar . Lekin ular ildizga ega emas . Oʻqtin-oʻqtin ishonsalar-da , sinov vaqtida imondan qaytadilar .
42008014	Tikanlar orasiga tushgan urugʻlar shunday insonlarni bildiradiki , ular kalomni eshitadilar , biroq hayotning tashvishlari , boylik va zavq-shavq savdolari ostida boʻgʻilib , pishiq hosil bermaydilar .
42008015	Yaxshi yerga tushgan urugʻ esa shunday kishilarni bildiradi : ular kalomni eshitib , yaxshi , sof yurakda saqlaydilar va chidam bilan hosil beradilar ” . [ Iso bularni aytib : “ Kimning eshitar qulogʻi boʻlsa , eshitsin ! ” — deb xitob qildi . ]
42008016	“ Hech kim shamni yoqib , uni idish bilan yopmaydi yoki chorpoya tagiga qoʻymaydi . Aksincha , kirganlar yorugʻlikni koʻrsin , deb uni shamdonga qoʻyadi .
42008017	Shuningdek , oshkora boʻlmaydigan hech qanday sir yoʻq , maʼlum va ayon boʻlmaydigan hech yashirin narsa yoʻq .
42008018	Shu sababdan qanday tinglayotganingizga diqqat qilinglar . Chunki kimda bor boʻlsa , unga yana beriladi . Kimda yoʻq boʻlsa , oʻzida bor boʻlishini fikr qilgan narsasi ham undan tortib olinadi ” .
42008019	Isoning onasi bilan ukalari Uning oldiga keldilar , ammo xaloyiq koʻpligidan Unga yaqinlasha olmadilar .
42008020	Isoga : — Onang va ukalaring Seni koʻrmoqchi boʻlib tashqarida turibdilar , — degan xabar yetkazishdi .
42008021	Iso ularga shunday javob berdi : — Mening onam va ukalarim — Xudo kalomini tinglovchi va bajo keltiruvchilardir .
42008022	Kunlarning birida Iso Oʻz shogirdlari bilan qayiqqa tushib ularga : — Koʻlning narigi tomoniga suzib oʻtaylik , — dedi . Ular joʻnab ketishdi .
42008023	Suzib ketayotganlarida Iso uxlab qoldi . Koʻlda qattiq boʻron turdi . Qayiq suvga toʻlib , ular xavfli ahvolda qoldi .
42008024	Shogirdlar Isoning yoniga borib : — Ustoz , Ustoz , halokatdamiz ! — deb Uni uygʻotishdi . Iso turib shamolga va toʻlqinlanayotgan suvlarga doʻq urdi . Shu zahoti boʻron tinib , sukunat tushdi .
42008025	Iso shogirdlariga : — Ishonchingiz qani ? — dedi . Ular esa juda qoʻrqib dong qotib qolishdi . — Kim ekan U ? Mana shamollar va suvlarga ham buyuradi , ular esa Unga boʻysunadi ! — deyishdi bir-biriga .
42008026	Jalilaning qarshi tomonidagi Gadara yurtiga suzib keldilar .
42008027	Iso qirgʻoqqa chiqishi bilan shahardan bir odam uchradi . Bu odam ancha vaqtdan beri jinga giriftor boʻlib , kiyim ham kiymasdi . U uyda ham turmay , qabriston gʻorlarida yashar edi .
42008028	Isoni koʻrgach , u qichqirib yubordi-da , oʻzini Uning oldiga tashlab , baland ovoz bilan : — Ey Iso , Xudoyi Taoloning Oʻgʻli , men bilan nima ishing bor ? Oʻtinaman , meni qiynama ! — dedi .
42008029	Chunki Iso yomon ruhga bu odamdan chiqib ketishni buyurgan edi . Uni saqlash uchun zanjir-kishan bilan bogʻlagan boʻlsalar-da , lekin u bandlarni uzib tashlar va jin tez-tez uni tutib choʻl-sahrolarga sudrab borar edi .
42008030	Iso undan soʻradi : — Isming nima ? — Ismim Tumonat , — dedi u . Chunki uning vujudini bir talay jin chirmagan edi .
42008031	Jinlar oʻzlarini tubsiz qaʼrga yubormaslikni Isodan yolvorib soʻradilar .
42008032	Shu togʻning yon bagʻrida katta bir toʻngʻiz podasi oʻtlab yurgan edi . Jinlar toʻngʻizlarga kirishga ruxsat berishi uchun Isodan yolvorib soʻradilar . Iso ularga ruxsat berdi .
42008033	Shunda jinlar odamdan chiqib , toʻngʻizlarga kirib oldilar . Toʻngʻiz podasi tik qiyalikdan pastga yopirildi va koʻlda gʻarq boʻldi .
42008034	Toʻngʻiz boquvchilar sodir boʻlgan voqeani koʻrgach , yugurib borib shaharda va ovullarda bularni gapirib berdilar .
42008035	U joylar aholisi esa boʻlib oʻtgan hodisani koʻrish uchun dalaga chiqib , Isoning yoniga keldi . Jin chiqqan odamni kiyingan va aqli raso holatda Isoning oyogʻi tomonda oʻtirganini koʻrib , vahimaga tushishdi .
42008036	Hodisani koʻrganlar esa u odamning jindan qanday qutulganini hammaga soʻzlab berishdi .
42008037	Shunda Gadara atrofidan kelgan barcha aholi qattiq dahshatga tushdi , ularning yeridan chiqib ketishni Isodan iltimos qilishdi . Iso esa qayiqqa tushib qaytib ketdi .
42008038	Jinlardan xalos boʻlgan odam Iso bilan birga yurmoqlikni Undan soʻradi . Lekin Iso unga :
42008039	— Oʻz uyingga qaytib borib , Xudo sen bilan nimalar qilganini gapirib ber , — deb uni joʻnatdi . U kishi borib , Iso u bilan nimalar qilganini butun shaharda eʼlon qiladigan boʻldi .
42008040	Iso berigi qirgʻoqqa qaytib kelgach , xalq Uni quvonib qarshiladi , chunki hamma Uni kutib turgan edi .
42008041	Shu payt ibodatxonaning jamoaboshisi boʻlgan Yair ismli bir kishi kelib qoldi . Isoning oyoqlariga oʻzini tashlab , uning uyiga borishini oʻtinib soʻradi .
42008042	Chunki uning oʻn ikki yoshlardagi birgina qizi oʻlim toʻshagida yotar edi . Iso borarkan , xaloyiqning siquvida qoldi .
42008043	Shu oʻrtada oʻn ikki yildan beri qon ketishidan azob chekayotgan bir ayol ham bor edi . U bor-yoʻgʻini tabiblarga sarf etgani bilan hech biridan shifo topmagan edi .
42008044	Ayol Isoga orqa tomondan yaqinlashib , etagiga elas qoʻl tegizgan onda qon oqishi darhol toʻxtadi .
42008045	— Kim u Menga qoʻlini tegizgan ? — dedi Iso . Hamma tongach , Butrus bilan yonidagilar dedi : — Ustoz , xaloyiq Seni oʻrab , siqib turibdi , Sen esa-chi , Menga kim qoʻl tegizdi , deysan ?
42008046	Lekin Iso : — Kimdir Menga aniq tegdi-da , Men Oʻzimdan bir kuch chiqqanini sezdim , — dedi .
42008047	Ayol boshqa yashirina olmaganini payqagach , qaltiragancha Isoga yaqinlashib , Uning oyoqlariga oʻzini tashladi-yu , Unga qanday maqsad bilan tekkanligini va oʻsha zahoti qanday darddan xalos boʻlganini butun xalqqa eshittirib soʻzlab berdi .
42008048	Iso unga : — Dadil boʻl , qizim ! Ishonching seni qutqardi , eson-omon borgil , — dedi .
42008049	Iso gapini hali tugatmasdanoq , jamoaboshining uyidan kimdir kelib , jamoaboshiga : — Qizingiz oʻldi , Ustozni ovora qilmay qoʻyaqoling , — dedi .
42008050	Buni eshitgan Iso u odamga : — Qoʻrqma , faqat ishongin , qizing qutqariladi , — dedi .
42008051	Iso oʻsha uyga kelib , Butrus , Yuhanno , Yoqub va qizning ota-onasidan boshqa hech kimning Oʻzi bilan ichkariga kirishiga ruxsat bermadi .
42008052	Hamma qizcha uchun yigʻlab nola qilayotgan edi . Biroq Iso : — Yigʻlamanglar , u oʻlgan emas , faqat uxlab yotibdi , — dedi .
42008053	Ular qizchaning oʻlganligini bila turib , Uning ustidan kulishdi .
42008054	Iso esa [ hammani tashqariga chiqarib , ] qizchaning qoʻlidan ushlab qoldi-da : — Ey qizaloq , oʻrningdan tur ! — deb xitob qildi .
42008055	Qizchaning ruhi taniga qaytdi . U shu ondayoq oʻrnidan turib ketdi . Iso unga ovqat berishni buyurdi .
42008056	Qizning ota-onasi hayron qoldilar . Iso esa ularga boʻlgan voqea haqida hech kimga aytmaslikni buyurdi .
42009001	Iso oʻn ikki shogirdini yoniga chaqirib , ularga butun jinlar ustidan hokimlik qilish va kasallarni sogʻaytirish qudratini berdi .
42009002	Xudoning Shohligini eʼlon qilish va xastalarga shifo berishga ularni yuborib ,
42009003	Iso dedi : “ Yoʻlga hech narsa olmanglar : hassa ham , toʻrva ham , non ham , aqcha ham , bir juft koʻylak ham olmanglar .
42009004	Qaysi uyga kirsangizlar , u yerdan joʻnaguningizcha oʻsha uyda qolinglar .
42009005	Agar biror shaharda sizni qabul qilmasalar , u yerdan chiqayotganingizda aholiga ogohlantirish tariqasida oyoqlaringizdagi changni qoqib ketinglar ” .
42009006	Shogirdlar joʻnadilar . Qishloqdan-qishloqqa oʻtib borib , hamma yoqda Xushxabarni targʻib qilar , kasallarga shifo berar edilar .
42009007	Viloyat hokimi Hirod sodir boʻlayotgan ajoyibotlarni eshitib , esankirab qoldi . Chunki baʼzilar : “ Yahyo tirilib kelibdi ” , — desalar ,
42009008	boshqalar esa : “ Ilyos paygʻambar paydo boʻlibdi ” , — derdilar . Yana boshqalar boʻlsa : “ Qadimgi paygʻambarlardan biri tirilib kelibdi ” , — deb yurishdi .
42009009	Hirod boʻlsa : “ Men Yahyoni boshidan judo qilganman . Endi bunday ishlarni qilyapti , deb yurishgani kim ekan ? ” — dedi-da , Isoni koʻrgisi keldi .
42009010	Shu orada Isoning havoriylari safardan qaytib kelib , qilgan ishlarini Unga aytib berishdi . Iso havoriylarni Baytsayda nomli shahar yaqinidagi xilvat joyga Oʻzi bilan olib ketdi .
42009011	Ammo xaloyiq buni bilib , Uning orqasidan boraverdi . Iso ularni yaxshi qarshilab , Xudoning Shohligi toʻgʻrisida suhbatlashdi , shifoga muhtojlarni davoladi .
42009012	Kun botib , kech kira boshladi . Isoning oʻn ikki shogirdi Uning oldiga kelib : — Xaloyiqqa ruxsat ber , atrofdagi ovul va qishloqlarga borib rizqini topsin , tunasin . Chunki bunda ovloq joydamiz , — dedilar .
42009013	— Sizlar ularga ovqat beringlar ! — dedi Iso . — Beshta non va ikkita baliqdan boshqa biron narsamiz yoʻq-ku . Borib shuncha kishiga ovqat sotib ololamizmi ? — dedi shogirdlar .
42009014	Oʻsha yerda besh mingga yaqin erkak bor edi . Iso shogirdlariga : — Xaloyiqni har qatorga elliktadan qilib oʻtqazinglar , — dedi .
42009015	Shogirdlar xuddi shunday qilib , hammani oʻtqazdilar .
42009016	Iso beshta non bilan ikkita baliqni oldi-yu , osmonga qarab shukrona duosini oʻqidi . Soʻng bularni mayda-mayda qilib , xalqqa tarqatish uchun shogirdlariga berdi .
42009017	Hammalari yeb toʻydi . Ortib qolgan burdalarni terib olishganda , oʻn ikki savat chiqdi .
42009018	Bir vaqtda Iso yolgʻiz Oʻzi ibodat qilar edi . Shogirdlari ham yaqin turar edilar . Iso ulardan : — Xalq Meni kim deb hisoblaydi ? — deya soʻradi .
42009019	Ular javob berib : — Yahyo paygʻambar deb hisoblaydi , boshqalar esa Ilyos paygʻambar deb hisoblaydi . Yana boshqalar boʻlsa : “ Qadimgi paygʻambarlardan biri tirilib kelibdi ” , deb oʻylab yurishibdi , — dedilar .
42009020	Iso ulardan : — Sizlar-chi , Meni kim deb hisoblaysizlar ? — deb soʻradi . Bunga javoban Butrus : — Sen Xudo yuborgan Masihsan ! — dedi .
42009021	Iso bularni hech kimga aytmanglar , deb shogirdlariga qatʼiy buyruq berdi .
42009022	“ Inson Oʻgʻli koʻp azob chekishi , oqsoqollar , oliy ruhoniylar va ulamolar tomonidan rad qilinib oʻldirilishi , uchinchi kuni esa qayta tirilishi kerak ” , — dedi .
42009023	Soʻng hammaga xitob qilib dedi : “ Agar kim Menga ergashishni istasa , oʻzidan kechsin va har kuni oʻz xochini koʻtarib , ortimdan yursin .
42009024	Kim oʻz jonini saqlab qolmoqchi boʻlsa , uni yoʻqotadi . Kim Men uchun jonini yoʻqotsa , uni saqlab qoladi .
42009025	Agar inson butun dunyoni egallab olsa-yu , biroq oʻziga zarar yetkazsa yoki halokatga yoʻliqsa , bundan qanday foyda koʻradi ?
42009026	Kim Mendan va Mening soʻzlarimdan uyalsa , Inson Oʻgʻli ham Oʻzi , Otasi va muqaddas farishtalar salobati ila kelganda , undan uyaladi .
42009027	Sizlarga chinini aytayin : bu yerda turganlardan baʼzilari borki , Xudoning Shohligini koʻrmaguncha , oʻlim koʻrmaydilar ” .
42009028	Iso bu soʻzlarni aytgandan keyin sakkiz kuncha oʻtib , Butrus , Yuhanno va Yoqubni olib , ibodat qilish uchun toqqa chiqdi .
42009029	U ibodat qilayotganda , yuzining koʻrinishi oʻzgarib , kiyimlari yashinday oq bir tusda yarqirab ketdi .
42009030	Shu onda nur yogʻilib turgan ikki zot — Muso va Ilyos paygʻambarlar paydo boʻlib , Iso bilan gapga tushdilar . Ular Isoning yaqinda Quddusga borib olamdan oʻtishi toʻgʻrisida suhbatlashar edilar .
42009031	
42009032	Butrus va u bilan birga boʻlganlarni uyqu elitgan edi . Qoʻqqisdan uygʻonishib , nurli Isoni va U bilan birga turgan ikki zotni koʻrdilar .
42009033	U zotlar endi Isodan ajralib ketaylik , degan paytda Butrus Isoga : — Ustoz , bizga bu joy juda yoqyapti ! Qani , uchta chayla quraylik — birisi Senga , birisi Musoga , birisi Ilyosga , — dedi . Ammo u nima deyarini bilmas edi .
42009034	Butrus gapini tugatmasdanoq , bir bulut paydo boʻlib ularga soya soldi . Ular bulut ostida qolib , vahimaga tushdilar .
42009035	Bulut ichidan : — Bu Mening aziz Oʻgʻlimdir ; Unga quloq solinglar , — degan sado eshitildi .
42009036	Sado uzilgach , shogirdlar Isoning u yerda yolgʻiz qolganini koʻrdilar . Ular koʻrganlarini yashirib , oʻsha kunlarda hech kimga bildirmadilar .
42009037	Ertasi kun ular togʻdan tushdi . Isoni koʻp xaloyiq qarshiladi .
42009038	Kimdir birdan xalq ichidan dod soldi : — Ustoz ! Sendan yalinib soʻrayman , oʻgʻlimga bir qaragin , u mening yagona bolam-ku .
42009039	Bir ruh bolani tutib turadi va u birdaniga baqirib yuboradi . Ruh uni ogʻzidan koʻpik chiqquncha yerga yiqitib sudraydi , uni obdan qiynab , zoʻrgʻa undan ayriladi .
42009040	Men Sening shogirdlaringga , ruhni quvinglar , deb yolvordim , lekin ular eplolmadi , — dedi .
42009041	Iso bunga javoban : — Ey vafosiz va buzuq nasl ! Qachongacha sizlar bilan birga boʻlaman ? Qachongacha sizlarga chidab turaman ? Oʻgʻlingni bu yerga keltir ! — dedi .
42009042	Bola yaqinlashmasdanoq , jin uni yerga agʻnatib ura ketdi . Lekin Iso yomon ruhga bas qilishni buyurdi , bolani sogʻaytirdi va uni otasiga topshirdi .
42009043	Hamma Isoning buyukligiga hayron qoldi . Isoning qilayotgan ishlaridan hamma taajjubda ekan , U Oʻz shogirdlariga :
42009044	“ Sizlar bu soʻzlarimni quloqlaringizga quyib olinglar ! — dedi . — Inson Oʻgʻli odamlar qoʻliga tutib berilishi muqarrardir ” .
42009045	Shogirdlar boʻlsa , bu soʻzni tushunmadilar . Bu soʻz ularning tushunchasidan yashirin boʻlib , maʼnosiga yetmadilar , Isodan soʻrashga esa qoʻrqar edilar .
42009046	Shogirdlar orasida : qay birimiz kattamiz , degan tortishuv boʻldi .
42009047	Ularning koʻnglidagi fikrni uqib , Iso bir bolani olib Oʻzining yoniga turgʻizdi-da ,
42009048	ularga dedi : — Kim bu bolani Mening nomimdan qabul qilsa , Meni qabul qilgan boʻladi . Kim Meni qabul qilsa , Meni Yuborganni qabul qilgan boʻladi . Orangizda kim eng kichik ekan , mana u buyuk hisoblanadi .
42009049	Shunda Yuhanno soʻz oldi : — Ustoz ! Sening noming bilan jinlarni quvayotgan bir odamni koʻrdik . U biz bilan yurmagani sababli , unga buni man etdik .
42009050	— Man qilmang — dedi Iso . — Kimki sizga qarshi emas , u siz tomonda .
42009051	Isoning olamdan oʻtish kunlari yaqinlasharkan , U Quddusga borishga jazm qildi .
42009052	Oʻzidan oldin xabarchilarni yubordi . Ular Iso kelishiga hozirlik koʻrish uchun Samariyaning bir qishlogʻiga kirdilar .
42009053	Lekin U Quddusga ketayotgan sayyoh koʻrinishida boʻlgani uchun , samariyaliklar Isoni qabul qilmadilar .
42009054	Shogirdlari Yoqub ila Yuhanno buni koʻrib : — Rabbiy , istasang , biz Ilyos paygʻambar qilganidek , bularni gumdon qilish uchun osmondan olov tushsin deb aytaylik ! — dedilar .
42009055	Iso esa ularga burildi-da , taʼna qilib : — Sizlar qanday ruhda borayotganingizni bilmaysizlar , — dedi .
42009056	— Inson Oʻgʻli inson jonini halok qilish emas , xalos qilish uchun kelgan . Soʻngra ular boshqa qishloq sari ketdilar .
42009057	Yoʻlda ketar ekanlar , kimdir Isoga : — Hazrat , qayerga borma , men Sening orqangdan yuraman , — dedi .
42009058	Iso unga : — Tulkilarning inlari , koʻk qushlarining uyalari bor . Lekin Inson Oʻgʻlining bosh suqadigan joyi yoʻq , — dedi .
42009059	Boshqa birisiga Iso : — Orqamdan yur ! — dedi . Lekin u : — Hazrat , oldin borib otamni koʻmib kelishga ijozat ber , — dedi .
42009060	Iso unga : — Oʻliklarni qoʻy , ularni oʻzicha oʻlik boʻlganlar koʻmsin . Sen esa borib , Xudoning Shohligi haqida xabar tarqatgin , — dedi .
42009061	Yana boshqa biri : — Hazrat , men Sening orqangdan yuraman . Faqat oldin borib uydagilar bilan xayrlashishimga ijozat ber , — dedi .
42009062	Lekin Iso unga dedi : — Qoʻllarini omochda tutib , orqasiga qaragan hech kim Xudoning Shohligi uchun layoqatli boʻlmas .
42010001	Bu hodisalardan keyin Rabbimiz Iso boshqa yetmish shogirdni tanlab , Oʻzi tashrif buyuradigan har bir shahar , har bir joyga Oʻzidan oldin borib tursin uchun ularni ikkita-ikkitadan yubordi .
42010002	Ularga xitoban dedi : “ Hosil moʻl , biroq yumushchilar oz . Oʻz hosilingni yigʻib-teradigan yumushchilar yubor , deb hosil Egasiga iltijo qilinglar .
42010003	Boringlar ! Sizni boʻrilar orasiga qoʻzilarday yuboryapman .
42010004	Hamyon ham , toʻrva ham , choriq ham olmang , yoʻlda hech kimga salom ham bermanglar .
42010005	Qaysi uyga kirsangizlar , avval boshda : “ Uyingizga tinchlik boʻlsin ” , deb salom beringlar .
42010006	Agar u yerda biror tinchliksevar boʻlsa , uning boshi salomat boʻladi . Boʻlmasa , salomingiz sizlarga qaytib keladi .
42010007	Kirgan uyda qolinglar , sizlarga nimaiki bersalar , uni yeb-ichinglar . Chunki mehnatkash oʻz mehnatiga yarasha taqdirlanmoqqa munosibdir . Uyma-uy oʻtib yurmanglar .
42010008	Qaysi shaharga kelganingizda sizlarni qabul qilsalar , oldingizga qoʻyilganni yenglar .
42010009	Oʻsha yerdagi kasallarga shifo berib , ularga : “ Xudoning Shohligi sizlarga yaqinlashdi ” , deb aytinglar .
42010010	Agarda qaysi shaharga kelganingizda sizlarni qabul qilmasalar , u yerdan chiqayotganingizda koʻcha-koʻyda baralla :
42010011	“ Shahringizdan oyoqlarimizga yopishgan changni ham qoqib , oʻzingizga qoldirib ketyapmiz . Biroq shunga qaramay bilib qoʻyinglarki , Xudoning Shohligi sizlarga yaqinlashdi ” , deb aytinglar .
42010012	Sizlarga gapim shuki , qiyomat kunida u shahardan koʻra Sadoʻm shahrining holi yengilroq boʻladi ” .
42010013	“ Sening holingga voy , ey Horazin ! Sening holingga voy , ey Baytsayda ! Agar sizlarda sodir boʻlgan moʻjizalar Tir bilan Sidoʻn shaharlarida yaratilganda , ular allaqachon julga oʻranib , kulga oʻtirib , tavba qilgan boʻlardilar .
42010014	Mana , qiyomat kunida sizdan koʻra Tir va Sidoʻnning holi yengilroq boʻladi .
42010015	Ey sen , koʻkkacha oʻrlagan Kafarnahum , tuban ketajaksan tamugʻga !
42010016	Sizni tinglagan Meni tinglagan boʻladi . Sizni rad etgan Meni rad etgan boʻladi . Meni rad etgan esa Meni Yuborganni rad etgan boʻladi ” .
42010017	Yetmish shogird quvonch bilan safardan qaytib kelib Isoga : — Rabbiy , Sening nomingni tilga olsak , jinlar ham bizga boʻysunadi-ku ! — dedilar .
42010018	Iso ularga dedi : — Men shaytonning osmondan yashinday tushganini koʻrdim .
42010019	Mana , Men sizlarga ilonu chayonlarni ezib tashlash hamda dushmanning butun kuch-qudratini oyoq osti qilish iqtidorini berganman . Hech narsa sizlarga zarar yetkazmaydi .
42010020	Biroq ruhlar sizga boʻysunayotganidan quvonmanglar , balki nomlaringiz osmonda yozilganidan quvoninglar !
42010021	Oʻsha paytda Iso ilohiy Ruhdan ilhomlanib , juda xurram boʻlib dedi : — Ey Ota , yeru koʻk Hukmdori ! Sen bu ishlarni donoyu oqillardan yashirib , goʻdaklarga maʼlum etganing uchun Senga hamdu sano aytaman . Ha Ota , Sening ezgu xohishing shunday edi .
42010022	[ Keyin Iso shogirdlariga oʻgirilib , dedi : ] — Otam Menga hamma narsani topshirgan . Oʻgʻilning kimligini Otadan boshqa hech kim bilmaydi , Otaning kimligini ham Oʻgʻildan va Oʻgʻil bilim berishni istagan kishidan boshqa hech kim bilmaydi .
42010023	Soʻng shogirdlariga qarab , Iso alohida dedi : — Sizlar koʻrayotgan narsalarni koʻrib turgan koʻzlar saodatlidir !
42010024	Sizlarga shuni aytayin : ne-ne paygʻambaru podshohlar siz koʻrayotganni koʻrmoq orzu etgandilar , lekin koʻrolmadilar , siz eshitayotganni eshitmoq orzu etgandilar , lekin eshitolmadilar .
42010025	Shunda Isoni sinash maqsadida kelgan Tavrot tafsirchilaridan biri oyoqqa turib , Unga savol berdi : — Ustoz , abadiy hayot nasib boʻlmogʻi uchun nima qilishim kerak ?
42010026	— Tavrotda nima yozilgan ? Qanday oʻqiysan ? — deb soʻradi Iso .
42010027	U kishi shunday javob berdi : — “ Egang Xudovandni butun qalbing , butun joning , butun quvvating va butun onging bilan sev , yaqiningni esa oʻzing kabi sev ” , — deb yozilgan .
42010028	Iso unga : — Sen toʻgʻri javob berding , shunday qilgin , ana shunda yashaysan ! — dedi .
42010029	Ammo u odam oʻzini oqlamoqchi boʻlib : — Xoʻp , menga yaqin kim ? — deb soʻradi Isodan .
42010030	Iso unga oʻrnakli naql bilan javob qaytardi : — Bir odam Quddusdan Yerixoga borar ekan , qaroqchilar qoʻliga tushib qolibdi . Qaroqchilar uning kiyimlarini yechib olib , oʻlasi qilib urib , shu holicha tashlab ketibdilar .
42010031	Ittifoqo , shu yoʻldan bir ruhoniy borar ekan . Uni koʻrib , yonidan oʻtib ketibdi .
42010032	U joyga bir levit ham kelib , u odamni koʻriboq , yonidan oʻtib ketaveribdi .
42010033	Bir samariyalik yoʻlovchi esa bu joydan oʻtarkan , uning ustidan chiqib qolibdi va holiga koʻp kuyinibdi .
42010034	Uning yoniga kelibdi-da , yaralariga moy surib , sharob quyib , bogʻlab qoʻyibdi . Soʻng uni oʻz uloviga mindiribdi-da , mehmonxonaga olib kelib , unga gʻamxoʻrlik qilibdi .
42010035	Ertasiga joʻnayotganda ikki kumush tanga chiqaribdi-da , mehmonxona egasiga berib : “ Unga yaxshi qaragin . Agar bundan ziyod xarj qilar boʻlsang , men qaytib kelganimdan soʻng senga beraman ” , — deb ketibdi .
42010036	Seningcha , uchovidan qaysi biri qaroqchilarning qoʻliga tushgan odamning yaqini sanaladi ?
42010037	Tavrot tafsirchisi : — Unga shafqat qilgan odam-da , — deb javob berdi . — Bor , sen ham shunday qil ! — dedi unga Iso .
42010038	Oʻz yoʻllarida davom etishdi . Iso bir qishloqqa kirdi . Bu yerda Marta ismli ayol Uni uyiga taklif qildi .
42010039	Uning Maryam ismli bir singlisi bor edi . Maryam Isoning oyoqlari oldida oʻtirib Uning soʻzlarini tinglar edi .
42010040	Marta esa tayyorgarchilik ishlari bilan juda ovora edi . Nihoyat , u Iso yoniga kelib : — Hazrat ! Singlim bir oʻzimni xizmatda qoldirib qoʻyganiga eʼtibor bermayapsanmi ? Unga aytgin , menga yordam bersin ! — dedi .
42010041	Iso unga shunday javob berdi : — Marta , Marta , buncha urinib tashvishlanmasang !
42010042	Zarur boʻlgan bittagina ish bor . Maryam esa oʻzi uchun yaxshi ulushni tanladi va bu undan tortib olinmaydi .
42011001	Iso bir joyda ibodat qilar edi . Ibodatni tamom qilgach , shogirdlaridan biri Unga : — Rabbiy ! Yahyo oʻz shogirdlarini oʻrgatganidek , bizni ham ibodat qilishga oʻrgat , — dedi .
42011002	Iso ularga dedi : — Ibodat qilayotganingizda shunday deb aytinglar : Ey , Otamiz ! Sening muqaddas isming ulugʻlansin . Sening Shohliging kelsin .
42011003	Kundalik rizqimizni berib turgin .
42011004	Gunohlarimizni kechirgin , chunki biz ham oʻzimizga qarzdor boʻlgan har bir kishini kechiramiz . Bizni vasvasaga duchor qilmagin .
42011005	Yana ularga dedi : “ Faraz qilaylik , orangizda bir kishining doʻsti bor . Yarim kechada doʻsti uning oldiga kelib : — Doʻstim , menga uchta non qarz berib tur .
42011006	Mening bir doʻstim yoʻldan oʻtaturib , tashrif buyurdi , oldiga qoʻyadigan hech narsam yoʻq , — deydi .
42011007	Unisi ichkaridan javob berib : — Meni bezovta qilma . Eshik qulf , bolalarim men bilan bir toʻshakda yotishibdi , endi oʻrnimdan turib senga berolmayman , — deydimi ?
42011008	Sizlarga rostini aytsam : oʻz doʻsti boʻlgani uchun ham turib unga bermasa-da , lekin uning shilqimligi tufayli u turib , qancha soʻrasa , shuncha beradi .
42011009	Shunday qilib , Men sizga aytaman : soʻrab turinglar , sizga beriladi . Izlab turinglar , topasizlar . Taqillatib turinglar , eshik ochiladi .
42011010	Chunki har bir soʻragan olar , izlagan topar , taqillatganga eshik ochilar .
42011011	Orangizdagi qaysi bir ota , oʻgʻli undan non soʻrasa , unga tosh beradi ? Yoki baliq soʻrasa , unga baliq oʻrniga ilon beradi ?
42011012	Yoki tuxum soʻrasa , unga chayon beradi ?
42011013	Shunday qilib , sizlar yovuz boʻla turib bolalaringizga yaxshi hadyalar bera bilar ekansiz , samodagi Ota esa Undan soʻraganlarga Muqaddas Ruhni berishi yanada shubhasizdir ” .
42011014	Bir kuni Iso soqovdan jinni quvib chiqardi . Jin chiqqandan soʻng , soqov tilga kirdi , xalq esa hayratda qoldi .
42011015	Ammo oralaridan baʼzilari : “ U ins-jinslar boshligʻi iblisning kuchi bilangina jinlarni quvib chiqaryapti ! ” — dedilar .
42011016	Boshqalar esa Isoni sinab koʻrmoqchi boʻlib , osmondan dalolat koʻrsatishni Undan talab qildilar .
42011017	Iso ularning qalb kechinmalarini bilib , dedi : “ Oʻz ichidan boʻlingan har bir podshohlik nuraydi , oʻz ichidan boʻlingan xonadon xarob boʻladi .
42011018	Agar shayton ham oʻzaro boʻlingan boʻlsa , uning saltanati qanday tura oladi ? Sizlar boʻlsa , yana Meni iblis kuchi bilan jinlarni quvib chiqarayotibdi , deysiz-a ?
42011019	Agar Men jinlarni iblis kuchi bilan quvib chiqarayotgan boʻlsam , u holda sizlarning oʻgʻillaringiz kimning kuchi bilan quvib chiqarishadi ? Shu sabab ham ular sizga hakam boʻladilar .
42011020	Agar Men Xudo dasti ila jinlarni quvib chiqarayotgan ekanman , bu Xudo Shohligining sizga yetib kelgani demak .
42011021	Agar kuchli odam oʻz uyini qurol-yarogʻi bilan qoʻriqlab tursa , uning mol-mulki bexatar boʻladi .
42011022	Ammo undan kuchlirogʻi hujum qilib uni yengsa , u tayangan barcha qurollarini tortib oladi va oʻljasini istaganga taqsimlab beradi .
42011023	Kim Men bilan birga boʻlmasa , Menga qarshidir . Kim Men bilan birga yigʻmasa , sochadi .
42011024	Yovuz ruh insondan chiqqanidan keyin , rohat izlab suvsiz yerlarni aylanib yuradi va topmagach : “ Chiqqan uyimga qaytib boraman ” , deydi .
42011025	Kelgach esa , uyni supurilgan va yigʻishtirilgan holda koʻradi .
42011026	Shunda borib , oʻzidan ham yovuzroq boshqa yettita ruhni chaqiradi va ular bilan uyga kirib yashay boshlaydi . U odamning keyingi holi avvalgidan battarroq boʻlar ” .
42011027	Iso bu soʻzlarni aytayotganda , xalq orasidan bir ayol ovozini baland qilib : — Seni asragan qorin , Seni emizgan koʻkrak baxtlidir ! — deb yubordi .
42011028	Lekin Iso dedi : — Aniqrogʻi , Xudo kalomini tinglab uni bajo keltirganlar baxtlidir !
42011029	Koʻpdan-koʻp xaloyiq yigʻila boshlagach , Iso soʻz ochib dedi : “ Bu nasl yomondir ! Bu nasl bir dalil izlamoqda , ammo Yunus paygʻambarning alomatidan boshqa unga dalil berilmaydi .
42011030	Yunus Nineviya aholisi uchun qanday alomatli boʻlgan boʻlsa , Inson Oʻgʻli ham bu nasl uchun shunday alomatli boʻladi .
42011031	Janub malikasi qiyomat kunida bu nasl odamlari bilan birga tirilib , ularni mahkum etadi . Chunki u Sulaymonning hikmatini tinglash uchun dunyoning olis elidan kelgan . Hamda mana , Sulaymondan buyukrogʻi bu yerdadir !
42011032	Nineviya odamlari qiyomat kunida bu nasl bilan birga turib , uni mahkum etadilar . Chunki ular Yunusning vaʼzi sababli tazarru qilganlar . Hamda mana , Yunusdan buyukrogʻi bu yerdadir ! ”
42011033	“ Hech kim shamni yoqib , uni koʻrinmas yerga yoki chelakning tagiga qoʻymaydi . Aksincha , kirganlar ziyoni koʻrsin , deb uni shamdonga qoʻyadi .
42011034	Tanning chirogʻi — koʻz . Agar koʻzing tiniq boʻlsa , butun taning ham nurli boʻlar . Agarda koʻzing yomon boʻlsa , taning ham qorongʻi boʻlar .
42011035	Shuning uchun , ichingdagi nur qorongʻi boʻlmasligiga eʼtibor ber .
42011036	Agar taningda biron qorongʻi qism boʻlmay , hamma joyi nurlanib tursa , shunda yonar chiroq seni yoritgandek , butun taning ham yorqin boʻlar ” .
42011037	Iso bularni gapirib turganda , bir farziy Uni dasturxonga taklif qildi . Iso uning uyiga kirib , ovqatlanishga oʻtirdi .
42011038	Iso ovqatdan oldin qoʻllarini yuvmaganini farziy koʻrib , ajablandi .
42011039	Rabbimiz Iso unga dedi : “ Ey farziylar , sizlar piyolayu tovoqning sirtini tozalaysiz-u , ammo ichingiz talonchilik va yovuzlikka toʻlib-toshadi !
42011040	Hoy befahmlar ! Sirtni yaratgan ichni ham yaratgan emasmi ?
42011041	Yaxshisi , oʻzingizda boridan xayr-sadaqa beringlar , shunda sizlar uchun hamma narsa halol boʻladi .
42011042	Ey farziylar , holingizga voy ! Sizlar yalpiz , zaʼfaron va har xil sabzavotdan ushr berasiz-u , ammo haqqoniyat va Xudo sevgisiga beparvosizlar ! Bularning birini bajara turib , ikkinchisini ham tashlab qoʻymasligingiz kerak edi .
42011043	Ey farziylar , holingizga voy ! Sizlar ibodatxonalarda toʻrda oʻtirish va xalq yigʻinlarida alik olishni yaxshi koʻrasizlar .
42011044	Holingizga voy , ey munofiq tafsirchilar hamda farziylar ! Sizlar odamlar sezmay ustidan bosib oʻtgan belgisiz qabrlarga oʻxshaysizlar ” .
42011045	Shu mahalda Tavrot tafsirchilaridan biri soʻzga chiqib Isoga : “ Ustoz , bu soʻzlarni aytib , bizni ham ranjitding-ku ” , — dedi .
42011046	Iso esa aytdi : “ Ey tafsirchilar , sizlarning ham holingizga voy ! Siz koʻtarib boʻlmaydigan yuklarni insonlarga yuklaysiz-u , oʻzlaringiz esa u yuklarga barmogʻingizni ham tegizmaysizlar .
42011047	Holingizga voy ! Sizlar ota-bobolaringiz oʻldirgan paygʻambarlarga maqbara qurasizlar .
42011048	Shu bilan ota-bobolaringizning qilmishlarini tasdiqlab , ularga hamfikrdek boʻlmoqdasizlar . Ular-chi , paygʻambarlarni oʻldirishgandi , sizlar esa ularga maqbara qurib yuribsizlar !
42011049	Shuning uchun ham Xudo oʻz hikmatlarida shunday degan : “ Men ularga paygʻambarlar va rasullar yuboraman . Ulardan baʼzilarini oʻldiradilar , baʼzilarini esa quvgʻin qiladilar ” .
42011050	Shu sababli , dunyo bino boʻlgandan beri toʻkilgan barcha paygʻambarlar qoni , Hobildan tortib , qurbongoh ila maʼbad orasida oʻldirilgan Zakariyogacha toʻkilgan barcha qonlar shu naslning boʻyniga tushadi ! Ha , sizlarga yana aytamanki , bu qonlar shu nasldan talab qilinadi !
42011051	
42011052	Ey tafsirchilar , maʼrifat kalitini qoʻlga olganingiz uchun holingizga voy ! Oʻzlaringiz-ku eshikdan kirganingiz yoʻq , kirmoqchi boʻlganlarga esa toʻsqinlik qilib turibsizlar ” .
42011053	Iso bularni endi aytib tugatar ekan , ulamolar va farziylar Uni qattiq siquvga oldilar , koʻplab soʻroqlarga javob berishga majburladilar .
42011054	Uning ogʻzidan Uni ayblovchi biron gap chiqishini poylab , Uni tuzoqqa tushirish payida edilar .
42012001	Shu orada minglarcha odam toʻplanib , bir-birini ezayotganday tuyular edi . Iso oldin Oʻz shogirdlariga qarab soʻzlay boshladi : “ Farziylarning xamirturushidan ( yaʼni riyokorligidan ) ehtiyot boʻlinglar !
42012002	Ochilmay qoladigan hech yopiq narsa yoʻq , bilinmay qoladigan hech qanday sir yoʻq .
42012003	Sizning qorongʻilikda soʻzlaganlaringiz yorugʻlikda eshitilajak , berk eshiklar orqasida quloqqa shivirlaganlaringiz tomlar uzra eʼlon etilajak ” .
42012004	“ Men siz , doʻstlarimga aytaman : badanni oʻldirib , keyin boshqa biron narsa qilishga qodir boʻlmaganlardan qoʻrqmanglar .
42012005	Biroq kimdan qoʻrqishingiz kerakligini sizlarga uqtiray : kishini oʻldirgandan keyin jahannamga tashlashga ham qodir boʻlgan Xudodan qoʻrqinglar . Ha , sizlarga aytaman , Undan qoʻrqinglar !
42012006	Beshta chumchuq ikki tangaga sotilmaydimi ? Xudo huzurida bularning birisi ham unutilmagan .
42012007	Sizlarga kelsak , boshingizdagi sochlar ham bari sanoqli . Demak , qoʻrqmanglar , siz koʻpdan-koʻp chumchuqlardan qadrliroqsiz .
42012008	Sizlarga yana shuni aytay : kimda-kim insonlar oldida Meni tan olsa , Inson Oʻgʻli ham Xudo farishtalari oldida uni tan oladi .
42012009	Biroq kimda-kim insonlar oldida Meni inkor etsa , u Xudo farishtalari oldida ham inkor etiladi .
42012010	Kimki Inson Oʻgʻliga qarshi soʻz aytsa , kechiriladi . Lekin kim Muqaddas Ruhni kufr qilsa , kechirilmaydi .
42012011	Sizlarni diniy hayʼatlar va boshliqlar , hokimlar oldiga olib kelganlarida , nima deb , qanday gapirib oʻzimizni himoya qilamiz , deb qaygʻurmanglar .
42012012	Chunki nima deyish kerakligini oʻsha onda Muqaddas Ruh sizlarga oʻrgatadi ” .
42012013	Xaloyiq ichidan kimdir Isoga : — Ustoz , akamga ayt , merosni men bilan boʻlsin , — dedi .
42012014	Iso unga : — Ey inson ! Meni sizlarga kim qozi yoki meros boʻluvchi qilib qoʻydi ? — dedi .
42012015	Keyin xaloyiqqa : — Ehtiyot boʻlinglar , oʻzingizni har turli tamagirlikdan saqlanglar . Zero inson umri uning mol-mulki koʻpligiga bogʻliq emas , — dedi .
42012016	Iso ularga shunday masal keltirdi : “ Bir boy odamning dalasi moʻl hosil berib turar ekan .
42012017	Boy oʻz-oʻziga : — Nima qilay ? Hosilni qoʻyadigan joyim yoʻq , — deb oʻylab yurgan ekan .
42012018	— Mana bunday qilaman , — debdi oxiri , — omborlarimni buzib , kattarogʻini quraman , butun gʻalla va mollarimni shu yerga joylayman .
42012019	Soʻng oʻz-oʻzimga : Ey jonim , deyman , sen koʻp yillarga yetgulik davlat toʻplading . Endi rohat qil , yeb-ichgin , kayf-safo surgin , — debdi .
42012020	Lekin Xudo unga : — Ey nodon ! Bu kechayoq joning olinadi . Shunda bu tejab qoʻyganlaring kimga qoladi ? — debdi .
42012021	Oʻzi uchun boylik toʻplab , Xudo nazarida boyimagan kishining qismati ana shunday boʻladi ” .
42012022	Iso shogirdlariga yana dedi : “ Binobarin , sizlarga aytamanki , nima yeymiz , deb joningiz uchun , nima kiyamiz , deb taningiz uchun tashvishlanib yurmanglar .
42012023	Jon ovqatdan , tan esa kiyimdan aʼlodir .
42012024	Qargʻalarga qaranglar : ular na ekadi , na oʻradi , na omborlari va na qoʻrxonalari bor . Shunga qaramay , Xudo ularning rizqini beradi . Sizlar esa qushlardan naqadar qadrlisizlar !
42012025	Sizlardan kim tashvishlanib , oʻz umrini bir lahza boʻlsin uzaytira olar ekan ?
42012026	Bu qadar kichik ishni qilishga qurbingiz yetmas ekan , boshqa narsalar tashvishini qilmoq ne darkor ?
42012027	Piyozgullarga qaranglar , ular qanday oʻsadi ! Ular mehnat ham qilmaydi , charx ham yigirmaydi . Ammo sizlarga aytamanki , hatto podshoh Sulaymon oʻzining shuhrat choʻqqisida ham bularning biriday kiyinmagan edi .
42012028	Bugun bor boʻlib , ertaga oʻchoqqa tashlanadigan dasht oʻtiga Xudo bunday zeb bergan boʻlsa , sizlarni undan kam koʻrarmikin , ey imoni sustlar !
42012029	Nima yeymiz , nima ichamiz , deb qaygʻurib yurib bezovta boʻlmanglar .
42012030	Dunyo xalqlari hadeb bu narsalarning payida yuradilar . Lekin sizlarning Otangiz bularga muhtoj ekaningizni biladi-ku !
42012031	Sizlar , yaxshisi , Xudo Shohligi payida boʻlinglar va qolgani sizga nasib etadi .
42012032	Qoʻrqmagil , ey kichik poda ! Otangiz Shohlikni sizlarga berishni munosib koʻrdi .
42012033	Mol-mulkingizni sotib , sadaqa beringlar . Oʻzingizga eskirmaydigan hamyonlar qilib , koʻklarda bitmas-tuganmas xazina hozirlanglar . U yerda ularga oʻgʻri ham yaqinlashmas , kuya ham tushmas .
42012034	Xazinangiz qayerda boʻlsa , yuragingiz ham oʻsha yerda boʻlur ” .
42012035	“ Bellaringiz belbogʻliq , chiroqlaringiz yonib tursin !
42012036	Sizlar xoʻjayin toʻydan qaytishini kutib turgan , u kelib eshikni taqillatishi bilan ochib berishga tayyor turgan odamlardek boʻlinglar .
42012037	Xoʻjayin kelganda hushyor holda koʻrgan xizmatkorlar baxtlidir ! Sizlarga chinini aytayin , u xizmatkorlarini oʻtqazib , bel bogʻlagancha oʻzi ularning xizmatiga tushib ketadi .
42012038	Xoh yarim kechada , xoh tongotarda xoʻjayin kelib qolsa-yu xizmatkorlarini shunday holda uchratsa , ular qanday baxtlidirlar !
42012039	Ammo bilinglarki , agar uy egasi oʻgʻri qay soatda kelishini bilganda , u bedor boʻlib , uyiga lahim qazilishiga yoʻl qoʻymas edi .
42012040	Shuningdek , sizlar ham tayyor boʻlib turinglar , chunki Inson Oʻgʻli siz oʻylamagan soatda kelib qoladi ” .
42012041	Shu payt Butrus Isodan : “ Rabbiy , Sen u masalni faqat biz uchun aytyapsanmi , yoki hamma uchunmi ? ” — deb soʻradi .
42012042	Rabbimiz Iso dedi : “ Uy ahliga oʻz vaqtida rizq-roʻz tarqatish uchun xoʻjayin xizmatkorlariga boshliq qilib qoʻygan ishonchli va aqlli uy boshqaruvchi kim ?
42012043	Xoʻjayin kelib , xizmatkorini yumush qilib turganda koʻrsa , u qanday baxtlidir !
42012044	Sizlarga chinini aytayin , oʻzining butun mol-mulklari ustidan uni nazoratchi qilib qoʻyadi .
42012045	Mabodo u xizmatkor oʻz koʻnglida : “ Xoʻjayinim yaqin orada kelmaydi ” , deb qarolu choʻrilarni ura ketsa-da , yeb-ichib mast-alast boʻlsa ,
42012046	u xoʻjayin xizmatkori kutmagan bir kunda , oʻylamagan bir soatda kelib qoladi-yu , uni tilka-pora qilib , boshiga dahriylar kunini soladi .
42012047	Xoʻjayinning xohishini bilib , tayyor boʻlmagan , xoʻjayin istagicha ish tutmagan xizmatkor koʻp tayoq yeydi .
42012048	Bilmay turib jazoga munosib ish qilgan xizmatkor esa oz tayoq yeydi . Kimga koʻp berilgan boʻlsa , undan koʻp talab qilinadi . Kimga koʻp ishonib topshirilgan boʻlsa , undan koʻproq undiriladi ” .
42012049	“ Men yer yuziga oʻt yoqish uchun keldim . Oʻt endiyoq alanga olishini qanchalik istardim !
42012050	Men juda ogʻir dard-alamni boshdan kechirishim kerak . Bu amalga oshmaguncha naqadar qiynalaman !
42012051	Meni yer yuziga tinchlik keltirish uchun kelgan , deb oʻylaysizlarmi ? Sizga yoʻq , aksincha , nizo solgani kelganman , deyapman .
42012052	Zero bundan buyon bir uyda besh kishi oʻzaro boʻlingan boʻladi , uchtasi ikkitasiga va ikkitasi uchtasiga qarshi tarafkashlik qiladi .
42012053	Ota oʻgʻliga qarshi , oʻgʻil otasiga qarshi , ona qiziga qarshi , qiz onasiga qarshi , qaynona keliniga qarshi , kelin qaynonasiga qarshi chiqadi ” .
42012054	Iso xalq ommasiga yana ushbuni ham aytdi : “ Siz gʻarbdan bulut koʻtarilganini koʻrdingizmi , hamon “ jala boʻladi ” deysizlar va xuddi shunday boʻladi .
42012055	Janub shamoli esgan vaqtda sizlar “ jazirama issiq boʻladi ” deysizlar va shunday boʻladi .
42012056	Ey riyokorlar ! Yeru koʻk yuzini aniqlay bilasiz-u , nega bu vaqt-soatning maʼnosini bila olmaysizlar ?
42012057	Nahotki oʻzingizcha toʻgʻri yoʻlni payqamasangiz ?
42012058	Sen raqibing bilan birga mahkamaga borayotganingda , yoʻl-yoʻlakay u bilan kelishishga harakat qil . Aks holda u seni qozining oldiga sudrab keladi , qozi seni zindonbonga topshiradi , zindonbon esa seni zindon qaʼriga tashlaydi .
42012059	Senga gapim shuki : soʻnggi tiyinni toʻlamaguningcha , u yerdan chiqmaysan ” .
42013001	Oʻsha vaqtda kimlardir Isoga kelib , hokim Pilat oʻldirgan jalilaliklar haqida xabar qilishdi . Pilat ularni tigʻdan oʻtkazib , qonlarini oʻzlari soʻygan qurbonlar qoniga aralashtirib tashlagan edi .
42013002	Iso xabarchilarga dedi : “ Sizningcha , bu jalilaliklar boshqa butun Jalila kishilaridan koʻproq gunohkor boʻlgani uchun shunchalik jafo chekdilarmi ?
42013003	Sizga yoʻq deyman . Lekin tavba qilmasangiz , hammalaringiz ham ular kabi halok boʻlasiz .
42013004	Masalan , Siloam minorasi qulaganda , oʻn sakkiz kishi ezilib nobud boʻlgan edi . Sizlar bu kishilarni Quddusda yashovchi hammadan koʻra aybdorroq deb oʻylaysizmi ?
42013005	Sizga yoʻq deyman . Lekin tavba qilmasangiz , hammalaringiz ham ular kabi halok boʻlasiz ” .
42013006	Iso quyidagi masalni ham aytib berdi : “ Bir kishining uzumzorida oʻtqazilgan anjir daraxti bor ekan . Kishi kelib , undan meva izlabdi-yu , lekin topolmabdi .
42013007	U bogʻbonga : — Men uch yildan beri bu anjir daraxtidan meva izlab kelaman va topolmayman . Uni kesib tashla , nega u yerni band qilib turibdi ? — deb aytibdi .
42013008	Bogʻbon esa shunday javob beribdi : — Xoʻjayin , daraxtingiz bu yil ham tursin . Men uning yon-bagʻirlarini bir chopib goʻng solay .
42013009	Balki meva berar . Mayli , agar bermasa , unda kelgusi yil kesib tashlarsiz ” .
42013010	Shanba kuni Iso yahudiy ibodatxonalarining birida taʼlim berayotgan edi .
42013011	U yerdagi bir ayol oʻn sakkiz yildan beri yomon ruhdan qiynalib ogʻrigan , ikki bukilgan , qaddini sira tiklayolmas edi .
42013012	Iso uni koʻrgach , yoniga chaqirib dedi : — Ey xotin , sen dardingdan xalos boʻlding !
42013013	Soʻng qoʻllarini ayolning boshiga qoʻydi . Ayol qaddi tiklandi-qoldi , Xudoga olqishlar ayta boshladi .
42013014	Iso dam olish kuni ham shifolash bilan mashgʻul ekanini koʻrgan jamoaboshi achchiqlanib , jamoaga : — Ishlash uchun olti kun bor . Davolanmoqchi boʻlsangiz , shanbadan boshqa kun kelinglar , — dedi .
42013015	Rabbimiz Iso unga javoban dedi : — Ey munofiq ! Shanba kuni boʻlishiga qaramay , har biringiz oʻz hoʻkiz yoki eshagingizni oxurdan yechib sugʻorgani olib bormaysizmi ?
42013016	Shunga koʻra , oʻn sakkiz yildan beri shayton bogʻlab qoʻygan , bobomiz Ibrohim qizi hisoblangan bu ayolni shanba kuni kishanlaridan ozod qilish oʻrinli emasmidi ?
42013017	Isoning bu soʻzlari Unga qarshilik koʻrsatganlarning hammasini uyatga qoʻydi . Butun xalq esa Iso bajarayotgan barcha ajoyib ishlarni koʻrgani sayin quvonar edi .
42013018	Iso yana soʻz oldi : “ Xudoning Shohligi nimaga oʻxshash ? Uni nimaga tenglashtirayin ?
42013019	U bir odam oʻz bogʻiga ekkan xantal urugʻiga oʻxshar . Urugʻ unib , ulkan daraxt boʻlibdiki , shoxlari aro koʻk qushlari ham qoʻnib uya quribdi ” .
42013020	Tagʻin dedi : “ Xudoning Shohligini nimaga oʻxshatay ?
42013021	U bir ayol butun xamirni oshirish uchun uch togʻora unga qorishtirib solgan xamirturush burdasiga oʻxshar ” .
42013022	Iso Quddus tomon yoʻl olib , shaharma-qishloq yurib taʼlim berar edi .
42013023	Kimdir Unga savol berdi : — Hazrat , najot topadiganlar ozmi ? Iso hammaga aytdi :
42013024	“ Tor eshikdan kirish uchun jon kuydiringlar . Sizga shuni aytay :
42013025	Uy Egasi turib eshikni bekitib qoʻygach , koʻplar kirish uchun intiladilar , biroq kirolmaydilar . Oʻshanda sizlar ham tashqarida qolib : — Yo Rabbiy , yo Rabbiy , bizlarga ochib ber ! — deb eshikni taqillata boshlaysizlar . Lekin U sizlarga : — Kim va qayerdan ekaningizni bilmayman , — deb javob beradi .
42013026	Shunda sizlar : — Biz Sening oldingda yeb-ichdik , Sen bizning koʻchalarda taʼlim berib yurding-ku , — deb aytasizlar .
42013027	U esa : — Kimsiz , qayerdansiz , bilmayman , deb sizlarga aytib edim-ku . Ey badkirdorlar toʻdasi , Mening koʻzimdan uzoqlashinglar ! — deydi .
42013028	Oʻshanda yigʻi-sigʻi va ohu vohlar chekasizlar . Chunki oʻzingizni tashqariga quvgʻindi , Ibrohim , Isʼhoq , Yoqub va barcha paygʻambarlarni esa Xudoning Shohligi soyasida koʻrasizlar .
42013029	Sharqu gʻarbdan , shimolu janubdan odamlar kelib , Xudo Shohligida ziyofatga oʻtiradilar .
42013030	Oʻsha vaqt baʼzi oxirgilar birinchi , birinchilar esa oxirgi boʻladilar ” .
42013031	Oʻsha kuni farziylardan ayrimlari Isoning oldiga kelib : — Bu yerdan chiqib ket , chunki Hirod Seni oʻldirmoqchi , — deyishdi .
42013032	Iso ularga shunday dedi : — Borib u tulkiga aytinglar : Men bugun va erta jinlarni quvib , shifokorlik qilmoqdaman . Uchinchi kuniyoq davrim tugar .
42013033	Shunday boʻlsa ham , Men bugun , erta va indin Oʻz yoʻlimdan ogʻmay yuraverishim kerak . Chunki paygʻambar Quddusdan tashqarida oʻldirilishi maholdir .
42013034	O Quddus , Quddus ! Paygʻambarlarni qatl qilib , huzuringga yuborilganlarni toshboʻron qilguvchi shahar ! Tovuq oʻz joʻjalarini qanotlari ostiga qanday toʻplasa , Men ham sening bolalaringni necha bor shunday toʻplamoqchi boʻldim , lekin siz istamadingiz .
42013035	Mana , sizning uy-joyingiz huvullab qoladi . Sizga shuni aytib qoʻyay : “ Xudovand nomidan Kelayotgan muborak ” , — deb xitob qilmaguningizcha , Meni yana koʻrmaysizlar .
42014001	Bir shanba kuni Iso farziylar mazhabi boshliqlaridan birining uyiga mehmonga bordi . Uni zimdan kuzatib turishardi .
42014002	Isoning oldida istisqo dardidan qiynalib yurgan bir odam paydo boʻldi .
42014003	Iso uni koʻrishi bilan Tavrot tafsirchilari va farziylarga qayrilib : — Dam olish kunida kishini shifolash mumkinmi , yoʻqmi ? — deb soʻradi .
42014004	Ular esa indamadilar . Iso bu odamni ushladi-da , shifolab , joʻnatib yubordi .
42014005	Soʻng din peshvolariga dedi : — Sizlardan kimningdir oʻgʻli yoki hoʻkizi quduqqa tushib ketsa , shanba kuni boʻlishiga qaramay , darhol chiqarib olmasmidingiz ?
42014006	Ular esa bu gapga biron javob topa olmadilar .
42014007	Mehmonlar toʻrda oʻtirishga intilayotganlarini payqagan Iso ularga ibratli naql aytdi :
42014008	“ Seni birov nikoh toʻyiga chaqirsa , toʻrga chiqib oʻtiraverma . Ehtimol , taklif etilganlar orasida sendan eʼtiborlirogʻi boʻlib qolar .
42014009	Shunda ikkovingizni ham chaqirgan mezbon kelib senga : “ Bu oʻrinni unga boʻshatib ber ” , — deyishi mumkin . Sen esa xijolat tortib , poygahda oʻtirishga majbur boʻlasan .
42014010	Shuning uchun , taklif etilgan boʻlsang , poygahda oʻtirib tur , toki mezbonning oʻzi kelib senga : “ Doʻstim , iltimos toʻrga chiqqin ” , — deb aytsin . Shunda boshqa mehmonlar koʻzida sening hurmating ortadi .
42014011	Kimki oʻzini yuqori olsa , pasaytiriladi . Kimki oʻzini past olsa , yuksaltiriladi ” .
42014012	Soʻng Iso Oʻzini taklif qilgan uy egasiga dedi : “ Tushki yoki kechki ziyofat qilganingda , doʻst , aka-uka , qarindosh-urugʻ va boy qoʻshnilaringnigina chaqirib turma . Chunki ular ham seni chaqirib , qarimta qilishiga toʻgʻri keladi .
42014013	Aksincha , ziyofat berganingda , qashshoq , mayib , shol va koʻrlarni chaqir .
42014014	Shunda sen baxtlisan . Chunki ular senga qarimtasini qaytara olmasa-da , lekin qiyomatda solihlar tirilganida sen buning qarimtasini koʻrasan ” .
42014015	Iso bilan birga dasturxon atrofida oʻtirganlardan biri bu soʻzlarni eshitib , Unga : — Xudoning Shohligida tuz totgan kishi baxtlidir ! — dedi .
42014016	Iso oʻz navbatida unga dedi : “ Bir odam kechki katta dasturxon yasab , koʻplarni taklif etibdi .
42014017	Ziyofat vaqti yetganda : — Kelinglar , dasturxon tayyor boʻldi , — deb mehmonlarni chaqirmoq uchun xizmatkorini yuboribdi .
42014018	Shunda hammalari kelishib olgandek , uzr soʻray boshlashibdi . Birinchisi unga : — Men yer sotib oldim , borib uni koʻrishim kerak . Iltimos , meni kechiring , — debdi .
42014019	Boshqasi esa : — Men besh juft hoʻkiz sotib oldim , ularni sinagani boryapman . Iltimos , meni kechiring , — debdi .
42014020	Uchinchi birovi ham : — Men xotin oldim , shuning uchun kelolmayman , — debdi .
42014021	Xizmatkor qaytib kelib , xoʻjayiniga vaziyatni tushuntiribdi . Xoʻjayin gʻazablanib , xizmatkoriga : — Tez boʻl , shaharning yoʻlak va koʻchalarini kezib chiq , qashshoq , mayib , shol va koʻrlarni bu yerga olib kel , — debdi .
42014022	Xizmatkor borib kelib : — Xoʻjayin , buyurganlaringizni bajardim-u , yana ham boʻsh joy bor , — debdi .
42014023	Shunda xoʻjayin xizmatkoriga : — Yoʻllarga chiq , soʻqmoqlarga bor , elni kelishga qista , toki uyim toʻlsin , — debdi .
42014024	— Sizlarga aytamanki , chaqirilgan odamlardan birortasi ham ziyofatimdan totib koʻrmaydi . [ Chunki daʼvat etilganlar koʻp , ammo tanlanganlar ozdir . ] ”
42014025	Koʻpdan-koʻp xaloyiq Iso bilan birga borar ekan , U oʻgirilib ularga dedi :
42014026	“ Agar kim Mening huzurimga kelsa-yu , oʻzining ota-onasi , xotini , bola-chaqasi , aka-ukasi , opa-singillari va hatto oʻz jonidan koʻngil uzmasa , u Mening shogirdim boʻlolmaydi .
42014027	Kimki oʻz xochini koʻtarib orqamdan yurmasa , Mening shogirdim boʻlolmaydi .
42014028	Sizlardan birortangiz imorat qurmoqchi boʻlsangiz , uni bitirish uchun mablagʻ yetarlimi , deb oldindan xarajatini hisoblab chiqmaysizmi ?
42014029	Boʻlmasa poydevor solib , imorat qura bilmasangiz , oʻtgan-ketgan koʻrib :
42014030	“ Bu odam qurishni boshladi-yu bitira olmadi ” , — deb masxara qilishadi .
42014031	Yoki qaysi podshoh boshqa bir podshohga qarshi urushga borsa , oʻzimning oʻn ming askarim bilan yigirma ming askarga qarshi chiqishga kuchim yetarmikan , deb oldindan oʻtirib maslahatlashmas ekan ?
42014032	Kuchi yetmasa , dushman hali uzoqdaligida uning oldiga elchi yuborib sulh soʻraydi .
42014033	Shunday qilib , sizlardan har biringiz oʻzingizning bor-yoʻgʻingizdan koʻngil uzmasangiz , Mening shogirdim boʻlolmaysiz .
42014034	Tuz — yaxshi narsa . Lekin tuz oʻz taʼmini yoʻqotsa , uni yana nima bilan shoʻr qilish mumkin ?
42014035	Yerga ham , goʻngga ham yaramaydi , uni axlatga tashlab yuboradilar . Kimning eshitar qulogʻi boʻlsa , eshitsin ! ”
42015001	Har qanday gunohkor odamlar va soliqchilar Isoni tinglash uchun Uning oldiga oqib kelar edilar .
42015002	Buni koʻrgan farziylar va ulamolar : “ Mana , U gunohkorlarni qabul qilib , birga yeb-ichmoqda ” , — deb norozilik bildirdilar .
42015003	Iso esa ularga quyidagi masalni aytib berdi :
42015004	“ Sizlardan kimningdir yuzta qoʻyi boʻlsa-yu , ulardan birortasini yoʻqotsa , toʻqson toʻqqiztasini dashtda qoldirib , yoʻqolgan qoʻyni topmaguncha qidirmaydimi ?
42015005	Uni topgach , quvonib yelkasiga olib koʻtarib ketadi .
42015006	Uyga kelgach , doʻstlari bilan qoʻshnilarini chaqirib : “ Men bilan birga quvoninglar , men yoʻqolgan qoʻyimni topdim ” , — deydi .
42015007	Sizlarga aytamanki , xuddi shunga oʻxshab , tavbaga hojat sezmagan toʻqson toʻqqiz taqvodordan koʻra , tavba qilgan bittagina gunohkor uchun osmonda shodlik boʻladi ” .
42015008	“ Yoki qaysi bir ayolning oʻnta kumush tangasi boʻlsa-da , bittasini yoʻqotib qoʻysa , u sham yoqib pulni topmaguncha uyini supurib-sidirib sinchiklab qidirmaydimi ?
42015009	Pulni topgach , dugonalari bilan qoʻshnilarini chaqirib : “ Men bilan birga quvoninglar , men yoʻqolgan tangamni topdim ” , — deydi .
42015010	Sizlarga aytamanki , xuddi shuningdek , tavba qilgan bitta gunohkor uchun Xudo farishtalari huzurida shodlik boʻladi ” .
42015011	Iso yana dedi : “ Bir odamning ikki oʻgʻli bor ekan .
42015012	Ularning kichigi otasiga : — Ota , mol-mulkingizdan menga tegishli qismini bering , — debdi . Ota bisotini ikki oʻgʻliga boʻlib beribdi .
42015013	Bir necha kundan keyin kichik oʻgʻil bor-yoʻgʻini yigʻishtirib , uzoq bir mamlakatga ketibdi . U yerda shaloq yashab , mol-dunyosini koʻkka sovurib yuribdi .
42015014	Borini isrof etgandan keyin , u mamlakatda ogʻir qahatchilik boshlanibdi , yigit ham muhtojlikka yoʻliqibdi .
42015015	U borib , bu mamlakat fuqarolaridan biriga yollanibdi . U esa yigitni oʻz dalasidagi toʻngʻizlarni boqishga yuboribdi .
42015016	Nihoyat , yigit toʻngʻizlar yeydigan qoʻzoqlar bilan qornini toʻydirishga ham zor boʻlibdi , lekin unga shuni ham ravo koʻrishmas ekan .
42015017	Oʻziga kelgach , u debdi : “ Otamning qanchadan-qancha yollanma ishchilarining noni oshib-toshib yotibdi , men esa bu yerda ochlikdan oʻlyapman .
42015018	Endi otamning oldiga boray va unga : Ota , men Xudoga va sizga qarshi gunoh qildim .
42015019	Endi sizning oʻgʻlingiz atalishga loyiq emasman . Meni yollanma ishchilaringiz qatoriga qabul qilsangiz , bas , deyman ” .
42015020	Yigit otasi oldiga ravona boʻlibdi . U hali uzoqda kelayotganligidayoq , otasi oʻgʻlini koʻrib , koʻngli boʻshab ketibdi . Yugurgancha borib , oʻgʻlining boʻynidan quchib , yuz-koʻzlaridan oʻpibdi .
42015021	Oʻgʻli unga : — Ota , men Xudoga va sizga qarshi gunoh qildim . Endi sizning oʻgʻlingiz deb atalishga loyiq emasman , — debdi .
42015022	Ota xizmatkorlariga shunday buyuribdi : — Tez boʻling , eng nafis toʻn keltirib yelkasiga yoping , qoʻliga uzuk taqing , oyoqlariga choriq kiygizinglar .
42015023	Boʻrdoqini olib chiqib , soʻyinglar , yeb-ichaylik , xursandchilik qilaylik .
42015024	Chunki mening bu oʻgʻlim oʻlgan edi — tirildi , yoʻqolgan edi — topildi . Shunday qilib , xursandchilik qila boshlabdilar .
42015025	Katta oʻgʻil shu paytda dalada ekan . Qaytayotib uyga yaqinlashganda , qulogʻiga cholgʻu va oʻyin-kulgi sadolari eshitilibdi .
42015026	Xizmatkorlardan birini chaqirib : — Nima gap ? — deb soʻrabdi .
42015027	— Ukangiz keldi , otangiz uni sogʻ-salomat koʻrgani uchun boʻrdoqini soʻydilar , — debdi u .
42015028	Shunda katta oʻgʻil achchiqlanib , ichkariga kirgisi kelmabdi . Otasi esa tashqariga chiqib , oʻgʻliga oʻtinib gapiribdi .
42015029	U otasiga javob beribdi : — Men shuncha yildan beri sizga xizmat qilaman . Sira sizning buyrugʻingizga qarshi chiqqanim yoʻq . Lekin doʻstlarim bilan xursandchilik qilishim uchun siz menga bitta uloq ham atamadingiz .
42015030	Ammo mol-mulkingizni fohishalarga sarflab qaytgan anavi oʻgʻlingizga boʻrdoqi soʻyibsiz !
42015031	Otasi unga shunday javob beribdi : — Oʻgʻlim ! Sen doimo men bilan birgasan , mening hamma narsam seniki .
42015032	Biroq bugun shodlanish , xursandchilik qilish kerak . Chunki sening bu ukang oʻlgan edi — tirildi , yoʻqolgan edi — topildi ” .
42016001	Iso Oʻz shogirdlariga ham aytdi : “ Bir boyning xoʻjalik ishlarini boshqaruvchisi bor ekan . Boyning qulogʻiga , ish boshqaruvchi mol-mulkingizni bejo sarf qilib yuribdi , degan chaquv yetibdi .
42016002	Shunda boy ish boshqaruvchini chaqirib : — Sen toʻgʻringda uzunquloq gap yuribdi . Ishlaringning hisobini ber , sen endi uyimni boshqarolmaysan , — debdi .
42016003	Ish boshqaruvchi oʻzicha : — Nima qilsam ekan ? — debdi . — Xoʻjayinim boshqaruvchilikni qoʻlimdan olyapti . Yer qazishga kuchim yetmaydi , tilanchilik qilish esa menga uyat .
42016004	Boshqaruvchilikdan boʻshatilganimdan soʻng odamlar yana oʻz uylariga qabul qilishlari uchun nima qilsam boʻladi ? Soʻng : — Ha , topdim ! — debdi-da ,
42016005	xoʻjayinidan qarz boʻlganlarning har birini alohida yoniga chaqiribdi . Birinchisidan soʻrabdi : — Xoʻjayinimdan qancha qarzing bor ?
42016006	— Yuz kuva zaytun moyi , — javob beribdi u . — Tilxatingni ol , tezda oʻtirib ellik kuva deb yoz ! — debdi unga ish boshqaruvchi .
42016007	Keyin boshqasidan ham soʻrabdi : — Sening qancha qarzing bor ? — Yuz qanor bugʻdoy , — javob beribdi u . Unga ham : — Tilxatingni ol , sakson qanor deb yoz ! — debdi .
42016008	Xoʻjayini esa oʻzining bu shum ish boshqaruvchisini , aqlli ish qilding , deb maqtabdi . Chindan ham bu dunyoning odamlari oʻzlariga oʻxshaganlar orasida nur ahlidan koʻra es-hushliroq harakat qiladilar ” .
42016009	“ Men sizga aytamanki , bu bevafo dunyoning boyligidan foydalanib doʻst orttiringlar , toki bu boylik tugagach , sizlarni abadiy makonlarga qabul qilsinlar .
42016010	Kichik ishda sadoqatli boʻlgan buyuk ishda ham sadoqatlidir . Kichik ishda sadoqatsiz boʻlgan buyuk ishda ham sadoqatsizdir .
42016011	Agar siz bu bevafo dunyoning boyligiga sodiq boʻlmasangiz , haqiqiy boylikni sizga kim ishonib beradi ?
42016012	Agar boshqalarning narsasiga sodiq boʻlmasangiz , oʻz nasibangizni sizga kim beradi ?
42016013	Hech qanday xizmatkor ikki xoʻjayinga xizmat qilolmaydi . U yo birini yomon koʻrib , boshqasini sevadi , yoki biriga ixlos qoʻyib , boshqasini xor qiladi . Siz ham Xudoga , ham pulga birdek sigʻina olmaysiz ” .
42016014	Farziy mazhabidagilar bularni eshitib , pulparast boʻlganlari uchun Isoga mazax qila boshladilar .
42016015	Iso ularga dedi : “ Siz odamlar oldida oʻzingizni taqvodor qilib koʻrsatasizlar , lekin Xudo yuragingizni biladi . Ana , odamlarda koʻkka koʻtarilgan neki boʻlmasin , Xudo nazarida jirkanchdir .
42016016	Tavrot va Paygʻambarlar davri Yahyo kelguncha davom etdi . U vaqtdan buyon Xudo Shohligi toʻgʻrisidagi Xushxabar vaʼz qilinmoqda va hamma bu Shohlikka kirish uchun zoʻr bermoqda .
42016017	Biroq Tavrotdan bir chiziq yoʻqolishidan koʻra , yeru osmonning yoʻqolishi osonroqdir .
42016018	Kimda-kim oʻz xotinidan ajralib , boshqasiga uylansa , zino qilgan boʻladi . Shuningdek , eridan ajralgan xotinga uylangan kishi ham zino qilgan boʻladi ” .
42016019	“ Kimxob va shoyi kiyimlar kiyib , har kuni dabdabali bazmlarda kayf-safo surgan bir boy odam bor ekan .
42016020	Boyning darvozasi oldida hamma badaniga yara toshgan Lazar ismli bir qashshoq gadoy yotar ekan .
42016021	U boy dasturxonidan toʻkilgan ushoqlar bilan qorin toʻydirishni orzu qilar , itlar esa kelib uning yaralarini yalab ketar ekan .
42016022	Bir kuni gadoy oʻlib qolibdi , farishtalar uni Ibrohim alayhissalomning yoniga olib boribdilar . Keyin boy ham oʻlib , uni koʻmishibdi .
42016023	Tamugʻ azobidan oʻtar ekan , boy boshini koʻtarib uzoqdagi Ibrohimni va uning yonidagi Lazarni koʻribdi .
42016024	U faryod koʻtarib : — Ey Ibrohim ota ! Menga rahm qilib Lazarni yuborgin , u barmogʻining uchini suvga botirib tilimga suv tomizsin . Chunki men bu olovda koʻp azob chekyapman , — debdi .
42016025	Ibrohim unga shunday javob beribdi : — Unutma , oʻgʻlim , sen hayotingda yaxshilik nasibangni olib boʻlding , Lazar esa yomonlik nasibasini olib boʻldi . Endi u bu yerda tasalli topyapti , sen boʻlsang , azob chekyapsan .
42016026	Bundan tashqari , siz bilan bizning oramizda tubsiz jarlik bor . Bu yerdan siz tomon oʻtmoqchi boʻlganlar oʻta olmaydilar va u yerdan biz tomon ham oʻtmaydilar .
42016027	— Unday boʻlsa , ey ota , sendan oʻtinib soʻrayman , Lazarni otamning uyiga yuborgin .
42016028	Mening beshta ukam bor . Ular ham bu azobli joyga kelmasliklari uchun ularni ogohlantirib qoʻysin , — debdi boy .
42016029	Ibrohim unga : — Ular Muso paygʻambarni va boshqa paygʻambarlarni bilishadi , ularga quloq solishsin , — debdi .
42016030	Boy esa : — Yoʻq , Ibrohim ota , quloq solmaslar . Faqat oʻliklardan biri ularning oldiga borsa , oʻshanda tavba qilarlar , — debdi .
42016031	Ibrohim shunday debdi : — Agar Muso va boshqa paygʻambarlarga quloq solmagan boʻlsalar , oʻliklardan biri tirilib borsa ham ishonmaydilar ” .
42017001	Iso oʻz shogirdlariga yana dedi : “ Vasvasalar kelishi shaksizdir . Lekin kim orqali kelsa , oʻsha odamning holiga voy !
42017002	Bu kichiklardan birontasini yoʻldan ozdirgandan koʻra , uning boʻyniga tegirmon toshini osib , dengizga tashlanishi u uchun foydaliroq boʻlar edi .
42017003	Oʻzlaringizga ehtiyot boʻlinglar ! Agar birodaring gunoh qilsa , unga tanbeh ber . Agar tavba qilsa , uni kechir .
42017004	Agar senga qarshi bir kunning oʻzida yetti marta gunoh qilsa-yu , yetti marta senga qaytib kelib : “ Tavba qildim ” , — desa , uni kechirib yubor ” .
42017005	Havoriylar Rabbimiz Isoga : — Imonimizga imon qoʻsh , — dedilar .
42017006	Rabbimiz javob berdi : — Agar zigʻirday imoningiz boʻlib , shu tut daraxtiga : “ Ildizing bilan qoʻporilib chiq va dengizga koʻchib ildiz ot ” , — desangiz , daraxt sizga boʻysunadi .
42017007	“ Orangizdagi qay biringiz qoʻsh haydovchi yoki podachi xizmatkoringiz daladan qaytgach , unga : “ Tez kelib dasturxonga oʻtir ” , — deysiz ?
42017008	Aksincha : “ Kechki ovqatimni tayyorla , ishga bel bogʻlab , ovqatlanib boʻlgunimcha menga xizmat qil , undan keyin oʻzing yeb-ichasan ” , — demaysizmi ?
42017009	Xoʻjayin buyurgan ishlarni bajargan qul tashakkur olarmikin ? Qaydam .
42017010	Sizlar ham shunga oʻxshab , oʻzingizga buyurilgan hamma ishni bajargandan soʻng : “ Bizlar arzimaydigan qullarmiz , faqat zimmamizdagi ishni qildik ” , — denglar ” .
42017011	Iso Samariya bilan Jalila oraligʻidan oʻtib , Quddus tomon yoʻl oldi .
42017012	U bir qishloqqa kirayotganda , oʻnta moxovga duch keldi . Ular uzoqda turgancha
42017013	ovozlarini baland qilib : — Ey Ustozimiz Iso , bizga rahm qil ! — deyishdi .
42017014	Ularni koʻrgan Iso : — Borib , oʻzlaringni ruhoniylarga koʻrsatinglar , — dedi . Ular esa yoʻlda ketayotib , moxovdan forigʻ boʻlishdi .
42017015	Ulardan biri oʻzining shifo topganini payqagach , baland ovoz bilan Xudoni ulugʻlab orqaga qaytdi .
42017016	Isoning oyoqlariga yiqilib Unga tashakkur bildirdi . Bu odam samariyalik edi .
42017017	Iso : — Shifo topgan oʻn kishi edi-ku ? Qolgan toʻqqizingiz qani ?
42017018	Xudoni ulugʻlash uchun shu begona kishidan boshqa hech kim qaytib kelmadimi ? — dedi .
42017019	Soʻng u odamga : — Oʻrningdan turib bora qol , ishonching seni qutqardi , — dedi .
42017020	Farziylar Isoga : — Xudoning Shohligi qachon keladi ? — degan savolni berishdi . Iso ularga javob berdi : — Xudoning Shohligi koʻzga koʻrinib kelmaydi .
42017021	“ Qara , u bu yerda ” , yoki “ Ana u yerda ” , — deb ham aytishmaydi . Mana , Xudoning Shohligi oʻz ichingizdadir .
42017022	Soʻng Iso shogirdlariga qayrilib , dedi : — Shunday kunlar keladiki , Inson Oʻgʻlining bittagina kunini koʻrishga havas qilasizlar , biroq koʻrolmaysizlar .
42017023	Sizlarga : “ Mana , u bu yerda ” , yoki “ Mana shu yerda ” , deb aytishsa , bormanglar , ularning orqasidan quvmanglar .
42017024	Chunki chaqmoq chaqib , falakni bir uchidan boshqa uchigacha yarqiratib yuborganidek , Inson Oʻgʻli ham Oʻz kunida xuddi shunday paydo boʻladi .
42017025	Lekin undan avval U koʻp azob chekishi va bu nasl tomonidan rad qilinishi kerak .
42017026	Nuh paygʻambar davrida qanday boʻlgan boʻlsa , Inson Oʻgʻli keladigan kunlarda ham shunday boʻladi .
42017027	Nuh kemaga kirgan kuniga qadar yedilar , ichdilar , uylandilar , turmushga chiqdilar . Va toʻfon kelib , hammani halok qildi .
42017028	Lut kunlarida ham shunday boʻldi : yeb-ichdilar , oldi-sotdi qildilar , ekin-tikin va binokorlik bilan mashgʻul boʻldilar .
42017029	Lekin Lut Sadoʻm shahridan chiqqan kuniyoq osmondan olov va oltingugurt yogʻib , hammani halok qildi .
42017030	Inson Oʻgʻli zohir boʻlgan kunda ham xuddi shunday boʻladi .
42017031	U kunda tomning ustida boʻlgan kishi uyda qoldirgan anjomlarini olish uchun pastga tushmasin . Shuningdek , daladagi ham qaytib kelmasin .
42017032	Lutning xotinini eslab turinglar .
42017033	Kimki jonini saqlashga harakat qilsa , uni yoʻqotadi . Kimki jonini fido qilsa , uni qutqaradi .
42017034	Sizga yana aytamanki , oʻsha kecha bir toʻshakda ikki kishi boʻladi ; biri olinadi , biri qoldiriladi .
42017035	Ikki ayol birga tegirmon tortayotgan boʻladi ; biri olinadi , biri qoldiriladi .
42017036	[ Ikki kishi dalada boʻladi ; biri olinadi , biri qoldiriladi . ]
42017037	Shogirdlar Isodan soʻradi : — Rabbiy , bu voqealar qayerda yuz beradi ? — Murda qayerda boʻlsa , kalxatlar ham oʻsha yerda toʻplanadi , — dedi Iso .
42018001	Iso shogirdlariga doimo , bezmasdan ibodat qilish kerakligi haqida masal aytib berdi :
42018002	“ Bir shaharda Xudodan ham qoʻrqmaydigan , odamdan ham uyalmaydigan bir qozi bor ekan .
42018003	Oʻsha shaharda bir tul ayol ham yashar ekan . U qozining oldiga doim kelib : — Meni raqibimdan himoya qiling , — deb oʻtinib yuribdi .
42018004	Qozi ancha vaqtgacha eʼtibor bermas ekan . Oxirida u oʻzi-oʻziga : — Men Xudodan qoʻrqmayman , odamdan ham uyalmayman .
42018005	Biroq mayli , bu tul ayol menga tinchlik bermayotgani uchun , uni himoya qila qolay . Boʻlmasa u kelaverib , jonimdan bezor qiladi , — debdi .
42018006	Eshityapsizmi , insofsiz qozi nima debdi , — davom etdi Rabbimiz Iso .
42018007	— Nahotki Xudo Oʻziga kechayu kunduz faryod qilayotgan Oʻz tanlaganlarini himoya qilmasa , nahotki ularni koʻp kuttirib qoʻysa ?
42018008	Sizlarga aytamanki , ularni koʻp oʻtmay himoya qiladi . Biroq Inson Oʻgʻli kelganda , yer yuzida imon toparmikin ? ”
42018009	Oʻzining taqvodorligini pesh qilib , boshqalarni esa kamsitib yurgan baʼzi odamlarga Iso quyidagi masalni aytib berdi :
42018010	“ Biri farziy , boshqasi soliqchi boʻlgan ikki kishi ibodat qilish uchun maʼbadga kiribdilar .
42018011	Farziy alohida turib , oʻzicha shunday ibodat qilibdi : — Yo Xudo ! Men boshqa odamlarday talonchi , jinoyatchi , zinogar va hatto shu soliqchi singari boʻlmaganim uchun Senga shukr aytaman .
42018012	Haftada ikki marta roʻza tutaman . Topganimning oʻndan birini ushr uchun ajrataman .
42018013	Soliqchi boʻlsa uzoqda turib , hatto koʻzlarini osmonga qaratishga ham botina olmay , koʻkragiga urganicha : — Yo Xudo , men gunohkorga rahm qil ! — debdi .
42018014	Sizga aytamanki , bu odam boyagidan koʻra oqlanib uyiga qaytibdi . Chunki oʻzini yuqori olgan har bir kishi pasaytiriladi , oʻzini past olgan esa yuksaltiriladi ” .
42018015	Ularga qoʻli tegsin , deb Isoning oldiga yosh bolalarni ham keltirishar edi . Shogirdlar buni koʻrib , keltiruvchilarni koyiy boshlashdi .
42018016	Iso esa bolalarni yoniga chaqirib , shogirdlariga shunday dedi : “ Bolalar Mening oldimga kelishlariga ijozat bering , ularni koyimang . Zero Xudoning Shohligi shundaylarnikidir .
42018017	Sizlarga chinini aytayin : kimki Xudoning Shohligini bola kabi qabul qilmasa , unga kirolmaydi ” .
42018018	Boshliqlardan biri Isodan soʻradi : — Valineʼmat Ustozim ! Abadiy hayot nasib boʻlmogʻi uchun nima qilishim kerak ?
42018019	Iso unga dedi : — Nega sen Meni valineʼmat deysan ? Birgina Xudodan boshqa hech kim valineʼmat emas .
42018020	Ilohiy amrlarni bilasan : “ Zino qilma . Odam oʻldirma . Oʻgʻrilik qilma . Soxta guvohlik berma . Ota-onangni hurmat qil ” .
42018021	— Bularning hammasiga yoshligimdan amal qilib kelaman , — dedi boyagi boshliq kishi .
42018022	Buni eshitib , Iso : — Senga yana bir narsa yetishmaydi : nimaga ega boʻlsang , hammasini sot va pulini kambagʻallarga boʻlish . Shundagina osmonda xazinang boʻladi . Va soʻng kelib , Menga ergashgil , — dedi .
42018023	Boshliq bu soʻzni eshitib , juda xafa boʻldi , negaki u haddan ziyod badavlat edi .
42018024	Iso uning xafa boʻlganini koʻrib : — Mol-dunyosi borlar Xudo Shohligiga kirishga naqadar qiynaladi !
42018025	Boyning Xudo Shohligiga kirishidan koʻra , tuyaning igna teshigidan oʻtishi osonroqdir , — dedi .
42018026	Buni eshitganlar esa : — Unday boʻlsa , kim najot topa olar ekan ? — deb soʻrashdi .
42018027	— Odamlarga ilojsiz narsa Xudo uchun iloji bordir , — dedi Iso .
42018028	— Mana , biz mol-holimizni qoldirib , Sening orqangdan ergashib keldik ! — dedi Butrus .
42018029	Iso shogirdlariga dedi : — Sizlarga chinini aytayin , Xudo Shohligi yoʻlida uy-joy , ota-ona , aka-uka , opa-singil yoki xotin-bolalarini qoldirib ketgan har bir kishi
42018030	bu dunyodayoq qat-qat yaxshiliklar topib , u dunyoda esa abadiy hayotga muyassar boʻlur .
42018031	Iso oʻn ikki shogirdini maxsus chaqirib ularga dedi : “ Biz endi Quddusga yaqinlashib qoldik . Ana oʻsha yerda Inson Oʻgʻli toʻgʻrisida yozilgan barcha paygʻambar oyatlari amalga oshadi .
42018032	Uni majusiylarga topshiradilar , Uni masxaralab haqorat qiladilar , Uning yuziga tupuradilar .
42018033	Uni qamchilab oʻldiradilar . Ammo uchinchi kuni U qayta tiriladi ” .
42018034	Shogirdlar esa bu soʻzlardan hech narsa anglamadilar . Bu soʻzlar maʼnosi ularga sirli edi , aytilganni ular idrok etmadilar .
42018035	Iso Yerixo shahriga kirib kelayotganda , bir koʻr yoʻl chekkasida sadaqa soʻrab oʻtirar edi .
42018036	Oldidan xaloyiq oʻtib ketayotganini eshitib : — Nima gap ? — deb soʻradi .
42018037	— Nosiralik Iso oʻtyapti , — deb unga xabar qilishdi .
42018038	Shunda koʻr : — Ey Dovud Oʻgʻli Iso , menga rahm qil ! — deb baqirib yubordi .
42018039	Oldinda ketayotganlar esa : — Jim boʻl ! — deb uni koyib qoʻyishdi . Lekin u yanada kuchliroq hayqira boshladi : — Ey Dovud Oʻgʻli , menga rahm qil !
42018040	Shunda Iso toʻxtab , koʻrni yoniga keltirishlarini buyurdi . Koʻr kelgach ,
42018041	Iso undan soʻradi : — Sen nima qilishimni istaysan ? — Hazrat , koʻzlarim koʻrsin ! — dedi u .
42018042	Iso unga : — Koʻzlaring koʻrsin , ishonching seni qutqardi , — dedi .
42018043	Shu zahoti koʻrning koʻzlari koʻra boshladi . U Xudoga olqishlar aytgancha Isoning ketidan ergashdi . Buni koʻrgan butun xalq Xudoga hamdu sanolar aytdi .
42019001	Iso Yerixo shahriga kirib , guzarlaridan oʻtib borardi .
42019002	Yoʻlda Zakkay ismli bir odam uchradi ; u soliqchilarning boshligʻi boʻlib , juda boy edi .
42019003	U Isoni koʻrishga , kim ekanligini bilishga oshiqar edi . Biroq boʻyi pastligi tufayli va xaloyiq koʻpligidan Uni koʻrolmadi .
42019004	Isoni koʻrish uchun oldinga yugurib , bir yovvoyi anjir daraxtiga chiqib oldi . Chunki Iso oʻsha yerdan oʻtishi kerak edi .
42019005	Iso u joyga kelgach , yuqoriga qarab qoʻydi-da , unga : — Zakkay ! Tezroq pastga tush , Men bugun sening uyingga qoʻnishim kerak , — dedi .
42019006	Zakkay darrov pastga tushdi , Isoni quvonch bilan qarshilab , mehmon qildi .
42019007	Buni koʻrganlarning hammasi : — U gunohkor odamning uyiga tashrif buyurdi , — deb norozilik bildirishdi .
42019008	Ammo Zakkay Rabbimiz Isoning oldida qoʻl qovushtirib turib , Unga dedi : — Ey Hazrat , mol-mulkimning yarmini kambagʻallarga berib yuboraman . Agar birovning haqini yeb ketgan boʻlsam , toʻrt barobar koʻpaytirib berganim boʻlsin .
42019009	Iso unga shunday javob berdi : — Bugun bu uyga najot keldi . Chunki bu odam ham bobomiz Ibrohim oʻgʻlidir .
42019010	Inson Oʻgʻli esa adashganni izlab topish va qutqazish uchun kelgan .
42019011	Iso Quddusga yaqinlashib qolgani sababli , Uni tinglayotgan xaloyiq , Xudo Shohligi hozir namoyon boʻlishi kerak , deb oʻylar edi . Shunday qilib , Iso Oʻz nutqini bir masal bilan davom ettirdi :
42019012	“ Asilzoda bir odam oʻzi uchun saltanat olib kelish uchun uzoq mamlakatga boribdi .
42019013	Oʻzining xizmatkorlaridan oʻn nafarini chaqiribdi-yu , ularga oʻn tilladan boʻlib berib : — Men qaytib kelgunimcha , bu pulni ishlatib turinglar , — deb joʻnab ketibdi .
42019014	Holbuki , asilzodaning hamshaharlari uni yomon koʻrishar ekan . Hamshaharlar uning orqasidan elchilar yuborib : — Bu odam bizga podshoh boʻlishini istamaymiz , — deb ayttiribdilar .
42019015	Bir muddatdan soʻng u asilzoda saltanat egasi boʻlib , oʻz vataniga qaytib kelibdi . Bergan aqchalari bilan kim qancha foyda undirganini bilish uchun , xizmatkorlarini yoniga chaqirtiribdi .
42019016	Birinchisi kelib : — Xoʻjayin , sizning tillangiz oʻn tilla undirdi , — debdi .
42019017	Xoʻjayin unga : — Ofarin , sen yaxshi xizmatkor ekansan . Kichik ishda sadoqat koʻrsatganing uchun oʻnta shahar ustidan hokim boʻlasan , — debdi .
42019018	Ikkinchisi kelib : — Xoʻjayin , sizning tillangiz besh tilla foyda keltirdi , — debdi .
42019019	Unga ham : — Sen ham besh shaharga hokimlik qilasan , — debdi .
42019020	Uchinchisi kelib : — Xoʻjayin ! Mana sizning tillangiz , men uni roʻmolchaga tugib saqladim .
42019021	Men sizdan qoʻrqdim , siz qattiqqoʻl odamsiz . Siz bermasdan olasiz , ekmasdan oʻrasiz , — debdi .
42019022	Xoʻjayin esa unga debdi : — Ey yomon xizmatkor , ogʻzingdan chiqqanini yelkangga yopishtiray ! Mening qattiqqoʻlligimni hamda bermasdan olishimni , ekmasdan oʻrishimni bilarkansan ,
42019023	nega pulimni muomalaga kiritmading ? Shunda men kelib , hech boʻlmasa foydasini koʻrardim .
42019024	Soʻng xoʻjayin yonida turganlarga qarab : — Uning qoʻlidan tillani olib , oʻn tillasi borga beringlar , — debdi .
42019025	— Xoʻjayin , uning oʻn tillasi bor-ku ! — deyishibdi ular .
42019026	— Sizlarga rostini aytsam , kimda bor boʻlsa , unga yana beriladi . Kimda yoʻq boʻlsa , qoʻlida bor boʻlgani ham undan tortib olinadi .
42019027	Endi mening podshohlik qilishimni istamagan oʻsha dushmanlarimga kelsak , ularni shu yerga keltiringlar-da , koʻzim oldida dami tigʻdan oʻtkazinglar ! ”
42019028	Bu soʻzlarni aytib , Iso olgʻa bosgancha Quddus sari yoʻl oldi .
42019029	Zaytun togʻi etagidagi Baytfagiya bilan Baytaniya qishloqlariga yaqinlashgach , U ikki shogirdini yuborib dedi :
42019030	— Qarshingizdagi qishloqqa boringlar . Qishloqqa kirgach , bogʻlab qoʻyilgan , hozirgacha odam bolasi minmagan xoʻtikni topasizlar . Uni yechib olib kelinglar .
42019031	Agar kimki sizlardan : “ Xoʻtikni nega yechyapsizlar ? ” — deb soʻrab qolsa , “ U Rabbimizga kerak ” , deb aytinglar .
42019032	Shogirdlar joʻnab , xuddi Isoning aytganini topdilar .
42019033	Xoʻtikni yechayotganlarida uning egalari : — Nega xoʻtikni yechyapsizlar ? — deb soʻrashdi .
42019034	Shogirdlar : — U Rabbimizga kerak , — dedilar .
42019035	Xoʻtikni Isoning oldiga keltirishdi-da , ustiga oʻz kiyimlarini tashlab , Isoni mindirishdi .
42019036	U minib ketayotganida , qolgan shogirdlar kiyimlarini yoʻlga poyandoz qildi .
42019037	Iso endi Zaytun togʻidan oshib , past tomonga , shaharga qarab yurayotgan ediki , shogirdlar tumonati koʻrgan barcha moʻjizalarini eslab xursand boʻlishdi , ovozlarini baland koʻtarib , Xudo shaʼniga hamdu sanolar ayta boshlashdi :
42019038	“ Xudovand nomidan kelayotgan Podshoh muborak ! Koʻklarda tinchlik , Arshi Aʼloda izzat ! ”
42019039	Shunda xaloyiq orasidagi baʼzi farziylar Isoga : — Ustoz , shogirdlaringni jim qil ! — deyishdi .
42019040	U esa ularga javoban : — Sizga aytamanki , agar bular jim boʻlsa , toshlar chinqirgay ! — dedi .
42019041	Iso Quddusga kiray deganda , shaharni koʻrib , uning holiga yigʻlab yubordi :
42019042	— Koshki sen hech boʻlmasa shu kuningda tinchligingga nelar darkor ekanini bilsang edi ! Biroq hozir bu koʻzlaringdan yashiringandir .
42019043	Boshingga shunday kunlar tushadiki , dushmanlaring atrofingga devor tortib , chor tarafdan qurshagancha siquvga oladilar .
42019044	Seni yer bilan yakson qilib , koʻksingdagi farzandlaringni qirgʻin qiladilar . Ilohiy yoʻqlash vaqt-soatini bilmaganing uchun , kulingni koʻkka sovuradilar .
42019045	Iso maʼbadga kirib , ichkarida oldi-sotdi qilayotganlarni quvib chiqara boshladi .
42019046	Ularga shunday dedi : — Tavrotda : “ Mening uyim ibodat uyi boʻlgay ” , — deb yozilgan . Sizlar esa Xudo uyini qaroqchilar uyasiga aylantirib yuboribsizlar !
42019047	Iso har kun maʼbadda taʼlim beradigan boʻldi . Oliy ruhoniylar , ulamolar va xalq oqsoqollari esa Uni halok qilish payiga tushdilar .
42019048	Lekin buning chorasini topmadilar , negaki butun xalq Isoni jonu dili bilan tinglar edi .
42020001	Oʻsha kunlarning birida Iso maʼbadda taʼlim berib , xalqqa Xushxabarni bayon etar edi . Oliy ruhoniylar va ulamolar esa oqsoqollar bilan birga kelib ,
42020002	Isoga savol berishdi : — Bizlarga ayt-chi , Sen bu ishlarni qanday huquq bilan qilyapsan ? Bularni qilish uchun Senga kim vakolat bergan ?
42020003	Iso ularga shunday javob berdi : — Men ham sizlarga bir savol berayin , Menga aytinglar :
42020004	Yahyo paygʻambar odamlarni suvda tavba qildirish uchun kimdan vakolat olgan edi ? Xudodanmi , insondanmi ?
42020005	Ular esa oʻzaro mulohaza yuritdilar : “ Agar Xudodan desak , U : “ Nega Yahyoga ishonmadingizlar ? ” — deydi .
42020006	Agar insondan desak , butun xalq bizni toshboʻron qiladi , chunki xalq Yahyoning paygʻambarligiga qatʼiy ishonadi ” .
42020007	Nihoyat Isoga javoban : — Qayerdanligini bilmaymiz , — dedilar .
42020008	Iso ularga : — Unday boʻlsa , Men ham bu ishlarni qaysi vakolat bilan qilayotganimni sizga aytmayman , — dedi .
42020009	Iso soʻzini davom ettirib , xalqqa ushbu masalni aytib berdi : “ Bir odam uzumzor yaratib , uni bogʻbonlarga ijaraga berib , oʻzi uzoq vaqtga boshqa mamlakatga ketibdi .
42020010	Hosil chogʻi uzumzor mahsulidan unga berishlari uchun bogʻbonlar oldiga bir xizmatkorini yuboribdi . Lekin bogʻbonlar uni urib , quruq qaytarishibdi .
42020011	Uzumzor egasi yana bir xizmatkorini yuboribdi . Uni ham urib , haqorat qilib , quruq qaytarib yuborishibdi .
42020012	Yana uchinchisini yuborganda , uni ham yarador qilib , quvib chiqarishibdi .
42020013	Shunda uzumzor egasi : — Nima qilsam ekan ? Sevikli oʻgʻlimni yubora qolay . Balki uni koʻrib , insofga kelishar , — debdi .
42020014	Ammo bogʻbonlar uning oʻgʻlini koʻrishlari bilan oʻzaro muhokamaga tushib : — Bu merosxoʻr-ku ! Uni oʻldiramiz , merosi bizga qoladi , — deyishibdi-da ,
42020015	oʻgʻlini uzumzordan tashqariga haydab , oʻldirishibdi . Nachora , uzumzor egasi ularni nima ham qilardi ?
42020016	U kelib boyagi bogʻbonlarni yoʻq qiladi , uzumzorni esa boshqalarga topshiradi ” . Buni eshitganlar : — Xudo koʻrsatmasin ! — deb yuborishdi .
42020017	Iso esa ularga tikilib , shunday dedi : — U holda , Zaburdagi : “ Binokorlar keraksiz deb tashlagan tosh Naq binoning peshtoqidan oʻrin oldi ” , — degan oyat nimani ifodalaydi ?
42020018	Kimki bu toshga yiqilsa , parchalanib ketadi . Tosh kimning ustiga tushsa , uni ezib yuboradi .
42020019	Iso bu masalni ularga qarata aytganini oliy ruhoniylar bilan ulamolar payqab , shu onda Unga qoʻl uzatmoqchi boʻldilar , lekin xalqdan hayiqdilar .
42020020	Isoni zimdan kuzatib , Uning oldiga oʻzlarini moʻmin-qobil kishilardek koʻrsatuvchi iskovuchlarni yubordilar . Aytadigan biron nojoʻya soʻzi uchun Uni tuzoqqa ilintirish va shu yoʻsin hokimning qoʻli va hukmiga topshirish niyatlari bor edi .
42020021	Ular Isodan soʻradilar : — Ustoz ! Biz bilamizki , Sen haqiqatgoʻysan , toʻgʻri taʼlim berasan , hech kimga yuz-xotir qilmasdan Xudoning haqiqiy yoʻlini oʻrgatmoqdasan .
42020022	Bizga ayt-chi , Qaysarga qaramlik soligʻi toʻlashimiz dinga muvofiqmi , yoʻqmi ?
42020023	Iso ularning makkorligini anglab : — [ Nega Meni sinab koʻrmoqchisizlar ? ]
42020024	Qani , Menga bir dinor koʻrsatinglar ! Bu tangadagi surat va yozuv kimniki ? — dedi . — Qaysarniki , — javob berdi ular .
42020025	Iso : — Unday boʻlsa , Qaysarning haqini Qaysarga , Xudoning haqini Xudoga beringlar , — dedi .
42020026	Shunday qilib , xalq oldida aytgan bironta soʻzi uchun ham Isoni tuzoqqa tushirolmadilar . Uning javobidan hayron boʻlib , lol qoldilar .
42020027	Oʻshanda qayta tirilish boʻlishini inkor etadigan sadduqiylardan baʼzilari kelib , Isoga savol berdilar :
42020028	— Ey Ustoz ! Muso paygʻambarimiz shunday yozib qoldirgan : “ Agar xotini bor odam farzandsiz qazo qilsa , ukasi uning xotinini olib , oʻz akasiga avlod tiklasin ” .
42020029	Xoʻsh , yetti aka-uka bor edi . Birinchisi uylanib , bolasiz oʻtib ketdi .
42020030	Ikkinchisi ham oʻsha xotinni olib , oʻldi .
42020031	Shuningdek , uchinchisi ham , hatto yettinchisigacha hammasi ham oʻsha xotinni olib , farzand koʻrmay oʻlib ketdilar .
42020032	Hammasidan keyin xotin ham oʻldi .
42020033	Xoʻsh , qiyomatda u qaysi birining xotini boʻladi ekan ? Chunki u yettoviga ham xotinlik qilgan edi-ku .
42020034	Iso ularga javoban dedi : — Bu dunyoning bolalari uylanadilar va erga tegadilar .
42020035	Lekin u dunyoga ketganlar hamda tirilishga sazovor boʻlganlar uylanmaydilar ham , erga tegmaydilar ham .
42020036	Ular endi oʻlim koʻrmaydilar . Ular farishtalar bilan teng boʻlib , qiyomat ahli sifatida Xudoning bolalari boʻladilar .
42020037	Muso paygʻambarning oʻzi ham yonayotgan buta toʻgʻrisidagi oyatda Xudovandni “ Ibrohimning Xudosi , Isʼhoqning Xudosi va Yoqubning Xudosi ” deb atab , oʻliklarning tirilishiga ishora qilgan edi .
42020038	Zotan Xudo oʻliklarning emas , tiriklarning Xudosidir . Unga nisbatan hamma tirikdir .
42020039	Shunda ulamolardan baʼzilari : — Ustoz , Sen yaxshi soʻzlading , — dedilar .
42020040	Va Isodan yana biron gap soʻrashga botinolmadilar .
42020041	Iso ularga dedi : “ Nega Masihni Dovudning oʻgʻli deyishadi ?
42020042	Mana , Dovudning oʻzi Zabur kitobida nima degan :
42020043	“ Xudovand mening Rabbimga aytdi : Yovlaringni oyoqlaring ostiga yiqitmagunimcha , Sen Mening oʻng tomonimda oʻltirib turgin ” .
42020044	Demak , Dovud Masihni Rabbim deb atagan boʻlsa , qanday qilib Masih Dovudning oʻgʻli boʻladi ? ”
42020045	Butun xaloyiq tinglab turganda , Iso oʻz shogirdlariga burilib dedi :
42020046	“ Uzun kiyimlar kiyib yurishni va xalq yigʻinlarida alik olishni sevadigan , ibodatxonalarda yuqori oʻrinni olish va ziyofatlarda toʻrda oʻtirishni yaxshi koʻradigan ulamolardan ehtiyot boʻlinglar !
42020047	Ular bevalarning uy-joylarini shilib , xoʻja koʻrsinga uzoq duo oʻqiydilar . Ana bundaylar ogʻirroq jazoga mubtalo boʻlgʻusidir ” .
42021001	Iso maʼbadning sadaqa qutisiga nazar solib , xayr-ehson tashlab turgan boy odamlarni koʻrdi .
42021002	Shuningdek , ikki tiyin tashlagan bir kambagʻal beva ayolni ham koʻrdi .
42021003	Shunda Iso dedi : “ Sizlarga chinini aytayin , bu kambagʻal beva hammadan koʻproq ehson berdi .
42021004	Chunki bularning barisi oʻzlarining ortiqcha pullaridan xudoyi qildi . Ammo bu ayol kamchiligiga qaramasdan , oʻzining bor-yoʻgʻini tashladi ” .
42021005	Baʼzi kishilar maʼbadning naqadar goʻzal toshlar va baxshidalar bilan bezatilgani toʻgʻrisida soʻzlashar edilar . Iso esa dedi :
42021006	— Shunday kunlar keladiki , siz shu yerda koʻrib turgan binolardan biror gʻisht butun qolmaydi , hammasi vayron boʻladi .
42021007	Ular Isodan soʻradilar : — Ustoz , bu ishlar qachon yuz beradi ? Bularning sodir boʻlajagini qanday alomatdan bilmoq mumkin ?
42021008	Iso dedi : — Yoʻldan ozmaslik uchun ehtiyot boʻlinglar ! Zero koʻplar “ Bu Menman ” va “ Vaqt yaqin ” , deb Mening nomim ostida keladilar . Ularning orqasidan bormanglar .
42021009	Urush va isyonlardan darak topganda choʻchimanglar . Chunki bular avvaldan boʻlib oʻtishi kerak , lekin darhol soʻnggi nihoya kelmaydi .
42021010	Keyin Iso davom etib ularga dedi : “ Xalq xalqqa qarshi , podshohlik podshohlikka qarshi koʻtariladi .
42021011	Ayrim joylarda shiddatli zilzilalar , qahatchiliklar , oʻlatlar boʻladi . Vahimali hodisalar sodir boʻlib , osmonda ajib gʻaroyibotlar yuz beradi .
42021012	Lekin bularning hammasidan burun sizlarni iskanjaga olib , quvgʻin qiladilar , diniy hayʼatlarga topshirib , zindonlarga tashlaydilar . Mening nomim tufayli sizlarni podshohlar va hokimlar oldiga olib boradilar .
42021013	Shunda siz fursatdan foydalanib , Men haqda shohidlik qilasizlar .
42021014	Oʻzimizni qanday himoya qilamiz , deb oldindan qaygʻurmaslikni yuragingizga tugib olinglar .
42021015	Chunki Men sizlarni ogʻzi botir qilib , shunday hikmat beramanki , sizlarga qarshi chiqqanlardan birortasi ham fikringizni inkor etolmay , gapsiz-soʻzsiz qoladilar .
42021016	Hatto ota-ona , aka-uka , qarindosh-urugʻ , yor-birodarlaringiz sizni tutib berishadi , baʼzilaringizni esa oʻlimga topshirishadi .
42021017	Mening nomim tufayli hamma sizdan nafratlanadi .
42021018	Biroq boshingizdan bir tola soch ham nobud boʻlmaydi .
42021019	Sabr-bardosh bilan joningizni saqlab qolasiz ” .
42021020	“ Quddusni qoʻshinlar qurshab olganini koʻrganda bilingki , shaharning xarob boʻlish vaqti yaqinlashgan .
42021021	Oʻshanda Yahudiyada boʻlganlar togʻlarga qochsin , shaharning ichida boʻlganlar undan chiqsin , atrof-tevarakda boʻlganlar shaharga aslo kirmasin .
42021022	Chunki bu kunlar — barcha oyatlar bajo boʻlgʻusi intiqom kunlari boʻladi .
42021023	U kunlarda homilador va emizuvchi ayollarning holiga voy ! Chunki yer yuzini katta musibat chulgʻab olib , bu xalqning boshiga qahr-gʻazab yogʻadi .
42021024	Ular qilich damidan oʻtkazilib , barcha ellarga asir qilib olib ketiladilar . Yot xalqlarning davroni tugamaguncha , Quddus yot xalqlar tomonidan oyoq osti qilinadi ” .
42021025	“ Quyosh , oy va yulduzlarda ajoyib alomatlar paydo boʻladi . Dengiz shovullab-joʻshib toʻlqinlangan sari , yer yuzidagi xalqlar esankirab , maʼyuslikka tushadilar .
42021026	Odamlar jahonga kelayotgan musibatlarni kutib , qoʻrquvdan ado boʻladilar . Chunki oʻshanda samoviy kuchlar larzaga keladi .
42021027	Nihoyat , bulut ichida , buyuk qudrat va ulugʻvorlik ila kelayotgan Inson Oʻgʻlini koʻradilar .
42021028	Bu voqealar roʻy bera boshlaganda , endi xalos boʻlish vaqt-soatingiz yaqinlashganini bilib , qomatingizni gʻoz tutib bosh koʻtaringlar ” .
42021029	Iso ularga bir masalni aytib berdi : “ Anjir daraxtiga va daraxtning boshqa turlariga qaranglar :
42021030	ular yaproq yozayotganini koʻrib , yoz kelib qolganini oʻzingiz ham anglaysiz .
42021031	Xuddi shunga oʻxshab , boyagi ishlarning sodir boʻlayotganini koʻrganingizda bilingki , Xudoning Shohligi juda yaqindir .
42021032	Sizlarga chinini aytayin , bu nasl oʻtmasdanoq , bularning hammasi sodir boʻlajak .
42021033	Yeru osmon bitar , lekin Mening soʻzlarim bitmas .
42021034	Oʻzingizni ehtiyot qiling ! Aysh qilib , kayf surib , hayotning tashvishlari ostida boʻgʻilib , yuraklaringizni yogʻ bosmasin , tagʻin u kun nogahon boshga tushib sizni toʻrga ilintirmasin !
42021035	Chunki u kun yer yuzida yashovchi har bir kishini bosib olajak .
42021036	Shu sababdan doim hushyor boʻlinglar . Yuz berguvchi bu musibatlardan omon qolishga kuch topib , Inson Oʻgʻli oldida turishga munosib boʻlmoq uchun doimo ibodat qilinglar ” .
42021037	Iso kunduzi maʼbadda taʼlim berar , tunlarini esa shahardan chiqib , Zaytun togʻida oʻtkazar edi .
42021038	Barcha xalq Isoni tinglamoq uchun ertalabdan maʼbadga , Uning huzuriga oqib kelar edi .
42022001	Xamirturushsiz non yopiladigan Fisih bayrami yaqinlashayotgan edi .
42022002	Oliy ruhoniylar bilan ulamolar xalqdan qoʻrqib , Isoni oradan koʻtarish chorasini izlardilar .
42022003	Shunda oʻn ikki havoriydan biri — Yahudo Ishqariyotning ichiga shayton kirib oldi .
42022004	Yahudo borib , oliy ruhoniylar va maʼbad mirshabboshilari bilan Isoni qanday qoʻlga tushirish toʻgʻrisida maslahatlashib oldi .
42022005	Ular sevinib , unga pul berishga ahd qildilar .
42022006	Yahudo bunga rozilik berdi va Isoni xalq koʻzidan yashirincha ularning qoʻliga tutib berish uchun qulay payt izlaydigan boʻldi .
42022007	Xamirturushsiz non yeyiladigan va qurbonlik qoʻzi soʻyiladigan Fisih bayramining qutlugʻ kuni keldi .
42022008	Iso Butrus bilan Yuhannoni yuborib : — Boringlar , Fisih bayrami taomini yeyishimiz uchun tayyorgarlik koʻringlar , — dedi .
42022009	Ular Isodan soʻradi : — Qayerda tayyorlashimizni buyurasan ?
42022010	Iso ularga dedi : — Xoʻsh , shaharga kirishingizda koʻzada suv koʻtarib ketayotgan bir odam uchraydi . Ortidan u kiradigan uyga ergashib kiring
42022011	va uy egasiga shunday denglar : “ Ustoz sendan : Shogirdlarim bilan Fisih bayram taomini yeydigan xona qayerda , deb soʻrayotir ” .
42022012	Shunda u sizga toʻshalgan katta boloxonani koʻrsatadi . Oʻsha yerda hozirlik koʻringlar .
42022013	Shogirdlar borib , xuddi Isoning aytganini topdilar va Fisih taomini tayyorlab qoʻydilar .
42022014	Ziyofat vaqti yetgach , Iso oʻn ikkala havoriy bilan birga dasturxon atrofida joy oldi
42022015	va ularga dedi : — Men azob chekmasimdan avval bu Fisih taomini sizlar bilan birga yeyishni juda ham orzu qilgandim .
42022016	Sizlarga aytib qoʻyay : bu taom Xudo Shohligida toʻla maʼnosini topmaguncha , Men uni boshqa yemayman .
42022017	Keyin Iso kosani olib , shukrona duosini aytib dedi : — Buni olinglar , oʻzaro boʻlishinglar .
42022018	Sizlarga aytib qoʻyay : Xudoning Shohligi amalga oshmaguncha , Men uzum ichkiligini boshqa ichmayman .
42022019	Soʻngra nonni oldi , shukrona duosini aytib sindirdi va shogirdlariga berib : — Bu sizlar uchun fido boʻlayotgan Mening tanamdir . Meni eslab turish uchun shunday qilinglar , — dedi .
42022020	Ovqatlanib boʻlishgach , Iso yana bir bor kosani olib , shunday dedi : — Bu kosa Xudo odamzod ila tuzgan Yangi Ahdni bildiradi . Bu ahd Mening sizlar uchun toʻkayotgan qonim evaziga kuchga kiradi .
42022021	Biroq , Menga xiyonat qiluvchining qoʻli ham Men bilan bir dasturxonga choʻzilmoqda .
42022022	Ha , Inson Oʻgʻli taqdirida boʻlgan yoʻldan ketib boradir . Ammo Unga xiyonat qilguchi kishining holiga voy !
42022023	— Kim ekan ichimizda bu ishni qiladigan ? — deya havoriylar oʻzaro surishtira boshladilar .
42022024	Havoriylar orasida , bizdan kim eng buyuk deb hisoblanmogʻi kerak , degan masala haqida tortishuv ham yuz berdi .
42022025	Iso ularga dedi : “ El-yurt podshohlari oʻz xalqlari ustidan hukmronlik qiladilar . Elni boshqaruvchilar olihimmat deb olqishlanadilar .
42022026	Sizlar esa bunday boʻlmanglar . Aksincha , ichingizda kim katta boʻlsa , eng kichikday boʻlsin . Kim rahbar boʻlsa , xizmatkordek boʻlsin .
42022027	Qay biri ulugʻdir — dasturxonga oʻtirganmi , yoki xizmat qilib turganmi ? Dasturxonga oʻtirgan emasmi ? Men esa orangizda bamisoli xizmatkordirman .
42022028	Sinov chogʻlarimda Men bilan birga dosh berganlar sizlar boʻldingiz .
42022029	Shu sababdan , Otam Menga vasiyat qilgani kabi , Men ham sizga Shohlikni vasiyat qilaman .
42022030	Siz Mening Shohligim dasturxonida oʻtirib yeb-ichasizlar , taxtlarga oʻtirib , Isroilning oʻn ikki qabilasi ustidan hukmronlik qilasizlar ” .
42022031	Rabbimiz Iso yana dedi : — Simun , Simun ! Mana , shayton sizlarni bugʻdoy kabi gʻalvirdan oʻtkazishga izn soʻradi .
42022032	Biroq Men , imondan toymagil , deya sen uchun ibodat qildim . Sen bir kun qaytib kelganingda , birodarlaring imonini mustahkamla .
42022033	Simun Isoga javoban : — Rabbiy ! Men Sen bilan zindonga ham , oʻlimga ham borishga tayyorman ! — dedi .
42022034	Iso dedi : — Senga shuni aytayin , Butrus , bugun xoʻroz qichqirmasdan avvaloq sen Meni tanishdan uch marta tonasan .
42022035	Iso shogirdlariga dedi : — Men sizlarni hamyonsiz , toʻrvasiz , choriqsiz yuborganimda , biron narsada kamchiligingiz bormidi ? — Hech narsada ! — javob berdi ular .
42022036	Iso ularga shunday dedi : — Biroq endi kimning hamyoni boʻlsa , oʻzi bilan olsin . Kimning toʻrvasi boʻlsa , yonida koʻtarib yursin . Boʻlmasa , kiyimini sotib qilichga almashtirsin .
42022037	Sizlarga aytib qoʻyay : Tavrotdagi “ U jinoyatchilar qatorida turdi ” , — degan oyat Menda amalga oshmogʻi lozim . Chindan ham , Men toʻgʻrimda yozilgan barcha oyatlar bajo boʻlmoqda .
42022038	Shogirdlar : — Rabbiy , ana bu yerda ikkita qilich bor ! — deyishdi . — Bas ! — dedi Iso .
42022039	Iso u yerdan joʻnab , odati boʻyicha Zaytun togʻiga chiqib ketdi . Shogirdlari ham Uning orqasidan ketdilar .
42022040	Bu yerga kelganda , Iso ularga : — Vasvasaga tushmaslik uchun ibodat qila turinglar , — dedi .
42022041	Oʻzi ulardan bir tosh otar masofacha nari bordi-da , tiz choʻkib ibodat qila boshladi :
42022042	— Ey Ota , koshki bu zaqqum kosani Mendan oʻtkazib yuborsang ! Lekin Men aytgandek emas , Sen aytgandek boʻlsin .
42022043	Shu orada osmondan bir farishta Isoga zohir boʻlib , Uni quvvatlab turdi .
42022044	U jon ilinjida yanada hafsala bilan ibodat qildi . Undan chiqqan ter esa yerga tomayotgan qon tomchilariga oʻxshar edi .
42022045	Ibodatdan turib , Iso shogirdlari yoniga keldi . Ularni qaygʻudan uxlab yotgan holda koʻrdi .
42022046	Ularga : — Nega uxlab yotibsizlar ? Qani turinglar , vasvasaga tushmaslik uchun ibodat qila turinglar , — dedi .
42022047	Iso hali bularni gapirib boʻlmasdan , bir olomon koʻzga koʻrindi . Oʻn ikki havoriydan Yahudo ismlisi oldinda kelayotib , Isoga yaqinlashdi-da , Uni oʻpishga chogʻlandi . [ Chunki u : “ Men kimni oʻpsam , U Oʻsha kishidir ” , deb eshlariga aytib qoʻygan edi . ]
42022048	Iso unga : — Yahudo , sen Inson Oʻgʻliga oʻpish bilan xiyonat qilyapsanmi ? — dedi .
42022049	Isoning yonidagilar voqea qayoqqa yoʻnalayotganini payqab : — Rabbiy , qilichni ishga solaylikmi ? — deyishdi .
42022050	Ulardan biri esa oliy ruhoniyning qarolini bir urib , oʻng qulogʻini uzib tushirdi .
42022051	Shunda Iso : — Qoʻyinglar , bas ! — dedi-da , qarolning qulogʻiga qoʻl tegizib uni asl holiga qaytardi .
42022052	Soʻng Oʻziga roʻpara boʻlgan oliy ruhoniylar , maʼbad mirshabboshilari va oqsoqollar tomon qayrilib , dedi : — Sizlar xuddi qaroqchining payiga tushgandek qilichu tayoq bilan Meni olgani kelibsizlar !
42022053	Lekin har kuni sizlar bilan birga maʼbadda boʻlganimda Menga qoʻl tegizmadinglar . Biroq endi zamon sizniki , endi zulumot hukmron .
42022054	Isoni ushlab , bosh oliy ruhoniyning uyiga olib bordilar . Butrus esa uzoqdan ularga ergashib keldi .
42022055	Hovlining oʻrtasida olov yoqib birga oʻtirishganda , Butrus ham u kishilarning orasiga oʻtirdi .
42022056	Bir oqsoch Butrusning olov yonida oʻtirganini koʻrib , unga tikilib qaradi-da : — Bu odam ham U bilan birga boʻlgan ! — dedi .
42022057	Lekin Butrus u ayolga : — Ey singlim , men Uni tanimayman ! — deb inkor etdi .
42022058	Bir ozdan keyin boshqa bir odam Butrusni koʻrib : — Sen ham ulardan birisan-ku ! — dedi . Lekin Butrus unga ham : — Ey birodar , men ulardan emasman ! — dedi .
42022059	Biron soat oʻtgandan soʻng yana kimdir : — Haqiqatan bu odam ham U bilan birga boʻlgan , asli u ham jalilalik , — dedi komil ishonch bilan .
42022060	Lekin Butrus : — Birodar , oʻzi nima deyapsan ? — dedi unga ham . Shu zahoti , u gapini tugatmasdanoq , xoʻroz qichqirdi .
42022061	Rabbimiz Iso Butrusga qayrilib , unga koʻzini tikdi . Shunda Butrus Rabbimizning unga : “ Bugun xoʻroz qichqirmasdan , sen Mendan uch marta tonasan ” , — degan soʻzini esladi .
42022062	Va tashqariga chiqib , achchiq-achchiq yigʻladi .
42022063	Isoni ushlab turgan odamlar esa Uni haqoratlab ura boshladilar .
42022064	Uning koʻzlarini bogʻlab , yuziga shapaloqlar tortib : — Qani karomatingni koʻrsat-chi , Seni kim uryapti ekan ? — deb soʻrashdi Undan .
42022065	Yana ancha kufr soʻzlar bilan Uni tahqirladilar .
42022066	Tong otgach , xalq oqsoqollari va oliy ruhoniylar bilan ulamolar toʻplanib , Isoni oʻzlarining Oliy Kengashi oʻtkaziluvchi mashvaratxonalariga keltirdilar .
42022067	— Sen Masihmisan ? Bizlarga ochigʻini ayt ! — deyishdi Uni soʻroq qilib . Iso ularga shundoq dedi : — Sizlarga aytsam , ishonmaysizlar .
42022068	Sizlarga savol bersam , javob bermaysiz , Meni ozod ham qilmaysizlar .
42022069	Biroq bundan buyon Inson Oʻgʻli Qodir Tangrining oʻng tomonida oʻltirajak .
42022070	Shunda hamma birdaniga : — Demak , Sen Xudoning Oʻgʻlimisan ? — deb soʻrashdi . — Oʻsha Men ekanimni oʻzingiz aytdingizlar , — dedi ularga Iso .
42022071	Shunda ular : — Bizga yana qanday guvohlik kerak ? Oʻz ogʻzidan oʻzimiz eshitdik , axir ! — deyishdi .
42023001	Butun Kengash aʼzolari turib , Isoni Pilatning oldiga keltirdilar .
42023002	Ular ayblovni boshlab : — Biz bu Odam xalqimizni yoʻldan ozdirayotganini aniqladik . U Qaysarga soliq toʻlashni man etib , Oʻzini Oʻzi Masih , yaʼni podshoh deb aytmoqda , — dedilar .
42023003	Pilat Isodan : — Sen yahudiylarning Podshohimisan ? — deb soʻradi . Iso unga javob berib : — Oʻzing aytyapsan , — dedi .
42023004	Pilat oliy ruhoniylarga va xalq yigʻiniga xitoban : — Men bu Odamda hech qanday ayb koʻrayotganim yoʻq , — dedi .
42023005	Lekin ular qattiq turib : — Jaliladan tortib shu yergacha — butun Yahudiya boʻylab taʼlimotini yoyib , xalqni gʻalayonga solmoqda , — dedilar .
42023006	Pilat Jalila soʻzini eshitgach : — Bu Odam jalilalikmi ? — deb soʻradi .
42023007	Isoning Hirod hukumati doirasidan ekanini bilgach , Uni shu kunlarda Quddusda turgan Hirodning qoshiga yubordi .
42023008	Hirod Isoni koʻrib juda kayfi chogʻ boʻldi . Chunki U haqda xabardor boʻlib , anchadan beri Uni koʻrmoqchi boʻlgan , U qilgan biron-bir moʻjizani oʻz koʻzi bilan koʻrishni umid qilib yurgan edi .
42023009	Shunday qilib , Unga ancha savollar berdi . Biroq Iso unga hech bir javob qaytarmadi .
42023010	Atrofda turgan oliy ruhoniylar va ulamolar esa Uni shiddat bilan qoraladilar .
42023011	Hirodning oʻzi ham askarlari bilan birga Isoni kamsitib masxara qildi-da , Unga shohona chopon kiydirib , Pilatning oldiga qaytarib yubordi .
42023012	Bu hodisadan avval bir-biriga adovatda boʻlgan Hirod va Pilat oʻsha kuni doʻstlashdilar .
42023013	Pilat esa oliy ruhoniylar , boshliqlar va xalqni bir yerga chaqirib ,
42023014	ularga dedi : — Sizlar bu Odamni xalqni yoʻldan ozdirishda ayblab oldimga olib keldinglar . Ammo men Uni oʻz koʻzlaringiz oldida tekshirib koʻrsam-da , sizlar qoʻyayotgan ayblarning birontasini ham Undan topmadim .
42023015	Men Uni Hirodning oldiga yubordim , Hirod ham hech nima topolmadi . Xullas , Unda oʻlimga loyiq biror-bir ayb topilmadi .
42023016	Binobarin , Uni bir kaltaklab boʻshatib yuboraman .
42023017	[ Pilat ayni har bayramda bir mahbusni ozod qilishiga toʻgʻri kelar edi . ]
42023018	Xaloyiq esa bir ogʻizdan : — Unga oʻlim ! Bizlarga Barabbani chiqarib yubor ! — deb baqira ketishdi .
42023019	Barabba esa shaharda yuz bergan isyonga aralashib qotillik qilganligidan zindonga tashlangan edi .
42023020	Pilat Isoni boʻshatib yubormoqchi boʻlib , yana bir bor xaloyiqqa xitob etdi .
42023021	Lekin ular : — Uni xochga mixlab qoʻy ! Xochga ! — deb qichqirdilar .
42023022	Pilat uchinchi marta ularga xitoban : — U axir nima yomonlik qildi ? Men Unda oʻlimga loyiq biror-bir ayb topganim yoʻq . Shunday ekan , men Uni bir kaltaklab boʻshatib yuborayin , — dedi .
42023023	Biroq ular ovozlari boricha qichqirishda davom etib , Isoni xochga mixlashni qattiq turib talab qildilar . Nihoyat xaloyiq va oliy ruhoniylarning baqiriq-chaqiriqlari ustun keldi
42023024	va Pilat ularning talabiga koʻndi .
42023025	Ular soʻrab turgan , isyonchiligi va qotilligi uchun zindonga solingan odamni ozodlikka chiqarib , Isoni esa ularning ixtiyoriga topshirdi .
42023026	Isoni olib chiqayotganlarida , daladan kelayotgan Simun ismli kirineyalik bir odamni ushlashdi-da , Isoning orqasidan koʻtarib borish uchun xochni unga yuklashdi .
42023027	Juda koʻp xaloyiq , jumladan Isoga yigʻi qilib koʻksiga urayotgan talay xotin-qizlar Uning orqasidan ergashib bordi .
42023028	Iso ularga qarab : — Ey Quddus qizlari ! — dedi . — Men uchun yigʻlamanglar , aksincha , oʻzingiz va bolalaringiz uchun yigʻlanglar .
42023029	Zero shunday kunlar keladiki : “ Tugʻmagan ayollar , bepusht qorinlar , bola emizmagan koʻkraklar baxtlidir ” , — deb aytishadi .
42023030	Oʻshanda togʻlarga : “ Ustimizga qulang ! ” , tepaliklarga esa : “ Bizni bosib qoling ! ” — deb aytishadi .
42023031	Yam-yashil ogʻochga bunday qilishsa , qurigan ogʻochga ne qilishar ekan ?
42023032	Iso bilan birga ikki jinoyatchini ham oʻlimga olib bordilar .
42023033	Boshsuyagi degan joyga kelganlarida , Isoni hamda oʻng va soʻl tomonida ikkala jinoyatchini xochga mixlab qoʻydilar .
42023034	Iso : — Ey Ota ! Ularni kechirgin , ular nima qilayotganini bilmaydilar , — der edi . Askarlar qurʼa tashlab , Isoning kiyimlarini boʻlib ola boshladilar .
42023035	Xaloyiq tomosha qilib turdi . Ular bilan birga boshliqlar ham Isoning ustidan hiringlashib : — Boshqalarni qutqarar edi . Modomiki U Xudoning arzandasi — Masih ekan , qani Oʻzini Oʻzi qutqarsin-chi ! — deyishardi .
42023036	Askarlar ham Unga sirka ichirgani yaqinlashib :
42023037	— Agar Sen yahudiylarning Podshohi boʻlsang , Oʻz-oʻzingni qutqar-chi ! — dedilar istehzo bilan .
42023038	Isoning boshi uzra [ yunon , lotin va ibriy tillarida ] “ Yahudiylarning Podshohi budir ” — degan yozuv bor edi .
42023039	Osilgan jinoyatchilardan biri : — Agar Sen Masih boʻlsang , qani Oʻzingni va bizlarni ham qutqar , — deb Isoni kufr etdi .
42023040	Ikkinchisi esa unga taʼna qilib : — Sen ham ayni jazoga mahkum boʻlib , Xudodan qoʻrqmaysanmi ?
42023041	Mana bizlar qilmishimizga yarasha odilona jazo oldik . U esa hech qanday yomonlik qilgani yoʻq , — dedi .
42023042	Keyin Isoga : — Yo Rabbiy , Shohligingga kirganingda meni eslagin ! — dedi .
42023043	Iso unga dedi : — Senga chindan aytamanki , bugunning oʻzida sen Men bilan birga jannatda boʻlasan .
42023044	Tush chamasida quyosh qorayib , butun yerni soat uchgacha davomli zulmat qopladi .
42023045	Maʼbaddagi parda oʻrtasidan yirtilib ketdi .
42023046	Iso baland ovoz bilan faryod qildi : — Ota ! Ruhimni Sening qoʻllaringga topshiryapman . Shunday dedi-da , jon taslim qildi .
42023047	Voqeani koʻrib turgan yuzboshi Xudoni ulugʻlab : — Haqiqatan ham , bu solih Odam ekan , — dedi .
42023048	Tomoshaga toʻplangan butun xaloyiq sodir boʻlgan voqealarni koʻrib , koʻksiga ura-ura qaytib ketdi .
42023049	Isoni bilganlarning bari , shu jumladan , Jaliladan Unga ergashib kelgan ayollar uzoqda turgancha , bu hodisotni kuzatdilar .
42023050	Kengash aʼzolaridan Yusuf ismli yaxshi va solih bir kishi bor edi .
42023051	U yahudiylarning Arimateya shahridan boʻlib , Xudo Shohligiga koʻz tikib yurar edi . U Kengashning qarorida ham , ishida ham ishtirok etmagan edi .
42023052	Yusuf Pilatning oldiga borib Isoning jasadini soʻradi .
42023053	Soʻng Uni xochdan tushirib olib kafanladi va qoyada oʻyilgan , hali ichiga kimsa qoʻyilmagan bir qabrga qoʻydi .
42023054	U kun juma boʻlib , dam olish vaqti boshlanishiga sal qolgan edi .
42023055	Jaliladan Iso bilan birga kelgan ayollar ham ergashib borib , qabrni va Jasad qanday qoʻyilganini koʻrdilar .
42023056	Qaytib kelganlaridan soʻng , atirlar va xushboʻy yogʻlar tayyorladilar . Shanba kuni esa ilohiy amr boʻyicha orom oldilar .
42024001	Yakshanba kuni erta tongda ayollar tayyorlab qoʻygan atirlarini olib qabrga keldilar . [ Ular bilan birga boshqa bir necha ayollar ham bor edi . ]
42024002	Ular qabr ogʻzidagi toshni agʻdarilgan holda koʻrdilar .
42024003	Ichkariga kirib , Rabbimiz Iso jasadini topmadilar .
42024004	Ular bundan gangib turganda , birdan oldilarida yaltiroq kiyim kiygan ikki zot paydo boʻldi .
42024005	Ayollar vahimadan boshlarini yerga egib turishdi . U zotlar ularga : — Nega siz tirikni oʻliklar orasidan izlayapsizlar ? — deyishdi .
42024006	— U bu yerda yoʻq , U qaytadan tirilib ketdi . Hali Jalilada ekanidayoq aytganlarini eslangiz .
42024007	U sizga : “ Inson Oʻgʻli gunohkor odamlar qoʻliga tutib berilajak , xochga mixlanajak , uchinchi kuni esa qaytadan tirilajak ” , — degan edi-ku .
42024008	Ayollar Isoning bu soʻzlarini esladilar .
42024009	Qabrdan qaytib borib , bu haqda oʻn bir havoriyga va boʻlak barchaga maʼlum qildilar .
42024010	Havoriylarga bu xabarni yetkazganlar — magdalalik Maryam , Yoʻanna , Yoqubning onasi Maryam va ular bilan birga boʻlgan boshqa ayollar edi .
42024011	Biroq bu soʻzlar havoriylarga quruq gap tuyulib , ayollarga ishonmadilar .
42024012	Butrus esa oʻrnidan turib , qabr tomon yugurdi . Ichkariga engashib qarab , u yerda faqat kafanning oʻzinigina koʻrdi . Yuz bergan voqeadan hayratga tushib , ortiga qaytdi .
42024013	Xuddi shu kuni shogirdlardan ikkisi Quddusdan bir tosh uzoqlikdagi Yommaus degan qishloqqa borishar edi .
42024014	Roʻy bergan bu hodisotlardan oʻzaro gaplashib ketdilar .
42024015	Oʻzaro soʻzlashib va bahslashib borishar ekan , Isoning Oʻzi ularga yaqinlashib , hamrohlik qildi .
42024016	Lekin ularning koʻzlari Uni tanimoqqa ojiz edi .
42024017	Iso ulardan : — Sizlar oʻzaro nimalar haqida tortishib boryapsiz ? Nega yuzingiz gʻamgin ? — deb soʻradi .
42024018	Shogirdlardan Kleopa degani Unga javob berdi : — Nahotki Quddusga kelganlar orasida shu kunlarda bu yerda sodir boʻlgan hodisalardan bir Oʻzing bexabar boʻlsang ?
42024019	— Qaysi hodisalar ? — soʻradi Iso . — Xudo va butun xalqning oldida qudratli ishi va soʻzi bilan tanilgan nosiralik Iso paygʻambar haqidagi hodisalar-da , — deyishdi Unga .
42024020	— Bizning oliy ruhoniylar bilan boshliqlarimiz oʻlim jazosini talab qilib , Uni xochga mixlatdilar .
42024021	Biz Uni Isroilni xalos qiladigan Najotkor deb oʻylab , umidvor boʻlgandik . Buning ustiga-ustak , bu hodisalar sodir boʻlganiga bugun uchinchi kun boʻldiki ,
42024022	bizning ayrim ayollarimiz bizni hayratda qoldirishdi . Ular erta bilan qabrga borib ,
42024023	Uning jasadini topolmay kelishdi . Ular hatto : farishtalarni koʻrdik , deb aytishdi . Farishtalar ularga : “ Iso tirik ” , — deyishibdi .
42024024	Shunda oramizdan baʼzi odamlar qabrga borib , xuddi ayollar aytganlarining shohidi boʻlishibdi , Isoning Oʻzini esa koʻrishmabdi .
42024025	Iso ularga : — Ey farosatsizlar ! Barcha paygʻambar soʻzlariga ishonchi sust odamlar !
42024026	Masih Oʻz ulugʻvorligiga erishmoq uchun shu azoblarni boshdan kechirmogʻi kerakmasmidi ? — dedi .
42024027	Shunday qilib , Iso Muso paygʻambardan tortib , barcha paygʻambar kitoblarida Oʻzi haqida yozilgan oyatlarning hammasini ularga tushuntira boshladi .
42024028	Nihoyat , oʻsha borayotgan qishloqqa yaqinlashdilar . Iso Oʻzini yoʻli davom etadigan qilib koʻrsatdi .
42024029	Lekin ular Unga : — Biz bilan birga qol , chunki kun botay deb qoldi , endi kech kira boshladi , — deb Uni qistashdi . Iso ular bilan birga qolgani ichkariga kirdi .
42024030	Ular bilan birga dasturxon yonida oʻtirganda , nonni olib shukrona duosini aytdi va nonni sindirib ularga berdi .
42024031	Shundagina ularning koʻzlari ochilib , Uni tanib qolishdi . Biroq Iso shu onda koʻzdan gʻoyib boʻldi .
42024032	Shogirdlar bir-biriga : — U yoʻlda biz bilan gaplashib , oyatlarni tushuntirayotganida , koʻnglimizga iliqlik yugurmaganmidi , axir ! — dedilar .
42024033	Shu zahoti oʻrinlaridan turib , Quddusga qaytib bordilar . Oʻn bir havoriyni va ular bilan toʻplanib turganlarni topdilar .
42024034	Ular kelganlarga : — Rabbimiz haqiqatan tirilib kelgan , U Simunga zohir boʻlibdi-ku , — dedilar .
42024035	Kelganlar ham yoʻldagi voqealarni , Iso nonni sindirayotganda Uni qanday tanib qolganliklarini aytib berdilar .
42024036	Ular hali bu xususda soʻzlashayotganda , Isoning Oʻzi oʻrtalarida zohir boʻldi . — Sizlarga tinchlik boʻlsin ! — dedi .
42024037	Shogirdlar oʻtakasi yorilganday boʻlib , arvoh koʻryapmiz , deb oʻyladilar .
42024038	Lekin Iso ularga dedi : — Nega buncha hayajonlanmoq ? Nechun koʻnglingizda buncha gumonlar tugʻilyapti ?
42024039	Qoʻllarimga va oyoqlarimga qaranglar , bu Mening Oʻzim . Meni ushlab koʻringlar . Menda koʻrib turganingizdek arvohning etu ustuxoni boʻlmaydi-ku , axir !
42024040	Shunday deb , Iso qoʻl-oyoqlarini ularga koʻrsatdi .
42024041	Shogirdlar sevinchidan taajjublanib hali ishonmayin turganlarida , Iso ulardan soʻradi : — Bu yerda yeydigan biron narsangiz bormi ?
42024042	Ular Unga bir parcha qovurilgan baliq [ va bir oz mumli asal ] berishdi .
42024043	Iso buni olib , ularning koʻzlari oldida yedi .
42024044	Soʻngra ularga : — Men hali sizlar bilan birga boʻlganimda , Men haqimda Muso Qonunida , Paygʻambarlar va Zabur kitoblarida hamma yozilganlar bajo kelishi kerak , deb aytgan edim-ku . Mana shu boʻlib-oʻtganlarga toʻgʻri keladi , — dedi .
42024045	Keyin oyatlarni anglamoq uchun shogirdlarining zehnini ochib yubordi
42024046	va ularga yana dedi : — Mana shu yozilganlarga koʻra , Masih azob chekishi va uchinchi kuni esa qayta tirilishi kerak edi .
42024047	Shuningdek , Quddusdan boshlab barcha xalqlar Uning nomi bilan tavba-tazarruga chaqirilmogʻi va gunohlari kechirilishi eʼlon qilinmogʻi ham lozim .
42024048	Sizlar esa bu ishlarga guvoh boʻlajaksiz .
42024049	Endi Men Otamning bergan vaʼdasini sizlarga yuboraman . Ammo yuqoridan bu qudratni olmaguningizcha , Quddus shahrida qola turinglar .
42024050	Keyin Iso shogirdlarini shahardan tashqariga , Baytaniya yaqinlarigacha olib chiqdi-da , qoʻllarini koʻtarib ularni duo qildi .
42024051	Duo qilayotib , ulardan uzoqlashgancha osmonga koʻtarildi .
42024052	Shogirdlar esa Unga sajda qildilar va katta sevinch ila Quddusga qaytib bordilar .
42024053	Xudoga hamdu sanolar aytib , doimo maʼbadda boʻldilar . Omin .
43001001	Azalda Kalom bor edi . Kalom Xudo huzurida edi , Kalom — Xudo edi .
43001002	Azaldanoq U Xudo huzurida edi .
43001003	Borliq U orqali bor boʻlgan , Usiz hech narsa bor boʻlgan emas . Neki bor boʻlgan boʻlsa , U orqali bor boʻlgan .
43001004	Unda hayot bor edi , Hayot insonlarning nuri edi .
43001005	Nur zulmatda porlaydi , Zulmat esa nurni qoplay olmadi .
43001006	Xudo tomonidan yuborilgan bir odam bor edi , uning ismi Yahyo edi .
43001007	U shohidlik qilgani , nur haqida shohidlik qilgani kelgan edi , toki hamma uning shahodati orqali imon keltirsin .
43001008	Uning oʻzi nur emas edi , u faqat nur haqida shahodat berishga yuborilgan edi .
43001009	Dunyoga kelayotgan hamma odamzodni yorituvchi haqiqiy nur bor edi .
43001010	Kalom dunyoda bor edi , Dunyo U orqali bor boʻlgan edi , Biroq dunyo Uni tanimadi .
43001011	Oʻzinikilarning yoniga keldi U , Lekin Oʻzinikilar Uni qabul qilmadi .
43001012	Uni qabul qilganlarga esa , Barcha Uning nomiga imon keltirganlarga U Xudoning farzandi boʻlish iqtidorini berdi .
43001013	Ular na qondan , Na tana xohishidan , Na er xohishidan , Balki Xudodan tugʻildilar .
43001014	Kalom inson qiyofasiga kirdi Va biz aro maskan qildi . Biz esa Uning ulugʻvorligini koʻrdik ; Otasi huzuridan kelgan , Marhamat va haqiqat ila toʻlgan Yagona Oʻgʻilning ulugʻvorligini koʻrdik .
43001015	Yahyo U haqda guvohlik berdi va ovozini baland qilib dedi : “ Mening ketimdan Kelayotgan bor , U mendan ham ulugʻ , chunki U mendan ilgariroq bor edi , deb aytganim Shuning Oʻzidir ” .
43001016	Uning kamolotidan biz hammamiz Marhamat ustiga marhamat oldik .
43001017	Tavrot Qonuni Muso orqali berilgan edi , Ilohiy marhamat va haqiqat esa Iso Masih orqali zohir boʻldi .
43001018	Hech kim hech qachon Xudoni koʻrgan emas ; Otasining bagʻrida boʻlgan yagona Oʻgʻil Oʻzi Uni izhor qildi .
43001019	Quddusdagi yahudiylar yuborgan ruhoniylar va levitlar Yahyo paygʻambarning oldiga borib undan : — Sen kimsan ? — deb soʻradilar . Yahyo shahodat berdi :
43001020	— Men Masih emasman , — deb ochiq tan oldi u , inkor etmadi .
43001021	Yana undan : — Boʻlmasa Ilyos paygʻambarmisan ? — deb soʻradilar . — Yoʻq ! — dedi u . — Oʻsha paygʻambarmisan ? — deb savol berdilar . U yana : — Yoʻq ! — deb javob berdi .
43001022	— Axir , sen kimsan ? Bizni yuborganlarga javob qilishimiz kerak . Sen oʻzing haqingda nima deysan ? — deb soʻradilar .
43001023	— Men , Ishaʼyo paygʻambarning aytganiday , “ Xudovandga yoʻl hozirlanglar ” , deb sahroda xitob qiluvchining sadosiman , — dedi Yahyo .
43001024	Uning oldiga yuborilganlar orasida farziylar ham bor edi .
43001025	Ular Yahyodan : — Modomiki sen Masih ham , Ilyos ham , oʻsha paygʻambar ham emas ekansan , nega xalqni suvga choʻmdirib , tavba qildirib yuribsan ? — deb soʻradilar .
43001026	Yahyo ularga javob berdi : — Men odamlarni suvga choʻmdiryapman , xolos . Lekin orangizda sizlar tanimaydigan Kimsa turibdi .
43001027	Mening ketimdan kelayotgan [ va mendan ilgari bor boʻlgan ] Kimsa bor , deb aytganim ana Oʻshadir . Men Uning chorigʻi iplarini yechishga ham munosib emasman , — dedi .
43001028	Bu hodisalar Yahyo odamlarni tavba qildirib yurgan yerda , Oʻrdun daryosining naryogʻidagi Baytavarada sodir boʻldi .
43001029	Ertasiga Yahyo Isoning oʻziga yaqinlashayotganini koʻrib , shunday dedi : “ Mana , dunyoning gunohini Oʻziga oluvchi Xudoning qurbonlik Qoʻzisi !
43001030	Men aytgan edim : Mening ketimdan kelayotgan Zot bor , U mendan ulugʻ , chunki U mendan ilgari ham bor edi . Bu — Oʻshaning Oʻzidir .
43001031	Men Uni bilmas edim , lekin Isroil Uni tanib olsin , deb men odamlarni suvga choʻmdirib , tavba qildirgani keldim ” .
43001032	Yahyo yana shunday shahodat berdi : “ Men Ilohiy Ruhning osmondan kaptarday uchib kelib , Oʻshaning ustiga qoʻnganini koʻrdim .
43001033	Men Uni bilmas edim . Lekin odamlarni suvga choʻmdirishga meni yuborgan Xudoning Oʻzi : “ Muqaddas Ruh kimning ustiga tushib qoʻnganini koʻrsang , bilki , Muqaddas Ruhga Choʻmdiruvchi Oʻshadir ” , — degan edi menga .
43001034	Men esa Uni koʻrdimu , mana bu — Xudoning Oʻgʻlidir , deb shahodat berdim ” .
43001035	Ertasiga Yahyo yana ikkita shogirdi bilan shu yerda turgan edi .
43001036	U yurib kelayotgan Isoga tikilib qarab : — Mana Xudoning qurbonlik Qoʻzisi ! — dedi .
43001037	Ikkala shogird Yahyoning bu soʻzlarini eshitib , Isoning orqasidan ergashib borishdi .
43001038	Iso oʻgirilib qarab , ularning ergashib kelayotganini koʻrdi-da : — Sizlarga nima kerak ? — deb soʻradi ulardan . — Sen qayerda turasan , Ravviy ? — deyishdi ular . ( ” Ravviy ” ustoz maʼnosidadir ) .
43001039	— Borib koʻringlar , — dedi Iso . Ular borib , Isoning turar joyini koʻrishdi . Oʻsha kuni U bilan qolishdi . Soat toʻrtlar chamasi edi .
43001040	Yahyodan Iso haqida eshitib , Uning orqasidan ergashganlardan biri Simun Butrusning ukasi Idris edi .
43001041	U dastlab akasi Simunni topdi-da , unga : — Biz Masihni topdik , — dedi . ( Masih — “ Xudo yuborgan ” demakdir . )
43001042	Idris akasini Isoning oldiga olib keldi . Iso esa unga tikilib : — Sen Yunus oʻgʻli Simunsan-ku , sen Kifa ( yaʼni Tosh ) degan nom olasan , — dedi .
43001043	Ertasi kuni Iso Jalilaga bormoqchi boʻldi . U Filipni topib unga : — Orqamdan yur ! — dedi .
43001044	Filip Baytsayda shahridan , Idris bilan Butrusning hamshahari edi .
43001045	Filip ketdi . U Natanʼilni topib , unga : — Biz Muso va boshqa paygʻambarlar Tavrotda yozgan Yusuf oʻgʻli nosiralik Isoni topdik , — dedi .
43001046	— Nosira shahridan biron yaxshilik chiqarmikin ? — dedi Natanʼil unga . — Borib koʻrgin ! — dedi unga Filip .
43001047	Bundan soʻng Iso Natanʼilning Oʻziga yaqinlashayotganini koʻrib : — Qarang , hech hiylani bilmaydi , xuddi haqiqiy isroillik ! — dedi .
43001048	Natanʼil Isodan soʻradi : — Sen meni qayerdan taniysan ? — Filip seni chaqirmasidan oldin , sen anjir daraxtining tagida eding . Men seni oʻsha yerda koʻrgan edim , — deb javob berdi Iso .
43001049	Shunda Natanʼil : — Ustoz , Sen Xudoning Oʻgʻlisan , Sen Isroilning Podshohisan ! — dedi .
43001050	Iso unga javoban : — Men senga : Seni anjir daraxti tagida koʻrdim , deganim uchun ishonyapsan-da . Sen bundan ham buyuk ishlarni koʻrasan ! — dedi .
43001051	Soʻng unga yana : — Sizlarga rostini aytay : bundan keyin osmon ochilib , Inson Oʻgʻli oldiga Xudo farishtalari tushib-chiqayotganini koʻrasizlar , — dedi .
43002001	Uchinchi kuni Jalilaning Kana shaharchasida nikoh toʻyi boʻldi . Isoning onasi ham u yerda edi .
43002002	Iso bilan shogirdlari ham toʻyga taklif etilgan edilar .
43002003	Sharob tugab qolgach , Isoning onasi Unga : — Ularda sharob qolmabdi , — dedi .
43002004	Iso unga : — Mening ishimga aralashma , ayol . Mening vaqt-soatim hali yetgani yoʻq , — dedi .
43002005	Shunda onasi xizmatchilarga : — U sizlarga nimaiki desa , oʻshani qilinglar , — dedi .
43002006	Oʻsha yerda yahudiylar tahoratda ishlatadigan , har biri ikki-uch chelak sigʻimli oltita tosh xum bor edi .
43002007	Iso xizmatchilarga : — Xumlarni suvga toʻldiringlar , — dedi . Ular xumlarni limmo-lim toʻldirishdi .
43002008	Iso ularga : — Endi choʻmichlab olib , toʻyboshiga olib boringlar , — dedi . Ular esa olib borishdi .
43002009	Toʻyboshi sharobga aylangan suvni tatib koʻrdi . Uning qayoqdan kelganligini u bilmas edi , faqat olib kelgan xizmatchilar bilishar edi . Toʻyboshi kuyovni chaqirtib unga aytdi :
43002010	— Har kim avval yaxshi sharobni qoʻyadi . Kayf qilishgandan keyingina yomonrogʻini beradi . Sen esa yaxshi sharobni shu vaqtgacha saqlabsan-ku !
43002011	Iso dastlabki ushbu moʻjizasini Jalilaning Kana shaharchasida namoyish qildi , bu bilan Oʻzining ulugʻvorligini zohir qildi . Shogirdlari esa Unga imon keltirdilar .
43002012	Shundan keyin Iso , onasi , ukalari va shogirdlari Kafarnahum shahriga keldilar va u yerda bir necha kun turdilar .
43002013	Yahudiylarning Fisih bayrami yaqinlashib qolgani uchun Iso Quddus shahriga bordi .
43002014	Maʼbadga kirganda , hoʻkiz , qoʻy , kaptarlarni sotayotganlar va oʻtirgan sarroflarni koʻrdi .
43002015	Iso arqondan darra yasadi-da , maʼbaddan hammasini , hoʻkizu qoʻylari bilan birga , quvib chiqardi , sarroflarning xontaxtalarini agʻdarib , pullarini sochib yubordi .
43002016	Kaptar sotuvchilarga : — Bularni yoʻqotinglar bu yerdan , Otamning uyini savdoxonaga aylantirmanglar ! — dedi .
43002017	Shunda Uning shogirdlari “ Sening uyingga boʻlgan rashkim Mening ichimni kemirib ketdi ” , degan oyatni esladilar .
43002018	Shunda yahudiy mansabdorlari : — Bunday qilishga qanday huquqing bor ? Isbot qilib moʻjiza yarat-chi ! — deb Isodan talab qildilar .
43002019	Iso dedi : — Bu maʼbadni buzinglar , Men uch kun ichida uni tiklayman .
43002020	Bunga javoban yahudiy mansabdorlari : — Bu maʼbad qirq olti yilda qurilgan , Sen uni uch kunda tiklamoqchimisan-a ? ! — dedilar .
43002021	Holbuki , Iso maʼbad deb Oʻzining badanini nazarda tutgan edi .
43002022	Iso oʻlib tirilgandan keyin , shogirdlari Uning bu soʻzini esladilar va muqaddas bitikka ham , Isoning soʻziga ham ishondilar .
43002023	Iso Quddusda , Fisih bayramida boʻlganda , koʻp odamlar Uning qilayotgan ibratli moʻjizalarini koʻrib , Unga imon keltirdilar .
43002024	Ammo Iso hamma insonlarning koʻnglini bilgani uchun , Oʻzini ularga ishonmas edi .
43002025	Unga inson haqida biror maʼlumotning hojati yoʻq edi , chunki inson dilida nima borligini U bilar edi .
43003001	Yahudiy boshliqlaridan Nikodim ismli bir odam bor edi , u farziylar mazhabida edi .
43003002	Bu odam bir kun kechasi Isoning oldiga kelib , Unga dedi : — Ustoz ! Sen Xudodan kelgan bir muallim ekaningni biz bilamiz , chunki hech kim , agar Xudo u bilan boʻlmasa , Sen qilayotgan moʻjizalarni qilolmaydi .
43003003	Iso unga shunday javob berdi : — Senga rostini aytay : agar kim yuqoridan tugʻilmasa , Xudo saltanatini koʻrolmaydi .
43003004	— Keksa odam yana qanday tugʻila oladi ? Onasining qorniga ikkinchi gal kirib tugʻila oladimi ? — deb soʻradi Nikodim .
43003005	Iso javob berdi : — Senga rostini aytay : agar kim suvdan va Ruhdan tugʻilmas ekan , Xudo saltanatiga kirolmaydi .
43003006	Tanadan tugʻilgan tanadir , Ruhdan tugʻilgan esa Ruhdir .
43003007	Sizlar yuqoridan tugʻilishingiz kerak , deganimga taajjublanma .
43003008	Shamol istagan joyda esaveradi . Uning tovushini eshitasan-u , lekin qaysi tomondan kelib , qaysi tomonga ketishini bilmaysan . Ruhdan tugʻilgan har bir kishida ham shunday boʻladi .
43003009	— Bu qanday boʻlishi mumkin ? — soʻradi Nikodim .
43003010	Iso unga javob berdi : — Sen Isroilning ustozisan-ku axir , nega buni bilmaysan ?
43003011	Senga rostini aytay : Biz bilganimizni soʻzlaymiz , koʻrganimiz haqida shahodat beramiz . Lekin sizlar Bizning shahodatimizni qabul qilmayapsizlar .
43003012	Agar sizlar yerdagi narsalar haqida aytganlarimga ishonmasangizlar , samoviy narsalar toʻgʻrisida gapirganlarimga qanday ishonasizlar ?
43003013	Osmonda turadigan va osmondan tushgan Inson Oʻgʻlidan boshqa hech kim osmonga chiqqan emas .
43003014	Muso sahroda ilonni qanday yuqoriga koʻtargan boʻlsa , Inson Oʻgʻli ham xuddi shunday yuqoriga koʻtarilishi kerak .
43003015	Shu tariqa Unga ishongan har bir kishi halok boʻlmay , abadiy hayotga erishadi .
43003016	Zero Xudo olamni shunchalik sevdiki , Oʻzining yagona Oʻgʻlini berdi , toki Unga ishongan har bir kishi halok boʻlmasin , balki abadiy hayotga ega boʻlsin .
43003017	Xudo olamni hukm qilish uchun emas , balki Oʻgʻli orqali qutqarish uchun Oʻgʻlini dunyoga yubordi .
43003018	Unga ishongan odam hukm qilinmaydi . Unga ishonmagan odam esa allaqachon mahkum boʻlgan , chunki u Xudoning yagona Oʻgʻli ismiga ishonmagan .
43003019	Ilohiy hukm shundan dalolatdirki , olamga nur kelgan boʻlsa ham , odamlar nurdan koʻra zulmatni aʼlo koʻrdilar ; chunki ularning qilmishlari yomonlik edi .
43003020	Kimki yomonlik qilib yursa , nurni yomon koʻradi , yomon qilmishlari fosh boʻlib qolmasligi uchun nurga qarab yurmaydi .
43003021	Kimki haqiqat yoʻlini tutsa , nurga qarab yuradi , toki Xudoga tayanib qilgan ishlari oshkora boʻlsin .
43003022	Shundan keyin Iso bilan shogirdlari Yahudiya yurtiga keldilar . Iso ular bilan bir muddat u yerda qolib , odamlarni suvga choʻmdirib , tavba qildirar edi .
43003023	Yahyo ham Salim yaqinidagi Eynon yerida xalqni daryoga choʻmdirib yurgan edi . U yer sersuv boʻlib , odamlar oqib kelar edi .
43003024	Yahyo esa hali zindonga tashlanmagan edi .
43003025	Shu mahal Yahyoning shogirdlari bilan yahudiy mansabdorlari orasida tahorat haqida bahs boʻldi .
43003026	Oxiri Yahyoning oldiga borib dedilar : — Ustoz ! Oʻrdun daryosining narigi boʻyida sen bilan boʻlgan , sen guvohlik bergan Odam bor-ku , oʻsha Odam endi xalqni suvda tavba qildirib yuribdi , hamma ham Uning oldiga borishyapti .
43003027	Bunga javoban Yahyo dedi : — Agar osmondan nasib boʻlmasa , inson hech narsani sigʻdira olmaydi .
43003028	Men Masih emasman-u , faqat Uning oldidan yuborilganman , deb aytganimga oʻzingiz guvohsizlar .
43003029	Kelin kimga tegishli boʻlsa , kuyov oʻshadir . Lekin kuyovning yonida turib unga quloq solgan doʻsti kuyovning ovozini eshitiboq , sevinib quvonadi . Xuddi shunday : mening quvonchim endi komil boʻldi .
43003030	Masih ulgʻayishi , men esa pasayishim kerak .
43003031	Yuqoridan kelgan Zot hammadan ustundir . Yerdan boʻlgan yerga mansubdir va yerga xos gapiradi . Osmondan Kelgan esa hammadan ustundir .
43003032	U koʻrgani va eshitgani haqida guvohlik beradi , ammo hech kim Uning guvohligini tan olmaydi .
43003033	Uning guvohligini tan oluvchi kishi esa Xudoning haqligini tasdiqlaydi .
43003034	Xudo yuborgan Zot Xudoning soʻzlarini gapiradi ; Xudo Oʻz Ruhini cheksiz-oʻlchovsiz beradi .
43003035	Ota Oʻgʻlini sevadi , U hamma narsani Uning qoʻliga topshirgan .
43003036	Kimki Xudo Oʻgʻliga ishonsa , abadiy hayotga erishadi . Oʻgʻilga ishonmagan odam esa hayot koʻrmay , Xudoning gʻazabiga uchraydi .
43004001	Iso Yahyodan koʻra koʻproq odamlarni daryoda tavba qildirib , shogird orttiryapti , degan xabar farziylarning qulogʻiga yetib bordi .
43004002	( Vaholanki , Isoning Oʻzi emas , shogirdlari xalqni daryoda tavba qildirar edilar . )
43004003	Iso buni bilib qolgach , Yahudiyani tashlab , yana Jalilaga ketdi .
43004004	Iso yoʻl-yoʻlakay Samariyadan oʻtishi kerak edi .
43004005	Shunday qilib , U Samariyaning Sihar degan shahriga keldi . Bu shahar Yoqubning oʻgʻli Yusufga bergan yeriga yaqin edi .
43004006	Yoqubning qudugʻi ham oʻsha yerda edi . Iso yoʻl yurib charchagan edi , quduqning yoniga oʻtirdi . Taxminan tush payti edi .
43004007	Shu vaqt samariyalik bir ayol suv olgani kelib qoldi . Iso unga : — Menga ichgani suv ber , — dedi .
43004008	Isoning shogirdlari esa ovqat sotib olish uchun shaharga ketgan edilar .
43004009	Samariyalik ayol : — Sen yahudiy boʻlsang , men samariyalik ayol boʻlsam , qanday qilib suv soʻrashga jurʼat qilding ? — dedi . ( Chunki yahudiylar samariyaliklar bilan aloqa qilmaydilar . )
43004010	Iso ayolga javob berdi : — Agar sen Xudoning inʼomini va “ Menga suv bergin ” , deb aytayotganning kimligini bilganingda edi , sen oʻzing Undan suv soʻrar eding va U senga hayotbaxsh suv berar edi .
43004011	— Hazrat ! — dedi ayol , — Senda suv oladigan hech narsa yoʻq-ku , quduq esa chuqur . Axir , Sening hayotbaxsh suving qayerda ?
43004012	Bobokalonimiz Yoqub bu quduqni bizga bergan , oʻzi ham , bolalari va chorvalari ham undan suv ichgan . Nahotki Sen undan ham katta boʻlsang ?
43004013	Iso ayolga shunday javob qaytardi : — Bu suvdan kim ichsa , yana chanqab qoladi .
43004014	Lekin Men beradigan suvdan kim ichsa , abadiy chanqamaydi . Men beradigan suvdan ichganning vujudida buloq paydo boʻlib , abadiy hayot sari joʻshib oqaveradi .
43004015	— Hazrat , bu suvdan menga ham ber , men ham endi chanqamayin va suv olgani bu yerga kelavermayin , — dedi ayol .
43004016	— Borib eringni bu yerga chaqirib kel , — dedi Iso .
43004017	— Mening erim yoʻq , — dedi ayol . — Erim yoʻq deb sen toʻgʻrisini aytding , — dedi Iso .
43004018	— Sening besh nafar ering boʻlgan , hozirgisi ham ering emas . Buni sen toʻgʻri aytding !
43004019	— Hazrat , koʻrib turibmanki , Sen paygʻambarsan , — dedi ayol .
43004020	— Ota-bobolarimiz bu togʻda topindilar . Ammo sizlar , topinadigan yer Quddusda , deysizlar .
43004021	Iso unga aytdi : — Menga ishongin , shunday vaqt keladiki , oʻshanda Otaga na bu togʻda , na Quddusda topinasizlar .
43004022	Sizlar nimaga topinishni bilmaysizlar , bizlar esa nimaga topinishni bilamiz . Chunki najot yahudiylardandir .
43004023	Biroq vaqt-soati bilan haqiqiy topinuvchilar Otaga Ruh va haqiqat bilan topinadilar , ana oʻsha vaqt-soat keldi ! Ota shu yoʻsinda Oʻziga topinuvchilarni izlaydi .
43004024	Xudo — Ruhdir , Unga topinuvchilar esa Ruh va haqiqat bilan topinmoqlari lozim .
43004025	Ayol Isoga : — Qutqaruvchi Masih kelajagini bilaman . U kelganda , hamma narsani bizga maʼlum qiladi , — dedi .
43004026	Iso ayolga : — Sen bilan gaplashayotgan Men Oʻshaman , — dedi .
43004027	Shu paytda Isoning shogirdlari kelib qolishdi . Uning bir ayol bilan gaplashayotganini koʻrib hayron boʻlishdi . Lekin birortasi ham : “ Undan nima talab qilyapsan ? ” yoki : “ U bilan nima toʻgʻrisida gaplashyapsan ? ” — deb soʻramadi .
43004028	Shundan keyin ayol koʻzasini oʻsha yerda qoldirib , shaharga bordi va odamlarga dedi :
43004029	— Boringlar , men qilgan hamma ishlarni aytib bergan Odamni koʻringlar ! U Masih emasmikin ?
43004030	Odamlar esa shahardan chiqib , Isoning oldiga bordilar .
43004031	Shu orada shogirdlari : — Ustoz , ovqat yeb olgin , — deb Isodan iltimos qilishdi .
43004032	Ammo Iso ularga dedi : — Mening yeydigan boshqa ovqatim bor , sizlar uni bilmaysizlar .
43004033	Shogirdlari oʻzaro gap qotib : — Ajabo , biron kishi Unga ovqat keltirganmikin ? — deb hayron boʻlishdi .
43004034	Iso ularga dedi : — Mening ovqatim — Meni Yuborganning irodasini ado etish , Uning yumushini bajo keltirishdan iboratdir .
43004035	Sizlar : oʻrim-yigʻimga hali toʻrt oy vaqt bor , deb aytyapsizlar-ku . Endi sizlarga aytay : koʻzlaringizni ekinzorlarga tikib qaranglar . Hosil allaqachon yetilibdi , oʻrim-yigʻimga tayyor boʻlibdi .
43004036	Oʻroqchi hozirdan mehnat haqini oladi va abadiy hayot uchun hosilini yigʻib oladi ; shunday boʻlgani uchun ekuvchi bilan oʻroqchi birgalikda quvonadilar .
43004037	“ Birisi ekadi , boshqasi oʻradi ” , degan maqol shu vaziyatga toʻgʻri keladi .
43004038	Men sizlarni oʻzingiz zahmat chekmagan hosilni oʻrgani yubordim . Boshqalar zahmat chekkan edi , sizlar esa ularning zahmatidan foydalanasizlar .
43004039	Shundan keyin , oʻsha shaharda yashovchi talay samariyaliklar Isoga imon keltirishdi . Ular haligi ayolning “ Men qilgan ishlarning hammasini aytib berdi ” , degan guvohligiga ishonishgan edi .
43004040	Shunday qilib , samariyaliklar Isoning oldiga kelib , ularnikida qolishini iltimos qilishdi . U esa ikki kun oʻsha yerda qoldi .
43004041	Natijada Isoning soʻzini eshitib , yanada koʻproq odamlar imon keltirdi .
43004042	Ular ayolga : — Endi sening soʻzlaring tufayligina ishonayotganimiz yoʻq . Uni oʻzimiz ham eshitdik , U haqiqatan olamning Qutqaruvchisi — Masih ekaniga qanoat hosil qildik , — deyishdi .
43004043	Ikki kun oʻtgandan keyin Iso u yerdan Jalilaga joʻnab ketdi .
43004044	Uning Oʻzi : “ Paygʻambar oʻz yurtida eʼtiborsiz qoladi ” , deb taʼkidlagan edi .
43004045	Jalilaga kelganda esa , aholi Uni ochiq chehra bilan kutib oldi . Chunki ular Quddusdagi bayramga borganlarida , u yerda Isoning butun qilgan ishlarini koʻrgan edilar .
43004046	Shunday qilib , Iso yana Jalilaning Kana shaharchasiga keldi , bu yerda U suvni sharobga aylantirgan edi . Oʻsha paytda Kafarnahum shahrida bir saroy amaldorining oʻgʻli kasal boʻlib yotgan edi .
43004047	Bu odam Isoning Yahudiyadan Jalilaga kelganligini eshitib , Uning oldiga bordi . Oʻlim toʻshagida yotgan oʻgʻlini borib koʻrib tuzatishni Isodan oʻtinib soʻradi .
43004048	— Sizlar ajoyibotu moʻjizalar koʻrmaguncha ishonmaysizlar-da ! — dedi unga Iso .
43004049	— Hazrat , — dedi saroy amaldori Unga , — bolaginam oʻlmasidan oldin yetib borgin !
43004050	— Sen boraqol , oʻgʻling sogʻ-salomat , — dedi Iso . U odam Isoning aytganiga ishonib , ketdi .
43004051	Ertaga uning yoʻliga chiqib turgan xizmatkorlari uni qarshilab : — Bolangiz sogʻ-salomat , — deyishdi .
43004052	— Qaysi soatda ahvoli yengillashdi ? — deya soʻradi . — Kecha tushda soat birda isitmasi tushib qoldi , — deyishdi xizmatkorlar .
43004053	Bolaning otasi Iso unga : “ Oʻgʻling sogʻ-salomat ” , degani shu vaqtga toʻgʻri kelganini angladi . Oʻzi va butun xonadoni Isoga imon keltirdi .
43004054	Bu esa Isoning Yahudiyadan Jalilaga kelib qilgan ikkinchi ibratli moʻjizasi edi .
43005001	Bu hodisalardan keyin yahudiylarning bayrami boʻldi va Iso Quddusga bordi .
43005002	Quddusning Qoʻy darvoza nomli kiraverishida yahudiycha Bayt-Hasda degan besh shiyponli bir hovuz bor edi .
43005003	Bu shiyponlarda koʻr , choʻloq , mayib-majruh juda koʻp bemorlar yotar , [ suvning qimirlashini intizor boʻlib kutardilar .
43005004	Chunki Xudovandning bir farishtasi goh-goh hovuzga tushib , suvni harakatga keltirar edi . Suv qimirlashi bilan hovuzga birinchi boʻlib kim tushsa , har qanday xastalikdan xalos boʻlar edi . ]
43005005	Bu yerda oʻttiz sakkiz yildan beri kasal boʻlib yotgan bir kishi bor edi .
43005006	Iso uning yotganini koʻrdi , uzoq vaqtdan beri xasta ekanligini payqadi-da , — Sogʻayishni istaysanmi ? — deb soʻradi undan .
43005007	Bemor Isoga javob berdi : — Ha , Hazrat ! Lekin suv qimirlaganda , meni hovuzga tushiradigan odamim yoʻq . Men borgunimcha , boshqasi mendan oldin tushib oladi .
43005008	— Oʻrningdan tur , toʻshagingni olib yur ! — dedi Iso bemorga .
43005009	U esa shu ondayoq sogʻayib qoldi . Toʻshagini olib , yurib ketdi . U kun dam olish kuni edi .
43005010	Shuning uchun yahudiy mansabdorlari sogʻayib ketgan odamga : — Bugun dam olish kuni-ku , senga toʻshagingni koʻtarish mumkin emas ! — deyishdi .
43005011	— Meni sogʻaytirgan Odam menga : “ Toʻshagingni olib yur ” , deb aytdi-da , — dedi u odam .
43005012	— “ Toʻshagingni olib yur ” , deb aytgan Odam kim ? — deb soʻradilar .
43005013	Shifo topgan odam esa Uning kimligini bilmas edi , u yerda xalq koʻpligidan Iso Oʻzini chetga olgan edi .
43005014	Keyinroq Iso u odamni maʼbadda uchratib qoldi . — Mana , sen sogʻayding . Endi boshqa gunoh qilma , tagʻin boshingga yanada yomon kun kelmasin , — dedi unga .
43005015	Bu odam borib , uni sogʻaytirgan Iso ekanligini yahudiy mansabdorlariga xabar qildi .
43005016	Ular esa , dam olish kunida bunday ishlar qilib yuribdi , deb [ Isoning joniga qasd qilib , ] Uni quvgʻin qila boshladilar .
43005017	Ammo Iso ularga shunday dedi : — Mening Otam shu kungacha Oʻz ishini qilib kelyapti , Men ham Oʻz ishimni qilyapman , — dedi .
43005018	Ana shu soʻzi uchun yahudiylar Isoni oʻldirishga yana koʻproq harakat qilishdi . Chunki U dam olish kunini buzibgina qolmay , balki Xudoni Otam deb , Oʻzini Xudoga tenglashtirgan edi .
43005019	Bularga qarshi Iso dedi : “ Sizlarga rostini aytay : Oʻgʻil Otaning qilgan ishlarini koʻrmaguncha , Oʻzi hech narsa qila olmaydi . Ota nimalarni qilsa , Oʻgʻil ham xuddi shularni qiladi .
43005020	Chunki Ota Oʻgʻlini sevadi , Oʻzi qilgan hamma narsani Oʻgʻliga koʻrsatadi . Sizlarni taajjubda qoldirgudek , bundan kattaroq ishlarni ham koʻrsatadi .
43005021	Ota qanday qilib oʻliklarni tiriltirib ularga hayot baxsh etsa , Oʻgʻil ham kimni istasa , oʻshanga hayot baxsh etadi .
43005022	Shuningdek , Ota hech kimni hukm qilmaydi , balki hukm qilish huquqini butunlay Oʻgʻliga bergan ,
43005023	toki hamma Otani qanday hurmat qilsa , Oʻgʻlini ham shunday hurmat qilsinlar . Kim Oʻgʻilni hurmat qilmasa , Uni yuborgan Otani ham hurmat qilmagan boʻladi .
43005024	Sizlarga rostini aytay : Mening soʻzlarimni tinglagan va Meni Yuborganga ishongan kishi abadiy hayotga ega boʻladi . U oʻlimdan hayotga oʻtgani uchun hukm qilinmaydi .
43005025	Sizlarga rostini aytay : oʻliklar Xudo Oʻgʻlining ovozini eshitadigan vaqt keladi va kelib qoldi ham . Uning ovozini eshitganlar esa tirilib ketadilar .
43005026	Chunki Otaning Oʻzi hayot manbayi boʻlgani kabi , Oʻgʻliga ham hayot manbayi boʻlishni ato qilgan .
43005027	Ota hukm qilish vakolatini ham Oʻgʻliga bergan , chunki U Inson Oʻgʻlidir .
43005028	Bunga taajjublanmangiz , qabrda yotgan marhumlarning hammasi Xudo Oʻgʻlining ovozini eshitadigan vaqt keladi .
43005029	Shunda oʻliklar qabrdan chiqadilar ; yaxshilik qilganlar yashash uchun , yomonlik qilganlar esa hukm qilinish uchun tiriladilar ” .
43005030	“ Men Oʻz-Oʻzimdan hech narsa qilolmayman . Qanday eshitsam , shunday hukm qilaman va Mening hukmim haqqoniydir . Chunki Men Oʻz irodamni emas , balki Meni yuborgan Otamning irodasini bajo keltirishni istayman .
43005031	Agar Men Oʻzim haqimda Oʻzim guvohlik bersam , Mening guvohligim haqiqiy boʻlmaydi .
43005032	Men haqimda boshqa guvohlik beruvchi bor va bilamanki , Uning bergan guvohligi haqiqatdir .
43005033	Sizlar Yahyoning oldiga odam yubordingizlar , u haqiqat toʻgʻrisida guvohlik berdi .
43005034	Garchi Men insonning guvohligini qabul qilmasam-da , lekin bularni sizlar najot topishingiz uchun aytyapman .
43005035	Yahyo — yonib , nur sochib turgan chiroq edi . Sizlar esa uning nurida birpas quvonmoqchi boʻldingizlar .
43005036	Biroq Men Yahyodan koʻra kattaroq guvohlikka egaman . Chunki Otamning tamomlashim uchun bergan ishlari , shu bajarayotgan ishlarimning oʻzi Meni Otam yuborganligiga guvohlik bermoqda .
43005037	Meni yuborgan Otamning Oʻzi ham Men haqimda guvohlik berib turibdi . Sizlar esa hech qachon Uning ovozini ham eshitmagansiz , qiyofasini ham koʻrmagansizlar .
43005038	Uning kalomi ham koʻngillaringizdan joy olmaydi , chunki U yuborgan Zotga ishonmayapsizlar .
43005039	Sizlar Muqaddas Bitiklarni tekshirasizlar , chunki ular orqali abadiy hayotga erishamiz , deb oʻylaysizlar . Ana oʻsha Bitiklar Men toʻgʻrimda guvohlik beradi .
43005040	Ammo sizlar abadiy hayotga erishish uchun Men tarafga kelishni istamaysizlar-ku .
43005041	Men insonlardan tahsin-tasanno qabul qilmayman .
43005042	Lekin sizlarni bilaman , qalblaringizda Xudoga muhabbat yoʻq .
43005043	Men Otamning nomidan kelgan boʻlsam-da , ammo sizlar Meni qabul qilmayapsizlar . Oʻz nomi bilan keladigan allakimni qabul qilaverasizlar .
43005044	Sizlar-ku bir-biringizdan tahsin-tasanno olishni yaxshi koʻrasizlar , lekin yagona Xudoning tahsiniga sazovor boʻlishga harakat qilmaysizlar . Qanday qilib ham ishona olardingiz ?
43005045	Men sizlarni Otam oldida ayblayman , deb oʻylamanglar . Sizlarni ayblovchi oʻzingiz umid bogʻlagan Muso boʻladi .
43005046	Agar Musoga ishonganingizda edi , Menga ham ishonar edingizlar ; u Men haqimda yozgan edi .
43005047	Musoning yozuvlariga ishonmabsizlarmi , Mening soʻzlarimga qanday ishonasizlar ? ”
43006001	Shundan keyin Iso Jalila ( yaʼni Tiveriya ) koʻlining narigi qirgʻogʻiga suzib oʻtdi .
43006002	Uning bemorlar bilan qilayotgan ajoyib ishlarini bir talay xaloyiq koʻrib , Uning orqasidan ergashib boraverdi .
43006003	Iso toqqa chiqib , u yerda oʻz shogirdlari bilan oʻrnashdi .
43006004	Yahudiylarning Fisih bayrami yaqinlashayotgan edi .
43006005	Iso bir qarasa , xaloyiq koʻplashib U tomonga kelayotgan ekan . Iso Filipdan : — Bularni toʻygʻazish uchun qayerdan non sotib olamiz ? — deb soʻradi .
43006006	Bu gapni esa uni sinab koʻrish uchun aytgandi , Oʻzi nima qilishni bilar edi .
43006007	— Bularning har qaysisiga oz-ozdan bersak ham , ikki yuz kumushlik non yetmaydi-ku ! — deb javob berdi Filip .
43006008	Shunda shogirdlaridan biri , Butrusning ukasi Idris Isoga :
43006009	— Bu yerda bir bolada beshta arpa non va ikkita baliq bor emish , lekin koʻpchilikka bu nima ham boʻlar edi , — dedi .
43006010	— Odamlarni yerga oʻtqazinglar , — dedi Iso . U yer qalin maysazor edi . Besh mingga yaqin boʻlgan erkaklar jamoati yonboshlab oʻtirdi .
43006011	Iso nonlarni olib , shukrona duosini oʻqidi-yu [ shogirdlariga boʻlib berdi , shogirdlar esa ] kim qancha istasa , oʻtirganlarning hammasiga boʻlib berdi . Baliqlar bilan ham xuddi shu yoʻlni tutdi .
43006012	Odamlar yeb toʻydi . Bundan keyin Iso Oʻz shogirdlariga : — Qolgan burdalarni terib olinglar , hech narsa isrof boʻlmasin , — dedi .
43006013	Shogirdlar odamlar yegan beshta arpa nondan ortib qolgan burdalarni terib olishdi , oʻn ikkita savat chiqdi .
43006014	Shunda odamlar Isoning qilgan ibratli moʻjizasini payqab : — Haqiqatan ham , Bu olamga keladigan Paygʻambar ekan , — dedilar .
43006015	Iso odamlar Uni zoʻrlik bilan ushlab , podshoh qilib koʻtarmoqchi ekanliklarini bilib qolgach , yana yolgʻiz Oʻzi toqqa chiqib ketdi .
43006016	Kechki payt Isoning shogirdlari koʻl boʻyiga bordilar .
43006017	Qayiqqa tushib , koʻlning berigi qirgʻogʻidagi Kafarnahumga qarab yoʻl oldilar . Qorongʻi tushgan , Iso esa hali ham ularning oldiga kelmagan edi .
43006018	Kuchli shamol esib , koʻl toʻlqinlanib ketdi .
43006019	Ular bir tosh yoʻlcha suzganlaridan keyin , koʻl yuzida yurib qayiqqa yaqinlashayotgan Isoni koʻrib qolishdi-da , vahimaga tushishdi .
43006020	— Bu Men , qoʻrqmanglar ! — dedi ularga Iso .
43006021	Ular Isoni qayiqqa olmoqchi boʻldilar . Lekin oʻsha zahotiyoq qayiq ular borayotgan qirgʻoqqa yetib toʻxtab qoldi .
43006022	Ertasi kuni koʻlning narigi yoqasida qolgan xalq u yerda shogirdlar tushgan qayiqdan boshqa qayiq yoʻqligini koʻrishdi va Iso shogirdlari bilan birga qayiqqa tushmaganini , shogirdlari yolgʻiz oʻzlari suzib ketganini payqadilar .
43006023	Shu payt Tiveriyadan boshqa qayiqchalar kelib qoldi . Qayiqchalar toʻxtagan joy Rabbimiz Iso shukrona duosini oʻqigan va xalq non yegan yerga yaqin edi .
43006024	Xaloyiq Iso bilan shogirdlarining u yerda yoʻqligini koʻrgach , qayiqlarga tushib , Isoni qidirib Kafarnahumga suzib kelishdi .
43006025	Koʻlning berigi boʻyidan Uni topdilar . — Ustoz , Sen qachon bu yerga kelding ? — deb soʻradilar .
43006026	Iso ularga shunday javob berdi : — Sizlarga gapning rostini aytsam , sizlar ibratli moʻjizalarni koʻrganingiz uchun emas , balki non yeb toʻyganingiz uchun Meni qidiryapsizlar .
43006027	Siz oʻtkinchi oziq uchun emas , abadiy hayotga boshlovchi boqiy oziq uchun harakat qilinglar , uni sizlarga Inson Oʻgʻli beradi . Inson Oʻgʻli esa Ota — Xudoning muhriga molikdir .
43006028	Xalq Isodan : — Xudoga maʼqul ishlarni bajarish uchun nima qilishimiz kerak ? — deb soʻradi . Iso dedi :
43006029	— Xudoga maʼqul ish — Xudo yuborgan Zotga ishonishdir .
43006030	— Bizlar Senga ishonishimiz uchun qanday ish qilasan , koʻraylik-chi , qanday ibratli moʻjiza koʻrsatasan ? — dedi xaloyiq .
43006031	— Ota-bobolarimiz sahroda manna yeganlar , Tavrotda : “ Yeyish uchun ularga osmondan non yogʻdirdi ” , deb yozilgan .
43006032	Iso ularga dedi : — Sizlarga rostini aytsam , sizlarga osmondan non bergan Muso paygʻambar emas . Osmondan tushgan haqiqiy nonni sizlarga Mening Otam beradi .
43006033	Xudo bergan non osmondan tushuvchi va dunyoga hayot bagʻishlovchi nondir .
43006034	Bunga qarshi xalq : — Hazrat , bunday nonni bizga doimo berib turgin ! — dedi Isoga .
43006035	Iso shunday aytdi : — Men hayot noniman . Mening oldimga kelgan odam sira och qolmas , Menga ishongan odam hech qachon chanqamas .
43006036	Lekin Men sizlarga aytgan edim-ku , Meni koʻrib turgan boʻlsangizlar ham , ishonmayapsizlar .
43006037	Otam kimni Menga bergan boʻlsa , Mening oldimga keladi . Oldimga kelgan odamni esa sira quvib chiqarmayman .
43006038	Men Oʻz irodamni emas , balki Meni yuborgan Otamning irodasini ado etish uchun osmondan tushganman .
43006039	Meni Yuborganning irodasi — Uning Menga berganlaridan hech birini yoʻqotmasligim , balki oxirgi kunda ularning har birini tiriltirishimdir .
43006040	Otamning irodasi yana shuki , Uning Oʻgʻlini koʻrgan , Unga ishongan har bir kishi abadiy hayotga ega boʻlsin . Men esa bundaylarni oxirgi kunda tiriltiraman .
43006041	Iso “ Men osmondan tushgan nonman ” , degani uchun yahudiylar Undan noliy boshlashdi .
43006042	— Yusufning oʻgʻli Iso bu emasmi ? Ota-onasini biz taniymiz-ku ! Endi qanday qilib U : “ Men osmondan tushdim ” , deb aytyapti ? — deyishardi oʻzaro .
43006043	— Oʻzaro nolimanglar ! — dedi ularga Iso .
43006044	— Agar Meni yuborgan Otam birovni jalb qilmasa , u Menga hech ham yetisholmaydi . Menga yetishgan odamni esa oxirgi kunda tiriltiraman .
43006045	Paygʻambar oyatida : “ Hamma Xudo tomonidan oʻrgatilgan boʻladi ” , — deb bitilgan . Shunday qilib , Otadan eshitgan va oʻrgangan har bir kishi Mening oldimga keladi .
43006046	Aslida hech kim Otani koʻrgan emas , birgina Xudodan chiqqan Zot Otani koʻrgan .
43006047	Sizlarga rostini aytay : Kimki Menga ishonsa , abadiy hayotga ega boʻladi .
43006048	Men hayot noniman .
43006049	Ota-bobolaringiz sahroda manna yeb , oʻlib ketganlar .
43006050	Odam yeb oʻlmasligi uchun osmondan tushadigan non bor , mana u koʻz oʻngingizda turibdi .
43006051	Men osmondan tushgan tirik nondirman . Bu nonni yegan kishi abadiy yashaydi . Men beradigan non — Oʻzimning tanamdir , uni dunyoga hayot baxsh etish uchun fido qilaman .
43006052	Shunda yahudiylar : — U qanday qilib bizga Oʻzining tanasini yedira olar ekan ? — deb oʻzaro talashib-tortisha boshladilar .
43006053	Iso ularga aytdi : — Sizlarga rostini aytay : agar Inson Oʻgʻlining tanasini yemasangizlar va Uning qonini ichmasangizlar , u holda sizda hayot boʻlmaydi .
43006054	Mening tanamni yegan va qonimni ichgan odamda abadiy hayot bor , Men uni oxirgi kunda tiriltiraman .
43006055	Mening tanam — haqiqiy oziq , qonim — haqiqiy ichimlikdir .
43006056	Tanamni yeb , qonimni ichadigan kishi Men bilan , Men esa U bilan bir jon , bir tan boʻlamiz .
43006057	Xuddi barhayot Otam Meni yuborganday , Men Otam orqali yashayotganday , Meni yegan odam ham Men orqali yashaydi .
43006058	Osmondan tushgan non mana shudir . Bu non ota-bobolaringiz yegan mannaga oʻxshamaydi , ular manna yeb oʻlib ketganlar . Men bergan nonni yegan odam esa abadiy yashaydi .
43006059	Iso bu soʻzlarni Kafarnahumdagi yahudiylar ibodatxonasida taʼlim berayotganda gapirar edi .
43006060	Uning koʻp shogirdlari bu gaplarni eshitib : — Qanday qattiq soʻzlar ! Kim buni tinglaydi ? — deyishar edi .
43006061	Shogirdlarining norozi boʻlganliklarini Iso Oʻz koʻnglida sezdi . — Bu sizlarni vasvasaga solyaptimi ?
43006062	Xoʻsh , Inson Oʻgʻlining ilgarigi joyiga chiqishini koʻrsangizlar nima boʻpti ?
43006063	Ruh hayot baxsh etadi , jism hech qanday foyda keltirmaydi . Mening sizlarga aytib kelayotgan soʻzlarim ruhdir , hayotdir .
43006064	Shunga qaramay , ichingizda imonsiz qolganlar bor , — dedi . Kimlar imonsiz , kim xiyonat qiladi — Iso hammasini avvaldan bilar edi .
43006065	— Otam yoʻl qoʻymasa , hech kim Mening oldimga kelolmaydi , deyishimga bois ana shu boʻlgan edi , — dedi U yana .
43006066	Oʻsha vaqtdan boshlab Uning koʻp shogirdlari Isodan yuz oʻgirib , U bilan boshqa yurmaydigan boʻldilar .
43006067	Shunda Iso oʻn ikki shogirdidan : — Nahotki sizlar ham ketmoqchi boʻlsangizlar ? — deb soʻradi .
43006068	— Rabbim , — dedi Simun Butrus , — bizlar kimga boraylik ? Senda abadiy hayotning soʻzlari bor .
43006069	Bizlar ishondik va bildik , Sen Xudoning Azizi — Masihsan .
43006070	Iso ularga aytdi : — Sizlarni oʻn ikkita qilib tanlagan Oʻzim emasmi ? Lekin sizlarning biringiz iblisdir .
43006071	Iso Simun oʻgʻli Yahudo Ishqariyotni nazarda tutgan edi . U oʻn ikki shogirddan biri boʻlib , Isoga xiyonat qilmoqchi boʻlgan edi .
43007001	Shundan keyin Iso Jalilada yurar edi . Yahudiy mansabdorlari Uni oʻldirishga qasd qilganliklari uchun , Yahudiyada yurishni istamadi .
43007002	Yahudiylarning Chayla bayrami yaqinlashayotgan edi .
43007003	Shunday qilib , Isoning ukalari Unga : — Bu yerdan chiqib Yahudiyaga bor , qilayotgan ishlaringni shogirdlaring ham koʻrsin .
43007004	Oʻzini mashhur qilmoqchi boʻlgan har bir kishi yashirincha ish qilib yurmaydi-ku ! Sen bu ishlarni qilayotgan boʻlsang , qani Oʻzingni dunyoga oshkor qilib koʻr , — deyishdi .
43007005	Hatto ukalari ham Unga ishonmas edilar .
43007006	Iso ularga shunday dedi : — Mening vaqt-soatim hali kelgani yoʻq . Lekin sizlar uchun har vaqt qulaydir .
43007007	Dunyo sizlardan nafratlana olmaydi , lekin Mendan nafratlanadi . Chunki Men uning qilmishlari yomonligini fosh qilaman .
43007008	Mayli , sizlar bayramga boringlar . Men hozircha bu bayramga bormayman , chunki Mening vaqtim boʻlgani yoʻq .
43007009	Shu soʻzlarni aytib , Iso Jalilada qoldi .
43007010	Isoning ukalari bayramga borgandan soʻng , Oʻzi ham bordi ; faqat ochiq emas , yashirincha bordi .
43007011	Yahudiy mansabdorlari esa Isoni bayramda qidirar , “ U qayoqda ? ” — deb soʻrab-surishtirar edilar .
43007012	Omma orasida Iso toʻgʻrisida har xil gap-soʻzlar yoyilayotgan edi . Baʼzilari : “ U yaxshi Odam ” , — desalar , boshqalari : “ Yoʻq , U xalqni yoʻldan ozdiryapti ” , — deyishardi .
43007013	Biroq yahudiy mansabdorlaridan qoʻrqqanlari uchun U haqda hech kim ochiq gapirmas edi .
43007014	Bayramning yarmi oʻtganda , Iso maʼbadga kirib taʼlim bera boshladi .
43007015	Shunda yahudiy mansabdorlari : — Bu Odam oʻqimagan boʻlsa , qanday qilib Muqaddas Bitiklarni biladi ? — deb taajjublandilar . Iso ularga javoban aytdi :
43007016	— Mening taʼlimotim Oʻzimniki emas , balki Meni Yuborgannikidir .
43007017	Kim Uning irodasini bajarishni istasa , bu taʼlimot Xudodanmi , yoki Men Oʻzimdan gapiryapmanmi , bilib oladi .
43007018	Kim oʻz nomidan gapirsa , oʻziga ulugʻlik izlaydi . Kim uni yuborganga ulugʻlik izlasa , u haqqoniydir , uning dilida biron nohaqlik yoʻq .
43007019	Tavrotni sizlarga Muso paygʻambar bermadimi ? Shunga qaramay , birortangiz ham Tavrot Qonuniga qarab ish yuritmaysiz . Nima uchun Meni oʻldirmoqchisizlar ?
43007020	— Seni jin uribdi ! Kim Seni oʻldirmoqchi ekan ? — dedi xaloyiq .
43007021	Iso esa Oʻz soʻzida davom etdi : — Men bitta ish qildim , hammangiz bunga hayron qolyapsizlar .
43007022	Muso sizlarga sunnatni buyurgan ( sunnat aslida Musodan emas , balki ota-bobolardan merosdir ) , sizlar esa dam olish kunida oʻgʻil bolani sunnat qilasizlar .
43007023	Musoning Qonuni buzilmasin deb , hatto dam olish kuni oʻgʻil bola sunnat qilinadigan boʻlsa , nega sizlar Menga dam olish kuni odamzodni butunlay sogʻaytirdi , deb gʻazab qilasizlar ?
43007024	Yuzaki hukm qilmanglar , hukmingiz adolatli boʻlsin .
43007025	Shunda baʼzi quddusliklar gapga kirdi : — Oʻldirish uchun qidirib yurishgan Shu emasmi ?
43007026	Mana U bemalol soʻzlayapti , Unga qarshi hech kim hech narsa demayapti . Nahotki boshliqlar Uning haqiqiy Masih ekanligiga tan berishgan boʻlsa ?
43007027	Axir , Buning qayerdanligini hammamiz bilamiz-ku , biroq Masih kelganda , Uning qayerdanligini hech kim bilmaydi .
43007028	Bunga javoban Iso maʼbadda ovozini baland qilib , shunday taʼlim bera boshladi : — Sizlar Mening kimligimni ham , qayerdanligimni ham bilasizlar . Lekin Men Oʻz-Oʻzimdan kelganim yoʻq . Meni Haq yuborgan , sizlar Uni bilmaysizlar .
43007029	Men Uni bilaman , chunki Men Uning oldidan kelganman , Meni Oʻsha yuborgan .
43007030	Bu soʻzi uchun Isoni ushlashga intildilar . Biroq hech kim Unga qoʻl uzatmadi , chunki Uning vaqt-soati hali kelmagan edi .
43007031	Shu bilan birga , olomondagi koʻpgina odamlar Unga imon keltirdi . Ular : — Masih kelganda bundan ham koʻproq moʻjiza yaratarmikin ? — deyishardi .
43007032	Iso toʻgʻrisida xalq orasida bunday gap-soʻzlar tarqalayotganini farziylar eshitib , oliy ruhoniylar bilan til biriktirishdi-da , Isoni qoʻlga olish uchun mirshablarni yuborishdi .
43007033	Iso dedi : — Men sizlar bilan uzoq boʻlmayman , yana Meni Yuborganning oldiga qaytib boraman .
43007034	Sizlar Meni izlaysiz-u , lekin topolmaysizlar . Men qayerda boʻlsam , sizlar u yerga borolmaysiz .
43007035	Shu payt yahudiylar : — U qayerga bormoqchi , biz Uni topolmas ekanmiz ? — deyishdi oʻzaro . — Nahotki U yunonlar orasida tarqalib ketgan yahudiylar oldiga borib , yahudiylarga ham , yunonlarga ham taʼlim bermoqchi boʻlsa ?
43007036	“ Sizlar Meni izlaysiz-u , lekin topolmaysizlar , Men qayerda boʻlsam , sizlar u yerga borolmaysizlar ” , degan gaplarining mazmuni nima ekan ?
43007037	Bayramning oxirgi , ulugʻ kunida Iso tik turdi-da , ovozini baland qilib xitob qildi : — Kim chanqagan boʻlsa , Mening oldimga kelib ichsin .
43007038	Muqaddas Bitikda aytilganidek , Menga ishonganning vujudidan hayotbaxsh suv daryo boʻlib oqadi .
43007039	Iso bunday deb , Muqaddas Ruhni nazarda tutgan edi ; Unga ishonganlar Muqaddas Ruhni yaqin orada olishlari kerak edi . Iso hali ulugʻvorlikka yuksalmagan , shuning uchun Muqaddas Ruh hanuz tushmagan edi .
43007040	Olomon ichidan baʼzilar bu soʻzlarni eshitib : — Haqiqatan Bu oʻsha paygʻambar , — dedilar .
43007041	Boshqalari : — Bu Masih , — deyishsa , yana boʻlaklari : — Masih Jaliladan kela oladimi ?
43007042	Tavrotda , Masih Dovudning urugʻi boʻladi , U Dovudning yurti — Baytlahmdan chiqib kelishi lozim , deb yozilmaganmi ? — deyishdi .
43007043	Shu tariqa Iso tufayli xalq orasida nizo yuzaga keldi .
43007044	Baʼzilar Uni tutmoqchi boʻlishdi , ammo hech kim Unga qoʻl koʻtarmadi .
43007045	Shu payt mirshablar oliy ruhoniylar va farziylar oldiga qaytib kelishdi . — Nega Uni olib kelmadinglar ? — deb soʻrashdi ulardan .
43007046	— Dunyoda hech kim bu Odamday gapirmagan , — dedi mirshablar .
43007047	— Boʻlmasa , sizlar ham yoʻldan ozibsizlar-da ! — deyishdi farziylar .
43007048	— Boshliqlar yoki farziylardan birontasi Unga ishonganmikin ?
43007049	Lekin Tavrotni bilmagan bu johil ommaga laʼnatlar boʻlsin !
43007050	Farziylardan Nikodim nomli biri , avval tunda Isoning oldiga kelgan odam , soʻz oldi :
43007051	— Ayblanuvchining oʻzini oqlashiga imkon bermay , uning ishini tergab aniqlamay mahkum qilish bizning Tavrot Qonunimizga mosmikin ?
43007052	— Nahotki sen ham Jaliladan boʻlsang ? Yaxshi oʻylab koʻr , Jaliladan paygʻambar chiqmasligi aniq , — deyishdi unga .
43007053	Shundan keyin hammalari uy-uylariga tarqalib ketdilar .
43008001	Iso Zaytun togʻi tomon ketdi .
43008002	Ertalab yana maʼbadga qaytib keldi . Butun xalq Uning oldiga kelar , U esa odamlarga taʼlim berib oʻtirar edi .
43008003	Shu orada ulamolar bilan farziylar bir ayolni Isoning oldiga keltirishdi , uni zino qilayotganda ushlab olishgan edi .
43008004	— Ustoz ! — deyishdi ayolni oʻrtaga qoʻyib . — Bu ayol zino qilayotganida ushlandi .
43008005	Muso paygʻambar Qonunimizda bundaylarni toshboʻron qilishni buyurganlar . Sen nima deysan ?
43008006	Bu soʻroq bilan Isoni tuzoqqa ilintirib ayblamoqchi edilar . Iso esa ularga eʼtibor bermay , engashib barmogʻi bilan yerga yozar edi .
43008007	Ular bu haqda soʻrayvergach , Iso tik turdi-da : — Sizning ichingizda kim begunoh boʻlsa , oʻsha birinchi boʻlib ayolga tosh otsin , — dedi .
43008008	Soʻng yana engashib yerga yozaverdi .
43008009	Ular bu gapni eshitib , vijdonan fosh boʻlishdi . Chollardan boshlab , keksayu yosh hammasi birin-ketin keta boshlashdi . Oxirida yolgʻiz Iso bilan oʻrtada turgan ayol qoldi .
43008010	Iso oʻrnidan turdi-da , ayoldan boshqani koʻrmay : — Ey ayol ! — dedi , — seni ayblovchilar qani ? Hech kim seni mahkum qilmadimi ?
43008011	— Hech kim , Hazrat ! — deb javob berdi ayol . — Men ham seni mahkum qilmayman , — dedi Iso . — Bor , bundan keyin boshqa gunoh qilma .
43008012	Iso yana xalqqa xitob qildi : — Men olamning nuriman . Kimki Menga ergashsa , zulmatda yurmaydi , balki hayot nuriga ega boʻladi .
43008013	Isoning shu soʻziga qarshi farziylar : — Sen Oʻzingga Oʻzing shohidlik beryapsan . Sening shohidliging haqiqat emas , — deyishdi .
43008014	Iso shunday javob berdi : — Men Oʻzimga Oʻzim shohidlik bersam ham , toʻgʻri shohidlik beraman . Chunki Men qayerdan kelib , qayerga ketayotganimni bilaman . Sizlar esa Mening qayerdan kelib , qayerga ketayotganimni bilmaysizlar .
43008015	Sizlar tashqi qiyofaga qarab hukm qilasizlar ; Men esa hech kimni hukm qilmayman .
43008016	Agarda Men hukm qilsam ham , toʻgʻri hukm qilaman . Chunki yolgʻiz emasman , Meni yuborgan Otam Meni yoqlaydi .
43008017	Mana , oʻzlaringizning Tavrotda : “ Ikki shohidning guvohligi toʻgʻridir ” , deb yozilgan .
43008018	Shunday qilib , Oʻzimga Oʻzim ham shohidlik beraman , Meni yuborgan Otam ham shohidlik beradi .
43008019	— Sening Otang qayerda ? — deb soʻradilar Isodan . U bunga javoban : — Sizlar na Meni , na Otamni taniysizlar . Agar Meni taniganingizda , Otamni ham tanigan boʻlar edingizlar , — dedi .
43008020	Bu soʻzlarni Iso maʼbadda taʼlim berayotib , sadaqa qutisining oldida aytdi . Hech kim Uni tutib olmadi , chunki Uning vaqt-soati hali kelmagan edi .
43008021	Iso ularga yana dedi : — Men ketyapman . Siz Meni qidirasiz-u , gunohkor boʻlib oʻlasizlar . Men boradigan joyga sizlar bora olmaysizlar .
43008022	— Nahotki U Oʻzini Oʻzi oʻldiradi ? “ Men boradigan joyga sizlar bora olmaysizlar ” , deb aytyapti-ku , — deyishdi oʻzaro yahudiylar .
43008023	Iso ularga shunday dedi : — Sizlar pastdansiz , Men esa yuqoridanman . Sizlar bu olamdan , Men esa bu olamdan emasman .
43008024	Siz gunohkor boʻlib oʻlasizlar , deb aytdim-ku sizlarga . Ha , agar Oʻsha Men ekanligimga ishonmasangizlar , gunohkor boʻlib oʻlasizlar .
43008025	— Sen kimsan ? — deb soʻrashdi shu mahal Isodan . Iso shunday dedi : — Boshdanoq sizlarga qanday aytgan boʻlsam , xuddi Oʻshaman .
43008026	Siz haqingizda aytadigan hamda hukm oʻtkazadigan koʻp narsalarim bor . Biroq Meni Yuborgan haqiqatgoʻydir , Men Undan nima eshitgan boʻlsam , oʻshani dunyoga maʼlum qilaman .
43008027	Ular esa Iso Oʻz Otasi haqida gapirayotganini tushunmadilar .
43008028	Iso Oʻz soʻzida davom etdi : — Inson Oʻgʻlini yuqoriga koʻtarganingizda , Oʻsha Men ekanligimni bilib qolasizlar . Oʻshanda sizlar Men Oʻzimchalik hech narsa qilmasligimni , aksincha , Otam Menga qanday oʻrgatgan boʻlsa , shunday soʻzlayotganimni bilasizlar .
43008029	Meni Yuborgan Oʻzim bilandir . Otam Meni yolgʻiz qoldirmagan , Men har doim Unga maʼqul boʻlgan ishlarni qilaman .
43008030	Iso bu soʻzlarni aytar ekan , koʻp odamlar Unga ishondilar .
43008031	Shu vaqt Iso Unga ishongan yahudiylarga dedi : — Agar Mening kalomimga rioya qilsangizlar , haqiqiy shogirdlarim boʻlasizlar .
43008032	Sizlar haqiqatni bilib olasizlar , haqiqat esa sizlarni ozod qiladi .
43008033	— Biz Ibrohim naslimiz , — deb javob berdi ular . — Hech qachon hech kimga qul boʻlmaganmiz . Sen qanday qilib , “ Ozod boʻlasizlar ” , deyapsan ?
43008034	— Sizlarga gapning rostini aytsam , — dedi Iso , — gunoh qiluvchi har bir kishi gunohning qulidir .
43008035	Qul uyda umrbod turmaydi , oʻgʻil umrbod turadi .
43008036	Shunday qilib , agar Oʻgʻil sizlarni ozod qilsa , haqiqatan erkin boʻlasizlar .
43008037	Ibrohim nasli ekanligingizni bilaman . Biroq Mening jonimga qasd qilmoqchisizlar . Chunki Mening soʻzim qalbingizga oʻrnashmaydi .
43008038	Men Otamning huzurida nima koʻrgan boʻlsam , oʻshani soʻzlab beraman . Sizlar esa oʻz otangiz huzurida koʻrganlaringizni bajarasizlar .
43008039	Ular Isoga javoban : — Bizning otamiz Ibrohim-ku , — deyishdi . — Agar siz Ibrohim farzandlari boʻlsangiz edi , Ibrohimning qilgan ishlarini qilar edingizlar , — dedi Iso .
43008040	— Endi boʻlsa , Xudodan eshitgan haqiqatni sizlarga soʻzlab berayotgan Odamni — Meni oʻldirmoqchisizlar . Ibrohim bunday yoʻl tutmagan edi .
43008041	Sizlar oʻz otangizning ishlarini qilyapsizlar . — Biz fahshdan tugʻilgan emasmiz-ku , bizning bitta Otamiz bor , U Xudodir , — deb javob berishdi Isoga . U ularga shunday dedi :
43008042	— Agar Otangiz Xudo boʻlganida edi , Meni sevar edingiz , chunki Men Xudodan chiqdim . Men Oʻzimcha kelganim yoʻq , Meni U yubordi .
43008043	Nega aytganlarimni anglamayapsizlar ? Sabab , Mening soʻzimni eshita olmaysizlar .
43008044	Sizlarning otangiz — iblisdir . Sizlar oʻz otangizning nafsu ehtiroslarini bajo keltirmoqchisizlar . Azaldanoq iblis qotil edi . U haqiqat tomonida turmagan , chunki unda haqiqat yoʻq . U yolgʻon soʻzlaganda , oʻziga yarasha soʻzlaydi . Chunki u yolgʻonchi , yolgʻonning otasidir .
43008045	Ammo Men haqiqatni soʻzlayotganim uchun , Menga ishonmayapsizlar .
43008046	Qaysi biringiz Meni biron gunoh bilan ayblay olasiz ? Agarda haqiqatni soʻzlayotgan boʻlsam , nega Menga ishonmayapsizlar ?
43008047	Kim Xudoniki boʻlsa , Xudoning soʻzlarini eshitadi . Sizlar esa Xudoga begona boʻlganingiz uchun , eshitmayotirsiz .
43008048	Bunga javoban yahudiylar : — Sen samariyaliksanu , Seni jin uribdi , deb xato qilmabmiz ! — deyishdi .
43008049	— Meni jin urgani yoʻq , — dedi Iso . — Men faqat Otamni hurmat qilaman . Sizlar esa Meni badnom qilyapsizlar .
43008050	Men Oʻz shuhratimni izlamayman , Meni Ulugʻlovchi va Hukmlovchi bor .
43008051	Sizlarga rostini aytayin : kim Mening soʻzimga rioya qilsa , abadiy oʻlimga yuz tutmaydi .
43008052	— Endi biz bilamiz , Seni jin uribdi , — deyishdi yahudiylar Unga . — Ibrohim va paygʻambarlar bari oʻlib ketgan , Sen esa : “ Kim Mening soʻzimga rioya qilsa , abadiy oʻlimga yuz tutmaydi ” , deyapsan-a ? !
43008053	Nahotki Sen vafot etgan otamiz Ibrohimdan ham katta boʻlsang ? Paygʻambarlarning hammasi ham oʻlib ketishgan . Sen Oʻzingni kim deb hisoblaysan ?
43008054	Iso javob berdi : — Agar Men Oʻzimni Oʻzim ulugʻlasam , Mening ulugʻligim puchdir . Otamning Oʻzi Meni ulugʻlaydi . Sizlar Uni Xudoyimiz deysizlar ,
43008055	ammo aslida Uni taniganingiz yoʻq . Men esa Uni tanib-bilaman . Agar Uni bilmayman , desam , sizlarga oʻxshagan yolgʻonchi boʻlaman . Biroq Men Uni tanib-bilaman va Uning kalomiga rioya qilaman .
43008056	Otangiz Ibrohim Mening kunimni koʻrishini bilib , shod-xurram boʻlgan edi . Endi koʻrib , xurram boʻldi .
43008057	— Sen hali ellik yoshga toʻlganing yoʻgʻu , Ibrohimni ham koʻribsan-a ? ! — deyishdi yahudiylar Unga .
43008058	Iso ularga : — Sizlarga rostini aytay : Ibrohim vujudga kelmasidan oldin Men bor edim , — dedi .
43008059	Shunda Isoga otish uchun tosh oldilar . Lekin Iso ulardan chekinib , maʼbaddan tashqariga chiqdi . [ Xalqning oʻrtasidan yorib oʻtib , uzoqlashib ketdi . ]
43009001	Iso oʻtib ketayotganda , Uning koʻziga bir tugʻma koʻr odam chalindi .
43009002	Shogirdlari Isodan : — Ustoz , buning koʻr boʻlib tugʻilishida kim gunohkor , oʻzimi yoki ota-onasimi ? — deb soʻradilar .
43009003	Iso shunday javob berdi : — Bunda na oʻzi gunohkor , na ota-onasi , balki Xudoning ishlari unda namoyon boʻlishi uchun u koʻr tugʻilgan .
43009004	Kun yorugʻ ekan , Meni Yuborganning ishlarini qilishim lozim . Ana tun kelyapti , oʻshanda hech kim ish qila olmaydi .
43009005	Men olamda bor ekanman , olamning nuridirman .
43009006	Iso bularni aytdi-yu , yerga tupurdi , tupukdan loy qilib , koʻrning koʻzlariga surtdi .
43009007	— Borib Siloam hovuzida yuvin , — dedi unga . ( Siloam — “ Yuborilgan ” demakdir . ) Koʻr odam borib yuvindi va koʻzi ochilib qaytdi .
43009008	Shunda uning qoʻshnilari va ilgari uning koʻr boʻlib oʻtirganini koʻrgan odamlar : — Bu haligi tilanchilik qilib oʻtirgan koʻr odam emasmi ? — deb soʻrashardi .
43009009	Baʼzilar : — Bu xuddi oʻsha , — desalar , boshqalar : — Oʻshanga oʻxshaydi , — deyishardi . Odamning oʻzi esa : — Oʻsha menman , — deb taʼkidlardi .
43009010	— Unday boʻlsa , koʻzlaring qanday ochildi ? — deb soʻradilar .
43009011	— Iso degan Kishi tupukdan loy qilib koʻzlarimga surtdi-yu , “ Borib Siloam hovuzida yuvin ” , dedi . Men borib yuvindim va koʻradigan boʻlib qoldim , — dedi u odam .
43009012	— U qayerda ? — deb soʻradilar . — Bilmayman , — deb javob berdi u .
43009013	Ilgari koʻr boʻlgan oʻsha odamni farziylarning oldiga keltirishdi .
43009014	Oʻsha kuni yahudiylarning dam olish kuni edi . Bunga qaramay , Iso loy qilib , koʻr odamning koʻzlarini ochgan edi .
43009015	Binobarin , farziylar ham koʻrdan koʻzlari qanday ochilganini soʻradilar . — U koʻzlarimga loy surtdi . Men yuvindim-u , koʻzlarim koʻradigan boʻldi , — dedi haligi odam .
43009016	— Bu Odam Xudodan emas , chunki U dam olish kuniga rioya qilmayapti , — dedi baʼzi farziylar . Boshqalari esa : — Gunohkor odam bunday moʻjizalarni qanday qila oladi ? — deyishdi . Shunday qilib , oralarida nifoq paydo boʻldi .
43009017	— Koʻzlaringni ochgan u Kishi haqida sen nima deysan ? — deb soʻrashdi yana koʻr odamdan . — U paygʻambar , — dedi oʻsha .
43009018	Biroq yahudiy din arboblari koʻzlari ochilgan odamning ota-onasini chaqirtirmaguncha , uning ilgari koʻr boʻlganiga va koʻzlari ochilganiga ishonmadilar .
43009019	Ota-onasi keldi . — Koʻr tugʻilgan , deb aytgan oʻgʻlingiz shumi ? Xoʻsh , endi qanday qilib uning koʻzlari koʻryapti ? — deb soʻrashdi ota-onasidan .
43009020	Ota-onasi javob berishdi : — Bu bizning oʻgʻlimiz , uning koʻr tugʻilganini bilamiz .
43009021	Lekin qanday qilib koʻzlari koʻrayotganini , koʻzlarini kim ochganini biz bilmaymiz . U balogʻat yoshida , oʻzidan soʻranglar . Oʻzi uchun oʻzi javob bersin .
43009022	Koʻrning ota-onasi yahudiy din arboblaridan qoʻrqqanlari uchun bunday aytdilar . Din arboblari bundan avval , kim Isoning Masihligini tan olsa , ibodatxonadan badargʻa qilinsin , degan fatvoni chiqargan edilar .
43009023	Ana shu sababdan koʻrning ota-onasi : “ U balogʻat yoshida , oʻzidan soʻranglar ” , — deyishdi .
43009024	Shunday qilib , ilgari koʻr boʻlgan odamni ikkinchi marta chaqirishdi : — Xudoni ulugʻla ! Biz u Odamning gunohkorligini bilamiz , — deyishdi .
43009025	— U gunohkormi , yoʻqmi , men bilmayman , — deb javob berdi u , — Men shuni bilamanki , men koʻr edim , endi esa koʻzlarim koʻryapti .
43009026	— U senga nima qildi ? Koʻzlaringni qanday ochdi ? — deb yana undan soʻradilar .
43009027	— Oldin ham men sizlarga aytgan edim-ku , ammo sizlar quloq solmayapsizlar ! Yana nima xohlaysizlar ? Nahotki sizlar ham Uning shogirdlari boʻlmoqchisizlar ? — dedi u odam .
43009028	Yahudiy din arboblari esa uni jerkib : — Sen Uning shogirdi , biz Musoning shogirdlarimiz .
43009029	Biz bilamizki , Musoga Xudo gapirgan . Bu Kishi-chi , Uning qayerdanligini ham bilmaymiz , — deyishdi .
43009030	— Ana shunisi juda ajablanarli-da ! — dedi ularga koʻzi ochilgan odam . — Sizlar Uning qayerdanligini bilmaysizlar , ammo koʻzlarimni ochgan ana Shuning Oʻzi !
43009031	Maʼlumki , gunohkorlarga Xudo quloq solmaydi . Biroq kim Xudodan qoʻrqib , Uning irodasiga amal qilsa , Xudo uni tinglaydi .
43009032	Tugʻma koʻrning koʻzlarini birov ochganligi dunyoda eshitilmagan gap .
43009033	Agar U Kishi Xudodan boʻlmaganda , hech narsa qilolmasdi .
43009034	Yahudiy din arboblari bunga javoban : — Sen oʻzing butunlay gunoh ichida tugʻilgan ekansan-u , endi bizlarga aql oʻrgatyapsanmi ? — deyishdi-da , uni quvib chiqarishdi .
43009035	U odamning quvib chiqarilganligini Iso eshitdi-yu , uni axtarib topdi . — Sen Xudoning Oʻgʻliga ishonasanmi ? — deb soʻradi undan . U odam Isoga :
43009036	— Hazrat , — dedi , — U kimdirki , men Unga ishonsam ?
43009037	— Sen Uni koʻrding , mana sen bilan gaplashayotgan — Oʻshaning Oʻzi , — dedi Iso .
43009038	Shunda u odam : — Ishonaman , yo Rabbiy , — dedi-da , Isoga sajda qildi .
43009039	Iso : — Koʻrlar koʻrsin , koʻzi ochiqlar esa koʻr boʻlsin , deb Men bu dunyoni hukm qilgani kelganman , — dedi .
43009040	Uning atrofida baʼzi farziylar turgan edi . Ular bu gapni eshitgach : — Nahotki bizlar ham koʻr boʻlsak ? — deb soʻrashdi .
43009041	Iso ularga dedi : — Agar koʻr boʻlganingizda , gunohingiz boʻlmas edi . Lekin sizlar “ Koʻzlarimiz koʻryapti ” , deganingiz uchun , gunohingiz oʻz boʻyningizda qoladi .
43010001	“ Sizlarga rostini aytay : kim qoʻy qoʻrasiga eshikdan kirmay , boshqa yoʻldan oshib tushsa , u oʻgʻri va bosqinchidir .
43010002	Eshikdan kirgan odam esa qoʻylarning choʻponidir .
43010003	Unga darvozabon eshikni ochib beradi . Qoʻylar uning tovushiga quloq soladi . U esa oʻz qoʻylarini nomma-nom chaqirib tashqariga olib chiqadi .
43010004	U oʻz qoʻylarini qoʻradan olib chiqib , ularning oldida boraveradi . Qoʻylar esa unga ergashadi , chunki ular choʻponning tovushini biladilar .
43010005	Begona kishiga esa ergashmaydilar . Aksincha , begonaning tovushini tanimay , undan qochib ketadilar ” .
43010006	Iso bu ibratli naqlni aytib berganda , tinglovchilari Uning nima demoqchi ekanligini tushunmadilar .
43010007	Shu sababdan Iso yana gap oldi : “ Sizlarga rostini aytay : Men qoʻylarning eshigiman .
43010008	Mendan ilgari oʻtganlarning hammasi oʻgʻri va bosqinchi edilar . Lekin qoʻylar ularga quloq solmadilar .
43010009	Men eshikman . Kim Men orqali kirsa , najot topadi . U kirib chiqib , yaylov ham topadi .
43010010	Oʻgʻri faqat oʻgʻirlash , boʻgʻizlash , barbod qilish uchun keladi . Men esa ularga hayot , farovon hayot berish uchun kelganman .
43010011	Men yaxshi Choʻponman . Yaxshi Choʻpon qoʻylari uchun jonini bagʻishlaydi .
43010012	Yollangan odam qoʻylarning choʻponu egasi emas . U boʻrining kelganini koʻrgach , qoʻylarni tashlab , qochib ketadi . Boʻri esa qoʻylarni talab , tumtaraqay qiladi .
43010013	Yollangan odam qoʻylar haqida hech qaygʻurmagani uchun qochib ketadi .
43010014	Men yaxshi Choʻponman . Men Oʻzimnikilarni bilaman , Oʻzimnikilar esa Meni biladilar .
43010015	Otam Meni qanday tanib-bilsa , Men ham Otamni shunday tanib-bilaman . Men qoʻylarim uchun jonimni bagʻishlayman .
43010016	Bu qoʻradagidan boshqa qoʻylarim ham bor . Ularni ham olib kelishim kerak . Ular ham Mening tovushimni eshitadi va bir suruv , bir choʻpon boʻladi .
43010017	Men jonimni berib , yana qaytib olaman , shu bois Otam Meni sevadi .
43010018	Hech kim jonimni Mendan ololmaydi , Men Oʻz ixtiyorim bilan uni beraman . Uni berish ham qaytadan olish huquqim bor . Ushbu muqaddas burchni Menga Otam topshirgan ” .
43010019	Bu gap sabab boʻlib , yahudiylar orasida yana kelishmovchilik paydo boʻldi .
43010020	Oralaridan koʻpi : — Uni jin uribdi , U telbalik qilyapti-ku ! Nega Unga quloq solyapsizlar ? — der edilar .
43010021	Boshqalari esa : — Bu jin urganning soʻzlari emas , soʻqir odamning koʻzlarini jin ocha olarmidi ? — deb aytishardi .
43010022	Oʻsha vaqtda Quddusda Maʼbadni Yangilash bayrami qutlanardi . Qish edi .
43010023	Iso maʼbadda Sulaymon ravoqida aylanib yurar edi .
43010024	Yahudiy din arboblari Uning atrofini oʻrab oldilar . — Qachongacha Sen bizlarni laqillatasan ? Agar Sen Masih boʻlsang , bizlarga ochigʻini ayt , — deyishdi .
43010025	Iso ularga javob berdi : — Men sizlarga aytdim , ammo sizlar ishonmayapsizlar . Mening Otam nomidan qilayotgan ishlarimning oʻzi Men toʻgʻrimda shohidlik bermoqda .
43010026	Sizlar esa ishonmayapsizlar . Avval aytganimdek , sizlar Mening qoʻylarimdan emassizlar .
43010027	Mening qoʻylarim tovushimga quloq soladi . Men ularni taniyman , ular esa Menga ergashib yurishadi .
43010028	Men ularga abadiy hayot bagʻishlayman va ular abadiy halok boʻlmaydilar . Hech kim ularni Mening qoʻlimdan tortib ololmaydi .
43010029	Ularni Menga bergan Otam hammadan buyukdir . Otamning qoʻlidan ularni tortib olishga hech kimning kuchi yetmaydi .
43010030	Men va Otam — birmiz .
43010031	Shunda yahudiy din arboblari yana Isoni toshboʻron qilmoqchi boʻlib , tosh ola boshladilar .
43010032	— Men sizlarga Otam nomidan koʻp xayrli ishlar koʻrsatdim , ularning qaysi biri uchun Meni toshboʻron qilmoqchisizlar ? — soʻradi Iso .
43010033	Yahudiy din arboblari Unga javoban : — Seni xayrli ishing uchun emas , balki kufrliging uchun toshboʻron qilmoqchimiz . Sen odam boʻla turib Oʻzingni Xudo deyapsan ! — deyishdi .
43010034	Iso shunday javob qaytardi : — Sizning Tavrotda : “ Men aytdim , sizlar xudolarsiz ” , deb yozilgan emasmi ?
43010035	Mana Xudo qadimgilarga kalomini yuborib , ularni hatto xudolar deb atagan . Muqaddas Bitikni esa buzib boʻlmaydi .
43010036	Shunday ekan , Otam Oʻziga ajratib olgan va dunyoga yuborgan Kishi “ Xudoning Oʻgʻliman ” desa , nima boʻpti ? Nega sizlar Meni kufrlikda ayblaysizlar ?
43010037	Agar Men Otamning ishlarini qilmayotgan boʻlsam , Menga ishonmay qoʻya qolinglar .
43010038	Agar Uning ishlarini qilayotgan boʻlsamu , sizlar ishonmayotgan boʻlsangizlar , aqalli Mening ishlarimga ishoninglar . Otam Menda va Men Otamda ekanimizni anglab , imoningizni komil qilinglar .
43010039	Shunda yana Isoni ushlab olishga harakat qildilar , ammo Iso ulardan qutulib qoldi .
43010040	Soʻng Iso yana Oʻrdun daryosining naryogʻiga , ilgari Yahyo paygʻambar odamlarni tavba qildirib yurgan joyga bordi va u yerda qoldi .
43010041	Uning oldiga koʻp odamlar kelaverdi . Ular : — Yahyo hech qanday moʻjiza yaratmagan edi , lekin Yahyoning bu Kishi haqida aytganlari hammasi toʻgʻri chiqdi , — deyishar edi .
43010042	Shunday qilib , oʻsha yerda talay odamlar Isoga uzil-kesil ishondilar .
43011001	Baytaniya degan qishloqda Lazar ismli bir odam kasal yotgan edi . Maryam va Marta nomli opa-singil ham shu qishloqda yashar edilar .
43011002	Rabbimiz Isoga atir moy surtgan va Uning oyoqlarini sochi bilan artib quritgan oʻsha Maryam edi . Kasal yotgan Lazar esa Maryamning akasi edi .
43011003	Opa-singil Isoga : — Hazrat , Sening aziz doʻsting kasal boʻlib yotibdi , — deb xabar yetkazishdi .
43011004	Iso buni eshitib : — Bu kasallik oʻlim bilan yakunlanmaydi , balki Xudoning ulugʻlanishiga , shuningdek , Xudo Oʻgʻlining ulugʻlanishiga sabab boʻladi , — dedi .
43011005	Iso Marta va uning singlisini hamda Lazarni sevar edi .
43011006	Ammo Lazarning bemor boʻlib yotganini bilsa ham , oʻsha joyda yana ikki kun qoldi .
43011007	Bundan soʻng U shogirdlariga : — Yana Yahudiyaga boramiz , — dedi .
43011008	— Ustoz , — dedi shogirdlari , — yaqindagina yahudiyaliklar Seni toshboʻron qilmoqchi edilar-ku ! Endi yana u yerga bormoqchimisan ?
43011009	Iso javob berdi : — Kunduz oʻn ikki soat-ku ! Kim yorugʻda yursa , qoqilmaydi , chunki bu dunyoning yorugʻini koʻradi .
43011010	Kechasi yurgan esa qoqiladi , chunki yorugʻlik u bilan emas .
43011011	Bu soʻzlarini aytib boʻlib , ularga yana dedi : — Doʻstimiz Lazar uxlab qoldi . Men uni uygʻotgani ketyapman .
43011012	— Hazrat , agar uxlab qolgan boʻlsa , tuzalib ketadi , — dedi shogirdlari .
43011013	Iso Lazarning oʻlimini nazarda tutgan edi . Shogirdlar esa Iso odatdagi uyqu toʻgʻrisida gapirdi , deb oʻyladilar .
43011014	Keyin Iso ularga ochigʻini aytdi : — Lazar vafot etdi .
43011015	Men sizlar uchun xursandmanki , oʻsha yerda yoʻq edim , chunki bu sizlarning imon topishingizga yaraydi . Qani endi yuringlar , uning oldiga boraylik .
43011016	Shunda “ Egiz ” laqabli Toʻma boshqa shogirdlarga : — Qani yuringlar , biz ham U bilan oʻlamiz ! — dedi .
43011017	Iso u yerga yetib borib bildiki , Lazarning dafn qilinganiga toʻrt kun boʻlgan ekan .
43011018	Baytaniya qishlogʻi Quddusdan yaqin uch chaqirimcha yerda edi .
43011019	Koʻp yahudiylar Marta bilan Maryamning oldiga akasining vafoti munosabati ila tasalli berish uchun borgan edilar .
43011020	Marta Isoning kelayotganini eshitib , Uni kutib olgani chiqdi . Maryam esa uyda oʻtirar edi .
43011021	— Hazrat ! — dedi Marta Isoga . — Agar Sen bu yerda boʻlganingda edi , mening akam oʻlmas edi .
43011022	Ammo hozir ham bilaman , Sen Xudodan nima soʻrasang , Xudo Senga beradi .
43011023	— Sening akang tiriladi , — dedi Iso .
43011024	— Bilaman , qiyomatda , oxiratda tiriladi , — dedi Marta .
43011025	Iso unga dedi : — Men tirilish va hayotdirman . Menga ishongan odam oʻlsa ham yashaydi .
43011026	Kimda-kim Menga ishonib yashasa , to abad oʻlmaydi . Bunga ishonasanmi ?
43011027	— Ha , Rabbim , — dedi Marta , — Sen olamga keladigan Masih , Xudoning Oʻgʻlisan , deb ishonaman .
43011028	Shunday dedi-yu , Marta borib singlisi Maryamni yashirincha chaqirdi . — Ustoz shu yerda , U seni chaqiryapti , — dedi Maryamga .
43011029	Maryam buni eshitgach , shoshib oʻrnidan turdi-da , Isoning oldiga joʻnadi .
43011030	Iso hali qishloqqa kirmagan , Marta Uni kutib olgan joyda poylab turar edi .
43011031	Maryam bilan uyda qolgan , unga tasalli berayotgan yahudiylar uning shoshilib oʻrnidan turib tashqariga chiqqanligini koʻrishdi . Maryam yigʻlagani qabrga ketyapti , deb oʻylashib , uning orqasidan ketaverishdi .
43011032	Maryam Iso turgan yerga yetib kelib Uni koʻrdi-yu , oyoqlariga oʻzini tashlab : — Hazrat ! — dedi , — agar Sen shu yerda boʻlganingda , mening akam oʻlmas edi !
43011033	Maryam ham , u bilan kelgan yahudiylar ham yigʻlayotgan edilar . Iso buni koʻrib , qattiq iztirobga tushdi , koʻngli oʻrtanib ketdi .
43011034	— Uni qayerga qoʻydingizlar ? — deb soʻradi . — Borib koʻrgin ! — dedilar .
43011035	Isoning koʻzi yoshlandi .
43011036	Yahudiylar : — Qarang , uni naqadar sevar ekan ! — deyishdi .
43011037	Lekin ulardan baʼzilari : — Koʻrning koʻzlarini ochgan bu Kishi nahot uning oʻlmay qolishi uchun biror narsa qilolmagan boʻlsa ? — dedilar .
43011038	Iso tagʻin qattiq iztirob chekib , qabr oldiga keldi . Qabr bir gʻor boʻlib , uning ogʻzida tosh yotgan edi .
43011039	Iso : — Toshni koʻtaringlar ! — dedi . Marhumning singlisi Marta Unga : — Hazrat , U qabrga qoʻyilganiga toʻrt kun boʻldi , endi hidlanib qolgan , — dedi .
43011040	— Agar inonsang , Xudoning ulugʻvorligini koʻrasan , deb senga aytgan edim-ku , — dedi Iso .
43011041	Shunday qilib , marhum yotgan gʻor ogʻzidan toshni koʻtarib oldilar . Iso esa osmonga koʻz tikkancha : — Ey Ota ! — dedi , — Meni eshitganing uchun Senga tashakkur bildiraman .
43011042	Sen Meni doimo eshitishingni bilaman-u , lekin bu soʻzlarni shu yerda turgan xalq uchun , ular Meni Sen yuborganingga ishonsin deb aytdim .
43011043	Shunday dedi-yu , baland ovoz bilan xitob qildi : — Lazar , tashqariga chiq !
43011044	Shu payt qoʻlu oyoqlari doka bilan bogʻlangan , yuzi roʻmol bilan oʻralgan jasad chiqib keldi . — Uni yechintirib , qoʻyinglar , ketaversin , — dedi Iso odamlarga .
43011045	Maryamni yoʻqlagani kelgan yahudiylardan koʻpi Isoning qilgan ishini koʻrib , Unga ishonishdi .
43011046	Ammo baʼzilari farziylarning oldiga borib , Isoning qilganlarini aytib berishdi .
43011047	Shundan keyin oliy ruhoniylar va farziylar kengashga yigʻilishdi . — Biz nima qilaylik ? Bu Odam juda koʻp moʻjizalar yaratib yuribdi-ku ! — deyishdi oʻzaro .
43011048	— Agar Uni oʻz erkiga qoʻyib bersak , hamma Unga ishonib ketadi . Rimliklar kelib , muqaddas joyimizni ham , xalqimizni ham bosib oladilar .
43011049	Ulardan biri , shu yili bosh oliy ruhoniy boʻlgan Kayafa soʻz oldi : — Sizlar hech narsani bilmaysizlar .
43011050	Butun millat halok boʻlganidan koʻra , bitta kishi xalq uchun oʻlishi biz uchun yaxshiroq ekanini oʻylamadingizlarmi ?
43011051	Bu soʻzlar undan oʻzicha chiqmagan edi . U shu yili bosh oliy ruhoniy sifatida karomat qilib , Iso xalq uchun oʻlishini oldindan aytgan edi .
43011052	Amalda Iso yolgʻiz yahudiy xalqi uchungina emas , balki tarqalib gumroh boʻlgan barcha Xudo farzandlarini ham yigʻib birlashtirish uchun oʻlishi kerak edi .
43011053	Shunday qilib , oʻsha kundan boshlab Isoni oʻldirishga til biriktirdilar .
43011054	Iso esa endi yahudiylar orasida ochiq yurolmaydigan boʻlib qoldi . U yerdan sahro yaqinidagi Efrayim shahriga bordi . Oʻsha joyda Oʻzining shogirdlari bilan qoldi .
43011055	Yahudiylarning Fisih bayrami yaqin edi . Mamlakatning hamma yogʻidan el-ulus bayramdan oldin poklanish uchun Quddusga borishardi .
43011056	Shu vaqtda Isoni izlardilar . Maʼbadda yigʻilib turganlar oʻzaro : “ Qanday oʻylaysizlar , U bayramga kelarmikan ? ” — deb soʻrab-surishtirar edilar .
43011057	Oliy ruhoniylar va farziylar esa Isoni qoʻlga olish niyatida yurib : “ Kim Uning qayerdaligini bilib qolsa , xabar qilsin ” , degan farmon chiqardilar .
43012001	Fisih bayramidan olti kun oldin Iso yana Baytaniyaga , yaʼni oʻlgan Lazarni tiriltirgan qishloqqa bordi .
43012002	Oʻsha yerda Isoga ziyofat hozirladilar . Marta xizmat qilib yurgan edi , Lazar esa Iso bilan mehmonlar qatorida oʻtirar edi .
43012003	Shu payt Maryam bir shisha sof , qimmatbaho sunbul moyi olib keldi va Isoning oyoqlariga surtib , sochlari bilan Uning oyoqlarini artib quritdi . Moyning hididan uy xushboʻy isga toʻlib ketdi .
43012004	Isoning shogirdlaridan biri , Unga xiyonat qiladigan Simunning oʻgʻli Yahudo Ishqariyot gap qistirib :
43012005	— Bu moyni uch yuz kumush tangaga sotib kambagʻallarga boʻlib bersa boʻlmasmidi ? — dedi .
43012006	Bu gapni u kambagʻallarga qayishgani uchun emas , balki oʻgʻri boʻlgani uchun aytdi . Pul qutisi Yahudoning nazoratida edi , u qutiga solinadigan pullarni shilib ketar edi .
43012007	— U ayolni tinch qoʻyinglar ! — dedi Iso . — Zotan u bu moyni Mening dafn kunimga saqlamoqchi edi .
43012008	Kambagʻallar har doim sizlar bilan birga . Men esa doim sizlar bilan birga boʻlmayman .
43012009	Isoning Baytaniyada ekanligini bilib , bir talay yahudiylar u yerga keldi . Ular nafaqat Isoni , balki Iso tiriltirgan Lazarni ham koʻrishni istardilar .
43012010	Oliy ruhoniylar esa Lazarni ham oʻldirmoqchi boʻlib kelishgan edilar .
43012011	Chunki koʻpchilik yahudiylar Lazar tufayli u yerga borib , Isoga imon keltirayotgan edilar .
43012012	Ertasi kuni bayramga borgan koʻpchilik xaloyiq Isoning Quddusga kelayotganini eshitib qolishdi .
43012013	Palma daraxti shoxlarini olib , Uni qarshi olishga chiqishdi va baland ovoz bilan : “ Najot bergin ! Xudovand nomidan kelayotgan Isroilning Podshohi muborak ! ” — deb hayqirishar edi .
43012014	Iso bir xoʻtikni topib , unga mindi , xuddi Tavrotda yozilganiday :
43012015	“ Ey Sion qizi , qoʻrqma ! Sening Podshohing xoʻtikka minib keladur ” .
43012016	Isoning shogirdlari avval bunga tushunmadilar . Faqat Iso Oʻz ulugʻvorligiga erishgandan soʻnggina ular bu oyatning U haqda yozilganini va xalq xuddi oyatdagidek qilganini esladilar .
43012017	Iso bilan yurayotgan koʻpchilik xalq esa Iso Lazarni qabrdan chaqirib tiriltirdi , deb guvohlik berayotgan edi .
43012018	Iso bunday ajoyib moʻjizani yaratganini xalq eshitgan edi , shuning uchun ham Uni ochiq chehra bilan kutib olayotgan edilar .
43012019	Farziylar esa bir-biriga : — Koʻryapsizmi , endi hech narsa qilolmayapsizlar . Butun dunyo Uning ortidan bormoqda ! — deyishardi .
43012020	Sigʻinish uchun bayramga kelganlar orasida baʼzi yunonlar bor edi .
43012021	Ular Jalilaning Baytsayda shahridan boʻlgan Filipning oldiga borib oʻtindilar : — Taqsir , biz Isoni koʻrmoqchi edik .
43012022	Filip borib bu haqda Idrisga aytdi ; keyin Idris bilan Filip ikkalasi Isoning oldiga borib , Unga aytishdi .
43012023	Iso ularga shunday javob qaytardi : — Inson Oʻgʻli ulugʻlanadigan vaqt-soat keldi .
43012024	Sizlarga rostini aytay : agar bugʻdoyning doni yerga tushib oʻlmasa , u bir donligicha qoladi . Agarda oʻlsa , koʻp hosil beradi .
43012025	Kim oʻz jonini sevsa , uni yoʻqotadi . Kim bu dunyoda oʻz jonini ayamasa , uni abadiy hayot uchun saqlab qoladi .
43012026	Agar kim Menga xizmat qilsa , Mening izimdan yursin . Men qayerda boʻlsam , xizmatchim ham u yerda boʻladi . Kim Menga xizmat qilsa , Otam uni hurmat qiladi .
43012027	Endi esa yuragim siqilyapti , Men nima ham desam ekan ? “ Ey Otam , Meni ushbu vaqt-soatdan qutqaz ” deymi ? Vaholanki , men shu vaqt-soat uchun kelganman .
43012028	Ey Ota , Oʻz nomingni ulugʻlagin ! Iso shunday deyishi bilanoq osmondan : — Men uni ulugʻlaganman va bundan keyin ham ulugʻlayman , — degan sado keldi .
43012029	U yerda turgan omma buni eshitib , momaqaldiroq deb oʻyladi . — Yoʻq , Unga farishta gapirdi ! — deyishdi boshqalari .
43012030	Bunga javoban Iso aytdi : — Bu sado Men uchun emas , sizlar uchun boʻldi .
43012031	Hozir bu dunyo hukm qilinadi , hozir bu dunyoning hokimi tashqariga chiqarib haydaladi .
43012032	Men yerdan yuqoriga koʻtarilganimda , hammani Oʻzimga jalb qilaman .
43012033	Ushbu soʻzlarni Iso Oʻzining qay yoʻl bilan oʻlishini bildirish maqsadida aytgan edi . Xalq bunga javoban dedi :
43012034	— Biz Tavrotda , Masih abadiy turadi , deb eshitganmiz . Qanday qilib Sen : Inson Oʻgʻli yuqoriga koʻtarilishi kerak , deb aytyapsan ? Kim bu Inson Oʻgʻli ?
43012035	Iso ularga aytdi : — Yana qisqa bir muddat nur sizlar bilan boʻladi . Nur borida yuringlar , tagʻin zulmat sizlarni qamrab olmasin . Zulmatda yuradigan kishi qayerga ketayotganini bilmaydi .
43012036	Hozircha nurga egasizlar , nurga ishoninglar , toki nur ahli boʻlinglar . Bularni aytib boʻlgach , Iso uzoqlashib ketdi va xalqning koʻzidan yashirindi .
43012037	Iso ommaning koʻz oʻngida shuncha koʻp ibratli moʻjizalar yaratgan boʻlsa ham , ular Isoga ishonmas edilar .
43012038	Shu tariqa Ishaʼyo paygʻambarning aytgan soʻzi bajo boʻldi : “ Yo Xudoyo Xudovand ! Bergan xabarimizga kim ham ishondi ? Xudovandning qudrati kimga oshkora boʻldi ? ”
43012039	Ular ana shu sababdan ishona olmadilar . Ishaʼyo paygʻambar yana aytganidek :
43012040	“ Bu xalq oʻz koʻzlarini koʻr qildi , Oʻz dillarini tosh qildi . Koʻzlari ila koʻrmaydilar , Dillari ila fahmlamaydilar , Men ularni shifolashim uchun , Menga qaytib kelmaydilar ” .
43012041	Ishaʼyo paygʻambar Masihning ulugʻvorligini oldindan koʻrib , U toʻgʻrida shularni soʻzlagan edi .
43012042	Shunga qaramasdan , boshliqlarning ham koʻplari Isoga imon keltirayotgan edilar . Faqat ibodatxonadan haydalishdan qoʻrqib , ular farziylar oldida tan olmas edilar .
43012043	Chunki boshliqlarga Xudoning maqtovidan koʻra insonning maqtovi xush yoqardi .
43012044	Iso xitob qilib dedi : “ Menga ishongan odam Menga emas , balki Meni Yuborganga ishongan boʻladi .
43012045	Meni koʻrgan odam Meni Yuborganni koʻrgan boʻladi .
43012046	Menga ishongan har bir kishi zulmatda qolmasin , deb Men dunyoga nur boʻlib kelganman .
43012047	Kim Mening soʻzlarimni eshitib ishonmasa , uni Men ayblamayman . Men dunyoni ayblash uchun emas , balki qutqarish uchun kelganman .
43012048	Meni rad qilib , soʻzlarimni qabul qilmagan odamning hakami bor — uni oxiratda Mening aytgan kalomim hukm qiladi .
43012049	Men Oʻz nomimdan soʻzlaganim yoʻq . Aksincha , Meni yuborgan Otam nima aytishimni , qanday soʻzlashimni Menga amr etgan .
43012050	Uning amri esa abadiy hayotdir , deb bilaman . Xullas , Men nimaiki gapirayotgan boʻlsam , Otamning Menga aytganlarini gapiryapman ” .
43013001	Fisih bayramiga oz qolgan edi . Iso bu olamdan Otasi oldiga oʻtish vaqt-soati kelganini bilar edi . U bu olamdagi Oʻzinikilarni sevar edi , ularni oxirigacha sevdi .
43013002	Kechki ovqat payti edi . Simunning oʻgʻli Yahudo Ishqariyotning diliga iblis allaqachon Isoga xiyonat qilish niyatini solgan edi .
43013003	Iso boʻlsa , Otasi hamma narsani Uning qoʻliga berganini bilar edi , Oʻzi Xudo huzuridan chiqib , yana Xudo huzuriga qaytayotganini ham bilar edi .
43013004	Shunday qilib , Iso ovqatdan soʻng ustki kiyimini yechib tashladi , sochiqni olib beliga bogʻladi .
43013005	Keyin obdastaga suv quyib , shogirdlarining oyoqlarini yuvishga tushdi . Beliga bogʻlagan sochiq bilan ularning oyoqlarini artib quritdi .
43013006	Iso Simun Butrusning oldiga keldi . — Rabbim , nahot oyoqlarimni Sen yuvsang ? ! — dedi Butrus .
43013007	— Men hozir nima qilishimni sen bilmaysan . Keyinchalik tushunasan , — dedi Iso unga javoban .
43013008	— Mening oyoqlarimni ikki dunyoda ham yuvmaysan ! — dedi Butrus . — Agar seni yuvmasam , Men bilan ulushing boʻlmaydi , — dedi Iso .
43013009	Shunda Simun Butrus : — Rabbim , faqat oyoqlarimnigina emas , qoʻllarimni , boshimni ham yuvib qoʻy ! — dedi .
43013010	Iso unga : — Choʻmilgan odam tamoman pokdir , endi uning oyogʻini yuvsa , bas . Sizlar ham poksizlar , ammo hammangiz emas , — dedi .
43013011	Iso Oʻziga xoinlik qiladigan odamni bilar edi , shuning uchun “ Hammangiz pok emassizlar ” , dedi .
43013012	Shogirdlarining oyoqlarini yuvib boʻlgach , Iso tagʻin ustki kiyimini kiyib , yonboshladi . Shogirdlariga aytdi : — Men sizlarga nima qilganimni angladinglarmi ?
43013013	Sizlar Meni Ustozimiz va Rabbimiz deb ataysizlar va toʻgʻri qilasizlar , chunki Men xuddi shundayman .
43013014	Shunday qilib , agar Men Rabbingiz va Ustozingiz boʻla turib oyoqlaringizni yuvgan boʻlsam , sizlar ham bir-biringizning oyoqlaringizni yuvishingiz qarzdir .
43013015	Men sizlarga nima qilgan boʻlsam , sizlar ham oʻshani qilishingiz kerak . Men sizlarga oʻrnak koʻrsatdim .
43013016	Sizlarga rostini aytayin : qul oʻzining xoʻjayinidan yuqori turmas , elchi ham uni yuborgandan ulugʻ boʻlmas .
43013017	Agar gapimni uqqan boʻlsangiz , bunga amal qilinglar va baxtli boʻlasizlar !
43013018	— Men hammangiz haqingizda aytmayapman , — davom etdi Iso , — Men tanlagan kishilarimni bilaman . Zaburda : “ Non-namagimni yegan doʻstim Menga qarshi tovonini koʻtardi ” , — deb yozilgan . Bu oyat bajo boʻlishi kerak .
43013019	Hozirdan , bu voqealar sodir boʻlmasidan oldin , men sizlarga aytyapman , toki bu voqealar sodir boʻlganda , Men — Oʻsha ekanligimga ishoninglar .
43013020	Sizlarga rostini aytay : Men yuborgan kishini qabul qilgan Meni qabul qilgan boʻladi . Meni qabul qilgan esa Meni Yuborganni qabul qilgan boʻladi .
43013021	Iso bularni aytdi-yu , koʻngli gʻash tortdi . Endi ochiqdan-ochiq soʻzlay boshladi : — Sizlarga rostini aytayin , sizlardan bir kishi Menga xiyonat qiladi .
43013022	Shogirdlari esa U kimni nazarda tutayotganini bilolmay , gangib bir-biriga qarab turar edilar .
43013023	Shogirdlaridan biri Isoning bagʻriga bosh qoʻyib yonboshlar edi ; Iso uni sevar edi .
43013024	Unga Simun Butrus : “ Iso kim haqida gapiryapti , soʻra-chi ” , deb imo-ishora qildi .
43013025	Shunda u Isoning koʻksiga yaqinroq engashib : — Rabbim , u kim ? — deb soʻradi .
43013026	Iso javob berdi : — Men bir burda nonni botirib kimga bersam , u oʻshadir , — dedi . Soʻng burda nonni botirib , Simun oʻgʻli Yahudo Ishqariyotga berdi .
43013027	Yahudo burdani olar-olmas , shayton uning ichiga kirib oldi . — Qiladiganingni tezroq qil , — dedi unga Iso .
43013028	Dasturxon atrofidagilardan hech kim nima uchun Iso bu soʻzlarni Yahudoga aytganini tushunmadi .
43013029	Pul qutisi Yahudoda boʻlgani sababli , baʼzilari Iso unga : “ Bayram uchun bizga kerak boʻladigan narsalarni sotib ol ” , yoki “ Kambagʻallarga bir nima ber ” , deyapti deb oʻylardilar .
43013030	Yahudo esa oʻsha burda nonni olgan hamon tashqariga chiqib ketdi . Tun choʻkkan edi .
43013031	Yahudo chiqib ketgach , Iso dedi : — Hozir Inson Oʻgʻli ulugʻlandi , Xudo ham Inson Oʻgʻli orqali ulugʻlandi .
43013032	Inson Oʻgʻli Xudoni ulugʻlagani uchun , Xudo ham Oʻzicha Inson Oʻgʻlini ulugʻlaydi , ha , Uni tez orada ulugʻlaydi .
43013033	Bolalarim ! Endi Men sizlar bilan uzoq boʻlmayman . Meni qidirasizlar . Yahudiy mansabdorlariga aytgan edim , sizlarga ham aytyapman : Men boradigan joyga sizlar borolmaysizlar .
43013034	Sizlarga yangi buyruq beryapman : bir-biringizni sevinglar . Men sizlarni qanday sevgan boʻlsam , sizlar ham bir-biringizni shunday sevinglar .
43013035	Agar orangizda muhabbat hukmron boʻlsa , sizlar Mening shogirdlarim ekaningizni hamma shundan bilib oladi .
43013036	Simun Butrus Isoga dedi : — Rabbim , Sen qayerga ketyapsan ? — Endi Men boradigan joyga sen orqamdan borolmaysan , keyinchalik borarsan , — dedi unga Iso .
43013037	— Rabbim , — dedi Butrus , — Nega endi Sening orqangdan borolmas ekanman ? Men Sen uchun jonimni fido qilaman !
43013038	Iso javob berdi : — Men uchun joningni fido qilasanmi-ya ? Senga rostini aytsam , xoʻroz qichqirmasdanoq , sen Mendan uch marta tonasan !
43014001	Iso shogirdlariga dedi : — Yuragingiz gʻash boʻlmasin . Xudoga ishoning , Menga ham ishoningiz !
43014002	Otamning uyida maskan koʻp . Shunday boʻlmasa edi , Men sizlarga joy tayyorlagani ketyapman , deb aytarmidim ?
43014003	Mana , Men borib sizlarga joy tayyorlaymanu , yana kelib , Men boʻlgan joyda boʻlishingiz uchun sizlarni oldimga olib ketaman .
43014004	Men boradigan joyni sizlar bilasizlar , yoʻlni ham bilasizlar .
43014005	— Rabbim ! — dedi Unga Toʻma , — Qayerga borishingni bilmaymiz-ku , yoʻlni ham qanday bila olamiz ?
43014006	Iso unga dedi : — Men yoʻl , haqiqat va hayotdirman . Mensiz hech kim Otaning oldiga borolmaydi .
43014007	Agar Meni bilsangiz , Otamni ham bilasizlar . Bundan buyon Uni bilasizlar , Uni koʻrgansizlar .
43014008	Filip Isoga dedi : — Rabbiy , bizlarga Otani koʻrsat , shu biz uchun yetarli !
43014009	— Filip , — dedi unga Iso , — Men shuncha vaqtdan beri sizlar bilan birgaman-u , Meni tanimaysanmi ? Meni koʻrgan Otamni koʻrgan boʻladi . Endi sen qanday qilib , “ Otani bizlarga koʻrsat ” , deyapsan ?
43014010	Men Otamda hozirman , Otam esa Menda hozir , sen bunga ishonmaysanmi ? Men sizlarga Oʻzimdan toʻqib gapirmayapman , balki Menda hozir boʻlib turgan Otam Oʻz ishlarini bajarmoqda .
43014011	Menga ishoninglar ; Men Otamda va Otam Menda hozirdir . Bordiyu bunga ham ishonmasangizlar , aqalli bajarayotgan ishlarimning oʻzi orqali Menga ishoninglar .
43014012	Sizlarga rostini aytayin : Menga ishongan kishi Men qilayotgan ishlarni oʻzi qiladi va hatto bundan kattarogʻini ham qiladi . Zero Men Otamning oldiga ketyapman .
43014013	Mening nomimdan Otadan biror narsa soʻrasangizlar , uni bajo keltiraman , toki Ota Oʻz Oʻgʻli orqali ulugʻlansin .
43014014	Ha , Mening nomim uchun nima soʻrasangizlar , Men uni bajo keltiraman .
43014015	— “ Agar Meni sevsangizlar , amrlarimga amal qilinglar .
43014016	Men Otamga murojaat qilaman va U to abad sizlar bilan qoladigan boshqa Yupatuvchini yuboradi .
43014017	Bu Yupatuvchi — Haqiqat Ruhidir . Dunyo Uni qabul qila olmaydi , chunki Uni na koʻradi , na biladi . Sizlar esa Uni bilasizlar , chunki U sizlar bilan doim birgadir , U ichingizda yashaydi .
43014018	Sizlarni yetim qoldirmayman , yana oldingizga qaytib kelaman .
43014019	Birozdan keyin dunyo Meni boshqa koʻrmaydi . Ammo sizlar Meni koʻrasizlar ; Men hayot boʻlganim uchun , sizlar ham yashaysizlar .
43014020	Men Otamda , sizlar Menda va Men sizlarda hozir ekanimni oʻsha kunda fahmlaysizlar .
43014021	Kim Mening amrlarimni bilsa-yu , ularga amal qilsa , u Meni sevadi . Kim Meni sevsa , Otam ham uni sevadi . Men ham uni sevaman va Oʻzimni unga koʻrsataman ” .
43014022	Ishqariyot boʻlmagan boshqa Yahudo Isoga dedi : — “ Rabbim , bu qanaqasi , Sen Oʻzingni dunyoga emas , bizga koʻrsatmoqchisan ? ”
43014023	Iso unga shunday javob berdi : — “ Kim Meni sevsa , Mening soʻzimga amal qiladi . Otam ham uni sevadi . Biz uning huzuriga kelib , Oʻzimizga maskan yaratamiz .
43014024	Meni sevmagan kishi soʻzlarimga amal qilmaydi . Sizlar tinglayotgan soʻz Meniki emas , balki Meni yuborgan Otamnikidir .
43014025	Buni , Men sizlar bilan ekanman , aytdim .
43014026	Oʻsha Yupatuvchi , yaʼni Mening nomimdan Otam yuboradigan Muqaddas Ruhning Oʻzi sizlarga hammasini oʻrgatadi , Mening sizlarga aytgan hamma soʻzlarimni U yodingizga tushiradi ” .
43014027	“ Men sizlarga tinchlik qoldiryapman ; Oʻz tinchligimni sizlarga beryapman . Men bergan tinchlik dunyo bergan tinchlikka oʻxshamaydi . Yuragingiz siqilmasin , hadiksiramanglar .
43014028	Sizlarga aytganimni eshitdingizlar : Men sizlardan ketib , yana qaytaman . Agar Meni sevganingizda edi , Otam oldiga ketyapman deganimga quvonar edingizlar . Zero Otam Mendan ulugʻdir .
43014029	Bu hodisalar sodir boʻlganda ishoninglar deb , hali sodir boʻlmasdan oldin Men bu haqda sizlarga aytdim .
43014030	Sizlar bilan soʻzlashishga uncha koʻp vaqtim qolmadi . Chunki bu dunyoning hokimi kelyapti , Menga esa u mutlaqo hokim emas .
43014031	Lekin dunyo bilsinki , Men Otamni sevaman , Otam Menga neki buyurgan boʻlsa , xuddi shuni bajaraman . Qani , turinglar , bu yerdan keta qolaylik ” .
43015001	“ Men haqiqiy tokman , Otam esa Bogʻbondir .
43015002	Mendagi hosil bermaydigan har bir novdani U kesib tashlaydi . Hosil beradigan har bir novdani esa , yana koʻproq hosil bersin deb , xomtok qilib tozalaydi .
43015003	Mening sizga aytgan soʻzim orqali sizlar hozirdan tozasizlar .
43015004	Men bilan aloqada boʻlinglar , shunda Men sizlar bilan aloqada boʻlaman . Tokda qolmagan novda oʻz-oʻzidan hosil berolmaydi ; shu singari , agar sizlar Men bilan aloqada qolmasangizlar , hosil berolmaysizlar .
43015005	Men — tok , sizlar — novdasizlar . Kim Men bilan aloqada boʻlib , Men u bilan aloqada boʻlsam , u koʻp hosil beradi . Mensiz hech narsa qilolmaysizlar .
43015006	Kim Men bilan aloqani uzsa , novda kabi tashlab yuboriladi va quriydi . Bunday novdalarni esa terib , oʻtga uloqtirib yondirishadi .
43015007	Agar siz Men bilan aloqada boʻlib , soʻzlarimni qalbingizga jo qilsangizlar , istaganingizni soʻranglar , erishasizlar .
43015008	Sizlar koʻp hosil bersangiz , Otam ulugʻlanadi , sizlar esa Mening shogirdlarim boʻlasizlar ” .
43015009	“ Otam Meni qanday sevgan boʻlsa , Men ham sizlarni shunday sevdim . Mening muhabbatimga sodiq qolinglar .
43015010	Men Otamning amrlariga amal qilib , Uning muhabbatiga sodiq qolganman . Xuddi shu singari sizlar ham , agar Mening amrlarimga amal qilsangizlar , muhabbatimga sodiq qolasizlar .
43015011	Mening shodligim sizlarga oʻtsin va koʻnglingiz quvonchlarga toʻlsin deb , Men bu soʻzlarni sizlarga aytdim .
43015012	Mening amrim shu : Men sizlarni qanday sevgan boʻlsam , sizlar ham bir-biringizni shunday sevinglar .
43015013	Kim oʻz jonini doʻstlari uchun bagʻishlasa , bundan ortiq sevgi yoʻq .
43015014	Agar sizlar buyurganlarimni bajo keltirsangizlar , Mening doʻstlarim boʻlasizlar .
43015015	Men sizlarni endi qul deb atamayman . Qul xoʻjayini nima qilishini bilmaydi . Sizlarni doʻstlarim deyman , chunki Otamdan eshitgan hamma narsani sizlarga bildirdim .
43015016	Sizlar Meni emas , Men sizlarni tanladim . Borib hosil beringlar va hosilingiz boqiy boʻlsin , deb sizlarni tanladim . Shunday qilib , Mening nomimdan Otadan nimaiki soʻrasangizlar , U sizlarga beradi .
43015017	Xullas , sizlarga buyrugʻim shu : bir-biringizni sevinglar ! ”
43015018	“ Agar dunyo sizlardan nafratlanayotgan boʻlsa , bilingizkim , sizlardan ilgari Mendan nafratlangan .
43015019	Sizlar bu dunyoniki boʻlsangiz edi , dunyo sizlarni oʻziniki kabi sevar edi . Holbuki , sizlar bu dunyoniki emassizlar ; Men sizlarni dunyodan tanlab oldim . Ana shu sababdan dunyo sizlardan nafratlanadi .
43015020	Qul oʻz xoʻjayinidan yuqori boʻlmas , degan soʻzimni eslanglar . Agar Meni quvgʻin qilgan boʻlsalar , sizlarni ham quvgʻin qiladilar . Agar Mening soʻzlarimga rioya qilgan boʻlsalar , sizlarnikiga ham rioya qiladilar .
43015021	Odamlar sizlarga neki qilsalar , Mening nomim uchun qiladilar ; chunki Meni Yuborganni tanimaydilar .
43015022	Agar Men kelib ularga aytmaganimda edi , ularda gunoh boʻlmas edi . Endi boʻlsa gunohlari uzrsiz qoldi .
43015023	Mendan nafratlangan Otamdan ham nafratlangan boʻladi .
43015024	Agar Men ular orasida boshqalar sira qilmagan ishlarni namoyon qilmaganimda edi , ularda gunoh boʻlmas edi . Endi boʻlsa ishlarimni koʻrdilar-u , Mendan ham , Otamdan ham nafratlandilar .
43015025	Bu esa ularning Tavrotdagi : “ Mendan nohaq nafratlandilar ” , — degan oyat bajo boʻlishi uchun sodir boʻldi .
43015026	Otam huzuridan Men sizlarga yuboradigan Yupatuvchi , yaʼni Otam nazdidan chiquvchi Haqiqat Ruhi kelgach , U Men toʻgʻrimda guvohlik beradi .
43015027	Sizlar ham guvohlik berasizlar , chunki boshdanoq Men bilan birgasizlar ” .
43016001	“ Men bularni sizlar vasvasaga tushmanglar , deb aytdim .
43016002	Sizlarni ibodatxonadan haydab yuboradilar . Hatto shunday zamon keladiki , sizlarni oʻldirayotgan har bir kishi bu bilan Xudoga xizmat qilyapman , deb oʻylaydi .
43016003	Bu ishlarni Otamni ham , Meni ham tanimaganlari uchun qiladilar .
43016004	Bularni sizlarga hozirdan maʼlum qilib qoʻyyapman , toki oʻsha vaqt-soat kelganda , soʻzlarimni esga olinglar . Avvaldan sizlarga bularni aytishimga hojat yoʻq edi , chunki sizlar bilan birga edim .
43016005	Endi esa Meni Yuborganning oldiga ketyapman . Lekin orangizdan hech kim Mendan : “ Qayerga ketyapsan ? ” deb soʻramayapti .
43016006	Bularni sizlarga aytganim uchun , dilingiz gʻam-qaygʻuga botgan .
43016007	Ammo sizlarga haqiqatni aytaman , Mening ketishim siz uchun foydalidir . Agar Men ketmasam , Yupatuvchi oldingizga kelmaydi . Agarda ketsam , Uni oldingizga yuboraman .
43016008	U esa kelib , gunoh , adolat va hukm xususida dunyoning xato qilganini fosh qiladi .
43016009	Dunyoning gunohi shundan iboratki , odamlar Menga ishonmaydilar .
43016010	Ilohiy adolat shundaki , Men Otamning oldiga ketyapman va sizlar Meni boshqa koʻrmaysizlar .
43016011	Ilohiy hukm esa shundan dalolat beradiki , bu dunyoning hokimi hukm qilingan .
43016012	Sizlarga yana aytadiganlarim koʻpu , lekin endi ichingizga sigʻdirolmaysizlar .
43016013	Muqaddas Haqiqat Ruhi kelgach , U sizlarni butun haqiqat yoʻliga boshlaydi . U Oʻzicha gapirmaydi , neki eshitsa , oʻshani soʻzlab beradi , U kelajak haqida sizlarga xabar qiladi .
43016014	U Mendan eshitgan narsalarni sizlarga maʼlum qiladi , shu bilan Meni ulugʻlaydi .
43016015	Otam ega boʻlgan hamma narsa Menikidir . Ana shu sababdan , U Mendan eshitgan narsalarni sizlarga maʼlum qiladi , deb aytdim .
43016016	Koʻp oʻtmay , sizlar Meni koʻrolmay qolasizlar , yana koʻp oʻtmay , koʻrasizlar . Chunki Men Otamning oldiga ketyapman ” .
43016017	Shu paytda Isoning shogirdlari biri ikkinchisiga : — Ajabo , U bizga nima deyapti oʻzi ? “ Koʻp oʻtmay Meni koʻrolmay qolasizlar , yana koʻp oʻtmay koʻrasizlar ” , dedi . “ Otamning oldiga ketyapman ” , deb ham aytdi .
43016018	“ Koʻp oʻtmay ” deyishi bilan nima demoqchi ekan , biz anglay olmadik , — der edilar .
43016019	Iso shogirdlari Oʻzidan gap soʻramoqchi boʻlganliklarini payqadi va soʻz oldi : — Koʻp oʻtmay Meni koʻrolmay qolasizlar , yana koʻp oʻtmay koʻrasizlar , deb Men sizlarga aytdim-ku , nahotki bu gapimni muhokama qilyapsizlar ?
43016020	Sizlarga rostini aytayin : sizlar yigʻlab dod-faryod qilasizlar , dunyo esa quvonadi . Sizlar qaygʻurasiz , lekin qaygʻungiz shodlikka aylanadi .
43016021	Oyi toʻlgan ayol dard bilan tugʻadi . Ammo bola tugʻilgandan keyin , dunyoga odamzod keldi deb quvonadi va chekkan dardini unutib yuboradi .
43016022	Shunga oʻxshash , sizlar ham endi gʻam-qaygʻu chekyapsizlar . Lekin Men sizlarni yana koʻraman va yuragingiz quvonchga toʻladi . Quvonchingizni esa sizlardan hech kim tortib olmaydi .
43016023	Oʻsha kuni Mendan hech narsa soʻramaysizlar . Sizlarga rostini aytayin : agar Mening nomimdan Otadan nima soʻrasangizlar , Oʻzi sizlarga beradi .
43016024	Hozirgacha Mening nomimdan Otadan biron narsa soʻramadingizlar . Soʻranglar , erishasizlar va quvonchingiz kamol topadi .
43016025	— Shu vaqtgacha sizlarga ramz bilan gapirib keldim . Lekin shunday bir vaqt keladiki , endi sizlarga ramz bilan gapirmay , Otam haqida ochiqdan-ochiq xabar qilaman .
43016026	Oʻsha kuni istaganingizni Mening nomimdan soʻraysizlar . Men esa sizlar uchun Otamdan iltimos qilaman , deb aytmayapman .
43016027	Otamning Oʻzi sizlarni sevadi , chunki sizlar Meni sevib , Xudo huzuridan chiqqanimga ishondingizlar .
43016028	Men Otamning huzuridan chiqib , dunyoga keldim . Endi yana dunyoni tark etib , Otamning oldiga ketmoqdaman .
43016029	— Mana , hozir Sen ochiq soʻzlayapsan , hech ramz qoʻllamayapsan , — deyishdi shogirdlar Isoga .
43016030	— Hozir koʻrib turibmizki , Sen hammasini bilasan . Biron-bir kishining savol berishiga ham muhtoj emassan . Ana shuning uchun biz Sen Xudo huzuridan chiqqaningga ishonamiz .
43016031	— Endi ishonasizlarmi ? — dedi Iso ularga .
43016032	— Mana , har biringiz oʻz tomoningizga toʻzib , Meni yolgʻiz qoldiradigan vaqt-soat keladi va hatto keldi ham . Biroq Men yolgʻiz emasman , chunki Otam Men bilandir .
43016033	Bularni sizlarga Menda xotirjam boʻlishingiz uchun aytdim . Dunyoda qaygʻu-alam chekasizlar ; lekin dadil boʻlinglar , Men dunyoni yengdim .
43017001	Shu gaplardan keyin Iso koʻzlarini osmonga tikib , dedi : “ Ey Ota ! Vaqt-soati keldi . Oʻgʻling Seni ulugʻlashi uchun Sen ham Oʻz Oʻgʻlingni ulugʻlagin .
43017002	Sen Unga butun bashariyat ustidan hokimlikni berding ; Sen Unga bergan odamlarning hammasiga U abadiy hayot ato qiladi .
43017003	Abadiy hayot esa Seni — tanho Haq Xudoni hamda Sen yuborgan Iso Masihni tanib-bilishdan iboratdir .
43017004	Sen Menga topshirgan vazifani Men ado etib , yer yuzida Seni ulugʻladim .
43017005	Dunyo yaratilishidan avval Men Sening huzuringda ulugʻvor edim . Endi , ey Ota , Oʻz huzuringdagi oʻsha ulugʻvorlikni Menga tagʻin ato qilgin .
43017006	Sen dunyodan Menga bergan odamlarga Sening ismingni izhor qildim . Ular Seniki edilar va Sen ularni Menga berding . Ular esa Sening kalomingga amal qildilar .
43017007	Ular endi tushunib oldilar : Sen Menga nima bergan boʻlsang , hammasi Sendan ekan .
43017008	Menga bergan kalomlaringni ularga topshirdim . Ular esa kalomlaringni qabul qilib , Men Sening huzuringdan chiqqanligimni chinakamiga tushundilar , Meni Sen yuborganingga ishondilar .
43017009	Men ular uchun soʻrayman ; dunyo uchun emas , balki Menga berganlaring uchun soʻrayman . Chunki ular Senikidir .
43017010	Zotan Meniki boʻlgan hamma — Seniki , Seniki esa — Menikidir . Shu tariqa Mening ulugʻvorligim ular orqali zohir boʻladi .
43017011	Bundan soʻng Men bu dunyoda boʻlmayman , Sening huzuringga qaytyapman . Ular esa bu dunyoda qoladilar . Ey Muqaddas Ota ! Menga kimni bergan boʻlsang , Oʻz noming bilan asrab qolgin , toki ular ham Bizday bir boʻlsinlar .
43017012	Men ular bilan boʻlganimda , Sening noming bilan ularni asrar edim . Ha , Menga bergan odamlarning hammasini omon saqladim . Faqat oyat bajo boʻlsin deb , peshanasiga halokat yozilgan odamdan boshqa ulardan hech kim halok boʻlmadi .
43017013	Endi esa Sening oldingga boray deb turibman . Mening shodligim ularga oʻtib dillarini butunlay toʻldirsin , deb bularni hali dunyoda boʻlganimda aytyapman .
43017014	Men ularga Sening kalomingni topshirdim . Dunyo esa ulardan nafratlandi . Chunki Men dunyodan boʻlmaganim kabi , ular ham dunyodan emaslar .
43017015	Endi ularni dunyodan olishingni emas , balki yovuz shaytondan saqlashingni soʻrayapman .
43017016	Men bu dunyodan boʻlmaganim kabi , ular ham bu dunyodan emaslar .
43017017	Ularni haqiqating bilan muqaddas qilgin . Sening kaloming — haqiqatdir .
43017018	Sen Meni dunyoga yuborgan eding , Men ham ularni dunyoga yubordim .
43017019	Ular haqiqiy muqaddas boʻlsin deb , Men Oʻzimni ular uchun bagʻishlayman .
43017020	Men faqat ular uchungina soʻramayman , balki ularning gapi boʻyicha Menga imon keltiradiganlar uchun ham soʻrayman :
43017021	Hammalari bir boʻlishsin . Ey Ota , Sen Menda va Men Senda hozir boʻlganimizga oʻxshab , ular ham Bizda hozir boʻlib , bir boʻlishsin . Shu tariqa dunyo Meni Sen yuborganingga inonsin .
43017022	Menga ato qilgan ulugʻvorligingni ularga berdim , toki biz bir boʻlganimizdek , ular ham bir boʻlishsin .
43017023	Sen Menda , Men esa ularda hozir boʻlib , mukammal birlikka erishsinlar . Natijada , dunyo Meni Sen yuborganingni tan olsin , Meni qanday sevsang , Menikilarni ham shunday sevganingni dunyo bilsin .
43017024	Ey Ota ! Sen Menga bergan odamlar Men bilan bir joyda boʻlishini xohlayman . Sen Menga ato qilgan ulugʻvorlikni ular ham koʻrib tursin , dunyoni yaratmasdan avvaloq Sen Meni qanday sevganingni ular bilsin .
43017025	Ey odil Ota ! Dunyo Seni bilmasa ham , Men Seni bilaman . Bular ham Meni Sen yuborganingni bilib oldilar .
43017026	Sening nomingni ularga bildirganman va yanada bildiraman . Menga bogʻlagan muhabbating ulardan oʻrin olsin , Men ham ulardan oʻrin olayin ” .
43018001	Bu soʻzlarni aytgandan soʻng , Iso Oʻz shogirdlari bilan u yerdan chiqib , Qidron soyligining narigi boʻyiga oʻtdi . Oʻsha yerda bir bogʻ bor edi . Iso shogirdlari bilan boqqa kirdi .
43018002	Isoning xoini Yahudo ham oʻsha joyni bilar edi , chunki Iso shogirdlari bilan u yerda tez-tez uchrashib turar edi .
43018003	Shunday qilib , Yahudo bir toʻda askarlarni hamda oliy ruhoniylar va farziylar tomonidan yuborilgan mirshablarni olib , u yerga keldi . Qoʻllarida mashʼalu fonuslar , qurol-yarogʻlar bor edi .
43018004	Iso Oʻz boshiga keladigan hamma narsani bilar edi . U odamlarga peshvoz chiqib , soʻradi : — Kimni qidiryapsizlar ?
43018005	— Nosiralik Isoni , — deb javob berishdi ular . — U Menman , — dedi Iso . Isoning xoini Yahudo ularning oʻrtasida turgan edi .
43018006	Iso “ U Menman ” deyishi bilanoq , ular orqaga tislanib , yerga yiqilishdi .
43018007	Iso ulardan yana soʻradi : — Kimni qidiryapsizlar ? — Nosiralik Isoni , — dedilar .
43018008	— Sizlarga aytdim-ku , U Menman . Agar Meni qidirayotgan boʻlsangizlar , shularni qoʻyib yuboringlar , ketaverishsin , — dedi ularga Iso .
43018009	Uning ilgari : “ Sen Menga bergan kishilardan hech birining halok boʻlishiga yoʻl qoʻymadim ” , degan soʻzlari shu bilan bajo boʻldi .
43018010	Shu onda Simun Butrus yonidagi qilichini qinidan sugʻurdi-da , oliy ruhoniyning qaroliga bir urib , oʻng qulogʻini uzib yubordi . Qarolning ismi Malik edi .
43018011	Iso Butrusga : — Qilichingni qiniga solib qoʻy ! Nahotki Menga Otam bergan taqdir sharobini ichmasam ? — dedi .
43018012	Shu zahoti askarlar bilan boʻlinma qoʻmondoni va yahudiy mansabdorlarining qarollari Isoni ushlab , bogʻlab qoʻyishdi .
43018013	Uni oldin Hanan oldiga olib kelishdi . Hanan shu yilgi bosh oliy ruhoniy boʻlgan Kayafaning qaynatasi edi .
43018014	Bu — yahudiy mansabdorlariga : “ Xalq uchun bitta kishining oʻlishi yaxshiroq ” , deb maslahat bergan Kayafa edi .
43018015	Isoning orqasidan Simun Butrus va yana boshqa bir shogird ergashib borishar edi . Bu shogird oliy ruhoniyga tanish edi , u Iso bilan bemalol oliy ruhoniyning hovlisiga kirdi .
43018016	Butrus esa tashqarida , eshikning oldida turardi . Keyinroq oliy ruhoniyga tanish boʻlgan shogird yana tashqariga chiqdi-da , darvozabon ayolga biror narsa deb , Butrusni ichkariga olib kirdi .
43018017	Shunda darvozabon choʻri Butrusdan : — Sen ham U Odamning shogirdlaridan emasmisan ? — deb soʻradi . — Yoʻq ! — dedi Butrus .
43018018	Havo sovuq boʻlgani uchun u yerda turgan qarollar bilan mirshablar koʻmir yoqib , isinayotgan edilar . Butrus ham ular bilan isinib turar edi .
43018019	Shu paytda oliy ruhoniy Isoga Oʻz shogirdlari va taʼlimotiga taalluqli savollar berar edi .
43018020	Iso unga javob berdi : — Men elu olamga ochiq soʻzladim . Har doim yahudiylar yigʻiladigan ibodatxonalarda va maʼbadda taʼlim berib yurdim , hech yashirincha gap aytmadim .
43018021	Nega Meni soʻroq qilyapsan ? Mening nutqlarimni eshitganlardan soʻrab bilgin , gapirganlarimni ular bilsa kerak .
43018022	Iso bularni aytib boʻlgan ham ediki , yaqin turgan mirshablardan biri : — Oliy ruhoniyga ham shunday javob berasanmi ? — dedi-yu , Isoning yuziga tushirdi .
43018023	Iso bunga javoban : — Agar Men yomon gap gapirgan boʻlsam , yomonligini koʻrsat . Agar toʻgʻri aytgan boʻlsam , nega Meni urasan ? — dedi .
43018024	Shundan keyin Hanan Isoni bogʻlangan holda oliy ruhoniy Kayafa qoshiga yubordi .
43018025	Simun Butrus hamon isinib turgan edi . — Sen ham Uning shogirdlaridan emasmisan ? — deb soʻrashdi undan . — Yoʻq ! — deb tondi u .
43018026	Oliy ruhoniyning qarollaridan biri Butrus qulogʻini uzib yuborgan odamning qarindoshi edi . Bu qarol Butrusga yana : — Seni bogʻda U bilan koʻrdim , shekilli ? — dedi .
43018027	Butrus esa yangidan tondi . Naq shu payt xoʻroz qichqirdi .
43018028	Tong yorishgan edi . Yahudiy mansabdorlari Isoni Kayafa oldidan mahkamaga olib bordilar . Ular Fisih bayram taomini yemaguncha harom boʻlishdan qoʻrqib , mahkamaga kirmadilar .
43018029	Shu sababli Pilat tashqariga , ularning oldiga chiqdi . — Bu Odamga qarshi qanday aybni qoʻymoqdasizlar ? — deb soʻradi .
43018030	— Agar U jinoyatchi boʻlmaganida , Uni sening qoʻlingga topshirmas edik , — deb javob berishdi ular .
43018031	— Uni oʻzlaringiz olinglar-da , oʻz Qonuningiz boʻyicha hukm qilaveringlar , — dedi Pilat . — Bizga hech kimni qatl qilishga ijozat berilmagan , — deyishdi unga yahudiylar .
43018032	Bu gaplar esa Iso Oʻzining qanday oʻlishi haqida aytganlarini tasdiqladi , Uning karomatlari bajo boʻlishi kerak edi .
43018033	Shunday qilib , Pilat yana mahkamaga kirdi va Isoni chaqirdi : — Sen yahudiylarning Podshohimisan ? — deb soʻradi .
43018034	— Bu gap Oʻzingdan chiqdimi , yoki boshqalar senga Men toʻgʻrimda aytishdimi ? — deb soʻradi Iso .
43018035	— Nima , men yahudiymanmi ? Axir , Oʻz xalqing , Oʻz oliy ruhoniylaring Seni menga topshirishdi . Sen nima ish qilib qoʻyding ? — dedi Pilat .
43018036	Iso javob berdi : — Mening Shohligim bu dunyodan emas . Agar Shohligim bu dunyodan boʻlganda edi , yahudiy mansabdorlari qoʻliga tushmasligim uchun Mening qarollarim kurashar edilar . Biroq endi Mening Shohligim bu yerdan emas .
43018037	— Demak , Sen podshoh ekansan-da ? — dedi Pilat . — Podshoh ekanimni oʻzing aytding , — dedi Iso . — Men haqiqat toʻgʻrisida shohidlik qilmoq uchun tugʻilganman , ana shu maqsadda olamga keldim . Kimki haqiqat tarafida boʻlsa , Mening ovozimni eshitadi .
43018038	— Haqiqat nima ? — soʻradi Pilat . Buni aytdi-yu , yana tashqariga , yahudiylarning oldiga chiqdi . — Men Undan hech qanday ayb topolmayapman , — dedi ularga .
43018039	— Sizlarning bir odatingiz bor-ku , sizlar uchun Fisih bayramida bir mahbusni ozod qilib kelar edim . Shunga koʻra , sizlar uchun yahudiylarning Podshohini ozod qilishimni istaysizlarmi ?
43018040	— Uni emas , Barabbani ozod qil ! — deb hamma baravariga baqirdi . Barabba esa qaroqchi edi .
43019001	Shundan keyin Pilat Isoga dast solib , Uni qamchilatdi .
43019002	Askarlar esa tikanlardan toj oʻrib , Isoning boshiga qoʻydilar , tanasiga shohona toʻn kiydirdilar .
43019003	Isoning oldida turganlaricha : — Yashavor , ey yahudiylarning Podshohi ! — deb , Uni tarsakilar edilar .
43019004	Pilat yana tashqariga chiqib xaloyiqqa xitob qildi : — Mana , Uni oldingizga chiqaryapman , bilib qoʻyinglar , men Undan hech qanday ayb topolmadim !
43019005	Shu payt boshida tikanli toj , egnida shohona toʻn bilan Iso tashqariga chiqdi . — Mana , u Odam ! — dedi Pilat ularga .
43019006	Oliy ruhoniylar va mirshablar Isoni koʻrib , baqirib ketishdi : — Uni xochga mixlab qoʻy , xochga ! — Uni sizlar olib xochga mixlab qoʻyinglar ! Men Undan hech qanday ayb topolmadim , — dedi Pilat ularga .
43019007	Yahudiylar unga javoban : — Bizda Qonun bor , Qonunimiz boʻyicha U oʻlishi kerak , chunki U Oʻzini Xudoning Oʻgʻli qilib koʻrsatdi , — dedilar .
43019008	Pilat buni eshitgach , yuragi orqaga tortib ketdi .
43019009	Qaytadan mahkamaga kirdi va Isodan : — Sen qayerdansan ? — deb soʻradi . Iso unga javob bermadi .
43019010	— Menga javob bermaysanmi ? — dedi Pilat . — Seni xochga mixlatish yo boʻshatish uchun hukm yuritishga qodir ekanimni bilmaysanmi ?
43019011	Iso javob berdi : — Agar senga yuqoridan berilmaganida edi , sen Mening ustimdan hech qanday hukm yurita olmas eding . Shu sababdan Meni sening qoʻlingga tutib berganning gunohi sening gunohingdan katta .
43019012	Shu vaqtdan boshlab Pilat Isoni qoʻyib yuborishga chora izlay boshladi . Ammo yahudiylar qichqirishardi : — Agar Uni qoʻyib yuborsang , sen Qaysarning doʻsti emassan . Oʻzini podshoh deydigan har bir kishi Qaysarning dushmani boʻladi !
43019013	Pilat bu soʻzni eshitgach , Isoni tashqariga olib chiqdi va yahudiycha Gabbata degan tosh supa ustidagi hukm kursisiga oʻtirdi .
43019014	Oʻsha kuni Fisih bayrami arafasi , tush mahali edi . Pilat yahudiylarga xitob qildi : — Mana , Podshohingiz !
43019015	— Yoʻq qil Uni , yoʻq qil ! Xochga mixlab qoʻy ! — deb baqirdi ular . — Sizlarning Podshohingizni xochga mixlab qoʻyaymi ? — soʻradi Pilat . — Qaysardan boshqa podshohimiz yoʻq , — deyishdi oliy ruhoniylar .
43019016	Oxiri Pilat Isoni xochga mixlash uchun ularga topshirdi . Ular esa Isoni olib ketdilar .
43019017	Iso Oʻz xochini koʻtarib , Boshsuyagi ( yahudiycha Goʻlgota ) degan joyga keldi .
43019018	U yerda Isoni xochga mixlab qoʻydilar . Iso oʻrtada boʻlib , chap va oʻng tomoniga yana ikki kishini mixlab qoʻydilar .
43019019	Pilat shu mazmundagi lavhani yozib xochning tepasiga ostirib qoʻydi : “ Yahudiylarning Podshohi Nosiralik Iso ” .
43019020	Iso xochga mixlangan joy shaharga yaqin boʻlgani uchun , bu lavhani anchagina yahudiylar oʻqib oʻtar edilar . Lavha yahudiy , yunon va lotin tillarida yozilgan edi .
43019021	Yahudiy oliy ruhoniylari esa Pilatga borib shunday dedilar : — “ Yahudiylarning Podshohi ” deb yozma , balki Oʻzi aytganidek , “ Men yahudiylarning Podshohiman ” , deb yozib qoʻy .
43019022	— Men nimaiki yozgan boʻlsam , shundayligicha qolsin , — dedi Pilat .
43019023	Askarlar Isoni mixlab boʻlib , Uning kiyimini oldilar . Har askarga bir parchadan tekkuday qilib , kiyimni toʻrt boʻlakka boʻldilar . Ichki koʻylagini ham oldilar . Ichki koʻylak boshdan-oyoq choksiz bir toʻqima edi .
43019024	Askarlar bir-biriga : — Buni yirtmaylik , bu uchun qurʼa tashlaymiz , kimga tushsa , oʻshaniki boʻlsin , — deyishdi . Shu tariqa quyidagi Zabur oyati bajo boʻldi : “ Kiyimlarimni oʻzaro boʻlishib olib , Libosim uchun qurʼa tashladilar ” . Askarlar xuddi shunday qildilar .
43019025	Isoning xochi yonida Uning onasi , onasining opasi , Klopaning xotini Maryam hamda magdalalik Maryam turar edilar .
43019026	Iso onasi yonida Oʻzining sevikli shogirdi turganini koʻrdi-da , onasiga : — Ey ayol , mana bu sening oʻgʻling ! — dedi .
43019027	Keyin shogirdiga qarab : — Mana bu sening onang ! — dedi . Oʻsha ondan boshlab u shogird Maryamni oʻz uyiga olib ketdi .
43019028	Shundan keyin Iso endi hammasining amalga oshganini koʻrdi . Zabur oyati bajo boʻlsin deb , U : — Chanqadim ! — dedi .
43019029	Bu yerda sirka toʻla bir idish turgan edi . Askarlar sirkaga shimgichni botirdilar-da , nayning uchiga ilib , Isoning ogʻziga olib bordilar .
43019030	Iso sirkani tatib koʻrgach : — Amalga oshdi ! — dedi-yu , boshini egib jon berdi .
43019031	Oʻsha kuni dam olish kuni arafasi — juma edi . Ertangi shanba juda tabarruk kun hisoblangani uchun , yahudiy mansabdorlari jasadlarni xochda qoldirishni istamadilar . Ular Pilatning oldiga borib , jasadlarning boldirlarini sindirib tashlab , xochdan tushirishni soʻradilar .
43019032	Shunda askarlar borib , Iso bilan birga xochga mixlangan birinchi , soʻngra ikkinchi odamning boldirlarini sindirib tashladilar .
43019033	Isoning oldiga kelib , Uning allaqachon oʻlganligini payqadilar , boldirlarini sindirmadilar .
43019034	Lekin askarlardan biri Isoning biqinini nayza bilan teshdi , shu zahoti Uning biqinidan qon bilan suv oqib chiqdi .
43019035	Bu hodisani koʻrgan kishi , sizlar ishoninglar deb , guvohlik berib kelmoqda . Uning guvohligi haqiqatdir , u haqiqatni soʻzlayotganini biladi .
43019036	Ana shu boʻlib oʻtgan hodisa : “ Uning suyagi sinmaydi ” , — degan Zabur oyati bajo kelishi uchun roʻy berdi .
43019037	Boshqa bir oyatda shunday aytilgan : “ Nayzalangan Odamga tikilib qaraydilar ” .
43019038	Bundan soʻng arimateyalik Yusuf Pilatdan Isoning jasadini xochdan tushirish uchun iltimos qildi . Yusuf Isoning shogirdi edi-yu , lekin yahudiylardan qoʻrqqani uchun buni yashirib yurar edi . Pilat esa ijozat berdi . Shunda Yusuf borib , Isoning jasadini boʻshatib oldi .
43019039	Bundan ilgari kechasi Isoning oldiga kelgan Nikodim ham yuz qadoqcha mirra bilan sabur qorishmasini olib keldi .
43019040	Ular ikkovlon Isoning jasadini olib , yahudiylarning dafn odatlariga koʻra , bu muattar moddalar bilan Uni kafanladilar .
43019041	Iso mixlangan joyda bir bogʻ bor edi , u bogʻda hali hech murda qoʻyilmagan yangi qabr bor edi .
43019042	Yahudiylarning dam olish kuniga tayyorgarlik qilish muddati tugayotgani sababli ular , bu joy yaqinroq , deb Isoni oʻsha qabrga koʻmdilar .
43020001	Haftaning birinchi kuni erta saharda , hali qorongʻi paytda , magdalalik Maryam qabrning oldiga kelib , qabr ogʻzidagi toshning agʻdarilganini koʻrdi .
43020002	U yugurib Simun Butrus va Isoning sevgan boshqa shogirdi oldiga keldi-da : — Rabbimni qabrdan olib ketishibdi , Uni qayerga qoʻyishganini bilmaymiz , — dedi .
43020003	Oʻsha zahoti Butrus va boshqa shogird qabr tomon joʻnashdi .
43020004	Ikkovi birga yugurib ketishdi . Ammo u shogird Butrusdan tezroq yugurib , qabrga birinchi boʻlib yetib keldi .
43020005	U engashib ichkariga koʻz tashladi , u yerda faqat kafan yotganini koʻrdi . Oʻzi qabrga kirmadi .
43020006	Uning orqasidan Simun Butrus yetib kelib , qabrga kirdi-yu , yotgan kafanni koʻrdi .
43020007	Isoning boshiga oʻralgan roʻmol esa kafan bilan birga emas , alohida joyga yigʻishtirib qoʻyilgan edi .
43020008	Shunda avval kelgan shogird ham qabrga kirdi va koʻrib , ishonch hosil qildi .
43020009	Lekin Iso oʻlib tirilishi kerak , degan oyatlarni ular hali tushunmas edilar .
43020010	Shundan soʻng shogirdlar yana oʻz uylariga qaytib ketdilar .
43020011	Maryam esa qabrning oldida turgancha , yigʻlar edi . Yigʻlayotib , bir egilib qabr ichiga nazar soldi .
43020012	Shunda oq kiyim kiygan ikki farishtani koʻrib qoldi . Biri Isoning jasadi yotgan joyning bosh tomonida , ikkinchisi esa oyoq tomonida oʻtirgan edi .
43020013	Ular Maryamga : — Ey ayol , nega yigʻlayapsan ? — deyishdi . — Rabbimni olib ketishibdi , Uni qayerga qoʻyishganini bilmayman , — dedi u .
43020014	Shunday dedi-yu , orqasiga burilib , turgan Isoni koʻrdi . Lekin Uning Iso ekanligini bilmadi .
43020015	— Ey ayol , nega yigʻlayapsan ? Kimni qidiryapsan ? — dedi Iso unga . Maryam Uni bogʻbon deb oʻyladi . Unga : — Ogʻa , agar sen Uni olib ketgan boʻlsang , qayerga qoʻyganingni menga ayt-chi , men Uni borib kelay , — dedi .
43020016	Iso unga : — Maryam ! — dedi . — Rabbuniy ! — dedi Maryam Isoga qayrilib . ( Rabbuniy yahudiy tilida “ Ustozim ” demakdir ) .
43020017	— Menga qoʻl tegizma ! — dedi Iso Maryamga . — Men hali Otamning huzuriga chiqqanim yoʻq . Sen borib birodarlarimga shunday deb aytgin : Men Oʻz Otam va sizlarning Otangizning , Oʻz Xudoyim va sizlarning Xudoyingizning huzuriga chiqib ketyapman .
43020018	Shunda magdalalik Maryam shogirdlarning oldiga borib : — Men Rabbimni koʻrdim ! — dedi , Iso unga nimalar aytganini gapirib berdi .
43020019	Oʻsha yakshanba kuni oqshomda shogirdlar toʻplangan edilar . Ular yahudiy mansabdorlaridan qoʻrqib , uyning eshiklarini qulflab qoʻygan edilar . Shu payt Iso kelib qoldi . U oʻrtada turib shogirdlariga : — Sizlarga tinchlik boʻlsin ! — dedi .
43020020	Shunday deb , qoʻl-oyoqlarini va biqinini ularga koʻrsatdi . Shogirdlar Rabbimizni koʻrdik , deb juda sevindilar .
43020021	Iso yana ularga dedi : — Sizlarga tinchlik boʻlsin ! Otam Meni qanday yuborgan boʻlsa , Men ham sizlarni shunday yuboryapman .
43020022	Shunday deb , ularning ustiga pufladi va : — Muqaddas Ruhni olinglar , — dedi .
43020023	— Kimning gunohlarini kechirsangizlar , u kechiriladi . Kimning gunohlarini kechirmasangizlar , u kechirimsiz qolaveradi .
43020024	Oʻn ikki shogirddan biri , “ Egiz ” laqabli Toʻma , Iso kelganda u yerda shogirdlar orasida yoʻq edi .
43020025	Boshqa shogirdlar unga : — Biz Rabbimizni koʻrdik , — deyishdi . Toʻma ularga shunday dedi : — Men Uning qoʻllaridagi mix chandiqlarini koʻrmagunimcha , Uning mix chandiqlariga oʻz barmogʻimni tegizmagunimcha , qoʻlimni Uning biqiniga qoʻymagunimcha , ishonmayman .
43020026	Sakkiz kundan soʻng Isoning shogirdlari yana uyda toʻplangan edilar , Toʻma ham ular bilan birga edi . Uyning eshiklari qulf boʻlgan vaqtda Iso keldi va oʻrtalarida turib : — Sizlarga tinchlik boʻlsin ! — dedi .
43020027	Keyin Toʻmaga qarab : — Barmogʻingni bu yoqqa tekiz ! Mening qoʻllarimni koʻr , qoʻlingni choʻzib biqinimga qoʻy va imonsiz boʻlma , imonli boʻl ! — dedi .
43020028	Toʻma Isoga : — Ey , mening Rabbim va Xudoyim ! — deb javob berdi .
43020029	Iso unga shunday dedi : — Sen Meni koʻrganing uchun ishonding . Koʻrmay ishonganlar qanday baxtlidirlar !
43020030	Iso bu kitobda yozilmagan boshqa bir talay ibratli moʻjizalarni Oʻz shogirdlariga koʻrsatdi .
43020031	Bular esa Iso — Xudoning Oʻgʻli , Masih ekanligiga ishonishingiz uchun va ishonib , Uning nomi bilan hayotga erishishingiz uchun yozilgan .
43021001	Undan keyin Tiveriya koʻli boʻyida Iso Oʻzini yana shogirdlariga koʻrsatdi . Bu shu yoʻsinda sodir boʻldi :
43021002	Simun Butrus , “ Egiz ” laqabli Toʻma , Jalilaning Kana shahridan boʻlgan Natanʼil , Zabadiyning oʻgʻillari va boshqa ikki shogird bir joyda edilar .
43021003	Simun Butrus boshqalarga : — Men baliq ovlagani ketyapman , — dedi . — Bizlar ham sen bilan boramiz , — deyishdi ular va qayiqqa tushib , joʻnab ketishdi . Lekin oʻsha kecha hech narsa tutisholmadi .
43021004	Kun yorishgach , Iso qirgʻoqda turar edi . Shogirdlari esa Uning Iso ekanligini payqamadilar .
43021005	— Bolalar , sizlarda biron ovqat bormi ? — soʻradi Iso ulardan . — Yoʻq , — dedi ular .
43021006	— Toʻringizni qayiqning oʻng tomoniga tashlanglar , shunda tutasizlar , — dedi Iso . Ular esa toʻrni tashladilar va baliq koʻpligidan tortib ololmadilar .
43021007	Shu payt Isoning sevikli shogirdi Butrusga : — Ana , Rabbimiz ! — dedi . Simun Butrus bu Rabbimiz , deb eshitiboq , yechib tashlagan jomasini kiydi-yu , oʻzini koʻlga otdi .
43021008	Boshqa shogirdlar esa baliq toʻla toʻrni sudragancha , qayiqda keldilar . Ular quruqlikdan yaqin taqriban ikki yuz gaz narida edilar .
43021009	Qirgʻoqqa chiqqanlarida , yonib turgan koʻmirni va qovurilayotgan baliq bilan nonni koʻrdilar .
43021010	Iso ularga : — Sizlar hozir tutgan baliqlaringizni olib kelinglar , — dedi .
43021011	Simun Butrus borib , toʻrni qirgʻoqqa tortib chiqardi . Toʻrda bir yuz ellik uchta katta baliq bor edi . Baliqlar koʻpligiga qaramasdan , toʻr yirtilmadi .
43021012	Iso shogirdlariga : — Kelib ovqatlaninglar , — dedi . Ulardan hech biri : “ Sen kimsan ? ” — deb soʻrashga botinolmadi , chunki ular , Bu bizning Rabbimiz , deb bilar edilar .
43021013	Iso yaqinroq kelib , nonni oldi va ularga berdi . Baliqni ham shunday boʻlib berdi .
43021014	Shu yoʻsin Iso tirilgandan keyin uchinchi marta shogirdlariga zohir boʻldi .
43021015	Nonushta qilib boʻlishgach , Iso Simun Butrusdan soʻradi : — Yunus oʻgʻli Simun , sen Meni ulardan koʻproq sevasanmi ? — Ha , Rabbim ! Men Seni yaxshi koʻrishimni Oʻzing bilasan-ku , — dedi Unga Butrus . — Qoʻzilarimni oʻtlat , — dedi unga Iso .
43021016	Ikkinchi marta Iso Butrusdan yana soʻradi : — Yunus oʻgʻli Simun , sen Meni sevasanmi ? — Ha , Rabbim ! Seni yaxshi koʻrishimni Oʻzing bilasan-ku , — dedi Butrus Unga . — Qoʻylarimni boq , — dedi unga Iso .
43021017	Soʻng uchinchi marta Butrusdan soʻradi : — Yunus oʻgʻli Simun , sen Meni yaxshi koʻrasanmi ? Oʻzidan uch marta : “ Meni yaxshi koʻrasanmi ” , deb soʻraganiga Butrus xafa boʻldi . — Rabbim ! Sen hammasini bilasan , men Seni yaxshi koʻrishimni ham bilasan , — dedi Butrus . Iso unga shunday dedi : — Qoʻylarimni oʻtlat !
43021018	Senga rostini aytayin : yosh boʻlganingda kamaringni oʻzing bogʻlar , xohlagan joyingga borar eding . Lekin qariganingda esa qoʻllaringni uzatasan va boshqa birov kamaringni bogʻlaydi-yu , seni xohlamagan joyingga olib boradi .
43021019	Iso bu soʻzlarni Butrusning qay yoʻl bilan oʻlib , Xudoni ulugʻlashiga ishora qilib aytgan edi . Soʻngra unga : — Mening orqamdan yur ! — dedi .
43021020	Butrus burilib , Isoning sevikli shogirdi orqalaridan ergashib kelayotganini koʻrdi . Bu kechki ziyofatda Isoning bagʻriga bosh qoʻyib : “ Rabbim , Seni kim tutib beradi ? ” — deb soʻragan shogirdi edi .
43021021	Butrus uni koʻrib , Isodan : — Rabbim , uning taqdiri nima boʻladi ? — deb soʻradi .
43021022	Iso unga : — Agar Men kelgunimgacha uning sogʻ qolishini istasam , bundan senga nima ? Sen Mening orqamdan yuraver , — dedi .
43021023	Shunday qilib , birodarlar orasida , bu shogird oʻlmaydi , degan gap-soʻz tarqalib ketdi . Holbuki , Iso uni oʻlmaydi demagandi . U faqat : “ Agar Men kelgunimgacha uning sogʻ qolishini istasam , bundan senga nima ” , — deb aytgan edi .
43021024	Ana shu shogird bu ishlarning hammasiga guvoh boʻlib , ularni yozib olgan . Uning guvohligi haqiqat ekanligini bilamiz .
43021025	Iso bajargan boshqa bir talay ishlar ham bor . Bular birma-bir yozib chiqilganda edi , yozilgan kitoblar olamga ham sigʻmas edi , deb oʻylayman . Omin .
44001001	Ey Teofil , Isoning bajarishga va oʻrgatishga kirishgan hamma narsalarini , chunonchi Uning dastlabki kunlaridan boshlab , to Oʻzining tanlagan havoriylariga Muqaddas Ruh amri ila buyruqlar berib , osmonga koʻtarilgan kunigacha roʻy bergan hamma voqealarni ilk kitobimda qalamga oldim .
44001002	
44001003	Iso azob chekib oʻlgandan keyin , qirq kun mobaynida havoriylariga zohir boʻlib , Xudoning Shohligi haqida ularga soʻzlar va koʻp ishonarli isbotlar bilan Oʻzini barhayot qilib koʻrsatar edi .
44001004	Ularni toʻplab , buyurib dedi : — Quddus shahridan ketib qolmanglar , balki Otamning bergan vaʼdasi amalga oshguncha u yerda kutib turinglar . Sizlar bu vaʼdani Mendan eshitgansizlar .
44001005	Yahyo paygʻambar odamlarni suvga choʻmdirib , tavba qildirgan , sizlar esa koʻp oʻtmay Muqaddas Ruhga choʻmdirilasizlar .
44001006	Havoriylar shunday yigʻilgan paytda , Isodan soʻradilar : — Yo Rabbiy , Sening Isroilda Shohlikni tiklashing shu vaqtga toʻgʻri kelmaydimi ?
44001007	Iso ularga dedi : — Otam Oʻz erki bilan belgilab qoʻygan vaqtu fursatlarni bilish sizlarning ishingiz emas .
44001008	Lekin Muqaddas Ruh ustingizga tushib kelganda , sizlar quvvat olasizlar , Quddusda , Yahudiya bilan Samariyaning hamma joyida va hatto dunyoning eng olis yerlarida ham Mening shohidlarim boʻlasizlar .
44001009	Bularni aytgach , Iso ularning koʻz oldida osmonga koʻtarildi . Uni bulut qoplab , koʻzdan gʻoyib boʻldi .
44001010	Iso koʻtarilayotib , havoriylar osmonga tikilib turgan paytda , oq kiyim kiygan ikki zot ularning yonida paydo boʻldi :
44001011	— Ey jalilaliklar ! Nega sizlar osmonga qarab turibsizlar ? Sizlarning orangizdan osmonga olingan bu Iso , koʻkka koʻtarilganini qanday koʻrgan boʻlsangiz , xuddi shunday qaytib keladi , — deyishdi .
44001012	Shundan soʻng havoriylar Zaytun togʻidan Quddusga qaytib keldilar . Bu togʻ Quddusdan bir chaqirimlik yoʻlchalik yaqindir .
44001013	Ular shaharga kirib , qoʻngan xonadonlarining boloxonasiga chiqdilar . Butrus , Yoqub , Yuhanno va Idris , Filip va Toʻma , Bartolmey va Matto , Alfey oʻgʻli Yoqub , vatanparvar Simun va Yoqub oʻgʻli Yahudo oʻsha yerda edilar .
44001014	Ularning hammasi , shu jumladan , Isoning onasi Maryam , boshqa xotin-qizlar hamda Isoning ukalari yakdillik va sidqidillik bilan toat-ibodatga berilgan edilar .
44001015	Oʻsha kunlarda yuz yigirmaga yaqin imonli birodarlar yigʻini oldida Butrus oyoqqa turdi-da , soʻzga chiqib :
44001016	“ Erlar , birodarlar ! — dedi . — Isoni tutib berganlarning sarvari boʻlmish Yahudo haqida Muqaddas Ruhning Dovud paygʻambarga bergan oyati bajo kelishi kerak edi .
44001017	Bu kishi safimizga qoʻshilib , oʻsha xizmatidan qismatiga yarashasini olgan edi .
44001018	U harom yoʻl bilan qoʻlga kiritgan puliga bir yerni sotib olib , gup etib qulab tushdi-yu qorni yorildi , butun ichak-chovoqlari chiqib ketdi .
44001019	Bu hodisa butun Quddus ahliga maʼlum boʻldi va u yer mahalliy tilda Haqaldama , yaʼni “ Qon Yeri ” deb atalib qoldi .
44001020	Zabur kitobida yozilganiday : “ Uning maskani huvullab qolsin , Unda istiqomat qiluvchi qolmasin ” . Va shuningdek : “ Uning oʻrnini boshqasi olsin ” .
44001021	Shunday qilib , endi safimizga qoʻshiladigan kishi , xuddi bizlarga oʻxshab Rabbimiz Isoning tirilganiga shohid boʻlgan birov boʻlmogʻi kerak . Rabbimiz Iso oramizda yashagan butun zamonda , yaʼni Yahyo paygʻambarning odamlarni daryoda tavba qildirish davridan boshlab , to Iso oramizdan yuksaklikka olingan kunga qadar bizlar bilan birga yurgan odamlardan biri boʻlishi lozim ” , — dedi .
44001022	
44001023	Shunga koʻra ikki kishini : Yustus laqabli va Barsabo deb ham ataluvchi Yusuf hamda Mattiyani olgʻa chiqazdilar .
44001024	Keyin ibodat qilib dedilar : “ Ey butun insonlarning qalbini biladigan Rabbimiz ! Yahudoning oʻz joyiga borib , tark etgan havoriylik xizmatini boʻyniga olishi uchun bu ikki kishidan qay birini tanlading , uni koʻrsatgin ! ”
44001025	
44001026	Shundan soʻng ular uchun qurʼa tashladilar . Qurʼa Mattiyaning chekiga tushdi va u oʻn bir havoriyga qoʻshildi .
44002001	Hosil bayrami boʻlganda , shogirdlarning hammasi yakdillik bilan bir joyda yigʻilib turgan edilar .
44002002	Toʻsatdan osmondan kuchli shamol esayotgandek bir shovqin keldi-yu , ular turgan uyni tamoman toʻldirdi .
44002003	Olovga oʻxshash alangalanib turgan tillar ularga koʻrindi . Bular boʻlinib , ularning har biri ustiga bittadan qoʻndi .
44002004	Hammalari Muqaddas Ruhga toʻlib , Uning berayotgan bashorati bilan yangi tillarda gapira boshlashdi .
44002005	Oʻsha zamonda Quddusda falak ostidagi hamma ellardan kelgan dindor yahudiylar turar edi .
44002006	Bu tovushni eshitganlarida , el-ulus bir joyga yalpi toʻplanib keldi . Har biri oʻz shevasida gapirishayotganini eshitib , esankirab qoldi .
44002007	Hamma hayratu taajjubga tushib , oʻzaro : “ Bu gapirayotganlarning hammasi jalilalik emasmi ? — deyishardi .
44002008	— Qanday qilib har birimiz oʻz ona tilimizni eshityapmiz ?
44002009	Parfiyaliklar , midiyaliklar , elamliklar ; Mesopotamiya , Yahudiya , Kappadokiya , Pont va Asiya yurtlarida yashovchilar ,
44002010	Frigiya , Pamfiliya , Misr va Liviyaning Kirineya atrofidagi yerlarda yashovchilar , Rimdan kelganlar , yahudiylar bilan yahudiy diniga kirganlar ham ,
44002011	kritliklar bilan arablar ham bizning tillarimizda Xudoning ulugʻ ishlari haqida gapirayotganlarini eshityapmiz ” , — der edilar .
44002012	Hamma dovdirab qolib , bir-biriga : “ Bu qanday gap ? ” — deb taajjub izhor etardi .
44002013	Boshqalari esa masxara qilib : “ Ular musallas ichib mast boʻlishibdi ” , — deb aytishardi .
44002014	Unda Butrus oʻn bir havoriy bilan birga oyoqqa qalqidi-da , ovozini balandlatib xaloyiqqa xitob qildi : “ Ey barcha yahudiylar va Quddusda yashovchilar , soʻzlarimga quloq solib , shuni bilib qoʻyinglar :
44002015	Bu odamlar siz oʻylagandek mast emaslar , chunki hozir ertalab soat toʻqqiz-ku !
44002016	Bu voqea bilan Yoʻel paygʻambarning azaldan karomat qilib aytganlari bajo kelmoqda . U aytgan edi :
44002017	“ Mana , oxirgi kunlarda voqe boʻladi , — deydi Xudovand — Men butun jonzod uzra Oʻz Ruhimni yogʻdiraman . Sizning oʻgʻil-qizlaringiz bashorat qiladilar , Yigitlaringiz vahiy koʻradilar , Moʻysafidlaringiz karomatli tush koʻradilar .
44002018	Oʻsha kunlarda Men qulu choʻrilarim ustiga Oʻz Ruhimni yogʻinday yuboraman , Ular esa bashorat beradilar .
44002019	Yuksaklikda , osmonda gʻaroyibot , Tubanlikda , yer yuzida esa ajoyibot , Qon , olov va pagʻa-pagʻa tutun barpo qilaman .
44002020	Xudovandning ulugʻ va nurafshon kuni kelishidan avval , Quyosh qorongʻilikka , oy esa qonga aylanib ketadi .
44002021	Oʻshanda Xudovand ismini aytib chaqirgan Har bir kishi najot topadi ” .
44002022	Ey Isroil erlari , bu soʻzlarni tinglanglar ! Nosiralik Iso — qilgan qudratli va ajoyib moʻjizalari asosida Xudo tomonidan tasdiqlangan kishidir . Uning orangizda qilgan ishlarini oʻzlaringiz bilasizlar .
44002023	Xudoning azaliy murod-maqsadi va cheksiz bilimiga koʻra qoʻlingizga topshirilgan oʻsha Odamni sizlar tutib , qonunsizlar qoʻli bilan xochga mixlatib oʻldirdingizlar .
44002024	Lekin Xudo oʻlim zanjirlarini uzib , Uni tiriltirdi , chunki oʻlim Uni ushlab turishi mumkin emas edi .
44002025	Dovud Zaburda U haqda deganiday : “ Xudovandni doimo oldimda koʻrdim . U oʻng tomonimda boʻlgani uchun , Men hech qachon ikkilanmadim .
44002026	Shul bois yuragim quvonur , Tilimdan shod-xurramlik toʻkilur , Bundan soʻng tanim umidvoru bexatar boʻlur .
44002027	Sen jonimni oʻliklar diyoriga tashlab ketmaysan , Azizingning chirishni koʻrishiga yoʻl qoʻymaysan .
44002028	Hayot yoʻllarini menga bildirib kelding , Oʻz huzuringda meni baxt-quvonchga toʻydirasan ” .
44002029	Erlar , birodarlar ! Sizlarga ulugʻ otamiz Dovud haqida roʻy-rost gapirishimga ijozat berilsin : u ham oʻldi , ham koʻmildi va uning qabri bugungacha bizda bordir .
44002030	U paygʻambar boʻlgani uchun bilar ediki , Xudo unga qasam ichib bergan vaʼdasi boʻyicha oʻz urugʻidan boʻlganlardan birini [ Masih qilib , oʻlimidan keyin tiriltirib ] taxtiga oʻtirgʻizadi .
44002031	U Masihning tirilishini oldindan koʻrib , Uning joni oʻliklar diyoriga tashlanmasligi , jasadi esa chirishni koʻrmasligi toʻgʻrisida karomat qilgan edi .
44002032	Ana bu Isoni Xudo tiriltirib qoʻydi , biz hammamiz esa buning guvohlarimiz .
44002033	U Xudoning qudrati bilan yuksaltirilgandan keyin , Ota Xudoning vaʼdasi boʻyicha olgan Muqaddas Ruhni bizga yogʻinday yubordi . Hozir sizlar bu voqeani koʻrib , eshitib turibsizlar .
44002034	Dovud oʻzi osmonga chiqmagan boʻlsa-da , shuni aytib ketgan : “ Xudovand mening Rabbimga dedi :
44002035	Yovlaringni oyoqlaring ostiga yiqitmagunimcha , Sen Mening oʻng tomonimda oʻltirib turgin ” .
44002036	Shunday qilib , butun Isroil ahli uzil-kesil bilsinki , sizlar xochga mixlagan bu Isoni Xudo — Rab va Masih qilib tayinladi ” .
44002037	Bu soʻzlarni eshitganlar yuraklariga oʻq qadalganday boʻlishdi , Butrus va boshqa havoriylarga : — Birodarlar , biz nima qilaylik ? — deyishdi .
44002038	Butrus ularga dedi : — Tavba qilinglar va gunohlaringiz kechirilishi uchun har biringiz Iso Masih nomidan suvga choʻmib imon keltiringlar . Shunday qilib , Muqaddas Ruh inʼomini olasizlar .
44002039	Chunki bizning Rabbimiz — Xudovand bu vaʼdani sizlar bilan farzandlaringiz va shuningdek , hamon uzoqlardan chorlamoqchi boʻlgan hamma odamzod uchun bergan .
44002040	Butrus boshqa koʻp soʻzlar bilan tinglovchilarni ogohlantirib : “ Bu buzuq nasldan xalos boʻlinglar ! ” — deb oʻtinar edi .
44002041	Shunday qilib , uning soʻzini chin koʻngildan qabul qilganlar suvga choʻmib imon keltirdilar . Oʻsha kuni uch mingga yaqin jon jamoatga qoʻshildi .
44002042	Ular havoriylarning taʼlimotiga , hamdoʻstlikka , non sindirishga va toat-ibodatlarga astoydil berilib borar edilar .
44002043	Har bir jonda xavotir bor edi . Havoriylar esa Quddusda koʻp ajoyib va moʻjizakor ishlar qilmoqda edilar .
44002044	Butun imon topganlar hamjihat boʻlib , hamma narsalari mushtarak edi .
44002045	Mol-mulklarini sotib hammaga , har kimning ehtiyojiga qarab taqsimlab , yordamlashar edilar .
44002046	Har kuni yakdillik bilan maʼbadda yigʻilib turishar , uylarida esa non sindirib , shodlik va soddadillik bilan ovqatlanishardi .
44002047	Xudoning hamdu sanosi ularning tilidan tushmas , butun xalqning koʻnglini xushlardilar . Xudo esa kun sayin najot topganlarni imonlilar jamoatiga qoʻshib qoʻyar edi .
44003001	Bir kuni Butrus bilan Yuhanno ibodat mahali — soat uchda birga maʼbadga chiqayotgan edilar .
44003002	U yerda onadan tugʻma shol boʻlgan birov ham bor edi . Bu odamni maʼbadga kirayotganlardan sadaqa tilash uchun har kun maʼbadning Goʻzal degan darvozasi yoniga keltirib qoʻyar edilar .
44003003	U maʼbadga kirib kelayotgan Butrus bilan Yuhannoni koʻriboq , ulardan ham sadaqa soʻradi .
44003004	Butrus bilan Yuhanno esa koʻzlarini unga tikib : — Bizlarga qara ! — dedilar .
44003005	U odam ulardan biron narsa olishni umid qilib , ularga diqqat bilan qarar edi .
44003006	Butrus unga : — Menda kumush va oltin yoʻq , ammo oʻzimda borini senga beraman : nosiralik Iso Masih nomidan senga aytaman , oʻrningdan turib yur ! — dedi-yu ,
44003007	oʻng qoʻlidan tutib , uni oyoqqa turgʻizdi . Birdaniga uning tizzalari bilan toʻpiqlari mustahkamlanib qoldi .
44003008	U dik etib oyoqqa turdi-da , yura boshladi . Xudoga hamd aytib , irgʻib-sakrab yurganicha , ular bilan maʼbadga kirdi .
44003009	Butun xalq esa u odamning Xudoni qanday olqishlab borayotganini koʻrdi .
44003010	Maʼbadning Goʻzal degan darvozasida sadaqa soʻrab oʻtiradigan odam buning oʻzi ekanini ular payqagach , u bilan yuz bergan moʻjiza qarshisida gʻoyat ajablanib hayron qoldilar .
44003011	Sogʻaygan shol Butrus bilan Yuhannoning oldidan ketmay turgani uchun , butun xalq hayron boʻlib , ularning huzuriga yugurib keldi . U yer Sulaymon ravoqi edi .
44003012	Butrus buni koʻrib , xalqqa xitoban : “ Ey Isroil erlari ! — dedi . — Nima uchun bunga hayron boʻlyapsizlar ? Goʻyo bizlar oʻz qudratimiz yoki taqvodorligimiz bilan oʻsha kishini oyoqqa turgʻizganimizdek , bizlarga nega qarab turibsizlar ?
44003013	Mana , ota-bobolarimizning Xudosi , Ibrohim , Isʼhoq va Yoqubning Xudosi Oʻzining Oʻgʻloni Isoni yuksaltirib , shon-sharafga sazovor qilgan . Sizlar esa Uning xoinlari boʻldingizlar . Pilat Uni qoʻyib yuborishga qaror qilganda , Pilatning oldida Uni rad qildingizlar .
44003014	Qotil odamning sizlarga baxsh etilishini soʻrab , muqaddas va solih Boʻlganni rad qildingizlar .
44003015	Ha , Hayot Sohibini oʻldirdingizlar . Biroq Xudo Uni tiriltirdi va biz bunga guvohmiz .
44003016	Bu sizlar koʻrgan va bilgan odam esa Isoning ismi haqi , Uning ismiga ishonish sababli oldingizda soppa-sogʻ turibdi . Hammangizning koʻz oʻngingizda bu odamga shifo bergan narsa — Iso nomidan qilingan eʼtiqoddir .
44003017	Endi birodarlar , boshliqlaringiz kabi sizlar ham bu ishni bilmasdan qilganingizni bilaman .
44003018	Xudo-ku barcha paygʻambarlar ogʻzi ila Masihning azob chekishini oldindan xabar qilgan edi va Oʻz soʻzini ana shu yoʻsinda bajo keltirdi .
44003019	Shunday qilib , gunohlaringizning oʻchirilishi uchun tavba qilinglar va Xudoga iltijo etinglar ,
44003020	toki Xudo sizlarga farogʻat kunlarini baxsh etsin va azaldan tayinlagan Iso Masihni oldingizga yuborsin .
44003021	Garchi , Xudo qadimdan beri muqaddas paygʻambarlar ogʻzi bilan bildirgan borliqni tuzatish vaqti boʻlmagunga qadar , U osmonda qolishi kerakdir .
44003022	Muso paygʻambar ota-bobolarimizga gapirib degan : “ Rabbingiz boʻlgan Xudovand sizlarga birodarlaringiz orasidan men kabi bir Paygʻambar zohir qilgay . Butun ishlarda sizlarga nimaiki gapirsa , Unga quloq solingizlar .
44003023	Oʻsha Paygʻambarga quloq solmagan har bir jon oʻz xalqi orasidan qirib tashlangay ” .
44003024	Shuningdek , Shomuil paygʻambardan boshlab , undan keyin gapirgan butun paygʻambarlar ham bu kunlarga qarata bashorat qilganlar .
44003025	Sizlar esa paygʻambarlar vorislari , Xudo ota-bobolaringiz bilan qilgan ahdning vorislarisizlar . Xudo : “ Yer yuzidagi barcha xalqlar sening naslingdan baraka topadilar ” , — deb Ibrohim bilan ahd tuzgan edi .
44003026	Shunday qilib , Xudo har biringizni yovuz ishlaringizdan qaytarib , barakali qilay , deb Oʻzining Oʻgʻloni Isoni tiriltirdi va birinchi galda sizlarga yubordi ” .
44004001	Butrus bilan Yuhanno xalqqa gapirib turganda , ruhoniylar , maʼbad mirshabboshisi hamda sadduqiy mazhabidan boʻlganlar ularning ustiga bostirib keldilar .
44004002	Ular Isoni ibrat qilib koʻrsatib , oʻliklarning tirilishi haqida xalqqa taʼlim berayotganlari uchun , din peshvolari juda achchiqlangan edilar .
44004003	Butrus bilan Yuhannoni ushladilar va endi vaqt kech boʻldi , deb ertagacha ularni qamoqxonada qoldirdilar .
44004004	Soʻzni eshitganlarning koʻplari esa imon keltirdilar ; bu odamlarning soni besh mingga yaqin edi .
44004005	Ertasi kuni yahudiylarning boshliqlari , oqsoqollari va ulamolari Quddusda toʻplandilar .
44004006	Oliy ruhoniy Hanan , Kayafa , Yuhanno , Iskandar va oliy ruhoniy avlodidan boʻlgan boshqalarning hammasi shu yerda edilar .
44004007	Ikkala havoriyni oʻrtada turgʻizib : “ Sizlar qanday vakolat bilan va kimning nomidan buni qildingizlar ? ” — deb soʻrashdi ulardan .
44004008	Muqaddas Ruhga toʻlgan Butrus ularga dedi : “ Ey xalqning rahnamolari , Isroilning oqsoqollari !
44004009	Agar bugun bir xasta odamga qilingan ezgu ish , uning qanday shifo topgani haqida bizdan javob talab qilayotgan boʻlsangiz ,
44004010	unda hammangizga — butun Isroil xalqiga maʼlum boʻlsinki , sizlar xochga mixlab qoʻygan va Xudo esa tiriltirgan nosiralik Iso Masih ismi haqi bu odam qarshingizda soppa-sogʻ turibdi .
44004011	Bu Iso — oyatdagidek : “ Siz binokorlar mensimagan , lekin peshtoqning boshi boʻlib qolgan toshdir ” . Boshqa hech kimdan najot yoʻq .
44004012	Najot topishimiz uchun , osmoni falak ostida odamzodga berilgan boshqa hech bir ism yoʻq ” .
44004013	Ruhoniylar Butrus va Yuhannoning bu jasoratini koʻrib va ular oʻqimagan , oddiygina odamlar ekanlarini bilib , juda hayron qoldilar . Ularning Iso bilan birga boʻlganliklarini payqab oldilar .
44004014	Shifo topgan odamning ham ular bilan birga turganini koʻrib , ularga qarshi hech narsa ayta olmadilar .
44004015	Ularga kengashdan tashqariga chiqib ketishni buyurib , soʻngra oʻzaro muhokama qilishga tushdilar .
44004016	“ Bu odamlarni nima qilishimiz kerak ? Ularning qoʻli bilan ochiqdan-ochiq bir moʻjiza qilinganini butun Quddus ahli bilib oldi-ku ! Bizlar buni rad qilolmaymiz .
44004017	Lekin xalq orasida bu gap yana koʻproq yoyilmasligi uchun ularga doʻq uramiz , yana tagʻin bu ism toʻgʻrisida boshqa hech kimga soʻzlamasinlar ” , — deyishdi .
44004018	Soʻngra ularni chaqirib , Iso nomini tilga olib mutlaqo taʼlim bermanglar , deb buyurdilar .
44004019	Lekin Butrus va Yuhanno ularga javob berib : “ Oʻzlaringiz qaror qilinglar , Xudodan koʻra koʻproq sizlarga quloq solishimiz Xudo oldida toʻgʻri boʻladimi ?
44004020	Biz koʻrgan-eshitganlarimizni aytmay turolmaymiz ” , — deyishdi .
44004021	Kengash aʼzolari jazo berish uchun hech qanday asos topolmagach , ularga yana bir doʻq urib , qoʻyib yubordilar . Moʻjiza natijasida shifo topgan odam qirq yoshdan oshganini butun xalq bilib , yuz bergan voqea uchun Xudoga hamdu sano aytishar edi .
44004022	
44004023	Butrus bilan Yuhanno ozodlikka chiqarilgandan keyin , oʻrtoqlarining qoshiga borib , oliy ruhoniylar bilan oqsoqollarning barcha aytganlarini soʻzlab berdilar .
44004024	Ular buni eshitgach , bir ovozdan Xudoga nido qilib dedilar : “ Ey bizning Egamiz , yeru osmon , dengiz va ularning ichidagi hamma narsalarni yaratgan Xudo !
44004025	Sen Muqaddas Ruh orqali Oʻz quling — otamiz Dovud ogʻzi ila degansan : “ Millatlar nega isyon koʻtaryaptilar ? Xalqlar nega behuda qasd qilmoqdalar ?
44004026	Dunyo podshohlari va hukmdorlari bosh koʻtarib , Xudovand va Uning Masihiga qarshi til biriktirdilar ” .
44004027	Haqiqatan ham , Hirod bilan Poʻntiy Pilat bu shaharda Isroil xalqi va boshqa xalqlar bilan til biriktirib , Sen Masih deb tayinlagan azizu muqaddas Oʻgʻloning Isoga qarshi qoʻl koʻtarishdi .
44004028	Sen Oʻz qudrating va xohishing bilan avvaldan belgilagan ishlarning hammasini bajarishdi .
44004029	Endi , yo Rabbiy , ularning doʻq-poʻpisalariga qara , Sening soʻzingni toʻla jasorat bilan aytish quvvatini shu qullaringga ehson ayla .
44004030	Aziz Oʻgʻloning Iso ismi bilan odamlarga shifo berish va turli alomatlar , moʻjizalar yaratish uchun qoʻlingni uzatgin ! ”
44004031	Ibodat qilib boʻlgach , ular yigʻilib turgan joy silkinib ketdi . Hammalari Muqaddas Ruhga toʻlib , Xudoning soʻzini jasorat bilan gapira boshladilar .
44004032	Inonganlarning jamoati bir jon , bir tan edi . Hech biri mulkidan biron narsani meniki demas edi , hamma narsani umumiy deb bilishar edi .
44004033	Havoriylar esa Rabbimiz Iso Masih qayta tirildi , deb juda taʼsirchan tarzda guvohlik berishar edi . Xudoning buyuk inoyati barchada namoyon boʻlayotgan edi .
44004034	Oralarida muhtoj kishi yoʻq edi . Chunki yerlari yoki uy-joylari bor boʻlganlarning hammasi mulklarini sotar , evaziga olgan pullarini keltirib ,
44004035	havoriylarning ixtiyoriga topshirardilar . Shu yoʻsinda pul har biriga ehtiyojiga koʻra taqsimlanar edi .
44004036	Shular kabi Yusuf ismli , levitlar avlodiga mansub kiprlik bir kishi bor edi . Havoriylar unga Barnabo , yaʼni “ dalda beruvchi ” degan nom berishgan edi .
44004037	U oʻz yerini sotib , pulini havoriylarning ixtiyoriga topshirdi .
44005001	Yana Hananiya degan bir kishi bilan xotini Saffira bor edilar . Bu kishi bir yerni sotib ,
44005002	xotinining roziligi bilan oʻsha puldan bir qismini olib yashirdi , bir qismini esa keltirib havoriylarning ixtiyoriga topshirdi .
44005003	Butrus unga dedi : — Ey Hananiya , nega endi sen shaytonga yuragingni boy berib , Muqaddas Ruhga yolgʻon gapirding , yerning pulidan bir qismini olib yashirding ?
44005004	Sotishdan oldin u seniki emasmidi ? Sotilgandan keyin ham puli sening hukmingda emasmidi ? Nima uchun dilingda bunday niyat qilding ? Sen odamlarga emas , balki Xudoga yolgʻon gapirding .
44005005	Hananiya bu soʻzlarni eshitishi bilanoq yerga yiqilib jon berdi . Buni eshitganlarning hammasini qattiq dahshat qopladi .
44005006	Yigitlar oʻlikni kafanlashga kirishdilar va tashqariga chiqarib koʻmdilar .
44005007	Bundan qariyb uch soat keyin , boʻlib oʻtgan voqeadan xabarsiz Hananiyaning xotini ham kirib keldi .
44005008	Butrus burilib , undan soʻradi : — Menga aytgin , yerni shunchaga sotdingizlarmi ? — Ha , shunchaga , — dedi ayol .
44005009	Butrus : — Nega sizlar Tangri Ruhini sinab koʻrishga kelishdingizlar ? Mana , eringni koʻmganlar eshikdan kirishyapti . Endi seni ham tashqariga olib chiqishadi , — dedi .
44005010	Shu ondayoq ayol Butrusning oyoqlariga yiqilib , jon berdi . Yigitlar ichkariga kirib , uni oʻlib yotgan holda koʻrdilar . Oʻligini tashqariga olib chiqib , erining yoniga koʻmdilar .
44005011	Bu voqealarni eshitgan butun imonlilar jamoati va boshqa hammani qattiq dahshat qopladi .
44005012	Xalq orasida havoriylarning qoʻllari bilan koʻp ajoyib va moʻjizali ishlar sodir boʻlar edi . Hamma imonlilar yakdillik bilan Sulaymon ravoqida yigʻilib turdilar .
44005013	Xalq sharaflayotgan boʻlsa-da , ammo tashqaridan hech kim ular bilan qoʻshilishga jurʼat eta olmas edi .
44005014	Shunga qaramay , Isoni Rabbim deb tan olib , jamoatga qoʻshilgan erkak va ayollarning soni tobora ortib borar edi .
44005015	Butrus oʻtib ketayotganda , hech boʻlmasa uning soyasi baʼzilar ustiga tushsin deb , xastalarni koʻchalarga chiqazib , zambil va karavotlarga yotqizib qoʻyishar edi .
44005016	Tevarakdagi shaharlar aholisi ham Quddusga koʻplashib kelib , oʻzlarining kasal va yomon ruhlardan qiynalgan odamlarini keltirar edilar . Qiynalganlarning hammasi esa shifo topar edilar .
44005017	Shuning ketidan oliy ruhoniy va uning sadduqiy mazhabidagi barcha maslakdoshlarining gʻashligi keldi .
44005018	Havoriylarni qoʻlga olib , davlat qamoqxonasiga tashladilar .
44005019	Lekin Xudovandning farishtasi kechasi zindonning eshiklarini ochib , ularni tashqariga chiqarib qoʻydi .
44005020	“ Boringlar , maʼbadga chiqib , bu abadiy hayot soʻzlarining barini xalqqa aytaveringlar ! ” — dedi farishta .
44005021	Havoriylar bu soʻzga quloq solib , erta tong maʼbadga kirib taʼlim bera boshladilar . Shu paytda oliy ruhoniy va u bilan birga boʻlganlar kelib , Isroil oʻgʻillarining oqsoqollar majmui boʻlgan Oliy Kengashni yigʻilishga chaqirdilar , havoriylarni keltirish uchun zindonga odam yubordilar .
44005022	Lekin xizmatkorlar borib , zindonda ularni topmay , qaytib kelib :
44005023	— Biz qamoqxonani butun ehtiyotkorlik bilan qulflangan va qorovullarni eshiklar oldida turgan holda koʻrdik . Lekin ochib qaraganimizda , ichkarida hech kimni topmadik , — degan xabarni berdilar .
44005024	Maʼbad mirshabboshisi va barcha oliy ruhoniylar bu soʻzlarni eshitib , hayron boʻlishdi . “ Bu nima boʻlishi mumkin ? ” deb oʻylanib qoldilar .
44005025	Oʻsha paytda bir odam xabar olib kelib : — Mana , sizlar zindonga tashlagan odamlar maʼbadda xalqqa taʼlim berib yurishibdi , — dedi .
44005026	Mirshabboshi xizmatchilari bilan birga borib , ularni olib keltirdi . Xalq bizlarni toshboʻron qilar , deb qoʻrqqanlari uchun ularga zoʻrlik ishlatmadilar .
44005027	Havoriylarni olib kelib , Oliy Kengash huzurida turgʻizib qoʻyishdi . Oliy ruhoniy ularni soʻroq qildi :
44005028	— Bu ism asosida taʼlim bermanglar , deb sizlarga qattiq taqiq qilmaganmidik ? Mana , taʼlimotingiz bilan Quddusni toʻldirib yubordingizlar va bu Odamning qonini bizning boʻynimizga tushirmoqchisizlar , — dedi .
44005029	Butrus va boshqa havoriylar bunga javoban : — Odamlardan koʻra Xudoga koʻproq itoat qilish kerak .
44005030	Sizlar yogʻochga osib oʻldirgan Isoni ota-bobolarimizning Xudosi tiriltirib qoʻydi .
44005031	Isroil xalqi gunoh qilishdan qaytib kechirim topsin , deb Xudo Isoni yuksaltirib , Oʻzining oʻng tomoniga oʻtqazib , Sarvar va Xaloskor qilib qoʻydi .
44005032	Bizlar bu ishlarning guvohlarimiz . Shuningdek , Xudoga itoat qilganlarga nasib boʻladigan Muqaddas Ruh ham guvohlik qilmoqda , — dedilar .
44005033	Kengash aʼzolari buni eshitgach , qattiq gʻazablanib havoriylarni oʻldirishga qasd qildilar .
44005034	Lekin farziy mazhabidagi bir Tavrot tafsirchisi , butun xalqning hurmatini qozongan Gamaliel ismli bir kishi Kengashda oʻrnidan turib , havoriylarni qisqa vaqtga tashqariga chiqazib turishni buyurdi .
44005035	Soʻng Kengash aʼzolariga xitob qildi : “ Ey Isroil erlari , bu odamlardan ehtiyot boʻlinglar ! Sizlar nima qilmoqchisizlar ?
44005036	Mana , bundan oldin oʻzini bir buyuk kishidek koʻrsatgan Fevda paydo boʻldi-ku , unga esa qariyb toʻrt yuz kishi qoʻshildi . U oʻldirildi , unga qoʻshilganlarning hammasi esa tarqab , yoʻqolib ketishdi .
44005037	Undan keyin , aholini roʻyxatga olish oʻtkazilgan vaqtda jalilalik Yahudo paydo boʻlib , ancha xalqni orqasidan ergashtirib bordi . Lekin u ham halok boʻldi va unga ergashganlarning barchasi tarqab ketishdi .
44005038	Endi sizlar bu odamlardan qoʻl tortinglar , deyman , ularni qoʻyib yuboringlar ! Chunki agar bu qilingan tashabbus , bu harakat inson ishi boʻlsa , vayron boʻladi .
44005039	Lekin agar Xudodan boʻlsa , sizlar uni buzolmaysizlar . Yana siz ham Xudoga qarshi urush qilganlardan boʻlib qolmanglar ! ”
44005040	Kengash aʼzolari Gamalielning maslahatiga koʻnishdi . Havoriylarni chaqirib , ularni kaltaklashga buyurishdi . Soʻng Iso nomidan soʻzlashlarini taqiqlab , ularni qoʻyib yuborishdi .
44005041	Havoriylar esa , Rabbimiz Iso nomi uchun haqoratga sazovor boʻldik , deb quvonib , Kengashdan chiqib ketishdi .
44005042	Ular har kuni maʼbadda va xonadonlarda taʼlim berish , Iso Masih haqidagi Xushxabarni yoyishdan tinmas edilar .
44006001	Iso shogirdlari koʻpayib borayotgan oʻsha kunlarda yunon tilida soʻzlashuvchi yahudiylar orasidan yerli yahudiylarga qarshi norozilik yuz berdi , chunki kundalik ehtiyojlarini ulashib berayotganda , ularning beva ayollari eʼtiborsiz qolardilar .
44006002	Ana shu sababli , oʻn ikki havoriy Iso shogirdlarining jamini chaqirib , bunday dedilar : “ Biz Xudoning kalomini yoyish ishini chetda qoldirib , dasturxonga xizmat qilishimiz yaxshi emas .
44006003	Ey birodarlar , endi sinalgan hamda Muqaddas Ruh va hikmatga toʻlib-toshgan yetti kishini orangizdan tanlab olinglar ; ularni bu xizmatga tayin etamiz .
44006004	Bizlar esa doimo ibodatga berilib , Xudo kalomini yoyish xizmatida mashgʻul boʻlaylik ” .
44006005	Bu taklif butun jamoatga maʼqul tushdi . Imoni komil va Muqaddas Ruhga toʻlgan Stefan ismli odamni , shuningdek , Filip , Proxor , Nikanor , Timon , Parmen va yahudiy diniga kirgan antioxiyalik Nikolayni sayladilar .
44006006	Ularni havoriylar oldiga turgʻizib qoʻydilar . Havoriylar esa ularning boshiga qoʻllarini qoʻyib duo qildilar .
44006007	Shunday qilib , Xudoning kalomi yoyilgan sari , Quddusdagi Iso shogirdlarining soni nihoyatda koʻpayib borar edi . Ayniqsa , ruhoniylardan koʻpchilik imonga boʻysunishar edi .
44006008	Bu payt imoni komil va ilohiy qudratga toʻlgan Stefan xalq orasida buyuk va ajoyib moʻjizalar koʻrsatar edi .
44006009	Erkinlar Sinagogasi degan yahudiy jamoasidan baʼzilari , shuningdek , Kirineya , Iskandariya , Kilikiya va Asiyadan boʻlgan bir qancha kishilar Stefan bilan bahsga kirishdilar .
44006010	Biroq uning soʻzidagi hikmat va Ruhga qarshi turolmadilar .
44006011	Shunda baʼzi odamlarni gijgijlab : “ Buning Muso va Xudoga qarshi kufr soʻzlari aytganini eshitdik ” , — deb aytishga koʻndirdilar .
44006012	El-xalqni va oqsoqollar bilan ulamolarni qoʻzgʻab , Stefanga hujum qilishdi-yu , uni tutib olib , Oliy Kengashning qoshiga sudrab kelishdi .
44006013	Soxta guvohlarni yollab , ularga bunday degizdilar : “ Bu odam hadeb shu muqaddas maʼbad va Tavrotni yomonlab yuribdi-ku .
44006014	Nosiralik Iso bu joyni xarob qiladi va Musoning bizlarga bergan urf-odatlarni oʻzgartiradi , deb aytganini eshitdik ” .
44006015	Shu payt Oliy Kengashda oʻtirganlarning hammasi Stefanga tikilib qarab , uning yuzi bir farishtaning yuziga oʻxshab qolganini koʻrishdi .
44007001	Oliy ruhoniy Stefandan : “ Bu soʻzlar rostmi ? ” — deb soʻradi .
44007002	Stefan soʻz boshladi : “ Ey erlar , birodarlar va otalar , tinglanglar ! Otamiz Ibrohim Horon shahriga koʻchib oʻrnashishidan avval , hali Mesopotamiyada boʻlganda , ulugʻvor Xudovand unga zohir boʻlib :
44007003	“ Oʻz yeringdan , ona yurtingdan chiqib , Men senga koʻrsatadigan yerga ket ” , — degan edi .
44007004	Oʻshanda Ibrohim xaldeylarning yurtidan chiqib , Horon shahrida istiqomat qildi . Otasi oʻlgandan keyin , u yerdan sizlar yashayotgan bu yerga Xudo uni koʻchirdi .
44007005	Bu yerda unga oyoq qoʻyadigan biron parcha yerni bermadi . Lekin hali uning bolasi yoʻq ekan , Xudo bu yurtni unga va uning zurriyotiga mulk qilib berishni vaʼda etdi .
44007006	Xudo uning zurriyoti begona yurtda gʻariblarcha yashab , toʻrt yuz yil qul boʻlib jabr-zulm koʻrajagini bildirdi .
44007007	“ Ularni qul qilib olgan xalqni esa Men hukm qilaman . Shundan keyin ular u yerdan chiqib , bu yerda Menga xizmat qiladilar ” , — dedi Xudo .
44007008	Soʻngra ularga sunnat ahdini berdi . Ibrohim esa Isʼhoq ismli oʻgʻil koʻrib , uni sakkiz kunligida sunnat qildi . Isʼhoq ham Yoqub bilan , Yoqub esa oʻn ikki qabilamiz otalari bilan shunday yoʻl tutdi .
44007009	Otalar gʻarazga toʻlib , Yusufni Misrga sotdilar . Lekin Xudo u bilan birga edi .
44007010	Xudo Yusufni butun qaygʻularidan xalos qilib , unga hikmat berdi , uni Misr podshohi Firʼavnning himmatiga sazovor etdi . Firʼavn uni Misr va butun saroyi ustidan hokim qilib qoʻydi .
44007011	Undan soʻng butun Misr va Kanʼon oʻlkalari boʻylab qahatchilik yuz berdi-yu , buyuk qaygʻu davri boshlandi . Otalarimiz oziq-ovqat topmaydigan boʻlishdi .
44007012	Yoqub Misrda bugʻdoy borligini eshitib , birinchi galda otalarimizni u yerga joʻnatdi .
44007013	Ikkinchi gal borganlarida esa , Yusuf aka-ukalariga oʻzini tanitib qoʻydi . Shu yoʻsinda Yusufning avlodi Firʼavnga maʼlum boʻlib qoldi .
44007014	Yusuf ham xabar yuborib , otasi Yoqubni va yetmish besh nafardan iborat butun urugʻ-aymogʻini chaqirtirib oldi .
44007015	Yoqub Misrga bordi . Oʻzi va otalarimiz u yerda qazo qildilar .
44007016	Soʻngra jasadlari Shakam shahriga keltirilib , shakamlik Hamoʻr oʻgʻillaridan Ibrohimning kumush pulga sotib olgan maqbarasiga dafn etildilar .
44007017	Xudo Ibrohimga bergan qasamli vaʼdasini bajo keltirish vaqti yaqinlashganda , Isroil xalqi Misrda unib-oʻsib koʻpaygan edi .
44007018	U vaqt Misrda Yusufni tanimagan boshqa bir podshoh taxtga chiqdi .
44007019	Bu podshoh avlodimizga qarshi nayrang ishlatdi , ota-bobolarimizga jabr-jafo oʻtkazdi . Goʻdaklarini tashlab , ularni oʻlimga mahkum etishga majbur qildi .
44007020	Shu vaqtda Xudo juda goʻzal qilib yaratgan Muso tugʻildi . U uch oy otasining uyida boqildi .
44007021	Tashlab ketilgandan soʻng , Firʼavnning qizi uni topib olib , oʻz oʻgʻli kabi tarbiya qildi .
44007022	Musoga misrliklarning hamma hikmati oʻrgatilib , u soʻzda va ishda mahoratli boʻldi .
44007023	Muso qirq yoshga toʻlganda , uning yuragida birodarlari — Isroil oʻgʻillarini koʻrish orzusi tugʻildi .
44007024	Ozor tortayotgan bir odamni koʻrganda , uning tarafini olib , misrlikni oʻldirdi , ranjiganning oʻchini oldi .
44007025	“ Xudo men orqali ularga najot berishini birodarlarim tushunar ” , deb oʻylagan edi . Lekin ular tushunmadi .
44007026	Ertasi kuni Muso urishayotganlarni koʻrib qoldi . Ularni yarashishga undab : — Sizlar birodarsizlar ; nega bir-birovlaringizga ozor beryapsizlar ? — dedi .
44007027	Lekin birodariga ozor berayotgan odam Musoni itarib : — Kim seni ustimizga boshliq va qozi qilib qoʻydi ?
44007028	Kecha misrlikni oʻldirganing kabi meni ham oʻldirmoqchimisan ? — dedi .
44007029	Bu soʻzlarni eshitib , Muso qochib ketdi . Midyon diyorida musofir boʻlib yashab , u yerda ikki oʻgʻil koʻrdi .
44007030	Qirq yil toʻlgandan keyin , Sinay togʻi sahrosida yonayotgan butaning alangasi ichidan Musoga Xudovandning farishtasi zohir boʻldi .
44007031	Muso bu manzarani koʻrib hayratda qoldi . Qarash uchun yaqinlashganda , Xudovand unga xitob qilib :
44007032	“ Men otalaringning Xudosiman , Ibrohim , Isʼhoq va Yoqubning Xudosiman ” , — dedi . Muso esa qoʻrquvdan titrab , qarashga jurʼat eta olmas edi .
44007033	“ Oyoq kiyimlaringni yechib qoʻy , chunki sen turgan joy muqaddas yerdir , — dedi unga Xudovand .
44007034	— Men Misrda boʻlgan xalqimning musibatini koʻrib , nolasini eshitdim va ularni xalos qilish uchun osmondan tushdim . Endi bor , Men seni Misrga yuboraman ” .
44007035	Odamlar : “ Seni kim boshliq va qozi qilib qoʻydi ? ” — deb rad etganlari ana shu Muso edi . Butada Musoga zohir boʻlgan farishta orqali Xudo Musoni boshliq va xaloskor qilib yubordi .
44007036	Isroil xalqini Misr diyoridan chiqargan , u yerda , Qizil dengizda hamda qirq yil sahroda ajoyib moʻjizalar yaratib yurgan oʻsha Muso edi .
44007037	Bu orada Isroil oʻgʻillariga : “ Rabbingiz — Xudovand sizlarga birodarlaringiz orasidan men kabi bir Paygʻambar zohir qilgay , Unga quloq solingizlar ” , — degan oʻsha Muso edi .
44007038	Sahroda Xudoning ummati oldida boʻlgan , Sinay togʻida farishtaning huzurida hamda ota-bobolarimiz huzurida turgan oʻsha Muso edi . Farishta bizga yetkazish uchun Musoga hayotbaxsh kalomlar bergan edi .
44007039	Ammo ota-bobolarimiz unga boʻysunishni istamay , rad qilishdi , koʻngillarini Misr tomon moyillantirishdi .
44007040	Horunga : “ Bizlarga bosh boʻladigan xudolar yasa , chunki bizni Misr yeridan chiqargan Musoga nima boʻlganini bilmaymiz ” , — deyishdi .
44007041	Oʻsha kunlarda bir buzoqni yasadilar . Butga qurbonlik soʻyib , oʻz qoʻllari yaratganidan quvonib ketdilar .
44007042	Xudo esa ulardan yuz oʻgirib , osmon jismlariga topinishga ularni topshirib qoʻydi . Paygʻambarlarning kitobida yozilganidek : “ Ey Isroil xonadoni ! Qirq yil sahroda kezganlaringizda , Qurbonliklar soʻyib , Menga tasadduq berdingizmikin ?
44007043	Sizlar-ku ilohingiz Malukning chodirini , Xudoyingiz Kayvonning yulduzini koʻtarib yurdingizlar . Oʻzlaringizga but timsollarini yasab , Ularga sigʻinib sajda qildingizlar . Shu sababli Men sizlarni Bobildan nariga surgun qilaman ” .
44007044	Sahroda otalarimizning shahodat chodiri bor edi . Bu chodir xuddi Xudoning Musoga buyurgan tasvirida yasalgan edi .
44007045	Chodirni qabul qilgan otalarimiz Nabi Yasu bilan birga yurishdi . Xudo quvgan xalqlarning mol-mulkini egallab olgan sayin , chodirni oʻzlari bilan olib borishardi . Dovudning kunlariga qadar chodir oralarida qoldi .
44007046	Xudoning mehrini qozongan Dovud : “ Yoqubning Xudosiga bir maskan qurib beray ” , — deb orzumand boʻldi .
44007047	Nihoyat Dovud oʻgʻli Sulaymon Xudoga uy qurib berdi .
44007048	Shunga qaramasdan , Xudoyi Taolo inson qoʻli bilan qurilgan maʼbadlarda yashamaydi . U paygʻambar ogʻzi ila aytganki :
44007049	“ Osmon — Mening taxtim , Yer esa — poyandozim ekan , Sizlar Menga qanday uy qurasizlar ? — deb aytadi Xudovand , — Yoki Mening orom topishim uchun Qanday maskan bor ekan ?
44007050	Bularning hammasini yaratgan Mening qoʻlim emasmi ? ”
44007051	Ey ensasi qotganlar ! Yuragi va quloqlari sunnat boʻlmaganlar ! Otalaringiz kabi sizlar ham doimo Muqaddas Ruhga qarshi turasizlar .
44007052	Otalaringiz paygʻambarlardan qaysi birini quvgʻin qilishmagan ? Solih Kishining kelishini bashorat qilib aytganlarni ham oʻldirishgan-ku . Sizlar ham endi Oʻshaning xoinlari va qotillari boʻlib qoldingizlar .
44007053	Sizlar Ilohiy Qonunni farishtalar buyrugʻi bilan olib , oʻsha Qonunga rioya qilganingiz yoʻq ! ”
44007054	Kengash aʼzolari bu soʻzlarni eshitgach , quturib joʻshib , Stefanga qarshi tishlarini gʻijirlatdilar .
44007055	Muqaddas Ruhga toʻlgan Stefan esa osmonga tikilib qarab , Xudoning ulugʻvorligini va Xudoning oʻng tomonida turgan Isoni koʻrdi .
44007056	“ Mana , men osmonning ochilib ketganini va Xudoning oʻng tomonida turgan Inson Oʻgʻlini koʻryapman ! ” — dedi .
44007057	Ular boʻlsa quloqlarini bekitib , ovozlari boricha qichqirib , hammalari Stefan ustiga yopirildi .
44007058	Uni shahardan tashqariga sudrab chiqib , toshboʻron qilishdi . Unga qarshi guvohlikka oʻtganlar esa kiyimlarini Shoul degan bir yigitning poyiga qoʻyishdi .
44007059	Stefanni toshboʻron qilayotganlarida , u ibodat qilib : “ Yo Rabbim Iso , ruhimni qabul qilgin ! ” — dedi .
44007060	Oxiri tiz choʻkib , baland ovoz bilan xitob qildi : “ Yo Rabbiy , bu gunohni ularga qoʻyma ! ” Shuni aytib , jon berdi .
44008001	Stefanning oʻldirilishini Shoul maʼqullagan edi . Oʻsha kunning oʻzida Quddusdagi imonlilar jamoatiga qarshi keskin quvgʻin davri boshlandi . Havoriylardan boshqa hamma Yahudiya va Samariyaning har xil joylariga tarqab ketdilar .
44008002	Baʼzi dindor odamlar Stefanni koʻmib , u uchun katta yigʻi qildilar .
44008003	Shoul esa imonlilar jamoatini talon-taroj qilar edi . Uyma-uy yurib , erkakmi , xotinmi , hammani sudrab qamoqxonaga berar edi .
44008004	Shu orada tarqalib ketganlar Injil Xushxabarini targʻib qilib yurishdi .
44008005	Filip Samariya shahriga kelib , uning ahliga Masihni targʻib qildi .
44008006	Filipning soʻzini tinglashib va qilayotgan moʻjizalarini koʻrishib , butun xalq unga quloq soldi .
44008007	Chunki yomon ruhlarga giriftor boʻlgan koʻp kishilardan ruhlar baland ovoz bilan baqirib chiqar , anchagina sholu choʻloqlar esa shifo topardi .
44008008	Shunday qilib , u shaharga katta xursandchilik keldi .
44008009	Samariya shahrida sehrgarlik qilgan , oʻzini buyuk bir odam qilib koʻrsatib , shahar aholisini hayratda qoldirib kelayotgan Simun ismli bir kishi bor edi .
44008010	Kattayu kichik hamma unga quloq osib : “ Bu Xudoning buyuk qudrati ! ” — deb aytar edi .
44008011	Simun ancha vaqtdan beri oʻzining sehr-jodu ishlari bilan xalqni hayratda qoldirib kelgani uchun , hamma unga quloq berishar edi .
44008012	Lekin Xudoning Shohligi va Iso Masih toʻgʻrisidagi Xushxabarni keltirgan Filipni tinglashib , koʻp erkak va xotin uning soʻziga ishondi va suvga choʻmib imon keltirdi .
44008013	Simunning oʻzi ham ishonib , suvda imon keltirdi . U Filipning qilayotgan ajoyib va qudratli moʻjizalarini koʻrgan sayin hayratga tushib , Filipdan ajralmaydigan boʻlib qoldi .
44008014	Quddusda qolgan havoriylar esa , samariyaliklar ham Xudoning kalomini qabul qilibdi , deb eshitganlarida , Butrus bilan Yuhannoni ularning oldiga yuborishdi .
44008015	Butrus bilan Yuhanno u yerga kelgach , samariyalik imonlilar Muqaddas Ruhni qabul qilishi uchun ibodat qilishdi .
44008016	Chunki ularning birortasiga ham Muqaddas Ruh tushmagan edi . Ular Isoni Rabbimiz deb tan olib , suvda imon keltirishgan edi , xolos .
44008017	Havoriylar ularning boshiga qoʻl qoʻyishi bilanoq ular Muqaddas Ruhni qabul qilishdi .
44008018	Havoriylarning qoʻl qoʻyishi bilan Muqaddas Ruh berilganini Simun koʻrib , ularga pul keltirdi-da :
44008019	— Menga ham bu qudratni beringlar , toki , kimning boshiga qoʻllarimni qoʻysam , Muqaddas Ruhni qabul qiladigan boʻlsin ! — dedi .
44008020	Lekin Butrus unga : — Kumushing sen bilan birga halok boʻlsin ; sen Xudoning hadyasini pul bilan olish mumkin deb xayol qilding , — dedi .
44008021	— Bu ishda sening na hissang bor va na qismating bor , chunki Xudo oldida yuraging toʻgʻri emas .
44008022	Endi bu yomonligingdan tavba qilib Xudoga yolvor , balki yuragingning niyatidan kechar .
44008023	Chunki sening achchiq zardaga toʻlgan va yovuzlik zanjiriga bogʻlanganingni koʻryapman .
44008024	Simun bunga javoban : — Men uchun sizlar Rabbingizga yolvorib sigʻininglar , tagʻin aytganlaringizdan biri boshimga tushmasin ! — dedi .
44008025	Butrus bilan Yuhanno u yerda Xudoning kalomini vaʼz qilib , shahodat bergandan keyin , Samariyaning yana koʻp qishloqlariga Xushxabarni yetkazib , Quddusga qaytib ketdilar .
44008026	Shu paytda Filipga Xudovandning farishtasi gapirib : “ Oʻrningdan tur va janub tomon , Quddusdan Gʻazaga boradigan sahro yoʻliga bor ! ” — dedi .
44008027	Filip esa yoʻlga ravona boʻldi . Oʻsha vaqtda Habashiston malikasi Kandakining vaziri , malikaning butun xazinalari mudiri boʻlgan habashistonlik bir amaldor oʻz vataniga qaytib ketayotgan edi . U Xudoga topinish uchun Quddusga borib kelgan ,
44008028	aravasida Ishaʼyo paygʻambarning kitobini oʻqib oʻtirgan edi .
44008029	Muqaddas Ruh Filipga : “ Yaqinlashib bu aravaga hamroh boʻlgin ! ” — dedi .
44008030	Filip habashning oldiga chopib bordi . Uning Ishaʼyo paygʻambarning kitobini oʻqib turganini eshitib : — Oʻqiyotganingni tushunyapsanmi ? — deb soʻradi .
44008031	— Menga yoʻl-yoʻriq koʻrsatuvchi boʻlmasa , qanday tushuna olaman ? — dedi habash . Filipdan oʻz yoniga chiqib oʻtirishni iltimos qildi .
44008032	Uning Tavrotdan oʻqiyotgan joyi esa bu edi : “ U qoʻy kabi boʻgʻizlashga yetaklandi . Qoʻzi jun qirquvchisi oldida qanday indamay tursa , U ham Oʻz ogʻzini ochmadi .
44008033	U xoʻrlanib haqqoniyatdan mahrum boʻldi , Yer yuzidagi umriga xotima berildi . Uning nasl-nasabini kim zikr etur ? ”
44008034	Amaldor Filipga qarab : — Sendan iltimos qilaman , paygʻambar buni kim haqida aytyapti ? Oʻzi haqidami yoki boshqa kishi haqidami , menga ayt-chi , — dedi .
44008035	Filip esa oʻsha oyatdan boshlab , Iso haqidagi Xushxabarni unga bayon qildi .
44008036	Yoʻlda davom etib ketayotganlarida , suv bor bir joyga keldilar . Amaldor : — Mana , suv ! Mening choʻmib imon keltirishimga nima toʻsqinlik qiladi ? — dedi .
44008037	[ Filip unga : — Agar butun qalbing bilan ishonsang boʻladi , — dedi . Amaldor : — Iso Masih — Xudoning Oʻgʻli deb ishonaman , — dedi . ]
44008038	Oʻshanda aravani toʻxtatishga buyurib , Filip bilan amaldor ikkalasi ham suvga tushishdi , Filip amaldorni suvga choʻmdirib imonga kiritdi .
44008039	Ular suvdan chiqqach , Muqaddas Ruh [ amaldorning ustiga tushib keldi va Xudovandning farishtasi ] Filipni koʻtarib ketdi . Amaldor boshqa uni koʻrmadiyu , quvonib oʻz yoʻlida davom etdi .
44008040	Filip Ashdod shahrida paydo boʻldi va Kesariyaga kelguncha yoʻl yurib , hamma shaharlarda Xushxabarni targʻib qildi .
44009001	Shoul hali ham Iso Masihning shogirdlariga qarshi qatlu qirgʻin tahdidlari bilan nafas olib yurar edi . U oliy ruhoniyning huzuriga borib ,
44009002	Damashq shahridagi yahudiy ibodatxonalari uchun maktublar soʻradi . Bu taʼlimotning izidan borayotgan kimsani topsa , u erkak yoki xotin boʻlishidan qatʼi nazar , kishanlab Quddusga keltirmoq niyatida edi .
44009003	Yoʻli Damashqqa yaqinlashganda , toʻsatdan osmondan tushgan nur uning atrofini yarqiratib yubordi .
44009004	U yerga yiqilgan zahoti : — Shoul , Shoul ! Nega Meni quvgʻin qilyapsan ? — degan ovozni eshitdi .
44009005	Shoul : — Yo Rabbiy , Sen kimsan ? — dedi . — Men sen quvgʻin qilayotgan Isoman . Nishga qarshi tepishing qiyin , — dedi U .
44009006	Shoul vahimalanib , titroq bilan : — Yo Rabbiy , nima qilishimni buyurasan ? — dedi . Iso unga : — Qani , oʻrningdan turib shaharga kir , unda nima qilishing kerakligi senga aytiladi , — dedi .
44009007	Shoulning hamrohlari ovozni eshitib , lekin hech kimni koʻrmasdan , qotib qolgandilar .
44009008	Shoul yerdan turib koʻzlarini ochganda , hech narsa koʻrinmas edi . Uni qoʻlidan tutib , Damashq shahriga keltirdilar .
44009009	Uch kungacha koʻzlari koʻrmay qoldi , na yedi va na ichdi .
44009010	Damashq shahrida Hananiya degan Isoning shogirdi bor edi . Rabbimiz Iso vahiyda unga koʻrinib : — Ey Hananiya ! — dedi . — Labbay , Rabbim ! — dedi u .
44009011	Rab unga dedi : — Oʻrningdan tur va Toʻgʻri degan koʻchaga borib , Yahudoning uyidagi Tars shaharlik Shoul ismli odamni soʻragin . Shu mahalda u ibodat qilyapti .
44009012	Vahiyda Hananiya ismli bir odam uning yoniga kelganini va koʻzlari ochilishi uchun qoʻllarini uning boshiga qoʻyganini koʻrdi .
44009013	Hananiya javob berdi : — Yo Rabbiy , bu odam Quddusda Sening azizlaringga qancha yomonlik qilgani haqida koʻp odamlardan eshitdim .
44009014	Bu yerda ham Sening ismingni aytganlarning hammasini tutqunga solish uchun oliy ruhoniylardan ijozat olibdi-ku , — dedi .
44009015	Rabbimiz Iso unga shunday dedi : — Sen boraver , mana bu odam Mening ismimni turli xalqlar , podshohlar va Isroil oʻgʻillari oldida ulugʻlash uchun tanlangan qurolimdir .
44009016	Mening ismim uchun u qanchalar azob chekishi kerak ekanini Oʻzim unga koʻrsataman .
44009017	Hananiya borib oʻsha uyga kirdi . Shoulning boshiga qoʻllarini qoʻyib : — Birodarim Shoul ! Kelayotgan yoʻlingda senga koʻringan Rabbimiz Iso , koʻzlaring yana koʻrishi va Muqaddas Ruhga toʻlishing uchun meni yubordi , — dedi .
44009018	Oʻsha zahoti Shoulning koʻzlaridan parda tushganday boʻlib , koʻra boshladi . Oʻrnidan turiboq , suvga choʻmib imon keltirdi . Soʻng ovqat yeb , quvvatga kirdi .
44009019	Shoul bir necha kun Damashqdagi Iso shogirdlari bilan birga boʻldi .
44009020	U darhol Iso Xudoning Oʻgʻli ekani haqida yahudiy ibodatxonalarida targʻibot qila boshladi .
44009021	Eshitganlar esa hayratda qolib : “ Quddusda bu ismni aytganlarni qirib tashlagan , kishanlab oliy ruhoniylarga olib borish uchun bu yerga kelgan uning oʻzi emasmi ? ” — deb aytishardi .
44009022	Shoul esa tobora nufuzini oshirib borardi . Isoning Masihligiga doir ishonarli dalillarni olgʻa surib , Damashqda turgan yahudiylarni dovdiratib qoʻyardi .
44009023	Oradan necha kunlar oʻtib , nihoyat yahudiylar soʻz biriktirib , Shoulni oʻldirishga qaror qilishdi .
44009024	Uni oʻldirish uchun kechayu kunduz shahar darvozalari oldida poylab turishar edi . Lekin ularning qasdi Shoulga ayon boʻldi .
44009025	Kechasi shogirdlar uni savatga solib , devordan tushirib yuborishdi .
44009026	Shoul Quddus shahriga yetib borgach , u yerdagi Iso shogirdlariga qoʻshilib , inoqlashishga urindi . Lekin uning Iso shogirdi boʻlganiga hech kim ishonmay , undan qoʻrqishardi .
44009027	Oʻshanda Barnabo Shoulni havoriylarning huzuriga boshlab keldi va uning yoʻlda Isoni qanday koʻrib , Iso unga nima deb soʻzlaganini , Damashqda Isoning nomi bilan qanday dovyuraklik bilan vaʼz aytganini ularga aytib berdi .
44009028	Bundan keyin Shoul endi ular bilan birga yuradigan boʻlib , Quddusda Rabbimiz Isoning nomi bilan qoʻrqmasdan targʻibot qilardi .
44009029	Yunon tilida soʻzlashuvchi yahudiylar bilan ham suhbatlashib bahslashardi . Ular esa Shoulni oʻldirish payiga tushdilar .
44009030	Imonli birodarlari buni eshitgach , Shoulni Kesariyagacha kuzatib , Tarsga joʻnatishdi .
44009031	Shunday qilib , Yahudiya , Jalila va Samariya yurtlari boʻylab imonlilar jamoati tinchlikka erishdi . Jamoat Xudodan qoʻrqib tobora rivoj topar , Muqaddas Ruhdan jasurlanib , son jihatdan koʻpayib borardi .
44009032	Bu orada Butrus hamma joylarni aylanib chiqib , Loʻd shahrida turgan imonlilarning oldiga ham bordi .
44009033	U yerda sakkiz yildan beri toʻshagidan turmagan Yeney ismli bir shol odamni koʻrdi .
44009034	Butrus unga : — Yeney , Iso Masih senga shifo beryapti . Oʻrningdan tur , koʻrpa-toʻshagingni yigʻib qoʻy ! — dedi . Yeney oʻsha zahoti oʻrnidan turib ketdi .
44009035	Loʻd shahri va Sharon dalasida yashaganlarning hammasi u kishining holini koʻrdi-da , Isoni Rabbimiz deb tan olib , imon keltirdilar .
44009036	Yaffada Isoning shogirdi boʻlgan Tavita ismli bir ayol bor edi . Bu otning tarjimasi “ ohu ” demakdir . Bu ayol ixlosmandlik bilan xayrli ishlarga berilib , koʻp sadaqa qilar edi .
44009037	Xuddi oʻsha kunlarda u kasallanib oʻldi . Uni yuvib , boloxonaga qoʻyishdi .
44009038	Loʻd shahri Yaffaga yaqin boʻlgani uchun , Butrusning u yerda ekanini eshitib qolgan shogirdlar uning huzuriga ikki kishini yuborib : “ Tezda bizning oldimizga kelgin ! ” — deb iltimos qilishdi .
44009039	Butrus oʻrnidan qoʻzgʻalib , ular bilan birga ketdi . Uyga yetib kelgach , uni boloxonaga olib kirishdi . Butun bevalar uning yoniga toʻplanib , dod-faryod qilar , Ohuning tirikligida tikkan koʻylak va jomalarini koʻrsatishardi .
44009040	Butrus esa hammani tashqariga chiqazgandan keyin , tiz choʻkib ibodat qildi va jasadga qarab : — Tavita , oʻrningdan tur ! — dedi . Shunda ayol koʻzlarini ochdi-da , Butrusni koʻrib , rostlanib oʻtirdi .
44009041	Butrus qoʻlini uzatib , uni turgʻizib qoʻydi . Soʻng imonlilar bilan beva ayollarni chaqirib , tirik holdagi ayolni ularga topshirdi .
44009042	Bu hodisa butun Yaffaga maʼlum boʻldi va koʻp odamlar imon keltirib , Isoni Rabbim deb tan oldilar .
44009043	Butrus ancha vaqt Yaffada Simun ismli bir koʻnchining uyida turdi .
44010001	Kesariya shahrida Korniliy ismli bir odam bor edi . U “ Italyan ” degan polkda yuzboshi ,
44010002	butun xonadoni bilan Xudodan qoʻrqadigan dindor bir odam edi . Xalqqa koʻpdan-koʻp sadaqa berib , doimo Xudoga ibodat qilardi .
44010003	Bir kuni tushdan soʻnggi soat uchlar chamasida Xudoning bir farishtasi uning oldiga kelganini u vahiyda ochiq koʻrdi . Farishta unga dedi : — Korniliy !
44010004	— Labbay , Hazrat ? — dedi Korniliy unga vahima bilan tikilib . Farishta dedi : — Qilgan ibodatu sadaqalaring Xudo huzurida ijobat boʻldi .
44010005	Endi Yaffaga odamlar yuborib , Butrus laqabli Simun degan kishini oldingga chaqirtir .
44010006	U uyi dengiz boʻyida boʻlgan Simun ismli koʻnchinikida mehmon boʻlib turibdi . [ Uning senga aytadigan soʻzlaridan oʻzing bilan butun xonadoning najot topasizlar . ]
44010007	Unga gapirgan farishta ketgandan soʻng , Korniliy xizmatkorlaridan ikkisini va uning xususiy vazifadori boʻlgan dindor bir askarni chaqirdi .
44010008	Ularga hamma narsani tushuntirib , Yaffaga joʻnatdi .
44010009	Ertasi kuni tush chamasida , bu odamlar yoʻl yurib shaharga yaqinlasharkanlar , Butrus ibodat qilish uchun tomga chiqdi .
44010010	U och qolganini his etib , ovqat yegisi keldi . Ovqatni tayyorlar ekanlar , u ruhlanib oʻzini yoʻqotdi .
44010011	Osmon ochilib , katta roʻmolga oʻxshash bir idish toʻrt burchagidan osilgan holda pastga tushib kelayotganini koʻrdi .
44010012	Roʻmolning ichida yerga xos har xil toʻrt oyoqli va sudraluvchi hayvonlar hamda koʻkda uchuvchi qushlar bor edi .
44010013	Bir ovoz unga xitob qilib : — Butrus , tur va soʻyib yegin ! — dedi .
44010014	Butrus : — Aslo , yo Rabbim ! Men mutlaqo iflos yoki harom narsa yegan emasman , — dedi .
44010015	Yana ovoz ikkinchi marta unga eshitilib : — Xudo halol deganini sen harom dema ! — deb aytdi .
44010016	Bu manzara uch marta takrorlandi . Soʻng idish yana osmonga koʻtarildi .
44010017	Butrus gangib qolgan edi . Men koʻrgan vahiyning nima maʼnosi bor ekan , deb oʻylab turganda , Korniliy tomonidan yuborilgan odamlar Simunning uyini surishtirib darvoza boʻsagʻasida toʻxtab qolishdi .
44010018	Ular ovozlarini balandlatib : — Butrus laqabli Simun shu yerdami ? — deb soʻrashdi .
44010019	Butrus esa hanuz vahiyni oʻylab , mulohazaga choʻmib oʻtirardi . Muqaddas Ruh unga : “ Mana , uch kishi seni izlayapti .
44010020	Oʻrningdan turgin-da , pastga tush va hech shubha qilmasdan ular bilan birga borgil , chunki ularni Men yubordim ” , — dedi .
44010021	Butrus pastga tushib , Korniliy tomonidan yuborilgan odamlarga : — Sizlar izlayotgan odam men boʻlaman . Nima yumush bilan bu yerga keldingizlar ? — dedi .
44010022	Ular Butrusga : — Korniliy ismli , butun yahudiy xalqi orasida yaxshi nom chiqargan , solih , Xudodan qoʻrqadigan bir yuzboshi bor . Muqaddas farishta unga , seni oʻz uyiga chaqirtirib , aytganlaringga quloq berishini buyuribdi , — deyishdi .
44010023	Shunda Butrus ularni ichkariga chorlab , mehmon qildi . Ertasi kuni Butrus joyidan qoʻzgʻalib , kelganlar bilan yoʻlga chiqdi . Yaffadagi imonlilardan baʼzi odamlar ham unga hamroh boʻldi .
44010024	Ikkinchi kuni Kesariyaga kelishdi . Korniliy esa oʻz qarindoshlari va yaqin doʻstlarini bir joyga toʻplab , ularni kutib turardi .
44010025	Butrus ichkariga kirganda , Korniliy uni qarshilab , oyoqlariga yiqilib sajda qildi .
44010026	Biroq Butrus : — Tur , men ham bir insonman , — dedi-yu uni oyoqqa turgʻizdi .
44010027	Butrus Korniliy bilan suhbatlashib uyga kirarkan , toʻplanib turgan katta jamoani koʻrdi .
44010028	Ularga aytdi : — Boshqa qabila kishisi bilan aloqa qilish , inoqlashish yahudiy bir odam uchun joiz emasligini bilasizlar . Lekin Xudo hech bir odamni iflos yoki harom deb hisoblamaslik lozimligini menga koʻrsatdi .
44010029	Shuning uchun men chaqirilganimda , soʻz qaytarmay keldim . Endi aytinglar-chi , nima uchun meni chaqirdingizlar ?
44010030	Korniliy soʻz boshladi : — Bundan toʻrt kun avval , salkam ayni shu mahalda men uyimda roʻza tutardim . Soat uchda ibodat qilayotganimda , birdaniga porloq kiyimli bir odam roʻparamda paydo boʻldi .
44010031	“ Korniliy ! — dedi u . — Xudo ibodatingni eshitdi va sadaqalaringni maqbul topdi .
44010032	Endi Yaffaga odam yubor , dengiz boʻyidagi koʻnchi Simunning uyida mehmon boʻlib turgan Butrus laqabli Simunni chaqirtir . Uning senga aytadigan soʻzlari bor ” , — dedi .
44010033	Men ham oʻsha zahoti sening oldingga odamlarni yubordim va xayriyat , kelganing yaxshi boʻldi-da . Endi Xudo senga buyurgan soʻzlarining hammasini tinglash uchun biz barchamiz bu yerda Xudoning huzurida hozirmiz .
44010034	Butrus soʻz boshladi : “ Haqiqatan , Xudoning yuz-xotir qilmasligini , balki Undan qoʻrqqan va toʻgʻrilik ila ish tutgan hammani millatiga qaramay qabul qilishini men endi chinakamiga tushundim .
44010035	
44010036	Xudo Oʻz kalomini Isroil oʻgʻillariga yuborib , Iso Masih nomidan tinchlik mujdasini eʼlon qildi . Iso Masih esa hammaning Rabbidir .
44010037	Yahyo paygʻambar vaʼz qilib , xalqni suvda tavba qildirib yurgandan keyin , Jaliladan boshlab butun Yahudiya yurti boʻylab sodir boʻlgan voqealarni sizlar bilasizlar .
44010038	Nosira shahridan chiqqan Isoni Xudo yubordi . Xudoning Oʻzi Iso bilan birga boʻlgani uchun , U Muqaddas Ruh va qudratga toʻlgan holda ezgulik qilar , iblisning zolim hukmi ostida qiynalib yurganlarning hammasini sogʻaytirar edi .
44010039	Mana biz yahudiylarning mamlakatida va Quddus shahrida Isoning qilgan barcha ishlariga guvohmiz . Uning Oʻzini esa yogʻochga osib oʻldirdilar .
44010040	Ammo Xudo uchinchi kuni Uni tiriltirib , koʻzlarga namoyon qildi .
44010041	Iso tirilgandan keyin butun xalqqa emas , balki Xudo oldindan tanlagan , U bilan yeb-ichgan shohidlarga — bizlargagina zohir boʻldi .
44010042	Xudo Isoni tirigu oʻliklarni hukm qiluvchi etib tayinlagan . Bu haqda guvohlik berib , xalqqa vaʼz aytishimizni Xudoning Oʻzi buyurgan .
44010043	Isoga inongan har bir kishining gunohlari Uning nomi bilan kechiriladi , deb qadimiy paygʻambarlarning hammasi ham shahodat berganlar ” .
44010044	Butrus hali gapirib turganda , kalomni eshitayotganlarning barchasi ustiga Muqaddas Ruh tushdi .
44010045	Butrus bilan birga kelganlar Isoga ishongan yahudiylar edi . Muqaddas Ruh gʻayriyahudiylarga ham nasib boʻlganini ular koʻrib , hayratda qoldilar .
44010046	Chunki u kishilarning yangi tillarda soʻzlashib , Xudoni ulugʻlayotganlarini eshitib turishardi . Shunda Butrus soʻz oldi :
44010047	“ Xuddi bizlar kabi Muqaddas Ruhni qabul qilgan bu odamlarning suvga choʻmib imon keltirishiga kim mone boʻla olar ekan ? ” — dedi-yu ,
44010048	ularni Iso Masih nomi bilan choʻmdirishni buyurdi . Shundan keyin ular Butrusdan bir necha kun qolishini iltimos qilishdi .
44011001	Gʻayriyahudiylar ham Xudoning soʻzini qabul qilibdi , degan xabar havoriylarning va Yahudiyadagi imonlilarning qulogʻiga yetib keldi .
44011002	Shu sababdan Butrus Quddus shahriga borganda , sunnatchilar unga taʼna qilib :
44011003	“ Sen sunnat qilinmagan odamlarning oldiga kirib , ular bilan birga yeb-ichibsan-ku ! ” — deyishdi .
44011004	Butrus esa boʻlib oʻtgan voqealarni bir boshdan ularga naql qilishga tushdi :
44011005	“ Men Yaffa shahrida ibodat qilayotgan ekanman , oʻzimni yoʻqotib vahiy koʻrdim : mana , katta roʻmolga oʻxshash bir idish toʻrt burchagidan osilgan holda osmondan tushib , to oldimgacha kelayotgan ekan .
44011006	Uning ichiga nazar solsam , yer yuzining toʻrt oyoqli , vahshiy va sudraluvchi hayvonlarini hamda koʻkda uchuvchi qushlarni koʻrdim .
44011007	Oʻshanda : — Butrus , tur va soʻyib yegin ! — degan bir ovozni eshitdim .
44011008	Men esa : — Aslo , yo Rabbim ! Mening ogʻzimga mutlaqo iflos yoki harom narsa kirgan emas , — dedim .
44011009	Ovoz ikkinchi marta osmondan eshitilib : — Xudo halol deganini sen harom dema , — dedi menga .
44011010	Bu manzara uch marta takrorlandi . Keyin hammasi yana osmonga koʻtarildi .
44011011	Mana , oʻsha zahoti Kesariyadan menga yuborilgan uch odam men turgan uyning roʻparasida toʻxtab qoldi .
44011012	Muqaddas Ruh esa hech shubhalanmay ular bilan birga borishimni aytdi . Shunday qilib , bu olti birodar ham menga hamroh boʻlishdi , ular bilan birga oʻsha odamning uyiga kirdik .
44011013	U esa uyida paydo boʻlgan farishtani qanday koʻrganini bizlarga aytib berdi . Farishta unga : “ Yaffaga odamlar yubor , Butrus laqabli Simunni chaqirtir .
44011014	U senga aytadigan soʻzlaridan oʻzing bilan butun xonadoning najot topasizlar ” , — deb aytibdi .
44011015	Men gapira boshlaganimdayoq , dastavval bizning ustimizga tushgan Muqaddas Ruh ularning ustiga ham tushib keldi .
44011016	Shunda men Rabbimiz Isoning : “ Yahyo paygʻambar odamlarni suvga choʻmdirib tavba qildirgan , sizlar esa Muqaddas Ruhga choʻmdirilasizlar ” , — degan soʻzini esga oldim .
44011017	Agar Xudo bizga bergan hadyani Rabbimiz Iso Masihga xuddi bizday inongan mana bularga ham bergan boʻlsa , unda men kim boʻldimki , Xudoga qarshilik qila olsam ? ”
44011018	Bu soʻzlarni eshitib , ular tinchlandi . “ Xudo gʻayriyahudiylarni ham tavba qildirib , abadiy hayot nasib qilar ekan ” , — deb Xudoni olqishlashdi .
44011019	Stefanning oʻldirilishi bilan boshlangan quvgʻin oqibatida tarqalib ketgan imonlilar shu orada Xudoning kalomini yahudiylardan boshqa hech kimga bildirmay , Finikiya , Kipr va Antioxiyagacha yetib borgan edilar .
44011020	Antioxiya shahriga kelgan baʼzi bir kiprlik va kirineyalik kishilar esa Rabbimiz Isoning Xushxabarini u yerdagi yunonlarga ham yetkazdilar .
44011021	Rabbimizning kuchi ular orqali amal qilayotgani uchun ham koʻpchilik Isoni Rabbim deb imon keltirdi .
44011022	Bu haqda Quddusdagi imonlilar jamoatining qulogʻiga xabar yetib kelgach , Barnaboga Antioxiyaga borishni topshirdilar .
44011023	Barnabo u yerga kelganda , Xudo inoyatining samarasini koʻrib quvondi . Rabbimiz Isoga chin koʻngildan berilinglar , deb hammaga dalda berdi .
44011024	U Muqaddas Ruh va imonga toʻlgan , xushfeʼl odam boʻlgani uchun , xalqning talay qismi Isoni Rabbim deb qabul qildi .
44011025	Keyin Barnabo Shoulni axtarib , Tarsga bordi va uni topib , Antioxiyaga keltirdi .
44011026	Bir yil mobaynida ular imonlilar jamoati bilan toʻplanib , talay odamga taʼlim berishdi . Birinchi marta Antioxiya shahrida Iso shogirdlari Masihiy degan nomni oldilar .
44011027	Oʻsha kunlarda Antioxiyaga Quddusdan baʼzi paygʻambarlar keldi .
44011028	Ulardan Agav degani Muqaddas Ruhdan ruhlanib qad rostladi-da , butun dunyoda ogʻir qahatchilik boʻlishini karomat qildi . ( Bu voqea Qaysar Klavdiy davrida sodir boʻldi . )
44011029	Shunda shogirdlarning har biri qoʻlidan kelganicha , Yahudiyada yashovchi imondoshlariga yordam yuborishga ahd qilishdi .
44011030	Bu ahdni amalga oshirib , yigʻilgan nafaqalarni Barnabo va Shoul orqali jamoatning oqsoqollariga yuborishdi .
44012001	Oʻsha kunlarda podshoh Hirod imonlilar jamoatidan baʼzilariga ozor berish uchun qoʻl koʻtardi .
44012002	Yuhannoning akasi Yoqubni qilich bilan chopib oʻldirdi .
44012003	Bu yahudiylarga yoqqanini koʻrib , uning ortidan Butrusni ham qoʻlga oldi . Ana shu voqealar yahudiylar xamirturushsiz non yopadigan Fisih bayramida sodir boʻldi .
44012004	Hirod Butrusni zindonga qamab , Fisih bayramidan keyin xalq oldiga chiqarish niyati bor edi . Uni qoʻriqlash uchun har biri toʻrt askardan iborat toʻrt dastaga topshirdi .
44012005	Butrus shunday zindonda tutilarkan , imonlilar jamoati uning uchun ixlos bilan Xudoga ibodat qilar edi .
44012006	Hirod uni chiqarmoqchi boʻlgan kundan avvalgi kechasi Butrus ikki askar oʻrtasida , ikkita zanjir bilan kishanlangan holda uxlayotgan edi . Eshikning yonidagi qorovullar esa zindonni qoʻriqlashar edi .
44012007	Nogahon Xudovandning farishtasi Butrusning yonida paydo boʻlib , hujrada nur porladi . Farishta Butrusning biqiniga turtib : — Tezroq oʻrningdan tur ! — deb uni uygʻotdi . Shu ondayoq qoʻllaridagi zanjirlar tushib ketdi .
44012008	Farishta Butrusga : — Kamaringni bogʻla , choriqlaringni kiy ! — dedi . U shunday qildi . Keyin farishta : — Toʻningni kiy , orqamdan yur ! — dedi .
44012009	Butrus chiqib , uning orqasidan ketdi . Faqat farishta qilayotgan ishning oʻng yoki tush ekanini uqmay , vahiy koʻrayotganini oʻylar edi .
44012010	Birinchi va ikkinchi qorovulxonalardan oʻtib , shaharga chiqadigan temir darvozaga kelishdi . Darvoza oʻzidan-oʻzi ularga ochildi . Tashqariga chiqib , bir koʻchani bosib oʻtishdi . Nogahonda Butrusning yonidagi farishta gʻoyib boʻldi .
44012011	Butrus oʻziga kelgach : “ Endi men chindan koʻrdim , Rabbim farishtasini yuborib , meni Hirod qoʻlidan va yahudiy xalqining butun qasd-adovatidan qutqazdi ” , — dedi .
44012012	U boʻlib oʻtgan voqealarning farqiga yetgan zahoti Mark laqabli Yuhannoning onasi Maryamning uyiga yetib keldi . U yerda bir talay odam toʻplanib , ibodat qilayotgan edi .
44012013	Butrus darvozani taqillatgach , Roda ismli bir xizmatkor qiz quloq solgani chiqdi .
44012014	Butrusning ovozini tanib , sevinganidan darvozani ochmay ichkariga yugurib , uning tashrifini bildirdi .
44012015	— Aqling joyidami ? — deyishdi ular qizga . Lekin qiz oʻz aytganini tasdiqlayvergach , ular : — Uning farishtasidir , — deyishdi .
44012016	Shu orada Butrus taqillatishda davom etdi . Ochganlarida uni koʻrib hayron qolishdi .
44012017	Butrus ularning jim turishi uchun qoʻli bilan imo qilib , Rabbimiz uni qanday zindondan chiqarganini gapirib berdi . Soʻng : — Bularni Yoqub va boshqa birodarlarga bildiringlar ! — deb , u yerdan chiqdi-da , boshqa joyga ketdi .
44012018	Kunduz boʻlgach , Butrus bilan nima yuz bergani haqida oʻylab , askarlar qattiq hayajonga tushishdi .
44012019	Hirod esa uni izlab topolmaganidan keyin qorovullarni soʻroq qilib , oʻlim jazosiga mahkum etdi . Shundan soʻng Hirod Yahudiyani tark etib , Kesariya shahriga bordi va u yerda bir muddat qoldi .
44012020	U Tir va Sidoʻn aholisiga bor zahrini sochar edi . Ular esa oʻzaro kelishib , uning huzuriga tashrif buyurishdi . Podshohning saroy noziri Blastani oʻz tomonlariga koʻndirib , sulh soʻrashdi . Chunki ularning viloyati uchun zarur boʻlgan oziq-ovqat podshohning viloyatidan olinar edi .
44012021	Belgilangan kunda Hirod shohona kiyimlarini kiyib , minbarga oʻtirdi-da , xaloyiqqa vaʼz aytdi .
44012022	Xaloyiq esa : “ Bu odamning ovozi emas , bu Xudoning ovozi ! ” — deb xitob qilardi .
44012023	Oʻsha ondayoq Xudovandning farishtasi Hirodni urdi . U sharafni Xudoga bermagani uchun tanasini qurtlar kemirib , jon berdi .
44012024	Xudoning kalomi esa tobora yoyilar , samara berardi .
44012025	Barnabo bilan Shoul topshiriqni bajolagach , Mark laqabli Yuhannoni oʻzlari bilan birga olib , Quddusdan qaytib kelishdi .
44013001	Antioxiya shahridagi imonlilar jamoatida baʼzi bir paygʻambarlar va muallimlar , chunonchi Barnabo , “ Qoracha ” laqabli Simun , kirineyalik Lutsiy , viloyat hokimi Hirod bilan birga tarbiyalangan Manohim va Shoul bor edilar .
44013002	Bular diniy xizmatini oʻtab , roʻza tutib turgan mahalda , Muqaddas Ruh gapirib : “ Barnabo bilan Shoulni Men saylagan ish uchun Menga ajratib beringlar ! ” — dedi .
44013003	Shu tariqa , ular yana roʻza tutib va ibodat qilib boʻlgach , Barnabo bilan Shoulning boshiga qoʻllarini qoʻygancha duo oʻqib , ularni joʻnatishdi .
44013004	Barnabo bilan Shoul Muqaddas Ruh buyurganiga koʻra yoʻlga tushib , Selevkiya shahriga keldilar . U yerdan esa Kipr oroliga suzib ketdilar .
44013005	Salamis shahriga kelib , yahudiylarning ibodatxonalarida Xudoning kalomini targʻib qildilar . Yuhanno ham ularning xizmatida edi .
44013006	Ular butun orolni kezib chiqib , Pafos shahriga yetib keldilar . U yerda sehrgar va soxta paygʻambar boʻlgan Baryeshu ismli bir yahudiyga duch keldilar .
44013007	Baryeshu viloyat hokimi Sergiy Pavlusning xodimi edi . Aqlli odam boʻlgan hokim Barnabo bilan Shoulni chaqirtib , Xudoning kalomini tinglamoqchi boʻldi .
44013008	Biroq Baryeshu ( boshqa oti bilan Alimo , yaʼni “ sehrgar ” ) ularga qarshilik koʻrsatib , hokimni imondan toydirishga tirishardi .
44013009	Shunda Muqaddas Ruhga toʻlgan Shoul , yaʼni Pavlus , unga koʻzlarini tikib dedi :
44013010	— Ey iblis oʻgʻli ! Yuraging har xil hiyla va ayyorlikka toʻlgandir , har qanday haqiqat dushmanisan ! Xudovandning toʻgʻri yoʻllarini chalkashtirishni bas qil !
44013011	Va endi Xudovand senga qarshi qoʻl koʻtardi . Sen koʻr boʻlasan va bir qancha vaqt quyoshni koʻrmaysan . Shu zahotiyoq bu odamning koʻzlari qorongʻi-zimistonlikka koʻmildi . Endi u atrofni paypaslaganicha oʻziga yetaklovchi izlar edi .
44013012	Hokim bu voqeani koʻrdi-da , Rabbimiz Iso toʻgʻrisidagi taʼlimotga qoyil qolib , imon keltirdi .
44013013	Pavlus va unga hamroh boʻlganlar Pafos shahridan suzib ketib , Pamfiliyaning Pergiya shahriga kelishdi . Yuhanno esa ulardan ajralib , Quddusga qaytib bordi .
44013014	Ular Pergiyadan yana yoʻlga chiqib , Pisidiya yurtidagi Antioxiya shahriga borishdi . Shanba kunida yahudiylarning ibodatxonasiga kirib oʻtirishdi .
44013015	Tavrot va Paygʻambarlar kitoblaridan qiroat tugagach , ibodatxonaning jamoaboshilari ularga kishi yuborib : “ Erlar , birodarlar , agar xalqqa beradigan nasihat soʻzlaringiz boʻlsa , marhamat qilib aytinglar ” , — deyishdi .
44013016	Pavlus oyoqqa turdi va qoʻli bilan ishora qilib : “ Ey Isroil erlari va barcha Xudodan qoʻrqqanlar , tinglangiz ! — dedi .
44013017	— Bu xalqning , Isroilning Xudosi ota-bobolarimizni tanladi . Ular Misr yerida , gʻurbatda yashaganda , Xudo ularning martabasini baland qildi . Soʻngra Oʻzining muzaffar qoʻli bilan ularni u yerdan olib chiqdi .
44013018	Qariyb qirq yil sahroda ularning kirdikorlariga chidadi .
44013019	Kanʼon mamlakatida yetti elatni halokatga yoʻliqtirib , ularning zaminini Isroil xalqiga nasib qildi .
44013020	Bu hol qariyb toʻrt yuz ellik yil davom etdi . Shundan soʻng , Shomuil paygʻambar zamonigacha Xudo ularga qozilarni berdi .
44013021	Buning izidan xalq podshoh talab qildi va Xudo Benyamin nasl-nasabidan Kish oʻgʻli Shoul degan mardni ularga qirq yil podshoh qilib berdi .
44013022	Uni taxtdan tushirgandan keyin esa , ularga Dovudni podshoh qilib berdi . Xudo Dovud haqida shunday shahodat berdi : “ Men koʻnglimdagiday bir odamni — Ishay oʻgʻli Dovudni topdim ; butun istaklarimni u bajo keltiradi ” .
44013023	Xudo bergan vaʼdasiga muvofiq , Dovud zurriyotidan Isroilga Najotkorni — Isoni yubordi .
44013024	Isoning kelishidan burun Yahyo paygʻambar butun Isroil xalqini tavba-tazarru qilishga va suvda imon keltirishga undab yurdi .
44013025	Yahyo oʻz faoliyatini yakunlayotganda : “ Sizlar meni kim deb hisoblaysizlar ? Men Masih emasman . Lekin mendan keyin Kelayotgan bor , ana men Uning choriq iplarini yechishga ham munosib emasman ” , — degan edi .
44013026	Ey erlar , birodarlar , ey Ibrohim naslidan boʻlganlar va orangizdagi barcha Xudodan qoʻrqqanlar ! Bu Najotkor haqidagi xabar endi sizlargacha yetib keldi .
44013027	Quddusda yashovchilar bilan ularning rahnamolari Isoni tan olmadilar . Uni oʻlimga mahkum qilib , har shanba kuni tilovat qilinadigan paygʻambar soʻzlarini oʻzlari bajo keltirdilar .
44013028	Unda oʻlimga loyiq hech bir ayb topolmagan holda , Pilatdan Uni oʻldirishni soʻradilar .
44013029	U haqida yozilgan butun oyatlarni shunday bajo keltirishgandan keyin , Uni yogʻochdan tushirib qabrga qoʻydilar .
44013030	Lekin Xudo Isoni tiriltirdi .
44013031	Iso Oʻzi bilan birga Jaliladan Quddusga borganlarga ancha kunlar davomida koʻrinish berib turdi . Endi ular xalq oldida Uning guvohlari boʻlib qolganlar .
44013032	Bizning sizlarga yetkazayotgan Xushxabar ham shu : Xudo otalarimizga bergan vaʼdasini
44013033	ularning bolalari boʻlmish bizlar uchun Isoni tiriltirish orqali amalga oshirdi . Zabur kitobining ikkinchi sanosida yozilganidek : “ Sen Mening Oʻgʻlimsan , Seni bugun tavallud ettirdim ” .
44013034	Isoni tiriltirish va aslo chirishiga yoʻl qoʻymaslik haqida esa Xudo Zaburda yana shunday degan : “ Men Dovudga vaʼda qilgan duolarimni Sizlarga muqarrar etib bergayman ” .
44013035	Shuningdek , boshqa bir oyatda ham : “ Oʻz Azizingning chirishni koʻrishiga yoʻl qoʻymaysan ” , — degan .
44013036	Dovud Xudoning amri bilan oʻz nasliga xizmat qilganidan keyin vafot etdi va ota-bobolari singari koʻmilib , uning tanasi chirib ketdi .
44013037	Biroq Xudo tiriltirgan Isoning tanasi chirishni koʻrmadi .
44013038	Endi ey birodarlar , mana shu sizlarga maʼlum boʻlsinki , ushbu Iso nomidan gunohlaringiz kechirilishi eʼlon qilinmoqda .
44013039	Sizlar Musoning Qonuniga amal qilib , oqlanishingiz mumkin emas edi . Endi esa Iso Masihga ishongan kishining har qanday gunohidan Xudo oʻtadi .
44013040	Faqat ehtiyot boʻlinglar , yana paygʻambarlar kitobida aytilgan bu soʻzlar sizlarning boshingizga tushmasin :
44013041	“ Ey xor qiluvchilar , qaranglar , Hayratda qolib halok boʻlinglar ! Siz yashayotgan kunlarda Men bir ish qilamanki , Uni sizlarga biron kishi aytib berganda edi , Unga hech inonmas edingizlar ” ” .
44013042	Bundan soʻng Pavlus bilan Barnabo yahudiylarning ibodatxonasidan chiqib ketishdi . Xaloyiq ulardan bu haqda kelgusi shanba kuni yana soʻzlashni iltimos qildi .
44013043	Jamoat tarqalgandan keyin , yahudiylardan va Xudodan qoʻrqib yahudiy diniga kirganlardan koʻpginasi Pavlus va Barnaboning orqasidan ergashdilar . Ular bu kishilar bilan suhbat qurib , Xudoning inoyatiga tayanib , imonda mahkam boʻlishga ishontirishardi .
44013044	Kelgusi shanbada shaharliklarning qariyb hammasi Xudoning kalomini eshitish uchun yigʻilishdi .
44013045	Lekin shuncha xaloyiqni koʻrgan yahudiylar hasadga toʻlib , Pavlusning aytayotgan soʻzlarini inkor qilgancha , haqoratga oʻta boshladilar .
44013046	Shunda Pavlus bilan Barnabo jasorat bilan javob berib dedilar : “ Xudoning kalomini birinchi navbatda siz , yahudiylarga targʻib qilmoq kerak edi . Ammo sizlar Uni rad qilib , oʻzlaringizni abadiy hayotga noloyiq koʻrdingizlar . Shundan buyon biz boshqa xalq vakillariga murojaat qilamiz .
44013047	Chunki Xudovand Tavrotda bizga vasiyat qilib degan : “ Seni turli xalqlarga nur berishga qoʻydim , Zamin chetlariga qadar najot keltirgin deya ” ” .
44013048	Gʻayriyahudiylar buni eshitgandan soʻng sevinib , Rabbimizning kalomini koʻkka koʻtarishdi , abadiy hayotga tayin boʻlganlarning hammasi esa imon keltirishdi .
44013049	Shu tariqa Rabbimizning kalomi butun mamlakat boʻylab yoyilib borar edi .
44013050	Biroq yahudiylar xudojoʻy va eʼtiborli ayollar va shuningdek , shaharning nufuzli odamlarini Pavlus va Barnaboga qarshi qoʻzgʻatib , ularni oʻz yurtlaridan quvib chiqazdilar .
44013051	Shunda Pavlus va Barnabo oyoq changlarini ularga siltab qoqib , Ikoniya shahriga ketishdi .
44013052	Shogirdlar boʻlsa , sevinch va Muqaddas Ruhga toʻlib-toshib borardilar .
44014001	Ikoniya shahrida Pavlus bilan Barnabo odatdagiday yahudiylarning ibodatxonasiga kirib , vaʼz aytdilar . Natijada yahudiy va yunonlardan juda koʻplari imon keltirdi .
44014002	Lekin inonmagan yahudiylar majusiylarning yuraklarini zaharlab , ularni imonlilarga qarshi qoʻzgʻatdilar .
44014003	Pavlus bilan Barnabo boʻlsa , ancha vaqt Rabbimiz Iso uchun jasorat bilan faoliyat koʻrsatardilar . Rabbimiz ham ularning qoʻllari orqali ajoyib va moʻjizakor ishlar yaratib , Oʻzining inoyatli kalomini tasdiqlar edi .
44014004	Shunday qilib , shahar aholisi ikkiga boʻlindi : baʼzilari yahudiylar va baʼzilari havoriylar tomoniga oʻtdilar .
44014005	Yahudiylar va majusiylar oʻz rahnamolari bilan kelishib , havoriylarga ozor berib , ularni toshboʻron qilmoqchi boʻlishdi .
44014006	Ular esa buni payqab qolib , Likaoniyaning Listra va Derviya shaharlari va atrofdagi viloyatga qochib ketishdi .
44014007	U yerda Injil Xushxabarini targʻib qilishda davom etishdi .
44014008	Listra shahrida bir choʻloq kishi yerda oʻtirar edi . U tugʻma mayib boʻlib , umrida aslo yurmagan edi .
44014009	U Pavlusning aytayotgan soʻzlarini tinglarkan , Pavlus unga koʻz tikib , darddan xalos boʻlish uchun imoni borligini payqadi .
44014010	Ovozini baland qilib : — Rabbim Iso Masih nomidan senga aytaman : oyogʻingda tikka tur ! — dedi . Oʻsha zahoti u kishi oʻrnidan irgʻib turdi-da , yura boshladi .
44014011	Xaloyiq Pavlus qilgan ishni koʻrib , Likaoniya tilida baralla : — Tangrilar odam qiyofasida oldimizga tushibdi ! — deb baqira ketishdi .
44014012	Barnaboni — Zevs , Pavlusni esa notiq boʻlgani uchun Hermes deyishdi .
44014013	Shaharning tashqarisidagi Zevs maʼbadining kohini esa shahar darvozalariga hoʻkizlarni va gulchambarlarni olib kelib , xaloyiq bilan birga qurbonlik keltirmoqchi boʻldi .
44014014	Havoriylar Barnabo va Pavlus buni eshitgach , kiyimlarini yirtgancha , oʻzlarini xaloyiqning orasiga otib :
44014015	“ Erlar ! — deb baqirishdi . — Nima uchun bu ishlarni qilyapsizlar ? Biz ham sizlarga oʻxshagan insonmiz ! Sizlar bu soxta tangrilarga topinishdan qaytib , yer , osmon , dengiz va undagi hamma narsani yaratgan barhayot Xudoga iltijo qilinglar . Mana , biz sizlarga yetkazayotgan Xushxabarimiz shu .
44014016	Garchi Xudo oʻtgan barcha xalqlarga oʻz yoʻllari bilan yurishlariga erk bergan boʻlsa-da ,
44014017	shu bilan birga Oʻzini doimo oshkora qilib kelgan . Osmondan yogʻingarchilik va serhosil mavsumlar berib , rizq-roʻzingizni taʼminlab , yuraklaringizni baxt-saodatga toʻldirib , sizlarga ezgulik qilib kelgan ” .
44014018	Havoriylar bu soʻzlarni aytib boʻlib , olomonni zoʻrgʻa tinchitishdi va oʻzlariga qurbonlik qilmaslikka koʻndirishdi . [ Hamma uy-uylariga ketgandan soʻng , ular yana shu yerda taʼlim berishni davom ettirishdi . ]
44014019	Shu orada havoriylar jasorat bilan vaʼz aytib turganda , Antioxiya va Ikoniya shaharlaridan yahudiylar kelib , xalqni ulardan bosh tortishga undadilar . “ Ular biron haqiqatni aytishgani yoʻq , hamma soʻzlari yolgʻon ” , — deb xalqning avzoyini buzib , Pavlusni toshboʻron qildilar . Uni oʻlgan hisoblab , shahardan tashqariga sudrab chiqdilar .
44014020	Lekin shogirdlari uning atrofiga toʻplanganda , Pavlus oʻrnidan turib , shaharga qaytib kirdi . Ertasi kuni Barnabo bilan Derviya shahriga joʻnadi .
44014021	Xushxabarni Derviya shahrida targʻib qilib , koʻp shogird orttirishgandan soʻng , Listra , Ikoniya va Antioxiya shaharlariga qaytdilar .
44014022	Yoʻl-yoʻlakay Iso shogirdlarining jonlariga jon qoʻshib , imonda sobit boʻlishlari uchun dalda berardilar . “ Xudoning Shohligiga koʻp qaygʻulardan oʻtib kirishimiz kerak ” , — deb nasihat qilardilar .
44014023	Har bir imonlilar jamoati uchun oqsoqollar tayin etdilar . Roʻza tutib , imonlilarni duo qilib , Rabbimiz deb qattiq ishonishgan Iso Masihning qaramogʻiga ularni topshirdilar .
44014024	Pisidiya yurtidan oʻtib Pamfiliya viloyatiga keldilar .
44014025	Pergiya shahrida Xudoning soʻzini vaʼz qilgandan keyin , Attaliyaga tushib bordilar .
44014026	U joydan suzib , endi tamomlagan ishlari uchun Xudoning inoyatiga topshirilgan joy — Antioxiyaga qaytib keldilar .
44014027	U yerga yetgach , imonlilar jamoatini yigʻib , Xudoning ular bilan nimalar qilganini , majusiylarga imon eshigini qanday ochganini soʻzladilar .
44014028	Bu yerdagi Iso shogirdlari bilan birga ancha vaqt turdilar .
44015001	Yahudiya oʻlkasidan kelgan baʼzi odamlar Antioxiyada turgan imonli birodarlariga : “ Agar Musoning odati boʻyicha sunnat qilmasangizlar , najot topolmaysizlar ” , — deya taʼlim berardilar .
44015002	Pavlus va Barnabo ular bilan ancha tortishuv va bahsga kirishdilar . Oxirida Pavlus bilan Barnaboni , shuningdek , oralaridan boshqa baʼzi kishilarni tayin etib , bu masalani havoriylar va oqsoqollar qoshida yechish maqsadida ularni Quddusga yuborishga qaror qilishdi .
44015003	Ular jamoat tomonidan joʻnatilgandan soʻng , Finikiya va Samariya oʻlkalaridan oʻtayotib , oʻsha yerdagi birodarlariga majusiylarning Xudoga iltijo qilishganini aytib berib , hammaga katta sevinch bagʻishlardilar .
44015004	Quddusga yetganlarida , imonlilar jamoati , havoriylar va oqsoqollar tomonidan yaxshi qabul qilindilar . Oʻzlari bilan Xudoning qilgan butun ishlarini , majusiylarga imon eshigini qanday ochganini ularga bildirdilar .
44015005	Lekin farziylar mazhabidan Isoga ishongan baʼzi birlari qarshi turib : “ Ularni sunnat qilish va Musoning Qonuniga rioya ettirish kerak ” , — dedilar .
44015006	Havoriylar va oqsoqollar bu masalani muhokama qilish uchun yigʻildilar .
44015007	Ancha munozaradan keyin Butrus oʻrnidan turib , ularga xitob etdi : “ Erlar , birodarlar ! Sizlarga maʼlumki , majusiylar Injil Xushxabarini mendan eshitib , imon keltirsinlar deb , Xudo ancha vaqt avval orangizdan meni tanlagan edi .
44015008	Qalblarni bilgan Xudo bizga bergan Muqaddas Ruhni ularga ham ehson etib , shu bilan ularni maʼqul topganini tasdiq etdi .
44015009	Ular bilan bizning oramizni hech qanday farq bilan ajratmasdan , imon keltirishlari orqali ularning ham dillarini tozaladi .
44015010	U holda , sizlar nima uchun Xudoni sinab , na otalarimiz , na bizlar koʻtarib borolmagan boʻyinturuqni Iso shogirdlarining boʻyniga yuklamoqchisizlar ?
44015011	Oʻzimiz birgina Rabbimiz Isoning inoyati bilan najot topishga ishonganimiz kabi , ular ham xuddi shunga ishonishadi ” .
44015012	Shunda butun jamoat jim boʻlib , Barnabo bilan Pavlusga quloq solib turdi . Ular esa Xudoning oʻzlari orqali majusiylar orasida bajargan barcha ajoyib va moʻjizakor ishlarini ayta boshladilar .
44015013	Ular soʻzlab boʻlgandan keyin , Yoqub gap boshladi : “ Erlar , birodarlar , menga quloq solinglar !
44015014	Simun , birinchi galda Xudo boshqa millatlardan Oʻz ismini tanigan bir xalqni olish uchun osmondan tushganini tushuntirdi .
44015015	Ana , paygʻambarlarning soʻzlari ham bunga muvofiq kelyapti , Tavrotda yozilishicha :
44015016	“ Bundan keyin Men qaytib kelib , Dovudning yiqilgan dargohini barpo qilurman . Uning xarobalarini yangidan qurib , Uni boshdan qayta tiklab qoʻyurman .
44015017	Toki qolgan odamlar , Ismimni tanigan barcha xalqlar , Men — Xudovandni izlab topsinlar .
44015018	Bularni qadimdan maʼlum etgan Xudovand buyurib bajarmoqda ” .
44015019	Shuning uchun mening fikrimcha , boshqa millatlardan Xudoga imon keltirganlarni qiynab qoʻymasligimiz lozim .
44015020	Faqat ularga xat yozib , butlarga soʻyilgan harom qurbonlik goʻshti , zino , boʻgʻilgan hayvonning goʻshti va qon yeyishdan oʻzlarini saqlasinlar , [ oʻzlari uchun istamagan narsani oʻzgaga qilmasinlar ] , deb buyruq beraylik .
44015021	Zotan , Musoning Qonuni qadimgi ajdodlar zamonidan beri har bir shaharda vaʼz qilinmoqda , har shanba kuni ibodatxonalarda qiroat qilinib kelmoqda ” .
44015022	Buning izidan butun jamoat bilan havoriylar va oqsoqollar oʻz oralaridan odamlarni saylab , Pavlus va Barnabo bilan Antioxiyaga yuborishni lozim koʻrdilar . Birodarlar orasida obroʻ orttirgan Barsabo laqabli Yahudoni va Silani sayladilar .
44015023	Ular orqali shu maktubni yozib yubordilar : “ Havoriylar , oqsoqollar va barcha birodarlardan , turli xalq vakillaridan iborat boʻlib , Antioxiya , Suriya , va Kilikiyada yashayotgan birodarlarimizga salom !
44015024	Eshitishimizcha , bizdan chiqqan baʼzi kishilar oʻzlarining gaplari bilan sizlarni dovdiratib , sunnat qilish kerak , Musoning Qonuniga rioya qilish kerak , deb koʻngillaringizni tashvishga solishibdi . Biz esa buni buyurmagan edik .
44015025	Shu sababdan oʻz oramizdan saylangan baʼzi bir odamlarni azizlarimiz Barnabo va Pavlus bilan birga sizlarning oldingizga yuborish uchun bir fikrga keldik .
44015026	Bu ikkalasi Rabbimiz Iso Masihning ismi uchun oʻz jonlarini ham ayamagan zotlardir .
44015027	Qarorimiz boʻyicha huzuringizga hozircha Yahudo bilan Silani yoʻllayapmiz ; ular sizlarga bularni ogʻzaki ham tushuntiradilar .
44015028	Shunday qilib , Muqaddas Ruhga va bizga maʼqul koʻringan quyidagi zarur sanalganlardan boshqa sizlarga hech narsa yuklamaslikka qaror qildik , chunonchi :
44015029	butlarga soʻyilgan qurbonlik goʻshti , qon , boʻgʻilgan hayvonning goʻshti hamda zinodan oʻzingizni saqlanglar . [ Oʻzingiz uchun istamagan narsani oʻzgaga qilmanglar . ] Bu harom narsalardan oʻzlaringizni saqlab yursangiz , yaxshi ish qilgan boʻlasizlar . Salomat boʻlinglar ! ”
44015030	Shunday qilib , bu odamlar yoʻlga tushib , Antioxiya shahriga kelishdi . U yerdagi jamoatni toʻplab , xatni topshirishdi .
44015031	Ular esa nasihatni oʻqib sevindilar .
44015032	Oʻzlari ham paygʻambar boʻlgan Yahudo va Sila maʼnoli , moʻl soʻz bilan birodarlariga dalda berib , jonlariga jon qoʻshdilar .
44015033	Bu yerda bir muddat turishganidan keyin , birodarlari ularni eson-omon kuzatib , yuborganlar qoshiga qaytarishdi .
44015034	[ Lekin Sila Antioxiyada qolishni afzal koʻrdi va Yahudo yakka oʻzi Quddusga qaytdi . ]
44015035	Pavlus va Barnabo boʻlsa , Antioxiyada qolishdi . Ular boshqa koʻp kishilar bilan hamjihat boʻlib , taʼlim berishni va Rabbimiz Isoning Xushxabarini targʻib qilishni davom ettirishdi .
44015036	Bir muncha vaqtdan keyin Pavlus Barnaboga : “ Endi qaytib borib , Rabbimiz kalomini targʻib etgan har bir shahardagi birodarlarimizni yoʻqlaylik , ularning hol-ahvolini bilaylik ” , — dedi .
44015037	Barnabo esa Mark degan Yuhannoni ham oʻzi bilan birga olmoqchi edi .
44015038	Lekin Pavlus , Pamfiliyada oʻzlarini tark etib , hamkorlikdan bosh tortgan odamni oʻzi bilan birga olishni oʻrinli deb hisoblamas edi .
44015039	Natijada oralarida shunday xafalik boʻlib oʻtdiki , ular bir-birlaridan ayrilib qoldilar . Barnabo Markni ergashtirib , Kipr oroliga suzib ketdi .
44015040	Pavlusning oʻzi esa Silani tanladi . Birodarlar uni Xudoning inoyatiga topshirgandan soʻng , u joʻnab ketdi .
44015041	U Suriya va Kilikiya oʻlkalaridan oʻtib borgan sari , Masih jamoatlarini imonda mustahkamlar edi .
44016001	Pavlus Derviya va Listra shaharlariga yetib bordi . U yerda Timoʻtiy ismli Iso shogirdi bor edi . Uning onasi imon topgan yahudiy , otasi esa yunon edi .
44016002	Bu kishi Listra va Ikoniyada yashagan imonlilar orasida yaxshi nom chiqargan edi .
44016003	Timoʻtiyni oʻzi bilan birga olib ketishni istab , Pavlus oʻsha atrofdagi yahudiylar sababli uni sunnat qildi . Chunki uning otasi yunon ekanini hamma bilar edi .
44016004	Ular shaharma-shahar kezib borisharkan , Quddusdagi havoriylar va oqsoqollar tomonidan qaror qilingan qonun-qoidalarni imonlilarga topshirib , bularga rioya qilishlarini tayinlashardi .
44016005	Shu yoʻsinda jamoatlarning imoni quvvatlanib , soni kundan-kunga oshib borayotgan edi .
44016006	Pavlus bilan yoʻldoshlari Frigiya va Galatiya yurtlaridan oʻtishdi , chunki Muqaddas Ruh Asiyada Xudo soʻzini targʻib qilishlariga toʻsqinlik qildi .
44016007	Misiya chegaralariga yaqinlashganda , Bitiniyaga bormoqqa intildilar , lekin Isoning Ruhi yana ularga ijozat bermadi .
44016008	Shunday qilib , Misiya yurtidan oʻtib , Troas shahriga tushib keldilar .
44016009	Oʻsha kechasi makedoniyalik bir odam Pavlusning tushiga kirdi . U Pavlusning qarshisida turib : “ Makedoniyaga kelib , bizga yordam bergin ! ” — deb yolvorar edi .
44016010	Pavlusning koʻrgan bu karomatli tushidan keyin bizlar darhol Makedoniyaga borish harakatini qildik . Chunki Rabbimiz bizni u aholiga Xushxabarni yetkazishga chaqiryapti , degan xulosaga kelgan edik .
44016011	Troas shahridan joʻnab , toʻgʻri Samofrakiya va ertasi kuni Neapol shahriga suzib bordik .
44016012	U yerdan chiqib , Makedoniyaning oʻsha qismidagi birinchi Rim koloniyasi boʻlmish Filippi shahriga keldik va oʻsha yerda bir necha kun turib qoldik .
44016013	Yahudiylarning dam olish kunida biz shahardan tashqariga chiqib , xuddi oʻylaganimizdek daryo boʻyida ibodat qilayotgan jamoatga duch keldik . Yigʻilgan ayollar bilan suhbatlasha boshladik .
44016014	Tinglovchilar orasida Lidiya ismli xudojoʻy bir ayol bor edi . U Tiyatira shaharlik alvon toʻn sotuvchi edi . Pavlusning aytayotganlarini fahmlashi uchun Rabbimiz uning qalbini ochdi .
44016015	Lidiya oʻzining uy ahli bilan birga suvda imon keltirgandan soʻng , bizni mehmon qilmoqchi boʻldi . “ Agar sizlar meni Rabbimiz Isoga imon keltirgan deb hisoblasangizlar , uyimga kirib oʻtiringlar ” , — deb bizni koʻndirdi .
44016016	Bir kuni ibodatgohga ketayotganimizda , ichida folchilik ruhi boʻlgan bir choʻri bizga duch keldi . U folchilik mahorati bilan xoʻjayinlariga koʻp daromad keltirardi .
44016017	Pavlusning va hammamizning orqamizdan yurib : — Bu odamlar Xudoyi Taoloning qullaridir , bizga najot yoʻlini eʼlon qilmoqdalar , — deb baqirardi .
44016018	Ancha kun buni takrorladi . Oxiri , Pavlusning joniga tegib , u choʻriga burildi-da , ichidagi ruhga : — Iso Masih nomidan senga buyuraman : choʻridan chiqib ket ! — dedi . Ruh esa oʻsha zahoti choʻrining tanidan chiqib ketdi .
44016019	Choʻrining xoʻjayinlari endi daromad umidi yoʻqolganini koʻrib , Pavlus bilan Silani tutganlaricha markaziy maydonga , shahar mahkamasiga sudrab bordilar .
44016020	Ularni Rim maʼmurlarining qoshiga chiqarib : — Bu odamlar yahudiy boʻla turib , shahrimizni toʻs-toʻpolon qilib yubormoqdalar !
44016021	Biz rimliklarga qabul etish va bajarish mumkin boʻlmagan odatlarni targʻib qilmoqdalar , — deyishdi .
44016022	Olomon Pavlus bilan Silaga yopirila boshlagach , maʼmurlar ularning ust-boshini yirtib olib , kaltaklashga buyurdilar .
44016023	Ularni juda koʻp kaltaklashgandan keyin zindonga tashlab , qattiq qoʻriqlashni zindonbonga buyurdilar .
44016024	U ham olgan amriga koʻra , ularni zindonning ichki boʻlmasiga qamab , oyoqlarini kundalab qoʻydi .
44016025	Tun yarimlab qolganda , Pavlus va Sila ibodat qilib , Xudoni kuylashar edi ; mahbuslar esa ularni tinglab turishardi .
44016026	Toʻsatdan shiddatli zilzila yuz berdi-da , qamoqxonaning poydevorini silkitib tashladi . Oʻsha zahoti barcha eshiklar ochilib , hammaning kishanlari boʻshab qoldi .
44016027	Zindonbon esa uygʻongan zahoti zindon eshiklarining ochilib qolganini koʻrdi . U qilichini qinidan sugʻurib , oʻzini oʻldirmoqchi boʻldi , chunki mahbuslar qochib ketishgan , deb oʻylardi .
44016028	Lekin Pavlus baland ovozda baqirib : — Zinhor oʻz joningga qasd qilma , biz hammamiz shu yerdamiz ! — dedi .
44016029	Zindonbon chiroq soʻrab , zindonga yugurib kirdi va titrab Pavlus bilan Silaning poyiga oʻzini tashladi .
44016030	Ularni tashqariga chiqarib : — Janoblar , najot topish uchun nima qilishim kerak ? — deb soʻradi .
44016031	Ular : — Rabbimiz Iso Masihga ishongin , sen oʻzing va butun xonadoning najot topasizlar , — deyishdi .
44016032	Keyin unga va butun uy ahliga Xudoning kalomini soʻzlab berishdi .
44016033	Zindonbon kechaning oʻsha soatida Pavlus bilan Silani bir chetga olib , yaralarini yuvdi . Darhol oʻzi bilan butun xonadoni suvga choʻmib imon keltirdi .
44016034	Ularni oʻz uyiga keltirib , dasturxonga taklif qildi . Xudoga imon topdim deb , butun xonadoni bilan birga juda xurram boʻlayotgan edi .
44016035	Kunduz boʻlgach , rimlik maʼmurlar : — U odamlarni qoʻyib yuboringlar , — deb vazifadorlarini yoʻllashdi .
44016036	Zindonbon Pavlusga xabar yetkazib : — Maʼmurlar sizlarni ozodlikka chiqarish uchun odam yuborishibdi , endi chiqib eson-omon keta qolinglar , — dedi .
44016037	Pavlus ularga shunday javob berdi : — Rim fuqarosi boʻlgan bizni sud qilmay xalqning koʻz oʻngida urib , zindonga tashladilar . Endi esa bizni yashirincha qoʻyib yubormoqchilarmi ? Yoʻq , oʻzlari kelib bizni chiqazsinlar !
44016038	Vazifadorlar bu soʻzlarni maʼmurlarga aytib berdilar . Pavlus bilan Silaning Rim fuqarosi boʻlganlarini maʼmurlar eshitgach , yuraklari seskanib ketdi .
44016039	Kelib ulardan kechirim soʻradilar . Soʻng ularni kuzatib , shahardan ketishlarini iltimos qildilar .
44016040	Pavlus bilan Sila esa zindondan chiqiboq , Lidiyaning uyiga borishdi . Birodarlari bilan koʻrishib , ularga nasihat bergandan keyin , joʻnab ketishdi .
44017001	Amfipol va Apolloniya shaharlaridan oʻtib , Salonika shahriga kelishdi . U yerda yahudiylarning ibodatxonasi bor edi .
44017002	Pavlus oʻzining odatiday yahudiylarning oldiga kirib , surunkasiga uch shanba kuni ular bilan muqaddas yozuvlar borasida munozara qildi .
44017003	“ Sizlarga men eʼlon qilayotgan bu Iso — Masihdir ” , — deb aytar , Masihning azob bilan oʻlib tirilishi kerakligini ishontirarli isbotlar bilan bayon etar edi .
44017004	Yahudiylardan baʼzilari , shuningdek , Xudodan qoʻrqqan koʻpgina yunonlar bilan eʼzozli ayollardan iborat katta bir toʻda qanoat hosil qilib , Pavlus bilan Silaga qoʻshildilar .
44017005	Lekin inonmagan yahudiylar hasadga toʻlib , maydondan yaramas odamlarni toʻplab , xaloyiq orasiga gʻulu solishdi-da , butun shaharni toʻs-toʻpolonga aylantirib yuborishdi . Yasonning uyiga hujum qilib , Pavlus bilan Silani xalqning oldiga olib chiqishni talab qilishdi .
44017006	Ularni topolmay , Yason va baʼzi imonlilarni shahar maʼmurlari huzuriga sudrab kelishdi-da , qichqirishib : “ Dunyoni ostin-ustin qilayotgan bu odamlar mana bu yerga ham kelishibdi !
44017007	Mana , Yason ularni uyiga qabul qilibdi . Bularning hammasi : Iso degan boshqa bir podshoh bor , deb Qaysarning buyruqlariga qarshi harakat qilmoqdalar ” , — deyishdi .
44017008	Bu soʻzlar olomonni va shahar maʼmurlarini juda ham hayajonga soldi .
44017009	Nihoyat , Yason va boshqalardan kafolat olib , ularni qoʻyib yuborishdi .
44017010	Darhol , oʻsha kechasiyoq imonlilar Pavlus bilan Silani Veriya shahriga joʻnatishdi . Ular u yerga yetgach , yahudiylarning ibodatxonasiga borishdi .
44017011	Bu yerdagi yahudiylar Salonika aholisidan koʻra farosatliroq edilar . Xudo soʻzini juda ishtiyoq bilan qabul qilib , bu taʼlimot haqiqatmikin , deb kundan-kunga muqaddas yozuvlarni sinchiklab oʻqir edilar .
44017012	Shunday qilib , ulardan koʻplari , shu jumladan muhtaram yunon ayolu erkaklarining koʻpchiligi ham imon keltirishdi .
44017013	Pavlus Veriya shahrida ham Xudoning kalomini vaʼz qilyapti , deb eshitgan Salonikadagi yahudiylar u yerga ham kelib , xaloyiqni gijgijlab , algʻov-dalgʻov qildilar .
44017014	Shunda imonlilar Pavlusni zudlik bilan dengizga kuzatib qoʻydilar . Sila va Timoʻtiy esa oʻsha yerda qoldilar .
44017015	Pavlusning kuzatuvchilari uni Afina shahrigacha uzatib qoʻydilar . Pavlusdan : “ Sila bilan Timoʻtiy oldimga tezroq kelishsin ” , degan topshiriqni olgandan soʻng , ular yoʻlga tushdi .
44017016	Pavlus Afinada Sila bilan Timoʻtiyni kutib turarkan , bu shaharning butlar bilan toʻlganini koʻrib , koʻngli juda gʻashlandi .
44017017	Shu tariqa , u goh yahudiy ibodatxonasida yahudiylar va Xudodan qoʻrqqan boshqa kishilar bilan soʻzlashar , goh bozor maydonida uchrashib turganlar bilan har kuni munozara qilar edi .
44017018	Ayniqsa , epikurchi va stoik faylasuflar u bilan bahslashardilar . Pavlus Iso va tirilish toʻgʻrisidagi Xushxabarni bayon etdi . Biri : “ Bu mahmadona nima demoqchi ekan ? ” — desa , boshqalari : “ U begona tangrilarning vaʼzxoni , shekilli ” , — deb aytishardi .
44017019	Pavlusni Ares-tepaga olib borishdi va unga : “ Sen targʻib qilayotgan bu yangi taʼlimotning nimaligini bilishimiz mumkinmi ?
44017020	Quloqlarimizga gʻalati soʻzlar eshitilyapti-da , biz ularning nimaligini bilmoqchimiz ” , — deyishdi .
44017021	Barcha afinaliklar va bu shaharda yashovchi begonalar hamma vaqtlarini yangiliklarni soʻzlash yoki tinglash bilangina oʻtkazishardi .
44017022	Shunday qilib , Pavlus Ares-tepaning oʻrtasida turib , vaʼz aytdi : “ Ey afinaliklar ! Men sizlarni har jihatdan juda dindor koʻryapman .
44017023	Chunonchi , kezib-kezib , aziz joylaringizni koʻzdan kechirib , “ NOMAʼ LUM XUDOGA BAGʻISHLANGAN ” deb yozilgan bir qurbongohga ham duch keldim . Xuddi shu sizlar bilmay sigʻinayotgan Xudoni men sizlarga maʼlum qilmoqchiman .
44017024	Borliqni yaratgan Parvardigori olam yeru osmon Egasi boʻlib , inson qoʻli bilan yaratilgan maʼbadlarda yashamaydi .
44017025	U biron narsaga muhtoj emaski , Unga inson qoʻllari bilan xizmat qilib boʻlsa . U Oʻzi hammaga hayot , nafas va borliqni bergan .
44017026	Xudo barcha odamzodni bir odamdan yaratib , yer yuziga tarqalib yashashiga yoʻl qoʻygan . Insoniyatning belgili davrlarini , turli istiqomat joylarini Xudo tayin etgan .
44017027	U har birimizga juda yaqin boʻlib , paypaslab-paypaslab boʻlsa-da , Meni qidirib topinglar , deb buyurmoqda .
44017028	Zotan , biz U orqali yashaymiz , harakat qilamiz , bormiz . Oʻz shoirlaringizdan baʼzilari aytganidek : “ Biz ham Uning urugʻidirmiz ” .
44017029	Endi biz Xudoning urugʻidan boʻlganimiz sababli , goʻyo Xudoyi Taoloni inson aqli bilan ijod qilingan yoki inson hunari bilan ishlangan oltin , kumush yoki tosh buyumlar bilan tenglashtirmasligimiz kerak .
44017030	Xudo oʻtgan bu qorongʻi davrlarga koʻz yumgan boʻlsa-da , endi hamma yerda , hamma insonlarning tavba qilishlarini buyurmoqda .
44017031	Oʻzi qoʻygan Zot orqali U dunyoni adolat bilan hukm etadigan bir kun tayin etdi . Oʻsha Zotni oʻlganidan keyin tiriltirib , barcha insonlarga ishonch bagʻishladi ” .
44017032	Oʻliklarning tirilishini eshitib , baʼzilar masxara qilib kuldilar . Boshqalar esa : “ Bu haqda seni boʻlak payt eshitamiz ” , — dedilar .
44017033	Shunday qilib , Pavlus ularning oʻrtasidan chiqib ketdi .
44017034	Baʼzi odamlar esa unga ergashib imon keltirdilar , shu jumladan Ares-tepa kengashining aʼzosi — Dionisiy , Damar ismli bir ayol va boshqalar bor edi .
44018001	Bu hodisalardan keyin Pavlus Afinani tark etib , Korinf shahriga keldi .
44018002	Bu shaharda asli pontlik boʻlgan Akil ismli bir yahudiyni topdi . Qaysar Klavdiy butun yahudiylarga Rimdan chiqib ketishlari haqida farmon chiqargani tufayli , Akil bilan xotini Priskilla yaqinda Italiyadan kelishgan edi . Pavlus ularning oldiga bordi .
44018003	Hamkasb boʻlganlari uchun ularning yonida qolib ishladi . Ularning hunari esa chodir tikuvchilik edi .
44018004	Pavlus har shanba kuni yahudiylar ibodatxonasida bahslashib , yahudiy bilan yunonlarni ishontirishga harakat qilardi .
44018005	Sila bilan Timoʻtiy Makedoniyadan kelganlaridan keyin , Pavlus oʻzini butunlay vaʼzxonlikka bagʻishlab , Isoning Masihligini yahudiylarga taʼkidlab bayon etardi .
44018006	Lekin ular qarshi borib , uni haqorat qilgach , Pavlus kiyimidagi changni qoqib : “ Sizlar toʻkkan qon oʻz boʻyningizga ! Men tozaman . Bu kundan eʼtiboran men majusiylarning oldiga boraman ” , — dedi .
44018007	Pavlus u yerdan ketib , Xudoga sigʻinuvchi Yustus ismli bir odamning uyiga keldi . Uning uyi esa yahudiylar ibodatxonasiga devor-darmiyon edi .
44018008	Shunday qilib , ibodatxonaning jamoaboshisi boʻlgan Krisp butun xonadoni bilan Isoni Rabbim deb imon keltirdi . Buni eshitgan korinfliklardan koʻplari ham ishonib , suvda imon keltirdilar .
44018009	Bir kechasi Pavlusning tushida Iso koʻrinish berib : “ Qoʻrqma , lekin tinmay gapiravergin , — dedi .
44018010	— Men sen bilan birgaman , hech kim senga qoʻl tegizib yomonlik qilmaydi ; chunki bu shaharda koʻp odamlarim bor ” .
44018011	Pavlus shundan soʻng bir yilu olti oy bu yerda yashab , Xudo kalomidan taʼlim berdi .
44018012	Gallion Axaya viloyati hokimi boʻlgan davrda , yahudiylarning hammasi bir boʻlib , Pavlusga qarshi bosh koʻtarishdi . Uni mahkamaga sudrab kelib :
44018013	“ Bu odam Qonunimizga zid oʻlaroq Xudoga sigʻinishni xalqqa oʻrgatmoqda ” , — deb aytishdi .
44018014	Pavlus ogʻzini ochay deganda , Gallion yahudiylarga xitob etib : “ Hoy yahudiylar ! Agar biron haqsizlik yoki ogʻir jinoyat masalasi boʻlsa edi , u vaqtda arzingizni eshitish uchun menda bir asos boʻlar edi .
44018015	Holbuki , bahs taʼlimot , ismlar va Qonuningiz haqida borayotgan boʻlsa , unda oʻzlaringiz hal etinglar . Men bu ishlarning qozisi boʻlishni istamayman ” ,
44018016	— dedi-yu , ularni mahkamadan haydab yubordi .
44018017	Shunda butun yunonlar jamoaboshi Sostenni tutib , mahkama oldida urdilar . Gallion esa bunga parvo qilmadi .
44018018	Pavlus yana ancha kun Korinf shahrida turgandan keyin , birodarlari bilan xayrlashib , Akil va Priskilla bilan birga Suriyaga borayotgan kemaga tushdi . U nazr-ahd qilgani uchun , Kenxreya shahrida sochlarini qirqtirgan edi .
44018019	Efes shahriga yetib borganda , Pavlus Akil bilan Priskillani u yerda qoldirdi . Oʻzi esa yahudiylar ibodatxonasiga kirib , bahs ochdi .
44018020	Yahudiylar yanada koʻproq vaqt ularnikida qolishini Pavlusdan iltimos qilgan boʻlishsa-da , u koʻnmadi .
44018021	Ular bilan xayrlashib : “ Yaqinlashib kelayotgan bayramni men albatta Quddusda qutlashim kerak . Ammo Xudo xohlasa , oldingizga yana qaytib kelaman ” , — dedi-yu , Efesdan suzib ketdi . [ Akil bilan Priskillani esa Efesda qoldirdi . ]
44018022	Kema Kesariya portiga yetib kelib toʻxtadi . Pavlus Quddusga borib , imonlilar jamoati bilan koʻrishdi . Soʻngra Antioxiya shahriga tushdi .
44018023	U yerda bir muddat turib , tagʻin yoʻlga chiqdi . Tartib boʻyicha Galatiya va Frigiya yurtlarini kezib chiqib , barcha Iso shogirdlarining koʻnglini koʻtardi .
44018024	Shu orada asli iskandariyalik boʻlgan Apollos ismli bir kishi Efes shahriga keldi . U gapga chechan , Tavrotni yaxshi bilgan bir yahudiy edi .
44018025	Bu odam Rabbimiz Iso yoʻlida tarbiya olgan boʻlib , bu haqda toʻgʻri va otashin ruh bilan taʼlim berar edi . Lekin u faqatgina Yahyo paygʻambarning suvda tavba qildirish usulini bilar edi .
44018026	Yahudiylar ibodatxonasida jasorat bilan vaʼz aytadigan boʻldi . Apollosni tinglagan Akil bilan Priskilla uni kutib olib , Rabbimiz Iso yoʻlini aniq qilib tushuntirib berdilar .
44018027	Apollos Axaya yurtiga bormoq niyatini izhor etganda , birodarlari u yerdagi Iso shogirdlariga xat yozib , uni yaxshi qabul qilishlarini oʻtindilar . Apollos Axayaga borib , Xudoning inoyati bilan imon topganlarga samarali yordam berdi .
44018028	Tavrot asosida Isoning Masih ekanini isbot etib , hammaning koʻz oʻngida yahudiylarning iddaosi notoʻgʻriligini uzil-kesil fosh qilar edi .
44019001	Apollos Korinf shahrida boʻlganda , Pavlus togʻli viloyatlarni kezib oʻtib , Efes shahriga keldi . U yerda bir necha Iso shogirdini topib , ulardan soʻradi :
44019002	— Sizlar imon keltirganingizda Muqaddas Ruhni qabul qildingizlarmi ? — Muqaddas Ruh borligini biz hech qachon eshitmaganmiz , — deb javob berdi ular .
44019003	— Bunday boʻlsa , sizlar qay asosda suvga choʻmib imon keltirgansizlar ? — deb soʻradi Pavlus . — Biz Yahyo paygʻambarning taʼlimoti asosida suvga choʻmib imon keltirganmiz , — deb javob berdilar .
44019004	Pavlus dedi : — Yahyo paygʻambar xalqni daryoga choʻmdirib , tavba qildirgan edi , xolos . U xalqqa : Mendan keyin keladigan Zotga , yaʼni Iso Masihga inoninglar , deb aytgan edi .
44019005	Ular buni eshitgach , Rabbimiz Iso nomidan ham suvga choʻmib imon keltirdilar .
44019006	Pavlus qoʻllarini ularning boshiga qoʻyishi bilan Muqaddas Ruh ularning ustiga tushib keldi . Ular yangi tillarda gapirib , karomat qila boshladilar .
44019007	Ular jami boʻlib , oʻn ikki kishiga yaqin edilar .
44019008	Pavlus uch oy davomida bemalol yahudiylar ibodatxonasida bahslashib , Xudoning Shohligi toʻgʻrisida ishontirarli dalillar keltirardi .
44019009	Nihoyat , baʼzilar boʻyin qotib , imonni rad qilib , xalq oldida Rabbimiz Iso yoʻlini yomonlaydigan boʻlishdi . Pavlus ulardan yuz oʻgirib , shogirdlarini ulardan ajratdi va har kuni Tiran degan bir kishining maktabida suhbatlashardi .
44019010	Shu tariqa ikki yil davomida xoh yahudiy , xoh yunoniy boʻlsin , Asiya viloyatida yashaganlarning hammasi Rabbimiz Isoning kalomini eshitdilar .
44019011	Xudo Pavlusning qoʻllari bilan koʻp qudratli ishlarni qilar edi .
44019012	Hatto uning badaniga tekkan roʻmollar va kamarlar ham bemorlarning ustiga qoʻyilganda , ular kasaldan xalos boʻlar , ichlaridagi yovuz ruhlar esa chiqib ketardi .
44019013	Yahudiylar orasida sayyoh yuruvchi baʼzi azayimxonlar ham bor edi . Bular yovuz ruhlarga chalingan odamlar tepasida Rabbimiz Isoning ismini zikr qilishga unnay ketar , “ Pavlus eʼlon etayotgan Iso nomi bilan sizlarga buyuramiz ” , — deb aytishardi .
44019014	Bunday qilganlar orasida oliy ruhoniy Skeva ismli bir yahudiyning yetti oʻgʻli bor edi .
44019015	Yovuz ruh ularga javoban : “ Isoni taniyman , Pavlusni bilaman , sizlar esa kim boʻlasizlar ? ” — dedi .
44019016	Shunday deyishi bilanoq yovuz ruhli odam ularning ustiga tashlanib , shunday zoʻr chiqdiki , azayimxonlar qip-yalangʻoch va yarador holda u uydan qochib qutulishdi .
44019017	Bu voqea Efesda yashagan yahudiy bilan yunonlarning hammasiga maʼlum boʻldi . Hammani dahshat qoplab , Rabbimiz Isoning ismi ulugʻlandi .
44019018	Imon keltirganlardan koʻplari esa kelib , qilmishlarini ochiq eʼtirof etishardi .
44019019	Shuningdek , sehrgarlik qilganlardan koʻpchiligi oʻz kitoblarini toʻplab , hammaning koʻz oʻngida yondirdilar . Kitoblarning qimmatini hisoblaganda , ellik ming kumush tangaga teng keldi .
44019020	Ana shu yoʻsinda Rabbimiz kalomi qudrat bilan yoyilar , taʼsiri tobora ortib borar edi .
44019021	Bu voqealar boʻlib oʻtgandan soʻng , Pavlus oʻz koʻnglida Makedoniya va Axayadan oʻtib , Quddusga borishga jazm etdi . “ U yerda boʻlganimdan keyin Rimni ham koʻrishim kerak ” , — deb niyat qildi .
44019022	Pavlus oʻziga xizmat qilib yurganlardan ikki kishini : Timoʻtiy va Yerastni Makedoniyaga yubordi , oʻzi vaqtincha Asiya viloyatida qoldi .
44019023	Oʻsha kezlarda Rabbimiz Iso yoʻliga qarshi deyarli kuchli gʻalayon yuz berdi .
44019024	Dimitriy ismli bir zargar kumushdan Artemis maʼbadlarini yasab , sanʼatkorlarga koʻp foyda keltirardi .
44019025	Dimitriy sanʼatkoru hunarmandlarni yigʻib : “ Birodarlar ! — dedi , — Sizlarga maʼlumki , bizning farovonligimiz bu hunar orqalidir .
44019026	Efesdagina emas , balki qariyb butun Asiya viloyatida bu Pavlus : inson qoʻli bilan yasalayotgan bu buyumlar xudo emas , deganini oʻzlaringiz koʻrib , eshitib turibsizlar . Shu gap bilan u koʻp odamlarni avrab yoʻldan ozdirdi .
44019027	Shunday qilib , hunarimiz eʼtiborsiz boʻlib qolish xavfigina emas , balki butun Asiya va butun dunyo sigʻinadigan buyuk maʼbuda Artemisning maʼbadi ham arzimaydigan narsaga aylanib , maʼbuda ulugʻvorligidan mahrum boʻlib qolish xavfiga roʻbaroʻ keldik ” .
44019028	Xaloyiq buni eshitgach , qattiq gʻazablanib : “ Efesning Artemisi buyukdir ! ” — deb baqira ketdi .
44019029	Butun shahar sarosimaga toʻlib ketdi . Hamma birdan Pavlusning yoʻldoshlari — makedoniyalik Gay va Aristarxni ushlagancha , shitob bilan teatr tomon yopirilishdi .
44019030	Pavlus xalqning orasiga kirmoqchi boʻlganda , shogirdlar unga yoʻl qoʻyishmadi .
44019031	Asiya viloyati maʼmurlaridan baʼzilari ham uning doʻstlari boʻlganlari sababli unga xabar yuborib , teatrda koʻrinmasin , deb iltimos qilishdi .
44019032	Bu orada odamlardan biri u desa , boshqasi bu deb qichqirishardi . Yigʻin tartibsiz edi , koʻplari esa nima uchun yigʻilganlarini bilishmas edi .
44019033	Yahudiylarning taklifiga koʻra , xaloyiq ichidan Iskandar degan bir kishini vakil qilib ilgari surdilar . Iskandar qoʻli imosi bilan xaloyiq oldida oʻzini himoya qilmoqchi boʻldi .
44019034	Lekin xaloyiq uning yahudiy ekanini bilgach , hamma bir ogʻizdan qariyb ikki soat : “ Efesning Artemisi buyukdir ! ” — deb baqirib turishdi .
44019035	Oqibat shahar kotibi olomonni tinchitib : “ Ey Efes xalqi ! — dedi . — Efes shahri buyuk maʼbuda Artemisning va osmondan tushgan toshning homiysi ekanini qaysi odam bilmaydi ?
44019036	Modomiki , bu ishda daʼvo yoʻqdir , unda sizlar xotirjam boʻlishingiz va oʻylamasdan harakat qilmasligingiz kerak .
44019037	Ana , maʼbadni talamagan ham , maʼbudangizni haqorat ham qilmagan kishilarni sizlar bu yerga boshlab kelibsiz .
44019038	Agar Dimitriy va u bilan birga boʻlgan sanʼatkorlar biron kishidan shikoyat qilmoqchi boʻlishsa , unda mahkamalar bor , qozilar bor , qoʻying , bir-biridan shikoyat qilaverishsin .
44019039	Bordiyu boshqa biron narsani talab qilmoqchi boʻlsangizlar , bu masala qonuniy majlisda hal qilinadi .
44019040	Bugun boʻlib oʻtgan ishlar tufayli gʻalayon qoʻzgʻashda ayblanish xavfida turibmiz-ku ! Bunday toʻpolon uchun oʻzni oqlagudek hech qanday vajimiz ham yoʻq ” . Shu soʻzlarni aytib boʻlib , kotib yigʻinni tarqatib yubordi .
44019041	
44020001	Toʻpolon tugagandan keyin Pavlus Iso shogirdlarini chaqirib , nasihat qildi va ular bilan xayrlashib , Makedoniyaga joʻnab ketdi .
44020002	U kezib oʻtgan yurtlardagi imonlilarga koʻp oʻgit-nasihat berib , Yunonistonga keldi .
44020003	Uch oy u yerda turdi . Suriyaga suzib ketay , degan paytda yahudiylar unga qarshi suiqasd uyushtirmoqchi boʻlishdi . Shuning uchun yana Makedoniya orqali qaytishga qaror qildi .
44020004	Veriyadan Pir oʻgʻli Sosipatr , Salonikadan Aristarx va Sekund , Derviyadan Gay va Timoʻtiy , asiyaliklardan esa Tixik va Trofim uni Asiyagacha kuzatib bordilar .
44020005	Ular avval joʻnab , bizlarni Troasda kutib turardilar .
44020006	Bizlar esa Xamirturushsiz Non bayramidan keyin Filippi shahridan suzib , besh kun deganda ularning oldiga — Troas shahriga yetib keldik . U yerda yetti kun turdik .
44020007	Yakshanba kuni non sindirish uchun bir yerda toʻplangan edik . Pavlus ertasi kuni joʻnamoqchi boʻlib , imonlilarga nasihat berib , soʻzni yarim kechagacha davom ettirdi .
44020008	Bizlar yigʻilgan boloxonada juda koʻp shamchiroq yongan edi .
44020009	Yevtix ismli bir yigit deraza raxida oʻtirardi . Pavlusning nutqi uzoq choʻzilib , yigitni qattiq uyqu bosdi . U uyqusida qimirlab , uchinchi qavatdan pastga tushib ketdi . Yerdan uning oʻligini koʻtarishdi .
44020010	Pavlus pastga tushib , yigitning ustiga oʻzini tashladi va uni quchoqlab : “ Xavotir boʻlmanglar , uning joni oʻzidadir ! ” — dedi .
44020011	Soʻng yana yuqoriga chiqib , non sindirib ovqatlandi . Tong otguncha ancha suhbat qilib , yoʻlga chiqdi .
44020012	Shu orada oʻsmirni tirik olib kelishdi va behad xursand boʻlishdi .
44020013	Bizlar oldin kemaga tushib , Pavlusni u yerdan olib ketish uchun Assa shahriga suzib bordik ; chunki oʻzi piyoda bormoqchi boʻlib , bizlarga shunday topshiriq bergan edi .
44020014	Bizlar Assada uchrashgach , uning bilan Mitilina shahriga bordik .
44020015	U yerdan suzib ketib , ertasi kun Xios oroli qarshisiga keldik . Uchinchi kun esa Samos oroliga oʻtib , Trogiliya shahrida toʻxtagandan keyin , yana bir kun oʻtib , Milit shahriga yetib bordik .
44020016	Pavlus Asiyada kechikib qolmaslik maqsadida Efes shahriga kirmay oʻtib ketishga qaror qilgan edi . Agar iloji boʻlsa , Hosil bayramini Quddusda qutlayin , deb shoshilayotgan edi .
44020017	Militdan Pavlus Efesga odam yuborib , mahalliy imonlilar jamoatining oqsoqollarini oʻz qoshiga chaqirtirdi .
44020018	Ular uning huzuriga kelganda , dedi : “ Men Asiya viloyatiga oyoq bosgan ilk kundan beri , yoningizda yashagan shuncha vaqt davomida qanday harakat qilganimni oʻzlaringiz bilasizlar .
44020019	Yahudiylarning yovuz niyatlari tufayli boshimdan oʻtgan ogʻir sinovlar ichida kamtarlik va koʻzimning yoshi bilan Rabbimga xizmat qilib yurdim .
44020020	Foydali boʻlgan hech bir narsadan sizlarni mahrum qilmayin , deb koʻchama-koʻcha , uyma-uy yurib taʼlim berish fursatini bekor oʻtkazmadim .
44020021	Tavba qilib , Xudoga iltijo etinglar va Rabbimiz Iso Masihga imon keltiringlar , deb yahudiylar bilan yunonlarga jiddiy nasihat qilib turdim .
44020022	Mana endi Muqaddas Ruhning bandi boʻlib , Quddusga boryapman . U yerda men bilan nima yuz berishini bilmayman .
44020023	Faqat shuni bilamanki , shaharma-shahar yurgan sari zanjiru kishanlar , qaygʻu-alamlar meni kutadi . Buni Muqaddas Ruh menga ayon qilmoqda .
44020024	Lekin bunga qaramay , oʻz jonimni ham ayamayman — qani endi faoliyatimni tamomlab , Xudoning inoyatidan dalolat beruvchi Xushxabarga guvohlik bermoq uchun Rabbim Isodan olgan topshiriqni quvonch ila bajo keltira olsam .
44020025	Endi yana shuni bilamanki , garchi orangizda Xudo Shohligini eʼlon qilib yurgan boʻlsam-da , hech biringiz mening yuzimni ortiq koʻra olmaysizlar .
44020026	Shuning uchun bu kunning oʻzida sizga taʼkidlab aytamanki , men birovning halokatiga javobgar emasman .
44020027	Chunki Xudoning murod-maqsadini sizlarga tamoman bayon etish uchun biron fursatni boy bermadim .
44020028	Oʻzingizni va Muqaddas Ruh sizlarni nazoratchi qilib tayinlagan barcha jamoatni koʻz-quloq boʻlib ehtiyotlanglar . Sizlar choʻponlik qilayotgan ushbu suruvni Rabbimiz Iso Oʻz qoni evaziga sotib olgan .
44020029	Men ketganimdan keyin , suruvni ayamaydigan yirtqich boʻrilar orangizga suqilib kirishlarini bilaman .
44020030	Hatto oʻz oralaringizdan chiqqan odamlar ham teskari soʻzlari bilan Iso shogirdlarini yoʻldan ozdirib , orqalaridan ergashtiradilar .
44020031	Shuning uchun hushyor boʻlib turinglar . Men sizga qay tariqa uch yil kechayu kunduz , koʻzlarimning yoshi bilan har biringizga hormay-tolmay pandu nasihat berib yurganimni xotirlanglar .
44020032	Endi birodarlarim , sizlarni Xudoning panohiga va Uning inoyatli kalomiga topshiraman . Bu kalom sizlarni mustahkamlashga va Xudoning butun azizlari bilan sizlarga ham nasib etgan meros ulushiga sazovor qilishga qodirdir .
44020033	Men hech kimning simu zariga yoxud kiyimiga koʻz tikkanim yoʻq .
44020034	Oʻzimning , shuningdek , yoʻldoshlarimning ehtiyojlarini qondirishda shu qoʻllarim xizmat etganini oʻzlaringiz yaxshi bilasizlar .
44020035	Shunday mehnat qilib , ojizlarga yordam berishda men sizlarga namuna boʻlib qoldim . Shu bilan birga , “ Olishdan koʻra berishning baxtiyorligi katta ” , — degan Rabbimiz Isoning soʻzlarini ham eslab turinglar ” .
44020036	Bu soʻzlarni aytib boʻlib , Pavlus tiz choʻkdi-da , hamma bilan birga ibodat qildi .
44020037	Soʻng hammalari zor yigʻlab , Pavlusning boʻyniga tashlanib , uni oʻpishardi .
44020038	Pavlusning : “ Ortiq yuzimni koʻrolmaysizlar ” , — degan soʻzi esa ularni ayniqsa gʻamgin qilgan edi . Nihoyat , uni kemagacha kuzatib borishdi .
44021001	Ulardan ayrilib , kemada suzib toʻgʻri Kos oroliga keldik . Ertasi kuni Rodos oroliga tushib , u yerdan esa Patara shahriga suzib bordik .
44021002	U joydan Finikiyaga ketadigan bir kemani topib , suzib ketdik .
44021003	Kipr koʻringanda , orolning janubiy yonidan oʻtib , Suriyaga qarab yoʻl oldik . Tir shahrida kemadan yuk tushiradigan boʻlishgani uchun , u yerda quruqlikka chiqdik .
44021004	Iso shogirdlarini axtarib topib , ularning yonida yetti kun qoldik . Ular Muqaddas Ruh ilhomi bilan Pavlusga : Quddusga borma , deyishardi .
44021005	Bir necha kun oʻtgandan keyin yoʻlga chiqdik . Barcha imonlilar xotin va bola-chaqalari bilan birga bizni shaharning tashqarisigacha kuzatib borishdi . Sohilda tiz choʻkib , ibodat qildik .
44021006	Biz bir-birimiz bilan xayrlashib boʻlib , kemaga tushdik , ular esa uylariga qaytib ketishdi .
44021007	Tir shahridan suzib ketdik va Ptolemay shahriga yetib borib , dengizdagi sayohatimizni tugatdik . U yerdagi imonli birodarlarimizni qutlab , ular bilan bir kun birga boʻldik .
44021008	Ertasi kuni Pavlusga ergashayotgan bizlar yoʻlga tushib , Kesariyaga keldik . Yetti vazifadorning biri boʻlgan Injil voizi Filipning uyiga kirib , unikida qoldik .
44021009	Uning bashorat qiladigan toʻrt nafar bokira qizi bor edi .
44021010	U yerda bir qancha kun turganimizdan keyin , Yahudiyadan Agav ismli bir paygʻambar tushib keldi .
44021011	U oldimizga kirishi bilanoq Pavlusning kamarini oldi-da , oʻzining qoʻl-oyoqlarini bogʻlab dedi : “ Muqaddas Ruh bunday demoqda : Quddusdagi yahudiylar bu kamarning egasini shunaqasiga bogʻlab , majusiylarning qoʻliga topshiradilar ” .
44021012	Bu gaplarni eshitgach , biz va u yerdagilar ham Quddusga bormasligi uchun Pavlusga yolvordik .
44021013	Lekin Pavlus javob berib : “ Nima qilyapsizlar ? Nega yigʻlab , dilimga ozor beryapsizlar ? Men Quddusga borib asir boʻlishgina emas , Rabbim Iso uchun hatto oʻlishga ham tayyorman ” .
44021014	Pavlusni koʻndira olmaganimizni koʻrib : “ Rabbimiz aytganday boʻlsin ! ” — deb jim qoldik .
44021015	Ana shu kunlardan keyin anjomlarimizni yigʻishtirib , Quddusga bordik .
44021016	Kesariyadan baʼzi bir Iso shogirdlari bizga yoʻldosh boʻlishdi . Ular bizlarni yashab turish uchun Isoning eski shogirdlaridan boʻlgan kiprlik Minasonning uyiga boshlab kelishdi .
44021017	Quddusga kelganimizda , imonli birodarlarimiz bizni ochiq chehra bilan qabul qilishdi .
44021018	Ertasi kuni Pavlus bilan birga Yoqubni koʻrgani bordik . Butun oqsoqollar jamoati ham hozir boʻldi .
44021019	Ulardan hol-ahvol soʻragandan keyin , Pavlus oʻz xizmati tufayli Xudoning majusiylar orasida qilgan ishlarini birma-bir tushuntira boshladi .
44021020	Bularni eshitishgach , Xudoga hamdu sano aytib , Pavlusga : “ Ey birodarimiz , — deyishdi . — Yahudiylar orasida imon keltirgan necha ming odam borligini koʻryapsan . Ularning hammasi Musoning Qonuni uchun fidoyidirlar .
44021021	Faqat ular eshitgan gap-soʻzlariga koʻra , sen majusiylar orasida yashayotgan yahudiylarga : oʻgʻillaringizni sunnat qilmang , urf-odatga amal qilmanglar , Musoning Qonunidan chiqinglar , deb taʼlim berib yurayotgan emishsan .
44021022	Shunday qilib , nima qildik ? Sening kelganingni eshitib , xaloyiq albatta toʻpolon qiladi .
44021023	Shuning uchun , senga nima desak , bunday qil : bizda nazr atagan toʻrt kishi bor .
44021024	Ularni yoningga olib , birga tahorat qil , sochlarini oldirishlari uchun qurbonlik xarajatini oʻz zimmangga ol . Unda sening toʻgʻringda eshitganlari nohaq ekanini , aksincha , Musoning Qonuniga rioya qilib yurganingni hamma bilib oladi .
44021025	Majusiylardan imon keltirganlarga kelsak , biz kerak boʻlmagan qonun-qoidalarga rioya qilmaslik haqida ularga xat yozib yoʻllaganmiz . Qabul qilgan qarorimiz boʻyicha , ularga faqatgina butlarga soʻyilgan qurbonlik goʻshti , qon , boʻgʻilgan hayvonning goʻshti va zinodan oʻzlarini saqlashni tayinlaganmiz ” .
44021026	Ertasi kuni Pavlus oʻsha odamlarni yoniga olib , ular bilan birga tahorat qildi . Soʻng maʼbadga kirib , poklanish kunlari qachon tugashini , har biri uchun qachon qurbonlik keltirilishini maʼlum qildi .
44021027	Yetti kunlik muddat tugayotganda , asiyalik yahudiylar Pavlusni maʼbadda koʻrib qolishdi . Ular butun xalqni algʻov-dalgʻov qilib , Pavlusni ushlab olishdi-da :
44021028	“ Ey Isroil erlari , yordam beringlar ! — deb baqira ketishdi . — Mana hamma yoqda , hamma insonlar orasida xalqimizga , Tavrot va muqaddas joyga qarshi taʼlim berib yurgan odam shuning oʻzi ! Buning ustiga yunonlarni ham maʼbadga olib kirib , muqaddas joyni harom qildi-ku ! ”
44021029	Buni aytishlariga sabab , bundan ilgari efeslik Trofimni shaharda Pavlus bilan birga koʻrishgan boʻlib , uni maʼbadga olib kirgan , deb oʻylashardi .
44021030	Butun shahar harakatga kelib , xalq joʻshib ketdi . Pavlusni tutib , maʼbaddan tashqariga sudrab borishdi . Oʻsha zahotiyoq eshiklar bekitildi .
44021031	Ular Pavlusni oʻldirishmoqchi edi . Shu payt butun Quddus qoʻzgʻolon koʻtaribdi , degan xabar Rim qoʻshini mingboshisining qulogʻiga yetib bordi .
44021032	U darhol askarlarni va yuzboshilarni olib , ularning ustiga hujum boshladi . Olomon mingboshi bilan askarlarni koʻrgach , Pavlusni urishdan toʻxtadi .
44021033	Mingboshi darrov yaqinlashdi-da , Pavlusni tutib , ikkita zanjir bilan kishanlab qoʻyishni buyurdi . — Bu kim va nima qilibdi ? — deb soʻradi .
44021034	Olomon orasida biri bu deb qichqirsa , boshqasi u deb baqirardi . Olagʻovur boʻlganidan mingboshi haqiqatni bilolmay , Pavlusni qalʼaga olib borishni buyurdi .
44021035	Pavlus zinapoyaga yetganda , olomonning zoʻr siquvi tufayli askarlar uni koʻtarib borishdi .
44021036	Chunki xaloyiqning koʻpchiligi uning orqasidan ergashib borib : “ Unga oʻlim ! ” — deb baqirardi .
44021037	Qalʼaga kirayotganda , Pavlus mingboshiga : — Senga bir narsa aytishim mumkinmi ? — dedi . Mingboshi : — Sen yunon tilini bilasanmi ?
44021038	Bir necha kun ilgari gʻalayon koʻtarib , toʻrt ming xunrezni sahroga olib chiqqan misrlik sen emasmi ? — dedi .
44021039	Pavlus bunga javoban : — Men Kilikiyaning unchalik ahamiyatsiz boʻlmagan Tars shahrida tugʻilgan bir yahudiyman . Sendan iltimos qilaman , xalqqa gapirish uchun menga ijozat bergin , — dedi .
44021040	Mingboshi ijozat bergandan keyin , Pavlus zinapoyada turib , qoʻli bilan xalqqa ishora qildi . Chuqur sukunat choʻkkanda , yahudiy tilida soʻzlay boshladi .
44022001	“ Ey erlar , ey birodarlar va otalar ! Endi huzuringizda meni oqlovchi soʻzlarimni tinglanglar ! ” — dedi .
44022002	Pavlusning ularga yahudiy tilida gapirayotganini eshitgach , ular yanada jim boʻldilar . Pavlus soʻzida davom etdi :
44022003	“ Men yahudiyman . Kilikiyaning Tars shahrida tugʻilgan boʻlsam-da , ushbu shaharda Gamalielning qaramogʻida tarbiyalanganman . Bugun bu yerda yigʻilgan hammalaringiz kabi men ham ota-bobolar Qonuni yoʻrigʻida jiddiy tarbiyalanib , Xudo uchun fidoyi boʻlib kelganman .
44022004	Hatto bu Iso yoʻlining izbosarlarini — erkakmi , ayolmi demasdan hammasini bogʻlab zindonlarga topshirar , oʻlasi qilib quvardim .
44022005	Ana , oliy ruhoniy bilan oqsoqollarning hammasi mening guvohlarimdir . Men ulardan Damashqdagi yahudiy birodarlarga yozilgan maktublar olib , u yerda yashagan Iso imonlilarini jazolash uchun Quddusga kishanlab keltirmoq niyatida yoʻlga tushgan edim .
44022006	Tush arafasida men yoʻl bosib , Damashqqa yaqinlashayotganimda , toʻsatdan osmondan tushgan kuchli bir nur atrofimni porlatib yubordi .
44022007	Men yerga yiqildim-u , bir ovozning menga : — Shoul , Shoul , nega Meni quvgʻin qilyapsan ? — deganini eshitdim .
44022008	Men : — Yo Rabbiy , Sen kim boʻlasan ? — deb soʻrasam , U : — Men sen quvgʻin qilayotgan nosiralik Isoman , — deb javob berdi .
44022009	Yoʻldoshlarim nurni koʻrib qoʻrqishgan boʻlsa-da , lekin menga Gapirganning ovozini eshitmadilar .
44022010	Shunda men : — Yo Rabbiy , nima qilishim kerak ? — dedim . Iso menga : — Oʻrningdan turib Damashqqa bor , qilishing lozim boʻlgan hamma narsa oʻsha yerda senga aytiladi , — dedi .
44022011	U nurning yaltirashidan koʻr boʻlganim uchun , hamrohlarim qoʻlimdan tutgancha , Damashqqa yetaklab borishdi .
44022012	Damashqda yashagan butun yahudiylar orasida yaxshi nom chiqargan , Xudoning Qonuniga amal qilib yurgan Hananiya ismli dindor bir odam bor edi .
44022013	U yonimga kelib turdi-da , menga : — Birodarim Shoul , koʻzlaring ochilsin ! — dedi . Men esa oʻsha zahoti uni koʻrdim .
44022014	Hananiya menga : — Otalarimizning Xudosi Uning irodasini bilishing va Solih Kishini koʻrib , Oʻzining ovozini eshitishing uchun seni tanladi .
44022015	Chunki koʻrgan va eshitganlaring uchun barcha insonlar oldida Uning guvohi boʻlasan .
44022016	Endi nimani kutib oʻtiribsan ? Oʻrningdan tur , suvda imon keltir va Isoning ismini chaqirib , gunohlaringdan forigʻ boʻl ! — dedi .
44022017	Men Quddusga qaytib kelgandan soʻng , maʼbadda ibodat qilayotganimda oʻzimni yoʻqotib ,
44022018	Rabbim Isoni koʻrdim . U menga : — Qani , tezroq Quddusdan chiqib ket , chunki bu yerda Men uchun bergan guvohligingni qabul etmaydilar ! — dedi .
44022019	Men : — Yo Rabbiy ! — dedim . — Senga inonganlarni zindonga tashlab ibodatxonalarda urgan odam men ekanimni ular bilishadi-ku .
44022020	Sening shahiding Stefanning qonini toʻkkanlarida men ham u yerda hozir edim . Hatto uning oʻldirilishiga rozi boʻlib , qotillarining kiyimlarini saqlab turardim , — dedim .
44022021	Rabbim Iso esa : — Sen keta qol ! Chunki Men seni olisdagi elu xalqlarning oldiga yuboraman , — dedi ” .
44022022	Bu vaqtgacha Pavlusni tinglab turganlar boyagi soʻzini eshitishlari bilanoq shovqin koʻtarishdi . “ Bunday odamni yer yuzidan yoʻq qil ! U yashashga munosib emas ! ” — deb baqira ketishdi .
44022023	Ular shunday qichqirishib , ustlaridan kiyimlarini qoqib , havoga tuproq sochib turisharkan ,
44022024	mingboshi Pavlusga qarshi bunday baqirayotganlarining sababini bilmoqchi boʻlib , uni qalʼaga olib borib qamchilashni buyurdi .
44022025	Uni tasma bilan bogʻlashayotgan vaqtda , Pavlus yonida turgan yuzboshiga : — Rim fuqarosini hukm qilmay qamchilash , sizningcha , qonunga mos keladimi ? — deb soʻradi .
44022026	Yuzboshi buni eshitgach , borib mingboshiga xabar berdi : — Qarang , siz nima qilmoqchisiz oʻzi ? Bu odam Rim fuqarosi ekan-ku , — dedi .
44022027	Shunda mingboshi Pavlusning yoniga kelib : — Menga aytgin-chi , sen Rim fuqarosimisan ? — deb soʻradi . — Ha , — dedi Pavlus .
44022028	Mingboshi : — Men bu fuqarolikka koʻp pul bilan ega boʻlganman , — dedi . Pavlus : — Men hatto bu fuqarolikda tugʻilganman , — deb javob berdi .
44022029	Shunda Pavlusni soʻroq qilmoqchi boʻlganlar darhol undan qoʻl tortishdi . Mingboshi ham uning Rim fuqarosi ekanini bilgach , uni bogʻlab qoʻygani uchun qoʻrqib ketdi .
44022030	Ertasi kuni mingboshi yahudiylar Pavlusni nimada ayblashlarini aniq bilish maqsadida , uni kishanlardan boʻshatdi . Yahudiy oliy ruhoniylari va barcha Oliy Kengash aʼzolariga yigʻilishlarini buyurdi . Pavlusni keltirib , ularning qarshisiga qoʻydi .
44023001	Pavlus Oliy Kengash aʼzolariga tikilib qarab : — Ey birodarlar ! Men bu kunga qadar Xudo oldida pok vijdon bilan yashab kelaman , — dedi .
44023002	Buni aytishi bilanoq , oliy ruhoniy Hananiya Pavlusning yonida turganlarga uning ogʻziga urishlarini buyurdi .
44023003	Pavlus unga : — Ey oqlangan devor , Xudo seni uradi ! Sen qonun asosida hukm chiqarish uchun oʻtiribsan , ammo qonunga zid oʻlaroq meni urishga amr beryapsan ! — dedi .
44023004	Oldinda turganlar : — Xudoning oliy ruhoniysini haqorat qilyapsanmi ? — dedilar .
44023005	Pavlus dedi : — Birodarlar ! Uning oliy ruhoniy ekanini bilmas edim ; chunki Tavrotda : “ Xalqing orasida boshliq boʻlganni yomonlama ” , — deb yozilgan .
44023006	Ularning bir qismi sadduqiy va boshqa qismi farziy mazhablaridan boʻlganini Pavlus bilgach , Kengashga baland ovoz bilan xitob qilib : — Birodarlar ! Men farziyman , ham farziyning oʻgʻliman . Men oʻliklarning tirilishiga qattiq eʼtiqod qilganim uchun meni tergayaptilar , — dedi .
44023007	U buni aytgan mahalda farziylar bilan sadduqiylar orasida janjal chiqib , majlis ikkiga boʻlinib ketdi .
44023008	Chunki sadduqiylar qiyomatni ham , farishtani ham , ruhni ham yoʻq , deydilar . Farziylar esa bularning hammasini tan oladilar .
44023009	Shunday qilib , katta shovqin boʻldi . Farziylar mazhabining ulamolaridan baʼzilari soʻzga chiqib , qatʼiy eʼtiroz bildirishdi : — Bizlar bu odamda hech bir yomonlik topmayapmiz . Agar biron ruh yoki farishta unga aytgan boʻlsa nima boʻpti , biz Xudoga qarshilik koʻrsatmaylik ! — deyishdi .
44023010	Janjal tobora zoʻrayib borgach , Pavlusni tilka-pora qilmasinlar , deb qoʻrqqan mingboshi pastga tushib , oralaridan uni chiqazib qalʼaga olib kirishni askarlarga buyurdi .
44023011	Keyingi kechada Rabbimiz Iso Pavlusga zohir boʻlib : “ Dadil boʻl ! Quddusda Menga qanday guvohlik bergan boʻlsang , Rimda ham shunday guvohlik berishing kerak ” , — dedi .
44023012	Kun yorishgach , baʼzi yahudiylar qasdlanib , Pavlusni oʻldirmaguncha yeb-ichmaslikka qasam ichdilar .
44023013	Bunday ahdlashganlarning soni qirq kishidan ziyod edi .
44023014	Ular oliy ruhoniylar bilan oqsoqollarning huzuriga kelib : “ Pavlusni oʻldirmagunimizcha hech narsa yemaslikka ogʻir qasam ichdik , — dedilar .
44023015	— Endi sizlar Oliy Kengash aʼzolari bilan birga mingboshining huzuriga boringlar va goʻyo Pavlus masalasini yana aniqroq tekshirmoqchimiz , deb uni ertaga oldingizga chiqarishini iltimos qilinglar . Bizlar esa u yetib kelmasidan avvalroq uni oʻldirishga hozirlik koʻrib turamiz ” .
44023016	Pavlus singlisining oʻgʻli , yaʼni jiyani ana shu qasd haqida eshitib qolib , qalʼaga kirdi-da , unga buni maʼlum qildi .
44023017	Pavlus yuzboshilardan birini chaqirib : — Bu yigitni mingboshining huzuriga olib borgin , unga aytadigan bir gapi bor , — dedi .
44023018	U yigitni oldi va mingboshining qoshiga keltirib : — Mahbus Pavlus meni yoniga chaqirib , bu yigitni sizning oldingizga boshlab kelishimni iltimos qildi , sizga aytadigan bir gapi bor ekan , — dedi .
44023019	Mingboshi yigitning qoʻlidan ushlab , uni bir chetga tortdi-da : — Menga aytadigan nima gaping bor ? — deb soʻradi .
44023020	Yigit javob berdi : — Yahudiylar goʻyo Pavlusning ishini yana aniqroq tekshirish uchun uni ertaga Kengash oldiga chiqarishni sizdan iltimos qilishga kelishibdilar .
44023021	Lekin siz ularga quloq solmang . Chunki ularning qirqdan ortigʻi Pavlusni poylab turishibdi ; uni oʻldirmaguncha yeb-ichmaslik haqida qasam ichishibdi . Mana hozir sizning farmoyishingizni kutib , tayyor boʻlib turishibdi , — dedi .
44023022	Mingboshi : — Menga bu gaplarni bildirganingni hech kimga aytma ! — deb yigitni qoʻyib yubordi .
44023023	Mingboshi yuzboshilardan ikkitasini chaqirib : — Kun botgandan uch soat keyin Kesariya shahriga borish uchun ikki yuz piyoda askar , yetmish otliq va ikki yuz oʻqchi askar hozirlanglar .
44023024	Pavlusni mindirib , viloyat hokimi Feliksning qoshiga sogʻ-salomat yetkazib borish uchun ot-ulov ham beringlar , — deb buyurdi .
44023025	Mingboshi quyidagi mazmunda bir maktub ham yozdi :
44023026	“ Klavdiy Lisiydan muhtaram hokim Feliksga — salom !
44023027	Ushbu odamni yahudiylar tutib oʻldirmoqchi edilar . Uning Rim fuqarosi ekanini bilib , men askarlar bilan birga yetib kelib , uning boshini qutqardim .
44023028	Keyin nimada aybdor etayotganlarini bilmoqchi boʻlib , uni yahudiylarning kengashiga olib bordim .
44023029	Natijada oʻzlarining shariatiga doir masalalar boʻyicha uni gunohkor qilayotganlarini bildim-u , lekin unda oʻlimga yoki kishanga loyiq hech qanday ayb topmadim .
44023030	Yahudiylarning bu odamga qarshi uyushtirayotgan suiqasdidan xabardor boʻlgach , men darhol uni sizning huzuringizga yubordim . Uning ayblovchilariga ham unga qarshi boʻlgan daʼvolarini sizning qoshingizda gapirishlarini buyurdim . Salomat boʻling ” .
44023031	Shunday qilib , askarlar olgan farmoniga koʻra Pavlusni kechasi Antipatrisga boshlab borishdi .
44023032	Ertasiga u bilan birga borish uchun otliqlarni qoldirib , oʻzlari esa qalʼaga qaytib ketishdi .
44023033	Otliqlar Kesariyaga yetgach , maktubni viloyat hokimiga berishdi va Pavlusni ham unga topshirishdi .
44023034	Hokim maktubni oʻqigach , Pavlusdan qaysi viloyatdan ekanini soʻradi . Kilikiyadan boʻlganini bilgach , unga :
44023035	“ Ayblovchilaring kelganidan keyin sening ishingni soʻroqlayman ” , — dedi-yu , Hirod saroyida qamoqda saqlansin deb amr berdi .
44024001	Oradan besh kun oʻtgandan keyin , oliy ruhoniy Hananiya va baʼzi oqsoqollar Tertull ismli bir huquqshunos bilan Kesariya shahriga kelishib , Pavlusni qoralaydigan arzlarini hokimga bayon etishdi .
44024002	Pavlus chaqirilgach , Tertull ayblashni boshladi :
44024003	“ Ey muhtaram Feliks , xalqimizning obodonchiligiga gʻamxoʻrlik qilar ekansiz , oʻz soyangizda osoyishtalikka erishganimizni har doim va har yerda behad minnatdorchilik ila tan olamiz .
44024004	Sizni koʻp ovora qilmaslik uchun , oʻzingizga xos boʻlgan mehribonlik ila bizning muxtasar soʻzimizni eshitishingizni iltimos qilaman .
44024005	Biz bu odamni jamiyatning marazi deb bilamiz . Mana u nasroniylar bidʼatining namoyandasi boʻlib , dunyoning barcha yahudiylarini oyoqlantirmoqda .
44024006	U maʼbadimizni ham harom etishga qoʻl koʻtargan vaqtdayoq , biz uni tutib , oʻz qonunimizga koʻra sud qilmoqchi boʻldik .
44024007	Lekin mingboshi Lisiy kelib , uni zoʻrlik bilan qoʻlimizdan tortib olib , sizning qoshingizga yubordi .
44024008	Uni ayblovchi bizning ham sizning huzuringizga kelishimizni buyurdi . Bu kishini soʻroq qilsangiz , biz uni nimalarda ayblashimizni uning oʻzidan bilib olishingiz mumkin ” .
44024009	Hozir boʻlgan barcha yahudiylar ham aytilganlarning toʻgʻriligini bildirib , Pavlusga qoʻyilgan aybni tasdiqlardilar .
44024010	Hokim Pavlusga gapirishi uchun ishora etgach , u soʻz boshladi : “ Siz koʻp yillardan beri bu xalqqa haqqoniy qozi boʻlganingizni bilganim uchun , men oʻz ishimni bemalol himoya qilaman .
44024011	Oʻzingiz bilib olishingiz mumkin : mening sigʻinish uchun Quddusga kelganimga oʻn ikki kundan oshgani yoʻq .
44024012	Na maʼbadda , na ibodatxonalarda va na Quddus shahrida biron kishi bilan bahs qilganim yoki xalq orasiga gʻulgʻula solganimni ular koʻrishmadi .
44024013	Hozir ham meni ayblashlarida biron bir asos borligini isbot qilisholmaydi .
44024014	Huzuringizda shuni eʼtirof etamanki , ular bidʼat deb atagan Yoʻlning izbosari oʻlaroq , ota-bobolarim sigʻingan Xudoyi Taoloning haqiqiy bandasiman . Tavrot va Paygʻambarlar kitobida yozilganlarning hammasiga inonaman .
44024015	Ayblovchilarimning oʻzlari ham tan olganidek , men solih bilan fosiqlarni tiriltiradigan Xudoga qattiq eʼtiqod qilaman .
44024016	Shuning uchun ham Xudo bilan insonlar oldida doim vijdonimni sof saqlashga tirishaman .
44024017	Oradan koʻp yillar oʻtgandan keyin , xalqim sharafiga xayr-sadaqa va qurbonliklar bagʻishlash uchun Quddusga qaytib bordim .
44024018	Bu vaqtda meni maʼbadda tahorat qilayotgan holatda topdilar ; holbuki , u yerda olomon ham , shovqin ham yoʻq edi .
44024019	Faqat asiyalik baʼzi bir yahudiylar bor edi . Aslida oʻsha odamlar bu yerga kelib , biron shikoyatlari boʻlsa , huzuringizda meni ayblashlari kerak edi .
44024020	Yoki bu yerdagilarning oʻzlari aytishsin , yahudiylarning Oliy Kengashi oldida turganimda menda qanday haqsizlik topishgan ekan ?
44024021	Men ularning orasida turib , baland ovozda : “ Oʻliklarning tirilishiga ishonganim uchun bugun oldingizda hukm qilinyapman ” , — deb aytdim . Ehtimol , shu soʻzim uchun aybdor sanalsam kerak ? ”
44024022	Shunda Feliks : “ Mingboshi Lisiy kelganidan keyin ishlaringni sinchiklab tekshiraman ” , — deb muhokamani keyinga qoldirdi . Feliks oʻzi Isoning yoʻli borasida ancha xabardor edi .
44024023	Pavlusni yuzboshiga topshirib : “ Qamab qoʻyilsin , lekin yengillik berilsin , unga xizmat qilmoqchi boʻlgan doʻstlariga hech qarshilik qilinmasin ” , deb buyurdi .
44024024	Bir necha kundan keyin Feliks yahudiy xotini Drusilla bilan keldi . Pavlusni chaqirtirib , Iso Masihga ishonish toʻgʻrisida uni tingladi .
44024025	Pavlus haqiqat , nafsni tiyish va qiyomat-qoyim haqida gapirganda , Feliksning yuragi choʻchib ketdi . “ Endi borgin , vaqt topganimda seni yana chaqiraman ” , — dedi .
44024026	Ayni zamonda , Pavlus ozod boʻlishi uchun menga pora beradi degan umidda uni tez-tez suhbatga chaqiradigan boʻldi .
44024027	Ikki yildan soʻng Feliksning oʻrniga Porsiy Fest keldi . Feliks yahudiylarning koʻnglini olmoqchi boʻlib , Pavlusni qamoqda qoldirdi .
44025001	Fest viloyatga kelganiga uch kun oʻtgandan keyin , Kesariyadan Quddusga bordi .
44025002	Shunda oliy ruhoniylar bilan yahudiylarning asilzodalari hokimning oldiga kelib , Pavlusdan shikoyat qildilar .
44025003	Muruvvat koʻrsatib , Pavlusni Quddusga chaqirtirishini oʻtinib soʻradilar ; holbuki , yoʻl-yoʻlakay uni oʻldirishni qasd qilgan edilar .
44025004	Fest esa Pavlus Kesariyada qamoqda turganini va oʻzi ham yaqinda u yerga qaytib borajagini ularga bildirdi .
44025005	“ Shunday qilib , sizlardan kimning iloji boʻlsa , men bilan birga borishsin va agar bu odamda biron yomonlik boʻlsa , uni aybdor qilishsin ” , — dedi u .
44025006	Fest ularning yonida sakkiz yoki oʻn kundan ziyod turmay , Kesariyaga qaytib bordi . Ertasi kuni hukm kursisiga oʻtirib , Pavlusni olib kelishni buyurdi .
44025007	Pavlus oʻrtaga chiqqach , Quddusdan kelgan yahudiylar uni oʻrab olganlaricha , oʻzlari isbot qilolmaydigan koʻp ogʻir ayblarni unga qoʻydilar .
44025008	Pavlus esa oʻzining himoya soʻzida : — Men na yahudiylarning Qonuniga , na maʼbadga va na Qaysarga qarshi biron bir jinoyat qilganim yoʻq , — dedi .
44025009	Fest yahudiylarning koʻnglini topmoqchi boʻlib , Pavlusdan : — Quddusga borib , u yerda mening oldimda bu xususlarda sud boʻlishni istaysanmi ? — deb soʻradi .
44025010	Pavlus dedi : — Men Qaysarning hukm kursisi oldida turibman , men bu yerda hukm etilishim shart . Men yahudiylarga hech bir haqsizlik qilmaganimni oʻzingiz ham yaxshi bilasiz .
44025011	Agar men oʻlimga loyiq biror jinoyatda aybdor boʻlganimda , unda oʻlimdan bosh tortmasdim . Agarda bu kishilar menga qoʻyayotgan ayblar asossiz boʻlsa , unda meni hech kim ularning qoʻliga topshirolmaydi . Men Qaysarning hukmini talab qilaman .
44025012	Fest maslahatchilari bilan kengashgandan soʻng , Pavlusga javob berib : — Sen Qaysarning hukmini talab qilding , Qaysarning oldiga borasan , — dedi .
44025013	Bir necha kundan keyin , podshoh Agrippa bilan Vernika Festni tabriklash uchun Kesariyaga keldilar .
44025014	Ular u yerda ancha vaqt turgandan keyin , Fest Pavlusning ishini podshohga taqdim qildi : — Bu yerda Feliks qamoqda qoldirib ketgan bir odam bor .
44025015	Men Quddusda boʻlganimda , yahudiylarning oliy ruhoniylari va oqsoqollari shikoyat bilan oldimga kelib , uni mahkum etishni talab qilishdi .
44025016	Men ularga javob berib , ayblanuvchi odam ayblovchilari bilan yuzlashtirilmasdan va unga qoʻyilgan ayblardan oʻzini himoya qilish imkoniyatini bermasdan , oʻlimga mahkum qilish rimliklarning odati emas , dedim .
44025017	Shuning uchun ular bu yerga kelishganda , sira vaqt yoʻqotmay ertasi kuniyoq men hukm kursisiga oʻtirib , bu odamni olib kelishlarini buyurdim .
44025018	Lekin ayblovchilar uni oʻrab olgach , men taxmin qilgan jinoyatlardan birortasini boʻyniga qoʻya olmadilar .
44025019	Faqat oʻz dinlari bilan bogʻliq , Pavlus tirik ekanini daʼvo qilayotgan Iso ismli oʻlgan bir shaxs haqida baʼzi bahslari bor edi .
44025020	Men bu masalani hal qilishda qiynalib qoldim-da , Pavlusdan Quddusga borib , bu xususda sud boʻlishni istar-istamasligini soʻradim .
44025021	Lekin u bu ishni Imperatori aʼzamning muhokamasiga qoldirishni talab qilgani sababli , uni imperator huzuriga yuborgunga qadar qamoqda tutib turish haqida buyruq berdim .
44025022	Agrippa Festga : — Bu odamni men ham tinglashni istar edim , — dedi . — Ertaning oʻzidayoq uni tinglaysiz , — dedi unga Fest .
44025023	Ertasi kuni Agrippa bilan Vernika buyuk hashamat bilan kelib , mingboshilar va shaharning atoqli kishilari bilan birga mahkama saroyiga kirdilar . Festning amri bilan Pavlus olib keltirildi .
44025024	Fest soʻz boshladi : “ Podshoh Agrippa va bizlar bilan birgalikda bu yerda hozir boʻlgan hamma kishilar ! Mana bu odamni koʻrib turibsizlar . Quddusda va shu yerda koʻpgina yahudiylar menga murojaat qilib , bu odam boshqa yashamasligi kerak , deya qichqirdilar .
44025025	Mening boʻlsa , uning oʻlimga loyiq biror ish qilmaganiga ishonchim komil . Uning oʻzi Imperatori aʼzamning huzurida sudlanishni talab etgani uchun , uni Rimga yuborishga qaror qildim .
44025026	Faqat oliy hokimga uning haqida yozish uchun esa biron qatʼiy soʻzim yoʻq . Shuning uchun uni hammangizning , va ayniqsa , podshohim Agrippa , sizning huzuringizga chiqartirdimki , bu ishni koʻrib chiqqandan keyin yozish uchun biron tayin soʻz topilar , deb .
44025027	Chunki mening fikrimcha , bir mahbusni imperatorga yuborib , unga qarshi qoʻyilgan ayblarni koʻrsatmaslik mulohazasizlik boʻlur edi ” .
44026001	Agrippa Pavlusga : “ Oʻzingni oqlash uchun gapirishingga ruxsat beriladi ” , — dedi . Shunda Pavlus qoʻlini siltagancha , oʻzini himoya qilib gapira boshladi :
44026002	“ Podshoh Agrippa ! Yahudiylarning menga qoʻyayotgan hamma ayblaridan bugun sizning huzuringizda oʻzimni himoya qilayotganim uchun baxtiyor hisoblayman .
44026003	Ayniqsa siz yahudiylarning barcha odatlarini va mubohasali masalalarini yaxshi bilganingizni koʻzda tutib , sabr-toqat bilan meni tinglashingizni iltimos qilaman .
44026004	Mening yoshligimdan oʻz mamlakatimda kechirgan hayotim hamda keyinroq Quddus shahrida kechgan umrimni barcha yahudiylar bilishadi .
44026005	Meni azaldan tanishadi va agar xohlasalar , dinimizning eng jiddiy mazhabi boʻlmish farziychilik taʼlimoti boʻyicha yashab kelganimga guvohlik bera olishadi .
44026006	Endi esa , Xudoning otalarimizga bergan vaʼdasiga umid qilganim tufayli , men sudda hozirman .
44026007	Oʻn ikki qabilamiz kecha-kunduz qunt va gʻayrat bilan Xudo yoʻlida xizmat qilib , u vaʼdaning ijro boʻlishini koʻrish umididadirlar . Men ana xuddi shu umidga erishganim uchun , ey podshohim Agrippa , yahudiylar meni ayblamoqdalar .
44026008	Xudo oʻliklarni tiriltirishini sizlar nima uchun ishonib boʻlmaydigan bir ish deb hisoblaysizlar ?
44026009	Toʻgʻrisi , oʻzim ham nosiralik Iso nomiga qarshi koʻp xilofona amallarni qilish kerak , deb oʻylar edim .
44026010	Men buni Quddusda qildim ham . Oliy ruhoniylardan ijozat olib , koʻp azizu muqaddas kishilarni zindonlarga tashlab , ularni oʻldirayotganlarida men buni yoqlardim .
44026011	Barcha yahudiy ibodatxonalarida ularni koʻp martalab jazoga tortib , Isoni haqoratlashga majbur qilardim . Ularga nisbatan haddan tashqari dargʻazab boʻlib , hatto begona shaharlarda ham quvgʻin qilardim .
44026012	Bunga doir yana bir bor oliy ruhoniylarning vakolati va topshirigʻi bilan Damashqqa borayotgan edim .
44026013	Va mana , ey podshohim , kunduz kuni yoʻlda ketayotganimda , quyosh nuridan ham yarqiroq bir nur osmondan porlaganini koʻrib qoldim . Nur meni va yoʻldoshlarimni yorqin yogʻduga choʻmdirdi .
44026014	Biz hammamiz yerga yiqilgandan keyin , menga yahudiy tilida soʻzlayotgan bir ovozni eshitdim : — Shoul , Shoul , nega Meni quvgʻin qilyapsan ? Nishga qarshi tepishing qiyin , — dedi .
44026015	Men : — Yo Rabbiy , Sen kim boʻlasan ? — deb soʻrasam , U : — Men sen quvgʻin qilayotgan Isoman , — dedi .
44026016	— Qani , qaddingni rostlab oyoqqa bos ! Chunki sen Mening xizmatimda boʻlasan . Meni qanday koʻrganing hamda Men qay tariqa senga zohir boʻlganim haqida guvohlik qilishing uchun seni tayinladim .
44026017	Seni oʻz millating va boshqa xalqlar qoʻlidan xalos qilaman . Majusiylarning koʻzlarini ochib , ularni zulmatdan nurga va shaytonning hokimiyatidan Xudoga qaytarish uchun seni yuboraman , toki ular Menga imon keltirib , gunohlari kechirilsin va Xudo azizlariga nasib etadigan abadiy merosga noil boʻlsinlar , — dedi .
44026018	
44026019	Binobarin , ey podshoh Agrippa , men koʻkdan yuborilgan ushbu vahiyga monelik qilmadim .
44026020	Avval Damashq aholisiga , keyin Quddus va butun Yahudiya yurtidagi , shuningdek , boshqa yerlardagi majusiylarni tavba qildirib , Xudoga iltijo qilish va tavbaga yarasha ishlarni bajarishga undab yurdim .
44026021	Shu ish uchun yahudiylar meni maʼbadda tutib oʻldirishga qasd qildilar .
44026022	Lekin men Xudodan olgan yordamim bilan shu kunga qadar kattayu kichikka guvohlik berib kelaman . Muso va barcha paygʻambarlarning karomat qilib aytganlaridan boshqa hech nimani gapirmayapman ,
44026023	chunonchi : Masih Oʻz millatiga ham , boshqa millatlarga ham ilohiy nur haqida xabar qilish uchun azob chekib oʻlishi hamda oʻliklar ichidan birinchi boʻlib tirilishi muqarrar edi ” .
44026024	Pavlus oʻzini shunday himoya qilarkan , Fest baland ovoz bilan soʻzini boʻldi-da : — Nodonlik qilyapsan , Pavlus ! Katta olimlik seni aqldan ozishga oboryapti ! — dedi .
44026025	Pavlus esa dedi : — Men nodonlik qilmayapman , muhtaram Fest . Aksincha , haqiqat va farosat yuzasidan fikr yurgizyapman .
44026026	Podshoh bu xususlarda bilimdon boʻlgani uchun u bilan bemalol soʻzlashmoqdaman . Bu voqealardan hech biri uning nazaridan qochmagan boʻlsa kerak , deb oʻylayman . Chunki bular bir chekkada qilingan ish emas .
44026027	Podshoh Agrippa , paygʻambarlarga ishonasizmi ? Bilaman , ishonasiz !
44026028	Agrippa Pavlusga : — Yana birpasda meni koʻndirib , Masihiy qilmoqchisan-a ? — dedi .
44026029	— Xoh qisqa , xoh uzoq muddatda boʻlsin , — dedi Pavlus , — faqat oʻzingizgina emas , balki bugun meni tinglayotganlarning hammasi ham , bu zanjirlardan xoli , men kabi boʻlishlarini Xudodan soʻrar edim !
44026030	Pavlus shularni aytganidan keyin podshoh , viloyat hokimi , Vernika va ular bilan birga oʻtirganlar oʻrinlaridan turishdi .
44026031	Chetga chiqib , bir-birlari bilan maslahatlashib olishdi . — Bu odam oʻlimga yoki hibsga loyiq hech bir ish qilmayapti-ku , — deb aytishar edi .
44026032	Oxirida Agrippa Festga : — Agar bu odam Qaysar hukmini talab qilmaganda , uni ozod etish mumkin edi , — dedi . [ Shunday qilib , hokim uni Qaysar oldiga yuborishga qaror qildi . ]
44027001	Italiyaga suzib borishga qaror qilinganda , Pavlus va boshqa baʼzi mahbuslarni Avgust polkidan Yuliy ismli bir yuzboshiga topshirdilar .
44027002	Biz Asiya sohillari boʻylab suzadigan Adramit kemasiga oʻtirib joʻnadik . Biz bilan birga Salonikadan kelgan makedoniyalik Aristarx ham bor edi .
44027003	Ertasi kuni Sidoʻn shahriga kelib toʻxtadik . Yuliy Pavlusga insoniy muomala qilib , doʻstlarining yoniga borib tirikchilik ehtiyojlarini qondirishiga ruxsat berdi .
44027004	U yerdan yana joʻnab , shamol roʻparadan esgani uchun Kipr orolini panalab suzib oʻtdik .
44027005	Kilikiya va Pamfiliya qarshisidagi dengizdan oʻtib , Likiyadagi Mira shahriga keldik .
44027006	Yuzboshi u yerda Italiyaga ketadigan Iskandariya kemasini topib , bizni unga oʻtqizdi .
44027007	Ancha kun juda qiynalib suzib , Knidos shahrining qirgʻogʻiga zoʻrgʻa yetib bordik . Shamol qirgʻoqqa yaqinlashishimizga imkon bermadi . Shunda Salmon burnini aylanib , Krit orolini panalab suzib oʻtdik .
44027008	Krit qirgʻogʻi boʻylab mashaqqat ila suzib , Goʻzal Bandargohlar degan joyga keldik . Laseya shahri bu yerga yaqindir .
44027009	Endi oradan koʻp vaqt oʻtib , hatto Roʻza kuni ham kechgan , suzib borish esa yanada xavfli boʻlib qolgan edi . Shuning uchun Pavlus yoʻldoshlariga maslahat berib :
44027010	“ Erlar , koʻryapmanki , suzishni davom ettirish yuk va kema uchungina emas , oʻz jonimiz uchun ham xavf-xatarli boʻladi ” , — dedi .
44027011	Lekin yuzboshi Pavlusning soʻzlaridan koʻra , kema haydovchisiga va dargʻaga koʻproq ishonar edi .
44027012	Pristan qishni oʻtkazishga moslashtirilmagani uchun , koʻpchilik yoʻlovchilar u yerdan joʻnab ketishga va iloji boʻlsa , Kritning Finik portiga borib , qishlashga qaror berishdi . Finik janubi-gʻarb va shimoli-gʻarb tomonlardan esadigan shamollardan panada edi .
44027013	Xafif janub shabadasi esa boshlaganda , ular oʻzlarini maqsadimizga erishdik , deb hisoblab , langar koʻtarib joʻnadilar va Krit sohili boʻylab suzib ketdilar .
44027014	Lekin koʻp oʻtmay , orol tomonidan “ bodi-shimol ” degan shiddatli bir boʻron bostirib keldi .
44027015	Toʻfon kemani shunday iskanjaga oldiki , u shamolga qarshi bardosh berolmadi . Toʻlqinlarga taslim boʻlib , suzib borardik .
44027016	Klavda degan kichik bir orol yonidan oʻtayotganimizda , kemaning qayiqchasini zoʻrgʻa ushlab qoldik .
44027017	Qayiqchani koʻtarib olishgandan keyin , kemani arqonlar bilan oʻrab bogʻladilar . Sayoz joylarga botib qolishdan qoʻrqib , yelkanni tushirdilar va suzuvchi langar tashlab , shamolga taslim boʻldilar .
44027018	Toʻfon kuchayaverganidan , ertasi kuni kemadan yukni ota boshlashdi .
44027019	Uchinchi kuni esa oʻz qoʻlimiz bilan kema jihozlarini suvga tashlab yubordik .
44027020	Ancha kun quyosh ham , yulduzlar ham koʻrinmay qoldi . Toʻfon shiddatli tus olgan sari , qutulib qolishimizga boʻlgan har qanday umidni yoʻqotgan edik .
44027021	Kemadagilar koʻpdan beri ovqat yemaganlari sababli , Pavlus ularning oʻrtasida turib : “ Erlar ! — dedi . — Menga quloq solib Kritdan ketmaganingizda edi , bu zararu zahmatlarga duchor boʻlmasdinglar .
44027022	Endi esa sizlardan oʻtinib soʻrayman : dadil boʻlinglar . Chunki sizlardan hech bir jon halok boʻlmaydi , faqat kema nobud boʻladi .
44027023	Mana , men Unga mansub boʻlgan va Unga xizmat qilib yurgan Xudoning farishtasi bu kecha menga zohir boʻldi .
44027024	U : “ Qoʻrqma , Pavlus ! — dedi . — Sen Qaysarning oldida turishing kerak . Kema yoʻlovchilariga kelganda , ularning hammasini Xudo senga bagʻishladi ” , — dedi .
44027025	Shuning uchun , erlar , dadil boʻlinglar ! Chunki Xudo xuddi menga aytganidek qilishiga qattiq ishonaman .
44027026	Har holda bironta orolga tushishimiz kerak ” .
44027027	Adriya dengizida shamolga taslim boʻlib yurishimizning oʻn toʻrtinchi kechasida , qariyb tunning yarmida dengizchilar qandaydir bir quruqlikka yaqinlashganlarini payqadilar .
44027028	Chuqurlikni oʻlchab , yigirma quloch ekanini bildilar . Keyin biroz masofada yana oʻlchab , oʻn besh quloch ekanini aniqladilar .
44027029	Toshloq joyga urilib qolishdan qoʻrqib , kemaning orqa tarafidan toʻrtta langar tashladilar . Tong otishini intizor boʻlib kutardilar .
44027030	Shu orada dengizchilar kemadan qochmoq niyatida , goʻyo kemaning tumshugʻidan langar tashlamoqchi boʻlib , qayiqchani dengizga tushira boshladilar .
44027031	Pavlus esa yuzboshi va askarlarga qarab : — Agar ular kemada qolmasalar , sizlar qutulolmaysizlar , — dedi .
44027032	Shunda askarlar qayiqchaning arqonlarini kesib , qayiqchani suvga tushirib yubordilar .
44027033	Tong otay deganda , Pavlus hammani ovqat yeyishga undab : — Bugun oʻn toʻrtinchi kundirki , hech narsa yemay oziq-ovqatsiz qolib turibsizlar , — dedi .
44027034	— Shuning uchun ovqat yeyishingizni yolvorib soʻrayman ; bu qutulishingiz uchun kerakdir . Sizlardan hech kimning boshidagi biror soch tolasi ham nobud boʻlmaydi .
44027035	Pavlus bu soʻzlarni aytgandan keyin nonni oldi , hammaning oldida Xudoga shukrona aytib , nonni sindirib yeya boshladi .
44027036	Shu tariqa hamma dadillanib , ovqat yedi .
44027037	Kemada jami boʻlib ikki yuz yetmish olti jon bor edik .
44027038	Ovqatga toʻyganimizdan keyin bugʻdoyni dengizga otib , kemani yengillashtirdilar .
44027039	Kunduz boʻlgach , koʻrgan quruqliklarini tanimadilar ; qirgʻogʻi qumloq boʻlgan bir qoʻltiqni payqadilar . Iloji boʻlsa , kema bilan u joyga borib toʻxtashga qaror qildilar .
44027040	Langarlarni uzib tashlab , dengizda qoldirdilar . Ayni zamonda rullarning iplarini yechib , oldingi yelkanni shamolga tomon qaratib , qirgʻoq sari ketdilar .
44027041	Kema qirgʻoqning sayoz yeriga duch kelib , qumga tiqilib qoldi . Kemaning tumshugʻi botgancha qimirlamay qoldi , quyrugʻi esa toʻlqinlarning kuchi bilan parchalana boshladi .
44027042	Oʻshanda askarlar , mahbuslardan biron kishi suzib qochib ketmasin , deb ularni oʻldirishni niyat qildilar .
44027043	Lekin yuzboshi Pavlusni qutqazmoqchi boʻlib , bu niyatlarini bajarishdan ularni toʻxtatdi . Suzishni bilganlar birinchi boʻlib oʻzlarini kemadan tashlagancha quruqlikka chiqsinlar ,
44027044	qolganlari esa xoh taxtalarga , xoh kemaning biron siniq boʻlagiga tutinib , ularning ketidan borsinlar , deya amr berdi . Shu yoʻsinda hamma sogʻ-salomat quruqlikka chiqib oldi .
44028001	Xalos boʻlganimizdan keyin , orolning oti Malta ekanini bildik .
44028002	Yerli aholi bizga odatdan tashqari insoniylik koʻrsatdi . Yomgʻir yogʻib sovuq boʻlgani uchun , ular oʻt yoqib , hammamizni doʻstona qabul qildilar .
44028003	Shu mahal Pavlus bir dasta oʻtin yigʻib , olovning ustiga qoʻyayotganda , issiqdan qochayotgan bir zaharli ilon uning qoʻlini chaqib olib , osilib qoldi .
44028004	Pavlusning qoʻliga ilon osilganini yerlilar koʻrgach , bir-birlariga : “ Bu odam qotil boʻlsa kerak . Dengizdan xalos boʻlgan boʻlsa ham , Haq uni tirik qoldirmayapti-da ! ” — deyishdi .
44028005	Pavlus esa hech qanday zarar koʻrmasdan , ilonni oʻtga silkitib tashladi .
44028006	Orol aholisi uning shishib ketishini yoki oʻlib qolib , toʻsatdan yerga yiqilishini kutardi . Lekin uzoq kutishgandan keyin unga hech qanaqa falokat yuz bermaganini koʻrishgach , boshqacha fikr qilib : “ U bir xudodir ” , — deb aytishardi .
44028007	U joyning yaqinida orolning boshligʻi boʻlgan Publiy ismli bir kishining yer-mulki bor edi . U bizni qabul etib , uch kun mehmondoʻstlik qildi .
44028008	Oʻsha paytda Publiyning otasi yurakburugʻdan qiynalib , isitmalab yotar edi . Pavlus uning yoniga kirdi va qoʻllarini uning ustiga qoʻygancha ibodat qilib , uni sogʻaytirdi .
44028009	Bu hodisadan keyin oroldagi boshqa xastalar ham kelib , shifo topishdi .
44028010	El bizga izzat-ikrom koʻrsatdi , joʻnayotganimizda zarur narsalar bilan taʼminladilar .
44028011	Uch oydan keyin Iskandariyadan kelib , oʻsha orolda qishlab qolgan Javzo tugʻli bir kema bilan suzib ketdik .
44028012	Sirakuzaga borib , u yerda uch kun turdik .
44028013	U yerdan suzib ketib , Rigiyaga keldik . Bir kundan keyin esayotgan janub shamolidan foydalanib , ikki kunda Puteolga yetib bordik .
44028014	U yerda baʼzi imonli birodarlarimizni topdik . Yetti kun ularnikida turishimiz uchun ruxsatimizni soʻrab oldilar . Keyin Rimga yetib keldik .
44028015	U yerdagi birodarlar daragimizni eshitib , Appiya forumi va hatto Uch Mehmonxona maydonigacha bizni kutib olgani chiqishgandi . Pavlus ularni koʻrib , Xudoga shukr qildi va koʻngli koʻtarildi .
44028016	Rimga kirganimizdan keyin yuzboshi mahbuslarni lashkarboshiga topshirdi . Pavlusga esa uni qoʻriqlab turadigan bir askar bilan alohida yashash uchun ruxsat berildi .
44028017	Uch kundan soʻng Pavlus yahudiylarning atoqli kishilarini bir joyga chorladi . Ular toʻplanganda : “ Erlar , birodarlar ! — deb xitob qildi . — Men xalqimizga yoxud ota-bobolarimiz odatlariga qarshi hech narsa qilmagan holda , Quddusda qoʻlga tushib , rimliklarga topshirildim .
44028018	Ular ham meni sud qilib , oʻlimga loyiq biron gunohda ayblay olmay ozod qilmoqchi boʻldilar .
44028019	Lekin yahudiylar bunga qarshi chiqqach , men Qaysarning hukmini talab etishga majbur boʻldim . Men buni xalqimni biron xususida qoralamoq niyatida qilmadim .
44028020	Aslini olganda , men Isroilning umidi uchun bu zanjir bilan bogʻlanganman . Ana shu sababdan ham sizlar bilan koʻrishib gaplashishni istardim ” .
44028021	Ular javob berib : “ Sening haqingda Yahudiyadan hech qanday xat-xabar olganimiz yoʻq , u yerdan kelgan birodarlardan birortasi ham bizga noxush maʼlumot yo axbor bildirgani yoʻq .
44028022	Shunga qaramay , qanday fikr yuritishingni sendan eshitmoqchimiz , chunki bu bidʼatga qarshi har yerda bahs boʻlayotgani bizga maʼlumdir ” , — dedilar .
44028023	Pavlus uchun bir kun tayin etib , juda koʻp kishi u turgan mehmonxonaga keldi . Ertalabdan oqshomgacha Pavlus ularga Xudoning Shohligini bayon etib guvohlik berar , Musoning Qonuniga va Paygʻambarlar kitobiga binoan Iso toʻgʻrisida ishonchli dalillar keltirar edi .
44028024	Uning aytganlariga baʼzilari eʼtiqod qoʻyib , baʼzilari esa inonmadilar .
44028025	Oʻzaro kelishmovchilik yuzaga kelib , Pavlus ularga bir soʻzni aytgandan soʻng , ular keta boshladi . Pavlus dedi : “ Muqaddas Ruh Ishaʼyo paygʻambar orqali otalarimizga juda toʻgʻri gapirib ketgan :
44028026	“ Bu xalqqa borib aytgin : Eshitib-eshitib ham anglamaysizlar ; Qarab-qarab ham koʻrolmaysizlar .
44028027	Chunki bu xalqning dilini yogʻ bosgan , Quloqlari zoʻrgʻa eshitadigan boʻlgan , Koʻzlarini esa yumib olganlar . Mabodo koʻzlari koʻradigan , quloqlari eshitadigan , Dillari esa fahmlaydigan boʻlsa-yu , tavba qilsalar , Men ularga shifo bergan boʻlur edim ” .
44028028	Shuni bilib qoʻyinglar : Xudoning bu najoti endi boshqa xalqlarga yuborilgan ; ular esa eshitadilar ” .
44028029	[ Pavlus bu soʻzlarni aytib boʻlgandan keyin , yahudiylar oʻzaro ancha tortishib , u yerdan chiqib ketishdi . ]
44028030	Pavlus ijaraga olgan uyida toʻliq ikki yil turdi . Huzuriga kelganlarning hammasini qabul qilar edi .
44028031	Xudoning Shohligi keldi va Iso Masih Rabbimizdir , deya jasorat bilan bemalol vaʼz aytib , taʼlim berar edi . Omin .
45001001	Xudoning Injil Xushxabarini yetkazmoqqa maxsus saylangan va havoriylikka chorlangan Iso Masihning quli — Pavlusdan salom .
45001002	Xudo qadimdanoq oʻz paygʻambarlari orqali muqaddas yozuvlarda bashorat qilganidek , ushbu Xushxabar Uning Oʻgʻli haqidadir .
45001003	Iso Masih jisman Dovud zurriyoti esa-da ,
45001004	ruhan ilohiylik kasb etadi . U qaytadan tirilib , Xudoning Oʻgʻli ekanini qudratli ravishda namoyon qildi .
45001005	Shunday qilib , Rabbimiz Iso Masih nomidan barcha xalqlarni imonga boʻysundiraylik , deb Xudo Uning ismi haqi bizga inoyat qildi hamda havoriylikni ato etdi .
45001006	Iso Masih daʼvat etgan sizlar ham oʻsha xalqlardansizlar .
45001007	Xudo sevgan va muqaddas boʻlishga chaqirgan barcha Rimda yashovchilarga Otamiz Xudodan va Rabbimiz Iso Masihdan inoyat va tinchlik boʻlsin .
45001008	Eng avvalo , imoningiz shuhrati butun dunyoga taralayotganini koʻrib , Iso Masih sharofati ila barchangiz uchun Xudoyimga shukr aytaman .
45001009	Xudo menga shohiddirki , men Uning Oʻgʻlining Xushxabarini targʻib etishda sidqidildan xizmat qilibgina qolmasdan , uzluksiz ibodatlarimda sizlarni xotirlaydirman .
45001010	Xudo xohlasa , nihoyat yoningizga borish nasib etsin , deb toat-ibodatdaman .
45001011	Mustahkamlanishingiz uchun sizlarga biron ruhiy inʼom baxsh etay , deb sizlarni koʻrishni koʻp orzu qilaman .
45001012	Yana toʻgʻrisi , koʻrishganimizda sizning ham , mening ham imonimiz bir ekanidan oʻzaro jasorat topamiz , demoqchiman .
45001013	Ey birodarlar , boshqa xalqlarda boʻlgani kabi , sizlarda ham men tufayli biror natija boʻlsin , deb koʻp dafʼa yoningizga kelishni niyat etganim , lekin hozirgacha qarshiliklarga duch kelganimdan bexabar qolishingizni istamayman .
45001014	Men yunonlaru varvarlar , olimlaru johillar oldida qarzdorman .
45001015	Shunday qilib , Rimdagi sizlarga ham qoʻlimdan kelganicha , Injil Xushxabarini yetkazishga tayyorman .
45001016	Har holda men Injildan or qilmayman . Avvalo yahudiy , soʻng turli xalqdan imon keltirgan har bir kishi uchun Injil Xudoning xaloskorlik qudratini yetkazuvchi Xushxabardir .
45001017	Bu Xushxabarning magʻzi shuki , Xudo Oʻzi gunohkorni oqlaydi . Bu oqlash esa faqatgina imon orqali sodir boʻladi . Tavrotda yozilganidek : “ Imoni bilan oqlangan kishi hayot boʻlur ” .
45001018	Nohaqlik qilib haqiqatni oyoq osti qilayotgan barcha betavfiq va fosiq insonlarga koʻkdan Xudoning gʻazabi toʻkilishga tayyor .
45001019	Xudo haqida nimaiki bilish mumkin boʻlsa , ularga ravshandir ; Xudoning Oʻzi ularga zohir etgan .
45001020	Uning koʻrinmas xususiyatlari , yaʼni abadiy qudrati va ilohiyoti , Oʻz ijod mahsuliyu borliqni yaratganidan anglashiladi va ochiq koʻrinib turadi . Shunday qilib , ularning uzrlari yoʻq .
45001021	Chunki ular Xudoni idrok etganlari holda , Uni Xudo sifatida ulugʻlamadilar va Unga shukrona aytmadilar . Buning oʻrniga bemaʼni xayollarga berilib , ularning befarosat didu diliga zulmat tushdi .
45001022	Oʻzlarini aqlli bilib , aqldan noqis boʻlib qoldilar .
45001023	Mangu barhayot Xudoning ulugʻvor jamolini ular dunyodan oʻtkinchi inson , qush , chorva , sudraluvchi suratidagi butlarga almashtirdilar .
45001024	Shuning uchun Xudo ularni oʻz yuraklaridagi chirkin ehtiroslari ogʻushida qoldirdi . Ular bir-birining badanlarida behayolik qilib , tubanlashib ketdilar .
45001025	Xudoning haqiqatini yolgʻon bilan almashtirib , Xoliq oʻrniga maxluqqa sigʻinib topindilar . Xoliqi olamga esa abadiy shon-sharaflar boʻlsin ! Omin .
45001026	Shu sababdan Xudo ularni behayo ehtiroslarga topshirdi . Ularning xotinlari tabiiy aloqani gʻayritabiiy aloqa bilan almashtirdilar .
45001027	Shunga oʻxshab , erkaklar ham ayol bilan tabiiy aloqani tashlab , bir-biriga shahvoniy munosabatni qizitdilar . Erkak bilan erkak sharmandagarchilik qilib , buzuqliklariga yarasha jazoni oʻzlaridan oldilar .
45001028	Xudoni tan olishni lozim koʻrmaganlari uchun , Xudo ularni buzuq fikrga , lozim boʻlmagan ishlarni qilishga giriftor qildi .
45001029	Ular har turli haqsizlik , zino , yovuzlik , tamagirlik va gina-kuduratga toʻlib , hasadgoʻylik , qotillik , janjalkashlik , firibgarlik va badfeʼllikka mukkasidan ketgandirlar .
45001030	Ular tili achchiq , tuhmatchi , xudobezor , dilozor , kibrli , magʻrur , badniyat , ota-onaga itoatsiz ,
45001031	andishasiz , bevafo , iltifotsiz , murosasiz va berahmdirlar .
45001032	Bunday harakat qiluvchilar oʻlimga sazovor , degan Xudoning adolatli hukmini ular bilgan holda , nafaqat bu ishlarni oʻzlari qiladilar , balki bu ishlarni qiluvchilarni qoʻllab-quvvatlaydilar .
45002001	Shuning uchun bilki , ey hukm qiluvchi kishi , sen kim boʻlishingdan qatʼi nazar , uzring qabul qilinmaydi . Sen boshqa odamni hukm etish barobarida oʻzingni ham mahkum etasan . Chunki , ey hukmlovchi , oʻzing ham shu ishlarni qilyapsan-ku !
45002002	Bunday ishlar qilib yurganlarni Xudo mahkum qilishda haqli ekanini bilamiz .
45002003	Ayni ishlarni oʻzing qila turib , shunday ishlarni qiluvchilarni hukm etsang , Xudoning hukmidan qochib qutulaman , deb oʻylaysanmi , ey odam ?
45002004	Yoki Xudoning muruvvati seni tavbaga keltirishini bilmay , Uning iltifoti , muloyimligi va sabrining cheksizligiga beparvo qaraysanmi ?
45002005	Mana , sen sarkash va tavba qilmovchi qalbing tufayli Xudoning odil hukmi amalga oshajak qahr-gʻazab kunigacha oʻzingga-oʻzing gʻazab toʻplab yuribsan-ku .
45002006	Xudo har kimni qilmishiga yarasha taqdirlaydi .
45002007	Yaxshi ishda qunt qilib , ulugʻ qadriyatni va mangulikni izlaganlarga U abadiy hayot ato etadi .
45002008	Ammo xudbinlik qilib , haqiqatga boʻysunmay , haqsizlik payidan boʻlganlarga qahru gʻazabini sochadi .
45002009	Avvalo yahudiy , soʻng oʻzga xalq kishisi boʻlib yomonlik qiluvchi har bir bandaning jonini U qiynoq va qaygʻuga soladi .
45002010	Avvalo yahudiy , soʻng oʻzga xalq kishisi boʻlib yaxshilik qiluvchi har bir bandaga esa izzat , hurmat va esonlik nasib etadi .
45002011	Zeroki , Xudo yuz-xotir qilib oʻtirmaydi .
45002012	Ilohiy Qonunni bilmay turib gunoh qilganlar Qonundan tashqari halok boʻladilar . Ilohiy Qonunni bila turib gunoh qilganlar esa qonuniy ravishda jazolanadilar .
45002013	Chunki Xudo Qonunni eshitganlarni emas , balki bajo keltirganlarni oqlaydi .
45002014	Ilohiy Qonuni yoʻq xalqlar oʻz-oʻzlaridan bu Qonunda buyurilgandek qilganlarida , ular Ilohiy Qonunga ega boʻlmay turib , oʻzlari uchun oʻzlari qonundirlar .
45002015	Bu bilan ular Ilohiy Qonunning talablari oʻz yuraklarida yozilganini koʻrsatadilar . Ularning vijdoni hamda biri ikkinchisini goh qoralab , goh oqlovchi fikrlari bunga guvohdir .
45002016	Men targʻib etayotgan Injil Xushxabariga koʻra , Xudo Iso Masih orqali insonlarning sirli ishlarini muhokama etadigan kunda ana shunday boʻladi .
45002017	Mana , sen oʻzingni yahudiy deb , Ilohiy Qonunga suyanib , Xudo bilan maqtanib yuribsan .
45002018	Sen Xudoning xohish-irodasini bilish va yaxshini yomondan farq qilishni Ilohiy Qonundan oʻrganib olibsan .
45002019	Sen Ilohiy Qonundagi ilmu maʼrifat hamda haqiqatning mohiyatiga anglab yetibsan-u , koʻrlarga yoʻl koʻrsatuvchi , zulmatda qolganlarga nur , gʻofillarga murabbiy , gʻoʻr bolalarga esa muallim boʻlganingga ishonch hosil qilibsan .
45002020	
45002021	Shunday ekan , sen qanday qilib boshqalarga taʼlim bera turib , oʻzingga taʼlim bermaysan ?
45002022	“ Oʻgʻrilik qilma ” , deb nasihat qilib , oʻzing oʻgʻrilik qilasanmi ? “ Zino qilma ” , deb turib , oʻzing zino qilasanmi ? “ Butlardan jirkanaman ” , deb , butxonalarni talaysanmi ?
45002023	Ilohiy Qonunni maqtaysan-u , unga amal qilmay Xudoni tahqirlaysanmi ?
45002024	Xuddi Tavrotda yozilgani kabi : “ Sizlar bois majusiylar orasida Xudo ismi mudom kufr qilinadir ” .
45002025	Sunnat masalasiga kelaylik . Agar sen Ilohiy Qonunga rioya qilsang , sunnatning foydasi bor . Lekin Qonunni buzsang , sening sunnating sunnatsizlik kabidir .
45002026	Shuningdek , agar sunnat qilinmaganlar Ilohiy Qonunga amal qilsalar , ularning sunnatsizligi sunnat boʻlgan kabi qabulga oʻtmaydimi ?
45002027	Odatan sunnat boʻlmagan holda Ilohiy Qonunga amal qilgan kimdir sunnat hamda Qonun egasi boʻlgan sen , qonunbuzarni ayblamaydimi ?
45002028	Zotan , zohiran yahudiy asl yahudiy emas va zohiran , jismangina qilingan sunnat asl sunnat emas .
45002029	Faqat botinan yahudiy asl yahudiydir . Shuningdek , asl sunnat — dil sunnatidir . Bu esa Qonun bitigidan qatʼi nazar , Xudo Ruhi taʼsirida sodir boʻladigan sunnatdir . Bunday sunnatni qabul qilgan kishi odamlarning emas , Xudoning maqtoviga sazovor boʻladi .
45003001	Xoʻsh , yahudiylarning qanday ustunligi bor ? Yoki sunnatning nima foydasi bor ?
45003002	Yahudiylar har jihatdan buyuk ustunlikka egadirlar . Bu ustunlik eng avval shundan iboratki , Xudoning vahiylari ularga ishonib topshirilgandir .
45003003	Agar ulardan baʼzilari imonsiz boʻlib chiqqan boʻlsa , nima qipti ? Nahotki bu imonsizlik Xudoning ularga sadoqatini bekor qila oladi ?
45003004	Yoʻq , aslo ! Har bir inson yolgʻonchi boʻlsa ham , Xudo haqdir . Zaburda yozilganidek : “ Sen soʻzingda doim haq boʻlursan , Seni hukm qilsalar-da , Oʻzingni oqlarsan ” .
45003005	Shunday qilib , agar bizning haqsizligimiz Xudoning odilligini yanada ochiqroq koʻrsatsa , nima ham derdik ? Insoniy fikr yuritib aytayin : bandalari boshiga gʻazab yogʻdirgani uchun Xudoni nohaq deb boʻladimi ?
45003006	Aslo ! Aks holda Xudo dunyoni qanday qilib hukm qila oladi ? !
45003007	Yana shunday soʻrash mumkin : agar mening yolgʻonchiligim tufayli Xudoning haqiqati yanada ulugʻroq boʻlar ekan , mening ustimdan gunohkor deb hukm chiqarilish toʻgʻri boʻladimi ?
45003008	Yaxshilikka aylanib qolar , deb yomonlik qilaveraylik , desakmikin-a ? Chindan ham , u shunday taʼlim beradi , deb baʼzilar bizga tuhmat qilmoqdalar . Bu kishilar odilona jazo oladilar .
45003009	Xoʻsh , shunday qilib , biz , yahudiylarning oʻzga xalqlarga qaraganda ustunligimiz bormi , oʻzi ? Aslo yoʻq ! Chunki ilgari isbot etganimizdek , xoh yahudiy boʻlsin , xoh yunon boʻlsin , hamma odamlar ham gunohning hokimiyati ostidadirlar .
45003010	Zaburda yozilishicha : “ Solih kishi yoʻq , Bir kishi ham yoʻqdir .
45003011	Idrokli hech kim yoʻq , Xudoni izlovchi hech kim yoʻqdir .
45003012	Hamma gumroh boʻldi , barcha buzildi . Yaxshilik qilguvchi yoʻq , biror kishi ham yoʻq .
45003013	Ularning boʻgʻzi — ochiq lahaddir , Soʻzlarida — tilyogʻlamalik , Tillari ostida — ilon zahari .
45003014	Zardaga , zaqqumga toʻla ogʻizlari ,
45003015	Qon toʻkmak-chun chaqqondir oyoqlari .
45003016	Ular qadam bosgan joyga falokat kelur .
45003017	Ular bilmas tinchlik yoʻlini .
45003018	Xudodan qoʻrqish yoʻq ularning koʻz oʻngida ” .
45003019	Endi biz bilamizki , Ilohiy Qonun neki buyurgan boʻlsa , Qonunga qaram boʻlganlarga buyurgan , toki har bir ogʻiz yumilsin va butun dunyo Xudo oldida gunohkor boʻlsin .
45003020	Zotan Qonun amrlarini bajo qilish bilan hech kimsa Xudo oldida oʻzini oqlay olmaydi . Aksincha , Ilohiy Qonun insonga oʻz gunohkorligini yanada aniqroq koʻrsatadi .
45003021	Endi esa , Qonunga aloqasiz ravishda Xudo talab qilgan solihlikka erishish yoʻli aniq-ravshan koʻrinmoqda , bunga Tavrot va paygʻambarlar ham guvohlik beradilar :
45003022	Xudo talab qilgan solihlik — Iso Masihga ishonishdan iboratdir . Shu imonga ega boʻlgan hammani Xudo oqlaydi . Chunki odamlar orasida hech bir farq yoʻq .
45003023	Hamma gunoh qilgan va Xudoning ulugʻvorligidan mahrumdir .
45003024	Lekin Xudo inoyati bilan , Iso Masihning qoni evaziga gunohkorlar tekin oqlanadilar .
45003025	Masih biz uchun qonini toʻkkaniga ishongan kishining gunohlari yuvilsin , deb Xudo Masihni qurbonlikka bagʻishladi va shu yoʻsinda Oʻzining adolatli hukmini ochiq namoyon qildi . Xudo sabr qilib , ilgari qilingan gunohlarni jazosiz qoldirgan boʻlsa-da ,
45003026	hozirga kelib , Oʻzining adolatli hukmini amalga oshirdi . Shunday qilib , bir yoqdan Xudo Oʻz adolatiga sodiq qolmoqda va ikkinchi yoqdan Isoga ishongan gunohkor oqlanmoqda .
45003027	Endi maqtanishga arzigulik narsamiz qoldimi ? — Bitdi . Qaysi qonunga koʻra bitdi ? Tavrot amrlarini bajo keltirishni talab qiluvchi qonunga koʻrami ? — Yoʻq , imonni talab qiluvchi qonunga koʻra .
45003028	Biz qanoat hosil qildikki , Xudo Tavrot amrlarini bajo keltiruvchi emas , balki imon keltiruvchi kishini oqlaydi .
45003029	Yoki nahot Xudo boshqa xalqlarning ham Xudosi boʻlmay , faqat yahudiylarning Xudosimi ? Albatta , barcha xalqlarning ham Xudosidir .
45003030	Sunnat ahlini imon asosida oqlaydigan Xudo yagona boʻlib , sunnat ahli boʻlmaganlarni ham xuddi shu imon orqali oqlaydi .
45003031	Demak , biz bu imon tufayli Ilohiy Qonunni bekor qilyapmizmi ? — Aslo ! Aksincha , Qonunni tasdiqlayapmiz .
45004001	Xoʻsh , bobokalonimiz Ibrohim , deylik , ajdodidan nima orttirdi ?
45004002	Agar Ibrohim savob ishlari tufayli oʻzini oqlaganda edi , maqtanish uchun sabab topar edi . Biroq Xudo oldida maqtanib boʻlmaydi .
45004003	Mana Tavrotda ne deyilgan : “ Ibrohim Xudoga ishondi va shu tariqa oqlandi ” .
45004004	Mehnatkashga toʻlanadigan maosh iltifot emas , xizmat haqidir .
45004005	Biroq qilgan savobli ishiga suyanmay , balki betavfiqni ham yoʻlga solib oqlovchi Xudoga ishongan kishi oʻz eʼtiqodi bilan oqlanadi .
45004006	Mana , Zaburda ham , savob ishlaridan qatʼi nazar , Xudo yorlaqagan odamni Dovud baxtiyor deb aytadi :
45004007	“ Qonunsiz ishlari afv etilib , Kimningki gunohi oʻtilsa , Bunday odam baxtiyordir !
45004008	Kimningki Xudovand inobatga olmas aybin , Saodatmand erur shu kishi ! ”
45004009	Bu baxtiyorlikning sunnatga daxli bormi , yoʻqmi ? Boya aytganimizdek , Ibrohimning eʼtiqodi uni Xudo oldida oqladi .
45004010	Xoʻsh , Ibrohim qanday holatda oqlandi ? Sunnat boʻlganidan soʻngmi , yoki sunnat boʻlganidan avvalmi ? — Sunnat boʻlganidan avval .
45004011	Ibrohim hali sunnat boʻlmasidan , imoni tufayligina Xudo oldida oqlandi . Soʻng imonining muhri oʻlaroq sunnat belgisini qabul qildi . Shunday qilib , Ibrohim sunnatsiz holatda imon keltirgan hammaning ham maʼnaviy otasidirki , ular ham unga oʻxshab , imon tufayli Xudo oldida oqlanadilar .
45004012	Ayni zamonda , Ibrohim ahli sunnatning ham otasi hisoblanadi , shu shart bilanki , ular sunnat boʻlibgina qolmay , balki Ibrohim sunnat boʻlmasidanoq tan olgan oʻsha imonning izi bilan yursalar .
45004013	Xudo Ibrohim va uning zurriyotiga yer yuzini egallab olish toʻgʻrisida vaʼda bergan edi . Bu vaʼda Ibrohimga Tavrotga amal qilgan , deb emas , balki imoni bilan oʻzini oqlagan , deb nasib etdi .
45004014	Agar yer yuzini egallab oluvchilar faqat Ilohiy Qonunga amal qiluvchilar boʻlganida edi , unda imon behuda , ilohiy vaʼda esa quruq boʻlib qolar edi .
45004015	Qonun Xudo gʻazabini qoʻzgʻatadi , xolos . Qonun boʻlmagan yerda jinoyat ham boʻlmaydi .
45004016	Shu sababdan ilohiy vaʼda Xudo inoyatiga bogʻliq boʻlib , faqat imon bilan amalga oshadi . Bunga esa Ibrohim zurriyotining hammasi doxil , yaʼni Tavrotga ega boʻlibgina qolmasdan , balki Ibrohimning imoniga ham ega boʻlgan hamma doxildir .
45004017	Xudo Ibrohimga : “ Men seni koʻpdan-koʻp xalqlarning otasi qilib tayinladim ” , degan edi . Shunday qilib , oʻliklarni tiriltiruvchi va mavjud boʻlmagan narsalarni vujudga keltiruvchi Parvardigorga ishonib , Ibrohim hammamizning otamiz boʻlib qoldi .
45004018	Xudo Ibrohimga yana : “ Sening zurriyoting son-sanoqsiz boʻladi ” , degan edi . Ibrohim koʻp xalqlarning otasi boʻlishga hech bir umidi qolmaganiga qaramasdan , imoni tufayli umidvor edi .
45004019	U yuz yoshga yaqinlashganda , oʻzining badani majolsizlashganini va Soro bibining pushtdan qolganini bila turib , imonda zaiflashmadi .
45004020	Xudoning vaʼdasidan esa imonsizlik qilib shubhalanmadi , balki Xudoga hamd-sano aytib , imonida mahkam turdi .
45004021	Xudo bergan vaʼdasini bajo keltirishga qodir , deb Ibrohim qatʼiy ishonar edi .
45004022	Ana shu ishonchi tufayli u Xudo oldida oqlandi .
45004023	Bu soʻz esa faqat Ibrohimgagina xos emas ,
45004024	balki biz uchun ham aytilgan . Xudo Rabbimiz Isoni tiriltirganiga ishonsak , biz ham oqlanamiz .
45004025	Rabbimiz Iso bizning gunohlarimiz uchun oʻlimga topshirildi va oqlanishimiz uchun tirilib keldi .
45005001	Rabbimiz Iso Masihga boʻlgan imonimizni inobatga olib , Xudo bizni oqladi va biz bilan sulh tuzdi .
45005002	Rabbimiz Iso Masih Oʻzi Xudoning inoyat eshigini bizga ochib berdi . Biz imonimiz tufayli bu inoyatga erishib , mahkam turamiz va Xudoning ulugʻvorligiga erishmoq umidi bilan faxrlanib yuramiz .
45005003	Buning ustiga , qaygʻular bilan ham faxrlanmoqdamiz , chunki qaygʻu sabr-qanoatni hosil qilishini bilamiz .
45005004	Sabr-qanoat esa tajribakorlikni , tajribakorlik esa umidni hosil qiladi .
45005005	Umidimiz boʻlsa , bizni uyatga qoldirmaydi . Chunki bizga berilgan Muqaddas Ruh orqali yuraklarimiz Xudo sevgisiga toʻlib-toshadi .
45005006	Biz hali chorasiz boʻlganimizda , belgilangan vaqtda Masih betavfiqlar uchun oʻldi .
45005007	Birovning solih kishi uchun oʻlishi ehtimoldan uzoqdir . Balki himmatli kishi uchun kimdir oʻlimga borishga rozi boʻlar .
45005008	Lekin biz hali gunohga botgan chogʻimizda , Masih biz uchun oʻldi . Bu Xudoning bizga boʻlgan muhabbatidan dalolatdir .
45005009	Demak , agar biz endi Masihning toʻkilgan qoni tufayli oqlangan boʻlsak , Uning soyasida Xudo gʻazabidan qutulishimiz yanada aniqroqdir .
45005010	Biz Xudoning dushmanlari ekanmiz , U Oʻz Oʻgʻlining oʻlimi tufayli bizni Oʻzi bilan yarashtirib qoʻydi . Endi U bilan yarashgan boʻlsak , Uning Oʻgʻli hayotligi tufayli najot topishimiz yanada aniqroqdir .
45005011	Va bu bilan kifoyalanib qolmay , balki bizni Xudo bilan yarashtirib qoʻygan Rabbimiz Iso Masih sharofati bilan Xudodan shodlanib yuribmiz .
45005012	Bitta odam dastidan dunyoda gunoh paydo boʻldi , gunohdan esa oʻlim paydo boʻldi va butun insonlarga oʻtdi . Maʼlumki , hamma gunoh qilgan .
45005013	Ilohiy Qonun mavjud boʻlmasdan burun ham dunyoda gunoh bor edi , lekin Qonun yoʻqligida gunohning hisobi tutilmaydi .
45005014	Shunga qaramay , Odam Atodan Muso paygʻambarga qadar yashaganlarning hammasi Odam Atoga oʻxshab jinoyat qilmagan boʻlsalar-da , oʻlim ularning hammasiga ham hokimlik qildi . Odam Ato kelajak Zotning timsoli edi .
45005015	Lekin bular birday emas , Xudoning ehsoni Odam Atoning gunohiga oʻxshamaydi . Garchi bir kishining gunohi tufayli koʻplab kishilar oʻlgan boʻlsalar ham , Xudoning inoyati bundan kattaroqdir , chunonchi bitta Odam , yaʼni Iso Masihning inoyati bilan berilgan boy ehson koʻpdan-koʻp kishilarga tegdi .
45005016	Xudoning ehsoni bilan Odam Atoning gunohi orasidagi farq shundan iboratki , bir gunohning oqibati oʻlimga hukm etish bilan tugasa , ehsonning natijasi esa koʻp insonning gunohlaridan forigʻ boʻlishiga olib keladi .
45005017	Toʻgʻri , bir kishining gunohi tufayli , shu yagona odamning dastidan oʻlim hokimlik qila boshladi . Ammo yana toʻgʻrisi , yagona bir Odam , yaʼni Iso Masih soyasida odamlar endi Xudoning cheksiz inoyatiga erishib , oqlanadilar va hayotda hukm suradilar .
45005018	Shunga koʻra , bitta gunohkorning ishi barcha odamzodni oʻlimga mahkum etgan boʻlsa , endi esa bitta Solihning ishi odamlarni oqlaydi va abadiy hayotga noil etadi .
45005019	Bir odamning itoatsizligi tufayli koʻp odamlar gunohkor boʻlgan boʻlsa , endi esa bir Kishining itoatkorligi tufayli koʻp odamlar solih deb qabulga oʻtadilar .
45005020	Shu orada Ilohiy Qonun paydo boʻlgan , natijada jinoyat koʻpaygan edi . Ammo gunoh koʻpaygan sari , Xudo inoyati ham shunchalik orta bordi .
45005021	Xullasi kalom , ilgari gunoh oʻlim sari hoqonlik qilgan boʻlsa , endi esa Rabbimiz Iso Masih qiyofasidagi Xudo inoyati gunohkorni oqlab , abadiy hayot sari hukm surmoqda .
45006001	Xoʻsh , nima deylik ? Inoyat koʻpaysin , deb gunoh qilishni davom ettiraveraylikmi ?
45006002	Aslo ! Biz gunoh qarshisida oʻlganmiz . Endi gunoh qilib qanday yashayveramiz ?
45006003	Unutmangizki , biz Iso Masihni tan olib suvda imon keltirganimizda , hammamiz ham Uning oʻlimini tan olib imon keltirdik .
45006004	Biz suvga choʻmib , Masih bilan birga oʻldik va koʻmildik . Shuningdek , Masih Otasining ulugʻvor qudrati bilan tirilganiga oʻxshab , biz ham yangi hayotda yurishimiz lozim .
45006005	Agar oʻlishda Masihga ergashgan boʻlsak , albatta , tirilishda ham Unga ergashamiz .
45006006	Gunoh qilishga mubtalo boʻlgan bu vujudimiz yoʻq qilinsin , deb eski oʻzligimiz Masih bilan birga xochga mixlangan . Buni bilib , biz endi gunohga qul emasmiz .
45006007	Chunki oʻlgan odam gunoh qilishdan ozoddir .
45006008	Agar biz Masih bilan birga oʻlgan boʻlsak , U bilan yashashimizga ham ishonchimiz komil .
45006009	Masih tirilib boshqa oʻlmasligini , oʻlim esa Unga endi hokim boʻlolmasligini bilamiz .
45006010	Uning oʻlimi gunoh uchun bir bor oʻlim edi . Qolgan hayotini esa U Xudo uchun yashamoqda .
45006011	Shunga oʻxshab , sizlar ham oʻzlaringizni gunoh qarshisida oʻlik , lekin Rabbimiz Iso Masih bilan birlashgan holda Xudo qarshisida tirik hisoblanglar .
45006012	Shunday qilib , endi gunoh sizlarning foniy badanlaringizga hokimlik qilmasin , siz badanlaringiz ixtiyoriga boʻysunib ketmanglar .
45006013	Aʼzoyi badaningizni yomonlik quroli qilib gunohning izmiga topshirmanglar . Aksincha , oʻlib tirilganlar kabi oʻzingizni , yaʼni butun aʼzoyi badaningizni solihlik quroli qilib Xudoning izmiga topshiringlar .
45006014	Gunoh sizlarga hukmron boʻlmasin , chunki sizlar endi Qonun emas , inoyat panohidasizlar .
45006015	Xoʻsh , buyogʻi endi nima boʻladi ? Qonun emas , inoyat panohida boʻlganimiz uchun gunoh qilaveraylikmi ? — Aslo !
45006016	Bilmaysizlarmi ? Siz oʻzlaringizni itoatkor qul qilib kimning izmiga topshirsangizlar , u kishining quli boʻlasizlar . Siz yo oʻlimga olib boruvchi gunohga , yoki solihlikka olib boruvchi itoatkorlikka qul boʻlasizlar .
45006017	Lekin Xudoga shukurki , ilgari gunohga qul boʻlganingiz holda , endi oʻzingiz qabul qilgan taʼlimotning mohiyatiga sidqidildan berilgansizlar .
45006018	Gunoh qilishdan ozod boʻlib , solihlikka oʻzingizni qul qilib qoʻygansizlar .
45006019	Bandaligingiz tufayli insonlarcha fikr yuritib gapiryapman . Siz bir vaqtlar ifloslik va yovuzlik qilish uchun aʼzoyi badaningizni qonunsizlikka qul qilib topshirgansizlar . Endi esa aʼzoyi badaningizni solihlikka qul qilib topshiringlar va muqaddas yashanglar .
45006020	Gunohning quli ekaningizda , solihlik talablaridan ozod edingizlar .
45006021	Hozir oʻzingiz uyalayotgan qilmishlardan oʻsha vaqtda qanday naf bor edi ? U qilmishlarning oqibati oʻlimdir .
45006022	Hozir esa gunoh qilishdan ozod boʻlib , Xudoning qullari boʻlgansizlar . Bundan naf — muqaddaslikdir va buning natijasi esa abadiy hayotdir .
45006023	Gunohning evazi — oʻlim , Xudoning inʼomi esa Rabbimiz Iso Masih qiyofasidagi abadiy hayotdir .
45007001	Qonunni biluvchilarga soʻzim : ey birodarlar , odam tirik ekan , qonun uning ustidan hokim ekanini nahot bilmasangiz ?
45007002	Masalan , erli xotin eri tirik ekan , qonun boʻyicha unga bogʻliqdir . Lekin eri oʻlsa , xotin boshi bogʻliqlik qonunidan ozod boʻladi .
45007003	Shuning uchun eri tirik xotin boshqa erga tegsa , u zinokor sanaladi . Ammo eri oʻlsa , xotin qonundan ozod boʻladi va boshqa erga tegsa ham , zino qilgan hisoblanmaydi .
45007004	Shunga oʻxshab , sizlar ham , ey birodarlarim , Boshqasiga , yaʼni qayta tirilgan Masihga tegib va Masih badanining bir qismi boʻlib , Ilohiy Qonun oldida oʻlgan hisobidasiz . Bu esa Xudo yoʻlida samarali boʻlishimiz uchundir .
45007005	Zero biz irsiy tabiatimiz amri bilan yashagan vaqtlar , Ilohiy Qonun oshkor qilgan gunohkor ehtiroslar aʼzoyi badanimizda amal qilar va oʻlim uchun zamin hozirlar edi .
45007006	Endi esa ilgari bizni bogʻlab turgan Qonun qarshisida oʻlib , Qonundan ozod boʻldik . Shunday qilib , biz eski harfma-harf yoʻl bilan emas , balki yangi Ruh yoʻli bilan yurib , Xudoga xizmat qilmoqdamiz .
45007007	Xoʻsh , nima deylik ? Nahotki Ilohiy Qonun gunohga bois boʻldi ? — Aslo ! Ammo agar Qonun vositachi boʻlmasa edi , men gunohni bilmagan boʻlar edim . Qonun “ tamagirlik qilma ” deb buyurmaganda edi , men tamagirlikni bilmas edim .
45007008	Shu tariqa gunoh amr orqali bahona topib , mening yuragimda har turli tamagirlikni hosil qildi . Qonun yoʻqligida esa , gunoh kuchsizdir .
45007009	Bir vaqtlar men oʻzim Ilohiy Qonundan tashqarida boʻlib yashar edim . Ammo ongimda amr tugʻilgach , gunoh tirildi ,
45007010	men esa oʻldim . Hayot uchun boʻlgan amr mening oʻlimimga sabab boʻldi .
45007011	Chunki gunoh amr orqali bahona topib , meni aldadi , amr orqali meni oʻldirdi .
45007012	Bundan koʻrinadiki , Qonun — muqaddasdir , har bir amri ham muqaddas , odil va yaxshidir .
45007013	Shunday ekan , yaxshi boʻlgan amr menga oʻlim keltiradimi ? — Mutlaqo ! Biroq , gunoh — gunoh deb ochiq bilinishi uchun , yaxshilik orqali menga oʻlim keltirdi , toki gunohning nihoyat darajada gunohligi amr orqali anglashilsin .
45007014	Bizga maʼlumki , Ilohiy Qonun tabarrukdir . Biroq men esa — gunohga qul boʻlib sotilgan ojiz bandaman .
45007015	Shundan oʻzim qilayotgan ishlarni oʻzim tushunmayman : men nimani xohlasam , uni qilmayman va nimani yomon koʻrsam , uni qilaman .
45007016	Agar men xohlamagan narsani qilayotgan ekanman , bu bilan Qonunning yaxshi ekanligini maʼqullayotgan boʻlaman .
45007017	Demak , bu ishlarni men oʻzim emas , balki yuragimdagi gunoh qilayotgan boʻladi .
45007018	Menda , yaʼni irsiy tabiatimda yaxshi narsa yoʻqligini aniq bilaman . Yaxshilik qilish istagi dilimda bor boʻlsa-da , uni roʻyobga chiqarishga kuchim yetmaydi .
45007019	Men istagan yaxshi ishni qilmayapman , aksincha , istamagan yomon ishni qilyapman .
45007020	Agar istamagan ishni qilayotgan ekanman , demak , bu ishni men oʻzim emas , balki ichimda turadigan gunoh qilyapti .
45007021	Men bundan ushbu qoidani chiqaraman : yaxshilik qilmoqchi boʻlganimda , qalbimda hamisha yomonlik poylab turadi .
45007022	Xudoning Qonunidan ichki borligʻim zavq oladi-yu ,
45007023	ammo aʼzoyi badanimda boshqa bir qonun ish koʻradi : bu qonun ongim maʼqullagan Xudo Qonuniga qarshi kurashib turadi va aʼzoyi badanimda amal qiluvchi gunoh qonuniga meni asir etadi .
45007024	Oh , men shoʻrlik odam ! Oʻlimga giriftor shu badanimdan meni kim qutqarar ekan ?
45007025	— Xudoga shukr , Rabbimiz Iso Masih soyasida Oʻzi qutqaradi ! Xullasi kalom , men ongim bilan Xudo Qonuniga rioya etsam-da , vujudim bilan gunoh qonuniga xizmat qilaman .
45008001	Shunday qilib , Iso Masih ummati boʻlganlarga qarshi endi hech bir mahkumlik yoʻqdir .
45008002	Iso Masih ummatiga hayot beruvchi Ruhning Qonuni meni gunoh va oʻlimni hosil qiluvchi Qonundan ozod qildi .
45008003	Inson tabiati ojizligi tufayli Ilohiy Qonun oʻzi ham ojiz boʻlib qoldi . Qonun ulgura olmagan ishni esa Xudo qildi : U Oʻz Oʻgʻlini gunohkor insonga oʻxshatib olamga yubordi va Uni gunoh uchun qurbonlikka bagʻishladi , shu yoʻsin inson tabiatidagi gunohni mahkum qildi .
45008004	Xudo buni , Ilohiy Qonun talablari tabiat amri bilan emas , Ruh amri bilan yashayotgan bizlarda bajo boʻlsin , deb qildi .
45008005	Bashariy tabiat amri bilan yashaydiganlar bashariy fikr qiladilar . Ilohiy Ruh amri bilan yashaydiganlar ilohiy fikr qiladilar .
45008006	Bashariy tabiatning murod-maqsadi — oʻlimdir . Ilohiy Ruhning murod-maqsadi — hayot va tinchlikdir .
45008007	Bashariy tabiatning murod-maqsadi Xudoga dushmanlikdir ; chunki bunday tabiat Xudoning Qonuniga itoat qilmaydi hamda qila olmaydi .
45008008	Oʻz tabiati amri bilan yashaydigan odamlar Xudoga manzur boʻla olmaydilar .
45008009	Xudo Ruhi sizning ichingizda yashayotgani uchun , sizlar endi tabiatingiz amri bilan emas , balki Ruh amri bilan yashayapsizlar . Kimki Masihning Ruhiga ega boʻlmasa , u Masihniki emasdir .
45008010	Agar Masih ichingizda ekan , badan gunoh uchun oʻlimga mahkum boʻlsa-da , ruh oqlanganingiz uchun hayotdir .
45008011	Chunki Iso Masihni tiriltirgan Xudoning Ruhi sizning vujudingizda yashayapti . Agar Xudo Oʻz Ruhi qudratida Masihni tiriltirgan boʻlsa , U ichingizdagi oʻsha Ruh orqali sizning foniy badanlaringizni ham tiriltirajak .
45008012	Shunday qilib , ey birodarlar , tabiatimiz amri bilan yashash uchun biz bu tabiat talablari oldida majbur emasmiz .
45008013	Agar oʻz tabiatingizga mahliyo boʻlib yashasangiz , ruhan oʻlishingiz muqarrar . Lekin agar bashariy tabiatning qilmishlarini Ruh kuchi bilan oʻldirsangiz , ruhan yashaysizlar .
45008014	Xudo Ruhi bilan boshqariladigan barcha Xudoning farzandidir .
45008015	Chunki sizlar yana qoʻrquvda yashash uchun qullik ruhini olmadingizlar , balki oʻgʻillik Ruhini oldingizlar . Bu Ruhdan ruhlanib , biz Xudoni aziz Ota deb chaqiramiz .
45008016	Xudo Ruhi Oʻzi bizning ruhimizga qoʻshilib , Xudo farzandlari ekanligimiz haqida guvohlik berib turadi .
45008017	Agar Xudoning farzandlari boʻlsak , farzandlarday meros olish huquqiga ham egadirmiz . Xudoning qut-barakalaridan meros ulushi oluvchilar sifatida Masihning vorisdoshlarimiz . Agar biz Masihning azob-uqubatlariga sherik boʻlsak , albatta , Uning ulugʻ shon-sharafiga ham sherik boʻlajakmiz .
45008018	Oʻylaymanki , bizga zohir boʻlajak ulugʻvorlik oldida shu on azob-uqubatlarini aytib oʻtish ham arzimasdir .
45008019	Mana , Xudo Oʻz farzandlarini zohir qilishini butun maxluqot mushtoq boʻlib kutmoqda .
45008020	Chunki maxluqot oʻtkinchilikka mahkum boʻlgan . Bu esa maxluqotning oʻz ixtiyori bilan emas , balki maxluqotni yaratgan Xudoning ixtiyori bilan boʻlgan .
45008021	Ayni zamonda maxluqotning oʻzi ham fano qulligidan ozod etilmoq va Xudo farzandlarining ulugʻvor erkinligiga erishmoq umidiga egadir .
45008022	Bilamizki , borliq maxluqot hozirga qadar birgalikda oh-nola qilib , goʻyo tugʻish azobini chekib yotibdi .
45008023	Va faqat maxluqotgina emas , balki biz oʻzimiz ham ichimizdan oh-nola qilayotibmiz . Biz kelgusi hosilning ilk mahsuliday Xudo Ruhini olgan boʻlsak ham , oʻgʻil qilib olinishni , vujudimiz qutulishini intizor boʻlib kutyapmiz .
45008024	Bizning najotimiz umiddadir . Koʻzga koʻrinib turgan narsa esa umid emas . Kim koʻrib turgan narsani umid qilar ekan ?
45008025	Agarda biz koʻrmaganimizni umid qilayotgan boʻlsak , buni sabr bilan kutib tursak boʻladi .
45008026	Buning ustiga , Ilohiy Ruh bizning zaifligimizga madad berib turadi . Chunki biz qanday ibodat qilmoq kerakligini bilmaymiz . Lekin Ilohiy Ruhning Oʻzi ifoda qilib boʻlmas oh-nolalar bilan biz uchun Xudo oldida shafoat qiladi .
45008027	Yuraklarni sinovchi Xudo esa Ruhning fikri nimada ekanligini biladi . Chunki Ruh Xudoning irodasiga koʻra Xudo azizlari uchun shafoat qiladi .
45008028	Biz bilamizki , Xudoni sevganlarga , yaʼni Xudo Oʻz murodi boʻyicha daʼvat etganlarga hamma narsa yaxshilik boʻlib xizmat qiladi .
45008029	Xudo azaldan bilgan kishilarni Oʻz Oʻgʻlining suratiga aylantirish uchun belgiladi , toki Oʻgʻil koʻp birodarlar orasida Toʻngʻich boʻlsin .
45008030	Xudo azaldan belgilagan kishilarni daʼvat ham etdi , daʼvat etgan kishilarni esa oqladi , oqlagan kishilarni esa ulugʻlikka ham sazovor qildi .
45008031	Endi bunga nima deymiz ? Agar Xudo biz tomon boʻlsa , kim bizga qarshi chiqar ekan ?
45008032	Xudo Oʻz Oʻgʻlini ayamay , balki hammamiz uchun Uni fido qilgan boʻlsa , U bilan birga hamma narsani ham bizga bermasmikan ?
45008033	Xudo tanlagan kishilarni kim aybdor qilar ekan ? Xudoning Oʻzi ularni oqlagan-ku .
45008034	Bizni kim mahkum qilar ekan ? Oʻlgan ham tirilgan Iso Masih Xudoning oʻng tomonida turib , biz uchun shafoat qilmoqda-ku .
45008035	Xudoning sevgisidan bizni kim judo qilar ekan : qaygʻumi , siqilishmi , quvgʻinmi , ochlikmi , yalangʻochlikmi , xavf-xatarmi yoki qilichmi ?
45008036	Mana , Zaburda yozilganidek : “ Sen tufayli bizni har kun oʻldirmoqdalar , Qurbonlik qoʻylar deb hisoblaydilar ” .
45008037	Ammo bizni Sevganning soyasida bularning hammasi ustidan ulkan gʻalaba qozonamiz .
45008038	Men aminmanki , na oʻlim va na hayot , na farishtalar va na jin-ajinalar , na hozirgi va na kelgusi hodisalar ,
45008039	na balandliklar va na chuqurliklar hamda na yaratilgan boshqa biron mavjudot Rabbimiz Iso Masih shaxsidagi Xudo sevgisidan bizni judo qilishga qodir emas .
45009001	Men , Masih haqi , haqiqatni aytyapman , yolgʻon gapirmayapman ; Muqaddas Ruhdan yorishgan vijdonim ham bundan dalolat bermoqda :
45009002	mening yuragimda buyuk gʻamim , tinmaydigan dardim bor .
45009003	Oʻz qarindoshu qondoshlarim boʻlgan isroilliklar tufayli men hatto Masihdan mardudu malʼun boʻlmoqchi edim .
45009004	Xudo ularni oʻgʻillikka olgan , Oʻzining ulugʻvorligini ularga namoyon qilgan , ular bilan ahd-paymon qilgan , ularga Tavrotni , diniy xizmat koʻrsatmalarini yoʻllagan hamda tabarruk vaʼdalarni bergan .
45009005	Ulugʻ ota-bobolarimiz ularning otalari boʻlgan , Masih ham jisman ulardan kelib chiqqan . U borliq narsa ustidan hukmdor , abadiy hamdu sanolarga sazovor boʻlgan Xudodir . Omin !
45009006	Xudoning kalomi oʻz kuchini yoʻqotdi , demoqchi emasman . Ammo Isroildan boʻlganlarning hammasi Xudo xalqi emasdirlar .
45009007	Ibrohim zurriyotidan boʻlganlarning hammasi Ibrohim bolalari emasdirlar , balki Xudo Ibrohimga aytganidek : “ Sening zurriyoting Isʼhoq orqali koʻpayadi ” .
45009008	Demak , Xudoning farzandlari tabiatan tugʻilgan bolalar emas , faqat ilohiy vaʼda boʻyicha tugʻilganlar haqiqiy zurriyot hisoblanadilar .
45009009	Xudoning Ibrohimga bergan vaʼdasi ana shunday edi : “ Kelgusi yil shu vaqtda Men kelaman va Soroning bir oʻgʻli boʻladi ” .
45009010	Bunga oʻxshab , Rivqo bibi ham egiz oʻgʻillarga homilador boʻlgan edi . Ular bitta otadan , yaʼni ulugʻ otamiz Isʼhoqdan edilar .
45009011	Bu bolalar hanuz tugʻilmagan va yaxshi yoki yomon biron ish qilmagan vaqtda , Xudo Rivqoga : “ Kattasi kichigiga qul boʻladi ” , — degan edi . Demak , Xudo birovni tanlaganda , uni Oʻzi bilganidek , savob ishlaridan qatʼi nazar yorlaqaydi va daʼvat etadi .
45009012	
45009013	Xudo Tavrotda aytganidek : “ Men Yoqubni sevdim , Lekin Esovdan nafratlandim ” .
45009014	Bunga nima deymiz ? Xudo nohaqmi ? — Aslo !
45009015	Mana , Xudo Musoga nima degan : “ Marhamat etganimga marhamat etaman , Rahm aylaganimga rahm aylayman ” .
45009016	Shunday qilib , tanlanish insonning orzu yoki tashabbusiga emas , balki Xudoning marhamatiga bogʻliqdir .
45009017	Tavrotda Xudo Firʼavnga aytganidek : “ Qudratimni sen orqali namoyon qilay , deb Ismim butun yer yuzida maʼlum boʻlgay , deb Men seni yuksaltirdim ” .
45009018	Demak , Xudo istaganiga marhamat etadi va istaganining diydasini qotiradi .
45009019	Endi mendan soʻraysan : “ Xoʻsh , nima uchun Xudo birovni ayblaydi ? Zotan Uning irodasiga qarshi chiqa oladigan yoʻq-ku ! ”
45009020	— Ey inson , sen kimsanki , Xudoga soʻz qaytarasan ? Haykal haykaltaroshga : “ Meni nima uchun bunday yasading ? ” — deydimi ?
45009021	Kulol xuddi oʻsha gil qorishmasidan bir idishni eʼtiborli , boshqa idishni eʼtiborsiz ish uchun yasashga haqi yoʻqmi ?
45009022	Agar Xudo gʻazabu qudratini zohir etmoqchi boʻlib , Oʻz gʻazabiga yoʻliqtirib halok qiladigan odamlarga koʻp sabr bilan chidagan boʻlsa , nima boʻpti ?
45009023	Agar Xudo azaldan marhamatiga sazovor bilgan va ulugʻlash uchun belgilagan odamlarga Oʻzining cheksiz ulugʻvorligini zohir etmoq maqsadida bunday qilgan boʻlsa , nima boʻpti ?
45009024	Nafaqat yahudiylar orasidan , balki boshqa barcha xalqlar orasidan ham Xudo daʼvat etgan bu kishilar — mana bizlarmiz .
45009025	Hoʻsheya paygʻambarning kitobida aytilganidek : “ Men xalqim boʻlmaganni — Mening xalqim , Sevgilim boʻlmaganni — sevgilim deyman .
45009026	Siz Mening xalqim emassiz , — deyilgan yerda , Ular barhayot Xudoning oʻgʻillari deyiladi ” .
45009027	Ishaʼyo paygʻambar esa Isroil haqida shunday nido etyapti : “ Isroil oʻgʻillarining son-sanogʻi Dengiz qumi qadar boʻlsa ham , Ortib qolgan qismiyoq najot topur .
45009028	Rabbimiz Oʻz ishini yer yuzida Tez va butkul bajarib chiqur ” .
45009029	Ishaʼyo paygʻambar yana karomat qilib aytganki : “ Agar Xudovand — Sarvari koinot Bizga zurriyot qoldirmaganida edi , Biz Sadoʻm shahriga oʻxshab , Gʻamoʻra singari boʻlib qolar edik ” .
45009030	Endi bunga nima deymiz ? Bir yoqdan , solihlik payidan boʻlmagan majusiylarni Xudo Oʻzi oqladi , ular Masihga ishonib , solih deb qabulga oʻtdilar .
45009031	Ikkinchi yoqdan , Isroil xalqi oʻzimizni oqlaylik , deb Ilohiy Qonunga qattiq rioya qilishga unnab , Qonunni oʻrinlatmay , aybdor boʻlib qoldi .
45009032	Nima uchun ? Chunki ular imonga tayangan solihlikni izlamay , balki Qonun amrlarini bajarish bilan savob qozonmoqchi boʻldilar va toʻsiq toshiga qoqinib , munkib ketdilar .
45009033	Xuddi Tavrotda yozilganidek : “ Mana , Men Sionda bir toʻsiq toshini , Odamlar qoqinib ketgusi toshni qoʻyurman . Unga eʼtiqod etgan kishi uyatga qolmas ” .
45010001	Ey birodarlar , yuragim orzu-armoni va Xudodan yolvorgan tavalloyim — isroilliklarning qutulishidir .
45010002	Ularning Xudo yoʻlida gʻayratlari borligiga guvohdirman . Biroq bu gʻayrat haqiqiy tushunchaga asoslangan emas .
45010003	Xudoning Oʻzi odamlarni oqlab solih deyishini ular anglamasdan , oʻz solihliklarini oʻrnatishga intildilar , yakka Oʻzi odamlarni oqlab solih degan Xudoga iltijo qilmadilar .
45010004	Masih esa — Qonunning oxiridir . Masihga eʼtiqod qilgan har bir gunohkorni Xudo oqlaydi .
45010005	Ilohiy Qonunga rioya qilish bilan oʻzini oqlamoqchi boʻlganlar haqida Muso paygʻambar bunday yozgan : “ Qonunni bajo keltirgan odam shu bilan yashayveradi ” .
45010006	Imonga tayangan solihlik esa bunday soʻzlayapti : “ Yuragingda : Osmonga kim chiqadi ? — dema ( goʻyo Masihni yerga tushirish uchun ) .
45010007	Yoki : Yerning qaʼriga kim tushadi ? — dema ” ( goʻyo Masihni tiriltirish uchun ) .
45010008	Oyat nima deydi , eshit : “ Kalom senga yaqindir , Sening ogʻzingu dilingdadir ” . Mana bu — biz targʻib qilib yurgan imon kalomi .
45010009	Agar sen Isoni Rabbim deb , ogʻzing bilan ochiq iqror etsang va Xudo Uni tiriltirganiga chin yurakdan inonsang , najot topasan .
45010010	Chunki oqlanish uchun yurak bilan eʼtiqod qilmoq , qutulish uchun ogʻiz bilan iqror boʻlmoq lozimdir .
45010011	Tavrotda yozilganiday : “ Unga eʼtiqod qilgan hech kimsa uyatga qolmas ” .
45010012	Bu masalada yahudiy bilan gʻayridin orasida farq yoʻqdir . Xuddi oʻsha Rab — hammaning Rabbidir . Ismini chaqirganlarning hammasi uchun U ehsonga boydir .
45010013	Chunki “ Rabbimiz ismini chaqiradigan har bir kishi najot topur ” .
45010014	Ammo ular inonmasdan turib , Uni qanday chaqiradilar ? U haqda eshitmagan holda , Unga qanday inonadilar ? Targʻib qiluvchi boʻlmasa , qanday eshitadilar ?
45010015	Yuborilmasdan turib , Kalomni qanday targʻib qiladilar ? — Tavrotda yozilganidek : “ Naqadar goʻzaldir ezgulik mujdasin , Tinchlik Xushxabarin keltirgan oyoqlar ! ”
45010016	Holbuki , Xushxabar keltiruvchilarga hamma quloq solmadi . Xuddi Ishaʼyo paygʻambar aytganidek : “ Yo Rabbiy ! Bizning xabarimizga kim ishondi ? ”
45010017	Shunday qilib , imon — eshitishdan , eshitish esa — Masih kalomini vaʼz etishdan hosil boʻladi .
45010018	Ammo men shunday soʻrayman : Ular eshitmadimi ? — Albatta , eshitdilar , mana Zaburda qanday yozilgan : “ Ularning ohangi butun dunyoga yoyildi , Soʻzlari esa yerning toʻrt tarafiga yetib bordi ” .
45010019	Yana soʻrayman : Isroil bilmas edimi ? — Avvalo , Muso paygʻambar orqali Xudo shunday degan : “ Men sizda xalqim boʻlmaganlar ustidan rashk uygʻoturman , Fahmsiz bir qavm ila gʻazabingizni qoʻzgʻaturman ” .
45010020	Ishaʼyo paygʻambar esa Xudo kalomini jasurona gapirib degan : “ Meni izlamaganlarga Oʻzimni toptirdim , Meni soʻramaganlarga Oʻzimni zohir etdim ” .
45010021	Lekin Isroil haqida Xudo shunday degan : “ Men boʻysunmas va qaysar bir xalqqa Kun boʻyi qoʻllarimni choʻzib turdim ” .
45011001	Xoʻsh , men soʻrayman : Xudo Oʻz xalqini rad etdimi ? — Aslo ! Chunki men oʻzim ham Ibrohim naslidan , Benyamin qabilasidan bir isroillikman .
45011002	Xudo azaldan bilgan Oʻz xalqini rad etmadi . Isroilga qarshi Xudoga shikoyat etgan Ilyos paygʻambar haqidagi oyatda nima yozilganini nahotki sizlar bilmasangiz ?
45011003	“ Yo Rabbiy ! Sening paygʻambarlaringni oʻldirdilar , Qurbongohlaringni vayron qildilar . Yolgʻiz men qoldim-u , Mening jonimga ham qasd qilmoqdalar ” , — degan edi Ilyos .
45011004	Xudo unga qanday javob berdi ? — “ Baal oldida tiz choʻkmagan yetti ming odamni Men Oʻzim uchun ajratib oldim ” .
45011005	Xuddi shunday , hozirgi vaqtda ham Xudoning inoyati bilan saylab olingan bir ozchilik bordir .
45011006	Ular Xudo inoyati tufayli saylanganlar , demak , savob ishlari tufayli saylangan emaslar ; aks holda inoyat yana inoyat boʻlmas edi . [ Agar ular savob ishlari tufayli saylanganda edi , yana Xudo inoyatiga oʻrin qolmas edi va savob yana savob boʻlmas edi . ]
45011007	Bu nimani bildiradi ? — Isroil izlaganiga erishmadi . Faqat saylanganlar izlaganiga erishdilar , qolganlarning esa diydasi qotib qoldi .
45011008	Xuddi Tavrotda yozilganidek : “ Xudo ularga qattiq uyqu ruhini yubordi . Bugungi kunga qadar koʻrmaydigan koʻzlar , Eshitmaydigan quloqlar berdi ” .
45011009	Dovud ham deganki : “ Ularning dasturxoni oʻzlari uchun toʻru qopqon , Tuzoq hamda jazo yeri boʻlsin .
45011010	Koʻzlari qorongʻilashib , koʻrmaydigan boʻlsin , Bellari abadiy bukilib qolsin ” .
45011011	Shuning uchun men soʻrayman : yahudiylar yoʻq boʻlish uchun qoqindilarmi ? — Aslo ! Ammo ularning rashki qoʻzgʻalsin , deb ularning gunohkorligi tufayli boshqa xalqlarga najot keldi .
45011012	Agar yahudiylarning gunoh qilib , barbod boʻlganligi barcha dunyo xalqlariga qut-baraka keltirgan boʻlsa , ularning kamol topishi naqadar koʻproq qut-baraka keltiradi !
45011013	Endi dunyo xalqlaridan boʻlgan sizlarga xitob qilaman : men gʻayriyahudiylarning havoriysi boʻlib , bu xizmatimni faxrli deb bilaman ,
45011014	agarda men oʻz qon-qardoshlarimning rashkini qoʻzgʻatib , ulardan qandaydir baʼzilarini qutqarib olsam !
45011015	Agar ularning rad qilinishi dunyoning Xudo bilan yarashishiga imkon bergan boʻlsa , qabul boʻlishlari oʻlimdan hayotga qaytishdan boshqa nima boʻla oladi ? !
45011016	Agar achitqi muqaddas boʻlsa , xamir ham muqaddasdir . Agar tomir muqaddas boʻlsa , novdalar ham muqaddasdir .
45011017	Xoʻsh , endi zaytun daraxtining baʼzi novdalari sindirilgan va sen yovvoyi zaytun butogʻi boʻla turib , novdalar orasiga payvand boʻlgansan , daraxtning shirador tomiriga ulangansan .
45011018	Lekin novdalar oldida gʻururlanib ketma ! Gʻururlansang , bilginki , sen tomirni emas , balki tomir seni koʻtarib turibdi .
45011019	Ehtimol sen : “ Mening payvand boʻlishim uchun novdalar sindirildi ” , — dersan .
45011020	Toʻgʻri , Isroil xalqi imonsizligi tufayli sindirildi ; sen esa imoningda mahkam turasan . Shunga qaramay maqtanma , balki qoʻrq .
45011021	Yoʻqsa , Xudo asl novdalarni ayamagani kabi , seni ham ayamasligi mumkin .
45011022	Shuning uchun sen Xudoning mehribonligini ham , qattiqqoʻlligini ham bilib qoʻygin ! Yiqilganlarga U qattiqqoʻldir , ammo sen Uning mehribonligiga sodiq qolsang , senga mehribondir . Aks holda sen ham kesib tashlanarsan .
45011023	Yahudiylar imonsizlikda qattiq turib olmasalar , ular yana payvand boʻladilar , chunki Xudo ularni yana payvand qilishga ham qodirdir .
45011024	Sen tabiatan yovvoyi zaytun novdasi boʻla turib kesilding va tabiatga xilof ravishda yaxshi zaytun daraxtiga payvand boʻlding . Shunday ekan , asl novdalar oʻz daraxtiga yana payvand boʻlishi naqadar osondir !
45011025	Ey birodarlarim , siz tagʻin oʻzbilarmon boʻlib qolmanglar , deb bu sirdan xabarsiz qolishingizni istamayman : boshqa xalqlardan najot topadiganlarning soni tamom boʻlmagunga qadar , Isroil xalqining vaqtincha diydasi qotgan .
45011026	Shunday qilib , butun Isroil qutulajak . Tavrotda yozilganidek : “ Qutqaruvchi Siondan kelajak , Yoqub elidan betavfiqni daf qilajak .
45011027	Men ularni gunohlaridan forigʻ qilganimda , Ular bilan Mening ahdim bu boʻlajak ” .
45011028	Injil Xushxabarini rad qilganlari sababli , yahudiylar sizlarning manfaatingiz uchun Xudoga dushman boʻlib qoldilar . Lekin Xudo ularni tanlagani sababli , ota-bobolari xotiri uchun , ularni aziz deb biladi .
45011029	Chunki Xudoning inʼomlari va daʼvati oʻzgarmasdir .
45011030	Sizlar bir vaqtlar Xudoga itoatsiz boʻlib , lekin endi yahudiylarning itoatsizligi tufayli marhamatga noil boʻldingizlar .
45011031	Shunga oʻxshab , endi yahudiylar ham sizga koʻrsatilgan marhamat tufayli itoatsiz boʻldilar , toki ular ham endi marhamatga noil boʻlsinlar .
45011032	Chunki Xudo hammaga marhamat koʻrsata olishi uchun , hammani itoatsizlikka giriftor qildi .
45011033	Oh , Xudoning saxovatu hikmati hamda bilimining chuqurligini qarang ! Uning hukmlariga kimning aqli yetar , yoʻllarini kim tekshirib chiqar ekan ?
45011034	“ Xudoning aqlini kim bilgan ekan ? Uning maslahatchisi kim boʻlgan ekan ? ”
45011035	“ Kim Xudoga bir narsa bermishki , Xudo unga qaytarib bersin ? ”
45011036	Butun borliq Undan chiqib , U orqali bordir va Unga qaratilgandir . Unga abadiy shon-sharaflar boʻlsin ! Omin .
45012001	Shunday qilib , ey birodarlarim , Xudoning marhamati haqi sizlarga yolvoraman : Xudoga oqilona xizmat qila olishingiz uchun vujudingizni tirik , muqaddas , Xudoga manzur boʻladigan qurbon qilib bagʻishlanglar .
45012002	Bu dunyoga uygʻunlashmanglar . Xudoning yaxshi , manzur , komil irodasining nima ekanini fahmlamoq uchun fikringizni yangilash orqali tubdan oʻzgaringlar .
45012003	Menga berilgan inoyatdan foydalanib , sizlarning har biringizga shuni aytyapman : haddingizdan oshib , oʻzingizga bino qoʻymanglar . Lekin Xudo har bir kishiga qancha imon bergan boʻlsa , shunga koʻra fikr qilib , aqli raso odamlar boʻlinglar .
45012004	Badanimiz bir boʻlsa-da , uzvlar koʻp , uzvlarning vazifasi esa bir xil emas .
45012005	Shunga oʻxshab , biz koʻp kishi boʻlsak ham , Masih vujudida birlashganmiz va bir badanni tashkil etamiz , har birimiz alohida-alohida boʻlib , bir-birimiz uchun uzvdirmiz .
45012006	Xudoning inoyat qilgani boʻyicha , biz Undan har xil inʼomlar olganmiz . Birovning inʼomi bashoratgoʻylik boʻlsa , oʻz ishonch-eʼtiqodiga muvofiq bashorat qilsin .
45012007	Agar xizmat inʼomi boʻlsa , xizmat qilsin ; agar muallimlik inʼomi boʻlsa , taʼlim bersin .
45012008	Kim nasihatgoʻy boʻlsa , pand-nasihat bersin . Kim ehson beruvchi boʻlsa , chin koʻngildan bersin . Kim boshliq boʻlsa , gʻayrat bilan boshchilik qilsin . Kim mehribonchilik qilsa , xursandlik bilan qilsin .
45012009	Sevgingiz riyosiz boʻlsin . Yomonlikdan nafrat qilib , yaxshilikka chirmashib olinglar .
45012010	Bir-biringizni birodarlarcha , samimiy muhabbat bilan sevinglar . Bir-biringizni izzat-hurmat qilishga oʻzishganday harakat qilinglar .
45012011	Gʻayratingizni susaytirmanglar . Otashin ruh bilan Rabbingizga xizmat qilinglar .
45012012	Umidvorlik ila xursand boʻlib yuringlar . Qaygʻuda sabrli , toat-ibodatda sabotli boʻlinglar .
45012013	Imonlilarning ehtiyojlarini taʼminlashda ishtirok etinglar . Mehmondoʻst boʻlishga jon kuydiringlar .
45012014	Sizlarni quvgʻin qilayotganlarni duo qilinglar , ha , duo qilinglar , qargʻamanglar .
45012015	Sevinayotganlar bilan birga sevininglar , yigʻlayotganlar bilan birga yigʻlanglar .
45012016	Oʻzaro hamfikr boʻlinglar . Takabburlik qilmay , muloyim odamlar bilan doʻst boʻlinglar . Oʻzbilarmonlik qilmanglar .
45012017	Hech kimga yomonlik evaziga yomonlik qaytarmanglar . Barcha odamlarning koʻzi oldida yaxshilik qilishga intilinglar .
45012018	Agar iloji boʻlsa , qoʻlingizdan kelganicha , barcha odamlar bilan tinch-totuv hayot kechiringlar .
45012019	Ey seviklilarim , oʻzingiz uchun qasos olmanglar , balki Xudoning gʻazabiga yoʻl qoʻyinglar . Zero Tavrotda shunday yozilgan : “ Qasos Mening qoʻlimda , Sazosini Men beraman , — deydi Xudovand ” .
45012020	Aksincha : “ Agar dushmaning och qolgan boʻlsa , uni toʻygʻizgil , Agar chanqagan boʻlsa , unga suv ichirgil . Mana shunda uning boshiga yonayotgan choʻgʻlar yiqqanday boʻlursan ” .
45012021	Yomonlikka magʻlub boʻlma , yomonlikni yaxshilik bilan magʻlub qilgin .
45013001	Har bir odam hukmron hokimiyatga boʻysunsin . Chunki Xudo buyurmagan hokimiyat yoʻq , mavjud hokimiyatlarning hammasini ham Xudo tayin etgan .
45013002	Shuning uchun hokimiyatga qarshilik koʻrsatgan Xudoning amriga qarshi chiqqan boʻladi . Qarshilik qiluvchilar esa oʻz-oʻzlarini hukmga duchor qiladilar .
45013003	Yaxshilik qilganlar emas , yomonlik qilganlar boshliqlardan qoʻrqishlari kerak . Hokimiyatdan qoʻrqmaslikni istaysanmi ? Unda yaxshi ish qilib yur , shunda boshliqning maqtoviga sazovor boʻlasan .
45013004	Chunki boshliq sening manfaating uchun Xudoning xizmatkoridir . Ammo yomon ish qilsang , qoʻrq . Chunki u qilichni behuda koʻtarib yurmaydi . U yomonlik qilganga gʻazabnok jazo beruvchi sifatida Xudoning xizmatkoridir .
45013005	Shuning uchun faqat gʻazabdan qoʻrqqanlikdangina emas , balki vijdon yuzasidan ham itoat qilmoq lozimdir .
45013006	Soliq toʻlashingizning sababi ham shu . Chunki soliq yigʻish bilan mashgʻul boʻlgan amaldorlar bu ish bilan Xudoga xizmat qiladilar .
45013007	Har bir kishiga oʻz haqini beringlar : soliq yigʻuvchiga — soliq ; boj oluvchiga — boj ; qoʻrquvga loyiq boʻlganga — qoʻrquv ; hurmatga loyiq boʻlganga — hurmat .
45013008	Bir-biringizni sevishdan boshqa hech kimdan bir narsa burchli boʻlmanglar . Chunki oʻzgani sevadigan kishi Ilohiy Qonunni bajo keltirgan boʻladi .
45013009	“ Zino qilma ” , “ Qotillik qilma ” , “ Oʻgʻrilik qilma ” , [ ” Yolgʻon guvohlik berma ” , ] “ Tamagirlik qilma ” va bunga oʻxshash yana qancha amrlar bor boʻlsa , hammasi shu soʻzda xulosa qilinadi : “ Oʻzgani oʻzing kabi sevgin ” .
45013010	Sevuvchi kishi oʻzgaga yomonlik qilmaydi . Shunday qilib , sevish — butun Ilohiy Qonunni bajo keltirish bilan barobardir .
45013011	Hozirgi vaqt-soatning ahamiyatini bilib , shunday harakat qilinglar . Mana , sizlarning uyqudan uygʻonish vaqt-soatingiz kelib qoldi ! Biz imon keltirgan vaqtdan koʻra , hozirgi vaqtda qutulishimiz yaqinroqdir .
45013012	Kecha oʻtib ketib , kunduz yaqinlashdi . Shuning uchun qorongʻilik ishlaridan forigʻ boʻlib , nur aslahalarini kiyib olaylik .
45013013	Aysh-ishrat va ichkilikbozlik bilan emas , shahvatparastlik va fisq-fujur bilan emas , janjalkashlik va hasadgoʻylik bilan emas , balki kunduzga yarasha , odob bilan kun kechiraylik .
45013014	Rabbimiz Iso Masihni sovutday kiyib olinglar va tabiatingizning gunohli havas-ehtiroslarini qoniqtirishga intilmanglar .
45014001	Imoni zaif odamni , uning fikrlari haqida bahslashmay , qabul qilinglar .
45014002	Kimdir , hamma narsani yeb boʻladi , deb ishonadi . Imoni zaif kishi esa faqat sabzavot yeydi .
45014003	Har narsani yeyish mumkin degan kishi yemovchini kamsitmasin , shuningdek , har narsani yemaydigan kishi yeydiganni ayblamasin ; chunki Xudo uni qabul qilgandir .
45014004	Sen kim boʻlibsanki , boshqa kishining malayini tergaysan ? U oʻz xoʻjayini oldida yo turadi , yo yiqiladi . Rabbimiz esa uni turgʻazishga qodir , shuning uchun u turadi .
45014005	Birov bir kunni boshqa kundan yuqoriroq hisoblaydi , boshqa kishi esa hamma kunlar haqida bir xil fikr yurgizadi . Har bir kishi oʻz fikrida mahkam tursin .
45014006	Kunga eʼtibor qiluvchi Rabbim deb eʼtibor qiladi . [ Shuningdek , kunga eʼtibor qilmovchi Rabbim deb eʼtibor qilmaydi . ] Har narsani yeguvchi Rabbim deb yeydi . Har narsani yemovchi ham Xudoga shukr qilib , Rabbim deb yemaydi .
45014007	Bizdan hech kim oʻzi uchun yashamaydi va hech kim oʻzi uchun oʻlmaydi ham .
45014008	Agar yashasak , Rabbimiz uchun yashaymiz ; agar oʻlsak , Rabbimiz uchun oʻlamiz . Demak , yashasak ham , oʻlsak ham , Rabbimizga qarashlimiz .
45014009	Masih ham oʻliklarning , ham tiriklarning Rabbi boʻlish uchun oʻldi-yu , oʻlimdan tirilib keldi .
45014010	Shunday boʻlsa , sen nima uchun birodaringni hukm qilyapsan ? Nima uchun birodaringni kamsityapsan ? Hammamiz ham Masihning hukm kursisi oldida hozir boʻlajakmiz-ku .
45014011	Tavrotda yozilishicha : “ Hayotim haqi , — deydi Xudovand , — Har bir kas Mening oldimda tiz choʻkkusi , Har bir til Xudoligimni tan olgʻusi ” .
45014012	Demak , har birimiz oʻzimiz haqimizda Xudoga hisobot beramiz .
45014013	Shuning uchun bir-birimizni boshqa hukm qilmaylik . Eng yaxshisi , birodaringizning yoʻliga toʻsiq qoʻymaslik , uni vasvasaga solmaslik toʻgʻrisida muhokama qilinglar .
45014014	Men shuni bilaman va Rabbim Iso nomidan qatʼiy aminmanki , hech bir narsa oʻzi-oʻzicha harom emasdir . Faqat bir narsani harom hisoblagan kishi uchun u narsa haromdir .
45014015	Agar birodaring sen yeyayotgan ovqat tufayli xafa boʻlsa , demak , sen muhabbat yuzasidan harakat qilmayotgan boʻlasan . Masih bu odam uchun oʻlgan , uni ovqating bilan halokatga yoʻliqtirma .
45014016	Sizlarning yaxshi deb bilgan narsangiz qoralanmasin .
45014017	Xudoning Shohligi ovqat va ichimlikdan iborat emas , balki Muqaddas Ruh bagʻishlagan solihlik , tinchlik va sevinchdir .
45014018	Kim Masihga shunday xizmat qilib yursa , u Xudoga maqbul va insonlarning maqtoviga sazovordir .
45014019	Shuning uchun oʻzaro tinch-totuv yashaylik , bir-birimizni ruhan rivojlantirish uchun jon kuydiraylik .
45014020	Ovqat tufayli Xudoning ishini buzma ! Hamma ovqatlar haloldir , lekin biron narsa yeb oʻzgani vasvasaga solgan kishi yomonlik qilgan boʻladi .
45014021	Birodaring vasvasaga tushib aynib qolishidan koʻra , goʻsht yemaslik , may ichmaslik yoki birodaringni qoqintiradigan biron ish qilmaslik yaxshidir .
45014022	Bu xususda sening eʼtiqoding qanday boʻlsa , Xudo oldida oʻz eʼtiqodingni oʻzingga saqlab tur . Tutgan yoʻlida oʻz-oʻzini mahkum qilmaydigan odam baxtiyordir !
45014023	Lekin oʻz yeganidan shubha qilgan kishi mahkumlikka yoʻliqadi , chunki u eʼtiqod boʻyicha yemagan . Eʼtiqodga asoslanmagan har bir ish esa — gunohdir .
45015001	Biz , imoni kuchlilar , oʻzimizni mamnun qilishni koʻzlamasdan , kuchsizlarning ojizligiga sabr-bardosh qilishimiz kerak .
45015002	Har birimiz oʻzganing yaxshilik va rivoj topishiga gʻamxoʻrlik qilib , uni mamnun qilishga harakat qilaylik .
45015003	Chunki Masih ham Oʻz-oʻzini mamnun qilmadi . Lekin Zaburda U haqda yozilganidek : “ Seni tahqir qiluvchilarning haqorati Mening ustimga tushdi ” .
45015004	Qadimgi oyatlarda nimaiki yozilgan boʻlsa , bizning taʼlim olishimiz uchun yozilgan . Biz bu oyatlardan sabr va tasalli topib , umidimizda mahkam turishimiz lozim .
45015005	Sabr va tasalli manbayi boʻlgan Xudoning Oʻzi esa , Iso Masih oʻrgatganidek , bir-biringiz bilan hamfikr boʻlishni sizlarga ato etsin ,
45015006	toki sizlar yakdillik bilan , bir ogʻizdan Rabbimiz Iso Masihning Otasi boʻlgan Xudoni ulugʻlanglar .
45015007	Xudoni ulugʻlash uchun Masih sizlarni qabul qilganidek , sizlar ham bir-biringizni qabul qilinglar .
45015008	Mening soʻzimni tinglanglar : Iso Masih ota-bobolarimizga berilgan ilohiy vaʼdalarni roʻyobga chiqaray , deb Xudo haqiqatiga sodiq qoldi va sunnat ahli boʻlgan yahudiylarning xizmatkori boʻldi .
45015009	Ayni zamonda U Xudoning marhamati haqi uchun boshqa xalqlarga ham yuborildi , toki ular Xudoni ulugʻlasinlar . Zaburda yozilishicha : “ Xalqlar ichra Senga hamdlar ayturman , Sening ismingni kuylab sano ayturman ” .
45015010	Yana boshqa joyda shunday yozilgan : “ Ey barcha elu xalqlar , Xudoning xalqi bilan birga sevininglar ! ”
45015011	Va yana : “ Ey barcha millatlar , Xudovandga hamd aytinglar ! Ey butun xalqlar , Uni madh etinglar ! ”
45015012	Ishaʼyo paygʻambar esa shunday degan : “ Xalqlarga hukmronlik qilish uchun Ishay urugʻidan bir Zot chiqib kelajak . Xalqlar Unga umid bogʻlagaylar ” .
45015013	Umid manbayi boʻlgan Xudo esa Muqaddas Ruh kuchi ila sizlarni umidga boy qilsin , imoningizga yarasha sizlarni har xil sevinch va tinchlik bilan shod qilsin .
45015014	Ey birodarlarim , sizga kelsak , siz yaxshilikka va har xil bilimga boy hamda bir-biringizga pand-nasihat qilishga qodir ekaningizga oʻzim aminman .
45015015	Birodarlarim , Xudoning menga bergan inoyati tufayli sizlarga eslatib qoʻyish uchun bir qadar botinish bilan yozdim .
45015016	Men Xudo inoyati tufayli Iso Masihning barcha xalqlarga yuborgan elchisi boʻlib , Xudoning Xushxabarini targʻib qilishda muqaddas xizmat koʻrsatmoqdaman . Bu xalqlar Muqaddas Ruh orqali muqaddaslashtirilib , Xudoga baxshida etilgan va Unga maqbul boʻlgan bir hadyadir .
45015017	Shunday qilib , Iso Masihga tashakkur , men Xudo yoʻlida qilgan ishlarim bilan maqtansam boʻladi .
45015018	Lekin men orqali amal qilgan Masihdan boshqa narsa haqida gapirishga jurʼat etmayman . Masihning Oʻzi majusiylarni imonga boʻysundirish yoʻlida menga yor boʻlib , soʻzimu ishimga ilhom berib ,
45015019	Muqaddas Ruhni yuborib , men orqali qudratli va ajoyib moʻjizalar sodir qildi . Shunday qilib , men Quddusdan boshlab , to Illiriya sohillariga qadar Masihning Xushxabarini tamoman yoyib chiqdim .
45015020	Shu bilan birga , men boshqalarning poydevori ustiga bino qurmayin , deb Masihning ismi hali tilga olinmagan yerlarda Xushxabarni targʻib qilish uchun jon kuydirdim .
45015021	Tavrotda yozilganidek : “ Undan xabarsiz boʻlganlar koʻrgaylar , U haqda eshitmaganlar anglagaylar ” .
45015022	Sizlarning oldingizga kelishim uchun menga toʻsqinlik qilgan koʻp sabablar bor edi .
45015023	Endi esa bu mamlakatlarda menga boshqa ish qolmagan . Men koʻp yillardan beri sizlarni koʻrishni orzu qilganimdan ,
45015024	Ispaniyaga yoʻl olib sizlarning oldingizga bormoqchiman . Oʻtib ketayotganimda avval sizlarni koʻrib , bir oz diydoringizga toʻyganimdan keyin , meni u yerga kuzatib qoʻyasizlar , degan umiddaman .
45015025	Lekin hozircha men Xudo azizlariga yordam bergani Quddusga ketyapman .
45015026	Chunki Makedoniya va Axaya oʻlkalaridagi Masih jamoatlari Quddusdagi kambagʻal imonlilar uchun iona toʻplashni xush koʻrdilar .
45015027	Ha , xush koʻrdilar , chunki ular yahudiylardan qarzdordir . Majusiylar endi yahudiylarning ruhiy barakatlariga sherik boʻlganlaridan keyin , ularga jismonan ham xizmat qilishlari munosibdir .
45015028	Demak , men bu ishni bajarib , toʻplangan mablagʻni ularga topshirganimdan keyin , sizlarning yeringizdan oʻtib Ispaniyaga joʻnab ketaman .
45015029	Men sizlar bilan koʻrishgach , Masih Xushxabarining toʻliq qut-barakasini keltirishni burchim deb bilaman .
45015030	Ey birodarlarim ! Rabbimiz Iso Masih haqi , Xudo Ruhidan ilhom olgan muhabbat haqi sizlarga yolvoraman : men uchun Xudoga ibodat qilinglar , kurashimga qoʻshilinglar ,
45015031	toki Yahudiya oʻlkasidagi imonsizlardan qutulay va Quddusdagi xizmatim u joydagi Xudo azizlariga maʼqul tushsin .
45015032	Xudo xohlasa , men bahuzur sizning oldingizga boray va siznikida shodligu orom topay .
45015033	Tinchlik manbayi boʻlgan Xudo hammalaringizga yor boʻlsin . Omin !
45016001	Kenxreya shahridagi imonlilar jamoatida xizmat koʻrsatayotgan opamiz Fivani sizlarga taqdim etaman .
45016002	Uni Rabbimiz haqi , Xudo azizlariga munosib qabul qilinglar . U nimaga muhtoj boʻlsa , yordam beringlar . Zero u koʻp kishilarga va ayniqsa menga ham madadkor boʻlgan .
45016003	Iso Masih xizmatida boʻlgan hamkorlarim Priskilla bilan Akilga salom aytinglar .
45016004	Ular mening jonimni asrash uchun oʻzlarini oʻlim xavfiga qoʻydilar . Ularga yolgʻiz men emas , balki majusiylardan imon keltirganlarning barcha yigʻilishlari ham tashakkur bildirmoqdalar .
45016005	Ularning uyida yigʻiladigan jamoatga ham salom aytib qoʻyinglar . Asiya oʻlkasida Masih uchun birinchi unib-chiqqan hosilday boʻlgan sevikli muhibim Yepenetga salom aytinglar .
45016006	Biz uchun koʻp mehnat qilgan Maryamga salom aytinglar .
45016007	Havoriylar orasida nom chiqargan va mendan oldin Masihga imon keltirgan hamda men bilan birga mahbus boʻlgan qarindoshim Andronikka , shuningdek , Yuniyga salom aytinglar .
45016008	Rabbimiz yoʻlida borayotgan sevikli oʻrtogʻim Ampliatga salom aytinglar .
45016009	Masih xizmatida hamkorimiz boʻlgan Urban va sevikli Staxisga salom aytinglar .
45016010	Sinovdan oʻtib , Masihga maqbul boʻlgan Apellisga salom aytinglar . Aristovul xonadoni ahliga salom aytinglar .
45016011	Qarindoshim Hirodionga salom aytinglar . Narkis xonadoni ahlidan Rabbimizga qarashli boʻlganlarga salom aytinglar .
45016012	Rabbimiz xizmatida zahmat chekkan Trifen bilan Trifosga salom aytinglar . Rabbimiz xizmatida koʻp zahmat chekkan sevikli singlim Persisga salom aytinglar .
45016013	Rabbimizning mumtoz xizmatkori boʻlgan Rufusga va meni oʻz oʻgʻli kabi asragan onasiga salom aytinglar .
45016014	Asinkrit , Flegon , Hermes , Patrovas , Hermas va ular bilan birga boʻlgan birodarlarga salom aytinglar .
45016015	Filolog bilan Yuliyaga , Nirey va uning singlisiga , Olimpas hamda ular bilan boʻlgan butun azizlarga salom aytinglar .
45016016	Muqaddas oʻpich bilan salomlashinglar . Barcha Masih jamoatlari sizlarga salom yoʻllayaptilar .
45016017	Ey birodarlarim , sizlarni oʻrgangan taʼlimotingizdan aynitib , nifoq va gʻulgʻulaga sabab boʻladigan kishilardan ehtiyot boʻlishingizni oʻtinib soʻrayman ; ulardan oʻzingizni chetga olinglar .
45016018	Chunki bunday odamlar Rabbimiz Iso Masihga emas , balki oʻz qorinlariga xizmat qiladilar . Sofdil odamlarning koʻnglini shirin soʻzlar va tilyogʻlamalik bilan ovlaydilar .
45016019	Sizlarning moʻminligingiz hammaga maʼlum boʻlib qoldi . Men oʻzim ham sizlardan xursandman-u , lekin sizlar yaxshilikda dono , yomonlikdan xoli boʻlishingizni istayman .
45016020	Tinchlik manbayi boʻlgan Xudoning Oʻzi tez orada shaytonni oyoqlaringiz ostida ezib tashlaydi . Rabbimiz Iso Masihning inoyati sizlarga yor boʻlsin .
45016021	Mening hamkorim Timoʻtiy hamda qarindoshlarim Lutsiy , Yason va Sosipatr sizlarga salom yoʻllayaptilar .
45016022	Bu maktubni yozayotgan men — Tertiy ham sizlarga Rabbimdan salomatlik tilayman .
45016023	Mening va butun imonlilar jamoatining mehmonnavozi boʻlgan Gay ham sizlarga salom aytyapti . Shaharning xazinadori Yerast va birodarimiz Kvart sizlarga salom yoʻllashyapti .
45016024	Rabbimiz Iso Masihning inoyati hammalaringizga yor boʻlsin . Omin .
45016025	Men xabarlab yurgan Injil , yaʼni Iso Masihning Xushxabariga binoan sizlarni sobitqadam qilishga qodir boʻlgan Xudoga hamdu sanolar boʻlsin ! Qadim davrlardan beri yashirin tutilib , hozirgi vaqtda esa ochilib qolgan ulugʻ sir
45016026	mangu barhayot Xudoning amri ila qadimgi paygʻambarlarning kitoblarida vahiy etilgan , endi esa barcha xalqlarga imonga boʻysunishlari uchun taqdim etilgandir .
45016027	Donishmand boʻlgan yagona Xudoga Iso Masih orqali ilalabad shon-sharaflar boʻlsin ! Omin .
46001001	Xudoning irodasi bilan Iso Masihning havoriysi boʻlishga chorlangan men , Pavlus ila birodarimiz Sostendan
46001002	Korinf shahridagi Xudoning jamoatiga salom ! Iso Masih orqali muqaddas qilingan va muqaddas boʻlishga chorlangan sizlarga , shuningdek , hammamizning Rabbimiz boʻlgan Iso Masihning ismini har yerda tilga oluvchilarning hammasiga
46001003	Otamiz Xudo va Rabbimiz Iso Masihdan inoyat va tinchlik boʻlsin .
46001004	Iso Masih orqali sizlarga berilgan Xudo inoyati uchun siz haqingizda Xudoyimga tinmay shukronalar aytaman .
46001005	Masihning xabari orangizda keng oʻrin olmoqda .
46001006	U tufayli sizlar har qanday kalomda mohir , bilimda boy boʻldingizlar .
46001007	Rabbimiz Iso Masihning koʻkdan namoyon boʻlishini kutar ekansizlar , Muqaddas Ruhning inʼomidan hech bir kam-koʻstingiz yoʻq .
46001008	Rabbimiz Iso Masih qaytadigan kunida qusursiz boʻlmogʻingiz uchun , U sizlarni oxirigacha qoʻllab-quvvatlaydi .
46001009	Sizlarni Oʻz Oʻgʻli Rabbimiz Iso Masih bilan muloqotga chaqirgan Xudo sadoqatlidir .
46001010	Ey birodarlarim , Rabbimiz Iso Masih nomi bilan sizlardan yolvorib soʻraymanki , hammalaringiz oʻzaro kelishib yashanglar . Oʻzaro nizolarga yoʻl qoʻymay , fikr-xayolda tamomila yakdil boʻlinglar .
46001011	Zero , birodarlarim , sizlarning orangizda janjal borligini Xloisning xonadonidagilar menga xabar berishdi .
46001012	Men shuni nazarda tutyapmanki , orangizda : “ Men Pavlus ummatiman ” , “ Men Apollos ummatiman ” , “ Men Kifa ummatiman ” , “ Men Masih ummatiman ” , degan gaplar yurar ekan .
46001013	Axir , Masih boʻlinganmi ? Axir , sizlar uchun Pavlus xochga mixlandimi ? Nahot sizlar Pavlusning nomi bilan suvga choʻmib imon keltirdingizlar ?
46001014	Xudoga shukurki , men sizlardan Krisp va Gaydan boshqa hech kimni suvga choʻmdirib imonga kiritmadim .
46001015	Tagʻin hech kim meni “ Oʻz nomi bilan imonga kiritdi ” , — demasin .
46001016	Ha , yana Stefanning uy ahlini ham suvga choʻmdirib imonga kiritdim , bundan boshqa yana kimni choʻmdirganimni bilmayman .
46001017	Zotan Masih meni choʻmdirishga emas , balki Injil Xushxabarini targʻib qilishga yubordi . Soʻzamollik qilishga ham yubormadi , toki Masihning xochi inkor etilmasin .
46001018	Xoch haqidagi xabar halok boʻlayotganlar uchun tentaklikdir . Lekin biz , najot topayotganlar uchun bu xabar Xudoning qudratidir .
46001019	Xuddi Tavrotda Xudo aytganidek : “ Donishmandlar donoligin barbod qilurman , Barham bergayman oqillar zakovatin ” .
46001020	Dono qayerda ? Olim qayerda ? Bu dunyoning notiqi qayerda ? Dunyoning hikmatini Xudo aqlsizlikka aylantirgani yoʻqmi ? !
46001021	Modomiki dunyo oʻz aql-zakovati bilan Xudoning murodiyu hikmatini anglab yetmagan ekan , Xudo tentaklikday tuyulgan xabarga ishonuvchilarni qutqarishni lozim koʻrdi .
46001022	Yahudiylar ajoyibotlar payida , yunonlar esa hikmatga hayrondir .
46001023	Biz esa faqat xochga mixlangan Masihni targʻib qilmoqdamiz . Bu yahudiylar uchun vasvasa , yunonlar uchun telbalikdir .
46001024	Biroq Xudo chaqirgan yahudiylaru yunonlar uchun Masih Xudoning qudrati va hikmatidir .
46001025	Zero Xudoning “ aqlsizligi ” inson donoligidan ustundir , Xudoning “ zaifligi ” inson qudratidan kuchliroqdir .
46001026	Olgan daʼvatingizga qaranglar , ey birodarlar ! Siz kimsizlar ? Insoniy nuqtayi nazardan dono boʻlganingiz koʻp emas , qudratli boʻlganingiz koʻp emas , olijanob boʻlganingiz ham koʻp emas .
46001027	Lekin Xudo donolarni sharmanda qilish uchun dunyodagi aqlsiz deb hisoblanganlarni tanladi . Qudratlilarni sharmanda qilish uchun U dunyodagi zaif deyilganlarni tanladi .
46001028	Xudo eʼtiborli narsalar arzimas boʻlsin uchun , bu dunyodagi eʼtiborsiz , kamsitilgan va ahamiyatsiz deb hisoblanganlarni tanladi ,
46001029	toki hech bir bashar Xudo oldida maqtanmasin .
46001030	Xudoning Oʻzi sizlarga Iso Masih ummati boʻlishni ato qildi . Iso Masih biz uchun Xudoning hikmati boʻldi , Masihning sharofati bilan biz solih , muqaddas , gunohdan forigʻ boʻldik .
46001031	Shu yoʻsinda , “ Maqtanaman degan Rabbimiz bilan maqtansin ” , degan oyat oʻz oʻrnini topdi .
46002001	Ey birodarlar , men sizlarning oldingizga Xudoning xabarini eʼlon qilgani kelganimda , soʻzamollik va bilgichlik niqobi ostida kelmadim .
46002002	Orangizda ekanman , Iso Masihdan va Uning xochga mixlanganidan boshqa hech narsa bilmaslikka qaror qildim .
46002003	Oldingizga zaiflik va qoʻrquv hissi hamda katta qaltiroq bilan keldim .
46002004	Mening soʻzim va vaʼzim inson zakovatining ishontiruvchiligidan emas , Xudo Ruhi va qudratidan dalolatdir ,
46002005	toki imoningiz inson hikmatiga emas , Xudo qudratiga asoslansin .
46002006	Shunday qilib , biz yetuk boʻlganlar orasida soʻzlab beradigan bir hikmat borki , u bu dunyoning va bu dunyodagi oʻtkinchi hokimlarning hikmatiday emas .
46002007	Biz Xudoning maxfiy , sirli hikmati borasida gapiramiz , U bu hikmatni dunyo bino boʻlishidan avval bizga ulugʻlik yaratish uchun shaylab qoʻygan edi .
46002008	Bu hikmatni dunyo hokimlaridan hech kim tushunmadi . Tushunsalar edi , ulugʻ Rabbimizni xochga mixlamas edilar .
46002009	Lekin xuddi Tavrotda yozilganidek boʻldi : “ Koʻz koʻrmagan , quloq eshitmagan , Inson aqli bovar qilmagan narsalarni Xudo Oʻzini sevganlarga muhayyo qilgan ” .
46002010	Bizlarga esa Xudo buni Oʻz Ruhi orqali oshkor qildi . Ilohiy Ruh butun narsalarni , hatto Xudoning teranliklarini tekshirib koʻradi .
46002011	Insonning oʻylarini uning ichidagi oʻz ruhidan boshqa kim biladi ? Xuddi shunday , Xudoning oʻylarini Xudoning Ruhidan boshqa hech kim tushuna olmaydi .
46002012	Bizlar esa dunyoning ruhini olmadik , balki Xudo bizga ato qilgan boyliklarni bilib olishimiz uchun , Xudodan chiqqan Ruhni qabul qildik .
46002013	Biz bu boyliklarni insoniy hikmatdan dalolat beruvchi soʻzlar bilan uqtirmaymiz . Aksincha , Ilohiy Ruhdan ilhomlangan soʻzlar bilan Ilohiy Ruhga tobe boʻlgan kishilarga ilohiy haqiqatni talqin qilamiz .
46002014	Inson oʻzining tugʻma his-tuygʻulari bilan Xudo Ruhi oʻrgatgan narsalarni qabul qila olmaydi . U bularni tushunmagani uchun tentaklik hisoblaydi . Zero ilohiy haqiqatni Ilohiy Ruh yordamida muhokama qilish lozim .
46002015	Xudo Ruhiga tobe kishi hamma narsani muhokama qiladi , oʻzini esa hech kim muhokama qila olmaydi .
46002016	Tavrotda yozilganidek : “ Xudovandning fikrini kim anglab yetibdiki , Unga taʼlim bersa ? ” — Bizda esa Masihning fikri bor .
46003001	Ey birodarlar , men sizlarga Muqaddas Ruhga tobe kishilarga gapirgandek gapira olmadim , balki dunyoviy fikrli , Masih yoʻlida chaqaloq qolganlar bilan soʻzlashgandek soʻzlashdim .
46003002	Sizlarni milkingizga botadigan yemish bilan emas , balki sut bilan boqdim , chunki unga hali kuchingiz yetmasdi . Hozir ham kuchingiz yetmaydi .
46003003	Sizlar hali ham bu dunyoning odamlariday yuribsizlar . Orangizda hasad , janjal va kelishmovchiliklar bor ekan , dunyoviy emasmisizlar ? Bunday harakat qilarkansizlar , boshqa odamlardan nima bilan farqlanasizlar ?
46003004	Sizlardan biri : “ Men Pavlus ummatiman ” — desa , boshqasi : “ Men Apollos ummatiman ” , — deydi . Sizning bu “ insonparvarligingiz ” ortiqcha emasmi ? !
46003005	Axir , Pavlus kim ? Apollos kim ? Ular xizmatchi , xolos , ular orqali sizlar imon topgansizlar . Rabbimiz bizga ato qilgani boʻyicha , har birimizning vazifasi boshqa-boshqa .
46003006	Men urugʻ ekdim , Apollos sugʻordi ; lekin Xudo oʻstirdi .
46003007	Shuning uchun ekkan va sugʻorgan hech nima , hamma gap oʻstirgan Xudodadir .
46003008	Ekuvchi va sugʻoruvchining mohiyati bir , har biri mukofotni oʻz mehnatiga yarasha oladi .
46003009	Biz Xudoning xizmatdoshlarimiz , sizlar esa Xudoning ziroati , Xudoning imoratisizlar .
46003010	Xudo bergan inoyat asosida men dono quruvchi kabi poydevor qoʻydim . Boshqa kishi esa uning ustida nimadir bunyod etadi . Har kim qanday qurayotganiga diqqat etsin .
46003011	Chunki hech kim qoʻyilgan poydevor , yaʼni Iso Masihdan boshqa poydevor qoʻya olmaydi .
46003012	Bu poydevor ustida kimdir oltindan , kimdir kumush yoki qimmatli toshlardan , kimdir esa yogʻochu xashak yo poxoldan bino qurmoqda ,
46003013	har kimning ishi esa oʻziga yarasha oshkor boʻlib qoladi . Mahshar kuni uni fosh qiladi , olov uni ochiq-oydin qiladi-qoʻyadi . Shunda har kimning ishi qanday ekanligini olov sinab beradi .
46003014	Kimda-kimning bunyod etgan ishi olovga bardosh bersa , u mukofot oladi .
46003015	Kimning ishi yonsa , u talafot koʻradi ; oʻzi qutuladi-yu , ammo olovdan qutulib chiqqandek boʻladi .
46003016	Nahotki bilmasangiz ? Sizlar Xudoning maʼbadisizlar , Xudoning Ruhi ichingizda yashamoqda .
46003017	Kimki Xudoning maʼbadini buzsa , uni Xudo uradi . Chunki Xudoning maʼbadi muqaddasdir ; bu maʼbad esa sizlarsiz .
46003018	Hech kim oʻz-oʻzini aldamasin . Sizlardan kim bu dunyoda dono boʻlaman desa , dono boʻlish uchun oʻzini aqlsiz deb bilsin .
46003019	Chunki bu dunyoning donoligi Xudo oldida aqlsizlikdir . Zaburda yozilganiday : “ U donolarni oʻzlarining quvligi ila toʻrga ilintirar ” .
46003020	Va yana shunday yozilgan : “ Xudovand biladir-kim , Donolar fikr-xayoloti puchga chiqur ” .
46003021	Shuning uchun hech kim odamiylik bilan maqtanmasin . Chunki hamma narsa oʻzingizniki :
46003022	Pavlusu , Apollosu , Kifa ham , dunyo ham , hayot va oʻlim ham , shu dam va kelajak ham — hammasi sizlarniki .
46003023	Sizlar esa — Masihniki , Masih esa — Xudonikidir .
46004001	Shunday qilib , kishilar bizni Masihning xizmatkorlari hamda Xudoning sir-asrorlarini bayon etuvchi idorachilar deb tushunmogʻi lozim .
46004002	Umuman idora qiluvchidan talab qilingan narsa sidqidildan ishlashidir .
46004003	Men haqimda sizlar qanday fikrdasiz , yoki boshqa odamlar qanday fikrda , bu narsa meni deyarli qiziqtirmaydi . Men oʻzim ham oʻz haqimda fikr yuritmayman .
46004004	Zotan oʻzimda hech bir ayb koʻrmasam ham , bu bilan oʻzimni oqlamayman . Chunki men haqda hukm yurituvchi Rabbimiz boʻladi .
46004005	Shu bois vaqtidan oldin , Rabbimiz kelmagunlaricha , aslo hukm yuritmanglar . U kelib zulmatda yashirilgan narsalarni ravshan qiladi-da , dil niyatlarini voqif etadi . Oʻshanda har kim oʻz ishiga yarasha Xudodan tahsin oladi .
46004006	Ey birodarlar , men sizlarni oʻylab , bu qoidalarni oʻzimga va Apollosga tatbiq etdim , toki sizlar yozilgandan tashqariga chiqmay , bilarmonlik qilmaslikni bizdan oʻrganinglar , bir-biringiz oldida kekkaymanglar .
46004007	Kim seni ustun tutyapti ? Xudodan olmagan nimang bor ekan ? Agar Undan olgan boʻlsang , nima uchun Undan olmagandek maqtanib yuribsan ?
46004008	Sizlar endi toʻq boʻlibsizlar , endi boyib ketibsizlar , bizsiz sultonlik qilyapsizlar ! Koshki haqiqatan sulton boʻlsangiz edi , unda biz sizlar bilan birga davr surar edik !
46004009	Men oʻylaymanki , Xudo biz , havoriylarni goʻyo namoyishda oxirgilar qatorida yurgizib , oʻlimga mahkum boʻlganlar kabi maydonga keltirdi . Biz farishtalar hamda insonlar oldida , qolaversa , butun koinot oldida bir tomosha boʻldik .
46004010	Bizlar Masih uchun goʻyo aqlsizmiz , lekin sizlar Masih soyasida aqllisizlar ! Biz zaifmiz , sizlar esa kuchli ! Sizlar shon-shuhratli , biz esa eʼtiborsizmiz !
46004011	Hatto shu vaqtgacha och-yalangʻochmiz , chanqoqlik va kaltaklarga chidaymiz , sargardon boʻlib yuribmiz .
46004012	Oʻz mehnatimiz bilan kun koʻryapmiz . Bizni haqorat qilsalar , duo qilamiz ; zulm qilsalar , chidaymiz .
46004013	Gʻiybat qilsalar , yumshoq javob beramiz . Hozirgacha biz hammaning axlati , hatto dunyoning supurindisi boʻlib yuribmiz .
46004014	Men bularni sizlarni xijolatda qoldirmoq uchun emas , balki sevimli bolalarimday nasihat qilmoq uchun yozyapman .
46004015	Masih yoʻlida minglab odamlar sizga ustozlik qilsa ham , otalaringiz koʻp emas . Bir oʻzim Xushxabarni sizlarga yetkazib , Iso Masih nomidan otangiz boʻldim .
46004016	Shuning uchun sizlardan yalinib soʻrayman : [ men Masihdan oʻrnak olganimdek ] mendan oʻrnak olinglar !
46004017	Ana shu maqsadda men Rabbimizga sodiq boʻlgan sevimli oʻgʻlim Timoʻtiyni sizning oldingizga yubordim . Har yerda va har bir imonlilar jamoatida taʼlim berganim kabi , Masih bilan yurgan yoʻllarimni u sizlarga eslatadi .
46004018	Men sizlarning oldingizga tez kelmaganim uchun , orangizdan baʼzi kishilar kiborlanib ketdi .
46004019	Ammo Rabbim xohlasa , men yaqinda oldingizga boraman . Unda takabburlarning soʻzini emas , ruhiy quvvatini sinab koʻraman .
46004020	Chunki Xudo saltanati soʻzda emas , balki quvvatdadir .
46004021	Nima istaysizlar ? Yoningizga hassa bilan boraymi , yoki mehr va muloyimlik ruhi bilan boraymi ?
46005001	Har holda , sizning orangizda zinogarlik paydo boʻlibdi , degan ovozalar chiqdi ; buning ustiga shunday zinogarlikki , hatto majusiylar orasida bunday hodisa yuz bermagan , yaʼni sizlardan bir kishi otasining xotinini olibdi !
46005002	Va sizlar bu bilan faxrlanyapsizlar ! Aksincha , motam tutib , bunday ish qilgan odamni orangizdan chiqarib tashlashingiz kerak edi-ku !
46005003	Men esa jisman gʻoyib boʻlsam ham , ruhan har dam sizlar bilan birgaman . Men goʻyo yoningizda boʻlgandek , bu ishni qilgan odam haqida allaqachon Rabbimiz Iso Masih nomi bilan hukm yuritdim :
46005004	Sizlar mening ruhim hamda Rabbimiz Iso Masihning qudrati bilan bir joyda toʻplanganingizda ,
46005005	bu odamni tana tinkasini quritish uchun shaytonga topshirish kerak , toki Rabbimiz Iso Masih kelgan kunda uning ruhi xalos boʻlsin .
46005006	Sizlarning maqtanishingiz yaxshi emas . Nahotki , ozgina xamirturush butun xamirni achitishini bilmasangizlar ?
46005007	Sizlar aslida xamirturushsiz boʻlishingiz kerak . Shunday qilib , eski xamirturushni supurib tashlang , yangi xamir boʻlinglar ! Masihning Oʻzi bizning Fisih qurbonligimiz boʻlib , jonini fido qilgan .
46005008	Shuning uchun biz eski yomonlik va buzuqlik xamirturushi bilan emas , balki soflik va samimiylik boʻlgan xamirturushsiz non bilan bayram qilaylik .
46005009	Maktubimda sizlarga zinokorlar bilan aloqa qilmaslikni yozgan edim .
46005010	Shubhasizki , umuman bu dunyoning zinokorlari yoki tamagirlari , tovlamachilari , butparastlari haqida demoqchi emasdim , aks holda sizlar bu dunyodan ayrilishga majbur boʻlar edingizlar !
46005011	Men sizlarga oʻzini birodaringiz deb , zinokor , tamagir , butparast , haqorat qiluvchi , mayxoʻr yoki talonchi boʻlgan kishi bilan aloqa qilmaslikni , hatto bunday odam bilan birga ovqat yemaslikni yozgan edim .
46005012	Qolaversa , imonlilar jamoatidan tashqaridagilarni hukm etishga mening nima haqim bor ? Ularni Xudo hukm qiladi . Sizlar jamoatdagilarni hukm qilsangiz , bas . Tavrotda yozilganidek : “ Fosiq odamni oʻz orangizdan chiqarib tashlanglar ” .
46005013	
46006001	Sizlardan biringizning boshqa birovga daʼvosi boʻlsa , qanday qilib azizlar huzurida emas , insofsizlar huzurida sud boʻlishga jasorat etasizlar ?
46006002	Azizlar dunyoni hukm etishlarini nahot sizlar bilmasangiz ? Modomiki sizlar dunyoni hukm qilar ekansiz , nahotki deyarli ahamiyatsiz ishlarni ham muhokama qilishga layoqatli boʻlmasangiz ?
46006003	Biz farishtalarni hukm etishimizni bilmaysizlarmi ? Shunday ekan , tirikchilik ishlari qayerda qoldi ?
46006004	Sizlar esa tirikchilik masalalari haqida daʼvolashib , imonlilar jamoatidagi obroʻ-eʼtiborsiz kishilarni oʻz hakamlaringiz qilib qoʻyasizlar .
46006005	Sizlar uyaling , deb shularni aytyapman . Nahotki orangizda oʻz birodarlari orasida hakam boʻladigan bironta ham dono odam yoʻq ?
46006006	Holbuki , birodar birodar bilan daʼvolashmoqda-yu , bu ham imonsizlar oldida !
46006007	Har holda bir-biringiz bilan daʼvolashishning oʻzi ham sizlar uchun tamoman magʻlubiyatdir . Haqsizlikka chidab turganingiz sizlar uchun yaxshiroq boʻlmasmidi ? Haq-huquqingiz toptalgani sizlar uchun yaxshiroq boʻlmasmidi ?
46006008	Lekin sizlar , aksincha , oʻz birodaringizga nohaqlik qilib , uni haq-huquqdan mahrum qilyapsizlar .
46006009	Nahotki bilmasangizlar ? Nohaqlik qiluvchilar Xudoning Shohligidan bahramand boʻlmaydilar . Adashmanglar , na zinokorlar , na butparastlar , na fohishabozlar , na bachchabozlar , na bachchalar ,
46006010	na oʻgʻrilar , na tamagirlar , na ichkilikbozlar , na haqorat qiluvchilar , na talonchilar Xudoning Shohligidan bahramand boʻlmaydilar .
46006011	Sizlar baʼzilaringiz shunday edingizlar . Lekin sizlar yuvindingiz , muqaddas boʻldingiz , Rabbimiz Iso Masihning nomi va Xudoyimizning Ruhi bilan oqlandingiz .
46006012	Hamma narsa menga joiz ekan , lekin hamma narsa ham foydali emas . Hamma narsa menga joiz ekan , lekin hech bir narsa menga hokim boʻlmasligi kerak .
46006013	Ovqat qorin uchun , qorin ham ovqat uchun ekan , lekin Xudo uni ham , buni ham yoʻq qiladi . Badan esa zino uchun emas , balki Rabbimiz uchundir , Rabbimiz esa badan uchundir .
46006014	Oʻz qudrati bilan Rabbimiz Isoni tiriltirgan Xudo bizni ham tiriltiradi .
46006015	Bilmaysizlarmi ? Aʼzoyi badaningiz Masihning aʼzolaridir . Shunday boʻlgach , Masihning aʼzolarini olib , fohishaning aʼzolari qilib qoʻyarmikinman ? — Aslo !
46006016	Fohisha bilan qovushgan u bilan bir badan boʻlishini bilmaysizlarmi ? Mana Tavrotda : “ Ikkovi bir badan boʻladi ” , — deb yozilgan .
46006017	Rabbimiz bilan qovushgan esa U bilan bir ruh boʻladi .
46006018	Zinodan qochinglar ! Inson qiladigan har qanday gunoh badandan tashqarida boʻladi . Zino qiluvchi esa oʻz shaxsiy badaniga qarshi gunoh qiladi .
46006019	Nahot bilmasangiz ? Sizning badaningiz oʻzingizda yashayotgan Muqaddas Ruhning maʼbadidir . Uni sizga Xudo bergan , sizlar oʻzlaringizga tegishli emassizlar .
46006020	Qimmat baho bilan sotib olindingizlar . Shuning uchun badaningiz [ va ruhingiz ] bilan Xudoni ulugʻlanglar . [ Chunki sizlar Xudoga tegishlisiz . ]
46007001	Endi sizlar menga yozgan narsalarga kelaylik : Xotinga tegmaslik odam uchun yaxshidir .
46007002	Lekin zinoga yoʻl qoʻymaslik uchun , har bir kishining oʻz xotini boʻlsin va har xotinning oʻz eri boʻlsin .
46007003	Er oʻz xotiniga nisbatan va xotin oʻz eriga nisbatan er-xotinlik vazifasini bajo keltirsin .
46007004	Xotinning badani ustidan xotin emas , balki eri hokimlik qiladi . Xuddi shunday , erning badani ustidan er emas , balki xotini hokimlik qiladi .
46007005	Bir-biringizdan bosh tortmanglar . Faqat oʻzaro kelishgandan soʻng , [ roʻza tutish va ] ibodat qilish uchun vaqtincha judo boʻlinglar . Keyin yana qovushinglar , toki oʻzingizni tiya olmaganingizdan foydalanib , shayton sizlarni vasvasaga solmasin .
46007006	Men buni buyruq tariqasida emas , ijozat tariqasida aytyapman .
46007007	Butun insonlar men kabi boʻlishlarini istar edim . Lekin har bir kishining Xudodan olgan oʻz qobiliyati bor , biriniki bu boʻlsa , boshqaniki udir .
46007008	Uylanmaganlarga va beva xotinlarga aytaman : men kabi qolsalar , ular uchun yaxshidir .
46007009	Lekin oʻzini tuta olmasalar , uylansinlar . Chunki shahvoniy ishq bilan yonishdan koʻra , uylanish yaxshiroqdir .
46007010	Uylanganlarga men emas , balki Rabbimiz buyuradi : xotin eridan ajralmasin .
46007011	Agar ajralsa , ersiz qolsin yoki oʻz eri bilan yarashsin . Er ham oʻz xotinini qoʻyib yubormasin .
46007012	Boshqalarga esa Rabbimiz emas , balki men aytyapman : agar bir imonli erning xotini imonsiz boʻlsa-yu , eri bilan yashashga rozi boʻlsa , er xotinini qoʻyib yubormasin .
46007013	Shuningdek , biron xotinning eri imonsiz boʻlsa va u xotini bilan yashashga rozi boʻlsa , xotin eridan ajramasin .
46007014	Chunki imonsiz er imonli xotini orqali muqaddas boʻladi va imonsiz xotin ham imonli eri orqali muqaddas boʻladi . Aks holda bolalaringiz harom boʻlur edilar , endi esa muqaddasdirlar .
46007015	Agar imonsiz er yoki xotin ayrilmoqchi boʻlsa , ayrilsin . U holda imonli er yoki xotin boshi bogʻliq emas . Rabbimiz bizni tinchlikka chorlagan .
46007016	Ey xotin , eringni qutqara olishingni qayerdan bilasan ? Yoki ey erkak , xotiningni qutqara olishingni qayerdan bilasan ?
46007017	Xullas , har bir kishiga Rabbimiz qanday taqdir ato etgan boʻlsa , Xudo uni qanday holatda daʼvat etgan boʻlsa , shunday turmush kechirsin . Men butun Masih jamoatlariga shunday buyuraman .
46007018	Birov sunnatli boʻlganda daʼvat etildimi ? Sunnatini bekitmasin . Birov sunnatsiz boʻlganda daʼvat etildimi ? Sunnat boʻlmasin .
46007019	Sunnatlilik ham , sunnatsizlik ham hech narsa emas , hamma gap Xudo buyruqlarini ado etishdadir .
46007020	Har kim qanday holatda daʼvat etilgan boʻlsa , oʻsha holatda qolsin .
46007021	Agar qul boʻlganingda daʼvat etilgan boʻlsang , tashvishlanma . Ammo ozod boʻlishga imkon bor boʻlsa , fursatni gʻanimat bil .
46007022	Rabbimiz kimni qul sifatida daʼvat etgan boʻlsa , u Rabbimizning ozod bandasidir . Shuningdek , Masih kimni ozod kishi sifatida daʼvat etgan boʻlsa , u Masihning qulidir .
46007023	Sizlar qimmat baho bilan sotib olindingizlar , tagʻin insonning quli boʻlmanglar .
46007024	Birodarlar , kim qanday holda daʼvat etilgan boʻlsa , Xudo oldida oʻsha holda qolsin .
46007025	Ersizlar haqida Rabbimdan amr olganim yoʻq . Lekin men Rabbimdan olgan marhamatga binoan , ishonchli kishi sifatida maslahat beraman .
46007026	Hozirgi siqiq vaziyat sababli insonga avvalgi holatidek qolish yaxshidir , deb oʻylayman .
46007027	Xotiningga nikohlanganmisan ? Qoʻyib yuborishni izlama . Boʻydoq qoldingmi ? Xotin izlama .
46007028	Lekin uylansang ham , gunohkor boʻlmaysan . Shuningdek , qiz erga tegsa , gunohkor boʻlmaydi . Faqat bunday odamlarning boshi qaygʻuda boʻladi va men bundan sizlarni asramoqchiman .
46007029	Ey birodarlar , men sizlarga yana shuni aytmoqchimanki , vaqt endi qisqa . Bundan keyin xotinli erkaklar xotini yoʻqday boʻlsinlar .
46007030	Yigʻlayotganlar yigʻlamaganday , sevinayotganlar sevinmaganday , sotib olayotganlar xarid qilmaganday ,
46007031	bu dunyodan istifoda qilayotganlar esa istifoda qilmaganday yashasinlar . Mana , bu dunyoning qiyofasi soʻlib boryapti-ku !
46007032	Men sizlarning tashvishsiz boʻlishingizni istayman . Uylanmagan odam Rabbimni qanday rozi qilaman , deb Uning ishlari haqida qaygʻuradi .
46007033	Uylangan odam esa xotinimni qanday rozi qilaman , deb dunyoviy ishlar haqida qaygʻuradi . Erli xotin bilan ersiz qiz orasida ham farq bor .
46007034	Erga tegmagan qiz Rabbimni qanday rozi qilaman , deb Uning ishlari haqida qaygʻuradi , shu tariqa u jisman va ruhan muqaddas boʻladi . Lekin erli xotin erimni qanday rozi qilaman , deb dunyoviy ishlar haqida qaygʻuradi .
46007035	Men bularni sizlarga band solish uchun aytayotganim yoʻq . Aksincha , adab bilan yashab , fikringizni chalgʻitmasdan , sidqidildan Rabbingizga berilinglar , deb sizlarning manfaatingizni oʻylab gapirdim .
46007036	Agar biron kishi oʻz bokirasining iffatini saqlashni adabsizlik deb hisoblasa va qizning yoshi oʻtayotgan boʻlsa , u xohlaganidek qilsin , gunohkor boʻlmaydi . Mayli , bundaylar turmushga chiqsin .
46007037	Lekin kim oʻz fikrida ogʻishmay qattiq tursa va ehtiyoj yuzasidan qisilmay , oʻz irodasiga hokim boʻlib , bokirasining iffatini saqlashga qaror qilgan boʻlsa , u odam yaxshi ish qilgan boʻladi .
46007038	Binobarin , kim oʻz bokirasini erga bersa , yaxshi ish qilgan boʻladi . Erga bermagan esa yana ham yaxshiroq ish qilgan boʻladi .
46007039	Xotin hali eri tirikligida qonun boʻyicha boshi bogʻliqdir . Agar eri oʻlsa , u istagan kishiga turmushga chiqishi mumkin , faqat u kishi Rabbimizga tegishli boʻlsin .
46007040	Ammo xotin tulligicha qolsa , u yana ham baxtli boʻladi . Bu mening fikrim va oʻylaymanki , menda ham Xudoning Ruhi bor .
46008001	Butga qurbon qilingan goʻsht masalasiga kelsak , biz hammamiz bilimga egamiz , deyish mumkin . Lekin bilim kishini shishintiradi , sevgi boʻlsa , yashnatadi .
46008002	Agar bir kishi bilimliman deb oʻylasa , u hali zarur boʻlgan bilimga erishmagan .
46008003	Kimki Xudoni sevsa , u Xudo tomonidan tanib-bilingan .
46008004	Endi butga qurbon qilingan goʻshtni yeyishga kelsak , biz shuni bilamizki , but dunyoda hech narsa emas , birgina Xudodan boshqa xudo yoʻq .
46008005	Garchi yeru koʻkda xudo deb atalgan mavjudotlar bor boʻlsa-da ( haqiqatan ham koʻp “ xudolar ” va “ rablar ” bor ) ,
46008006	lekin biz uchun birgina Otamiz Xudo bor . Hamma narsa Undandir , biz U uchun yashaymiz . Shuningdek , birgina Rabbimiz Iso Masih bor . Hamma narsa U orqali vujudga kelgan , biz ham U orqali yashaymiz .
46008007	Lekin bu bilim barcha insonlarda yoʻq . Baʼzi imonlilar hozirgacha eski butparastlik odati boʻyicha , bu goʻshtni butga bagʻishlangan qurbonlik sifatida yeydilar , ular vijdonan sezgir boʻlgani uchun vijdoni bulgʻanadi .
46008008	Oziq-ovqatlar umuman bizni Xudoga yaqinlashtira olmaydi . Agar yemasak ham , bir narsa yoʻqotmaymiz , yesak ham , bir narsa orttirmaymiz .
46008009	Faqat ehtiyot boʻlingiz , sizlarning bu erkinligingiz zaiflarning vasvasaga tushishiga sabab boʻlmasin .
46008010	Masalan , vijdoni sezgir bir kishi bilimliman degan sening butxonada yeb oʻtirganingni koʻrib qolsa , u butga bagʻishlangan qurbonlik goʻshtlarini yeyishga moyil boʻlmaydimi ?
46008011	Ana shu zaif birodaring uchun Masih oʻldi , sen esa uni oʻz biliming tufayli halokatga yoʻliqtirasan .
46008012	Shunday yoʻl tutsangizlar , birodarlaringizga qarshi gunoh qilgan boʻlasizlar . Ularning sezgir vijdoniga azob berib , Masihga qarshi ham gunoh qilgan boʻlasizlar .
46008013	Xullasi kalom , agar yeyayotgan ovqatim birodarimning vasvasaga tushishiga sabab boʻladigan boʻlsa , men uni vasvasaga solmaslik uchun umrbod goʻsht yemayman .
46009001	Men havoriy emasmanmi ? Men ozod emasmanmi ? Rabbimiz Iso Masihni koʻrmaganmanmi ? Rabbim yoʻlida qilgan mehnatim mahsuli sizlar emasmi ?
46009002	Agar boshqalar uchun havoriy boʻlmasam , unda hech boʻlmasa sizlar uchun havoriydirman . Axir , sizlar Rabbimning ummatisizlar , havoriyligimning muhrisizlar .
46009003	Meni soʻroq qiluvchilar oldida oʻzimni ana shu bilan oqlayman .
46009004	Nahotki bizning yeb-ichishga huquqimiz boʻlmasa ?
46009005	Biz ham boshqa havoriylar kabi , Rabbimiz Isoning ukalari va Kifa kabi imonli bir xotinni oʻzimiz bilan olib borishga huquqimiz yoʻqmi ?
46009006	Nahotki faqat men va Barnabo ishlamaslik huquqidan benasib boʻlsak ?
46009007	Kim oʻz hisobidan askarlik qiladi ? Kim tok oʻtqazib , uning mevasini yemaydi ? Kim poda boqib , podaning sutini ichmaydi ?
46009008	Men buni faqat odamiylik yuzasidan gapiryapmanmi ? Tavrot ham xuddi shuni aytadi-ku !
46009009	Mana , Musoning Qonunida : “ Gʻalla yanchayotgan hoʻkizning ogʻzini toʻsma ” , — deb yozilgan . Axir , Xudo hoʻkizlar haqida qaygʻuryaptimi ?
46009010	Yoki buni shaxsan biz uchun aytyaptimi ? Ha , bular biz uchun yozilgan . Shudgor qiluvchi umid bilan shudgor qilishi kerak , gʻalla yanchuvchi ham oʻz haqini olish umidi bilan ishlashi kerak .
46009011	Biz orangizda Ruhning urugʻini ekkandan keyin sizlardan moddiy hosilni oʻrib olsak , buni koʻp koʻrasizmi ?
46009012	Agar boshqalarning sizlardan foydalanish haqi bor ekan , bizning haqimiz yanada koʻproq boʻlishi kerak-ku ! Lekin biz bu haqdan foydalanmadik , aksincha , Masih Xushxabariga toʻsiq boʻlmasin deb , har narsaga chidab yuribmiz .
46009013	Bilmaysizlarmi , maʼbadda xizmat qiluvchi ruhoniylar maʼbaddan ovqat olib yeydilar . Qurbongohda xizmat qiluvchilar keltiriladigan qurbonliklardan ulush oladilar .
46009014	Shuningdek , Injilni targʻib qiluvchilar bu yumush orqali kun kechirishlarini Rabbimiz Isoning Oʻzi buyurgan .
46009015	Lekin men bu huquqlarning hech biridan foydalanmadim , menga shunday qilinsin , deb ham bularni yozayotganim yoʻq . Biron kishi meni shu iftixordan mahrum qilganidan koʻra , men uchun oʻlish yaxshidir .
46009016	Agar men Injilni targʻib etayotgan boʻlsam , bu bilan faxrlanishga haqim yoʻq , chunki bu mening zimmamdagi vazifamdir . Ammo Injilni targʻib etmasam , mening holimga voy !
46009017	Bu ishni ixtiyoriy ravishda qilsam , mukofot olaman . Lekin buni gʻayriixtiyoriy ravishda qilayotgan boʻlsam , demak , men faqat zimmamdagi vazifani ado etyapman .
46009018	U holda menga qanday mukofot bor ? Mukofotim shundaki , men Masih Xushxabarini badalsiz targʻib qilishni faxrli deb bilaman , voizlik haqimdan voz kechaman .
46009019	Men hammasidan ozod boʻlsam ham , yanada koʻproq odamni ergashtiray deb , oʻzimni hammasiga qul etdim .
46009020	Yahudiylarni ergashtiray deb , yahudiylarga yahudiy kabi boʻldim . Oʻzim Tavrot Qonuniga qaram boʻlmasam-da , qaram boʻlganlarni ergashtiray deb , ular uchun Qonunga qaramday boʻldim .
46009021	Men Xudo oldida qonunsiz ham emasman ; aksincha , Masihning Qonuniga boʻysunaman . Ammo Ilohiy Qonunni bilmaganlarni ergashtiray deb , ular uchun Qonundan bexabarday boʻldim .
46009022	Zaiflarni ergashtiray deb , ular uchun zaif boʻldim . Hech boʻlmasa baʼzilarni qutqaray deb , hammaga hamma narsa boʻldim .
46009023	Bularning hammasini Injil uchun qilyapman , toki uning qut-barakasida mening ham hissam boʻlsin .
46009024	Nahot bilmasangizlar , musobaqa maydonida hammasi chopadi-yu , ammo faqat bir kishi mukofot oladi . Sizlar ham shunday chopingki , mukofot olinglar !
46009025	Musobaqada jonbozlik qiladigan har bir odam har narsadan nafsini tiyadi . Ular foniy bir toj olish uchun , biz esa boqiy toj olish uchun jonbozlik qilamiz .
46009026	Menga qolsa , shunday chopyapmanki , chopishim maqsadsiz boʻlmaydi . Shunday urinyapmanki , zarbam havoga urilganday boʻlmasin .
46009027	Badanimni turtkilab , oʻzimga qul qilib olaman , toki boshqalarga nasihat qilib turib , oʻzim yaramas boʻlib qolmayin .
46010001	Birodarlar , sizlar shundan xabarsiz qolishingizni istamayman : ota-bobolarimizning hammasi nurli bulut ostida kezdilar va hammasi Qizil dengizdan oʻtdilar .
46010002	Ularning hammasi shunday bulut ostida kezib va dengizdan oʻtib , Muso paygʻambar nomidan suvga choʻmib imon keltirganday boʻldilar .
46010003	Hammasi baravar ruhiy oziqni yedilar .
46010004	Hammasi baravar ruhiy ichimlikni ichdilar ; ular orqalaridan kelayotgan ruhiy qoyatoshdan suv ichdilar . U qoyatosh esa Masih edi .
46010005	Lekin Xudo ularning koʻplaridan rozi boʻlmadi , ular sahroda halok boʻlishdi .
46010006	Ularning boshiga tushgan bu koʻrgiliklar biz ularday yomon nafsga berilmasligimiz uchun bizga namuna boʻldi .
46010007	Ularning baʼzilariga oʻxshab , butparast boʻlmanglar . Ular haqida Tavrotda shunday yozilgan : “ Xalq yeyish va ichish uchun oʻtirdi , oʻynashmoqqa turdi ” .
46010008	Zinokorlik ham qilmaylik , chunki ulardan baʼzilari zinokorlik qildilar va bir kunda ulardan yigirma uch ming kishi nobud boʻldi .
46010009	Masihni ham sinov qilmaylik , chunki ulardan baʼzilari Xudoni sinadilar va ilonlardan halok boʻldilar .
46010010	Shikoyatbozlik ham qilmanglar , chunki ulardan baʼzilari shikoyat qildilar va Qiruvchi ularni urib nobud qildi .
46010011	Ular boshdan kechirgan bu hodisalarning hammasi biz ibrat olishimiz uchun sodir boʻldi , zamonaning oxiriga yetishgan bizlar uchun nasihat tariqasida yozilgan .
46010012	Shuning uchun , oʻzining mustahkamligiga ishongan kishi yiqilmaslik uchun ehtiyot boʻlsin .
46010013	Boshingizga oddiy insoniy vasvasadan boshqa vasvasa kelmagan . Xudo esa sodiqdir , U kuchingizdan ortiq vasvasaga tushishingizga yoʻl qoʻymaydi , lekin vasvasa bilan birga toqat qilishingiz uchun ilojini ham beradi .
46010014	Binobarin , ey sevikli birodarlarim , butparastlikdan qochinglar !
46010015	Men sizlarga aqli borlar deb xitob qilyapman , gapimni oʻzlaringiz muhokama qilinglar .
46010016	Biz qutlugʻ kosani qutlar ekanmiz , Masihning qoniga aloqador boʻlmaymizmi ? Nonni sindirar ekanmiz , Masihning badaniga aloqador boʻlmaymizmi ?
46010017	Non qanday bitta boʻlsa , biz ham xuddi shunday koʻplashib bitta badanni tashkil etamiz . Axir , burda-burda boʻlsa-da , hammamiz bitta nonni boʻlishamiz .
46010018	Hozirgi dunyoviy Isroilga qaranglar : Xudo shaʼniga keltiriladigan qurbonlik etlarini yeguvchilar qurbongohda ishtirok etmaydilarmi ?
46010019	Men nima demoqchiman oʻzi ? But biron narsa hisoblanadimi ? Yoki butga bagʻishlangan qurbonlik biror ahamiyat kasb etadimi ?
46010020	Yoʻq , ammo majusiylar qurbonlik bagʻishlaganda Xudoga emas , jinlarga bagʻishlaydilar . Sizlar esa jinlar bilan aloqa qilishingizni istamayman .
46010021	Sizlar ham Rabbimiz kosasidan , ham jinlar kosasidan icha olmaysizlar ; ham Rabbimiz dasturxonida , ham jinlar dasturxonida ishtirok qila olmaysizlar .
46010022	Nahotki biz Rabbimizning rashkini qoʻzgʻamoqchi boʻlsak ? Nahotki biz Undan kuchli boʻlsak ?
46010023	Hamma narsa menga joiz ekan , lekin hamma narsa foydali emas . Hamma narsa joiz ekan , lekin hamma narsa ibratli emas .
46010024	Har kim oʻzining emas , oʻzganing manfaatini koʻzlasin .
46010025	Vijdoningiz tinch boʻlishi uchun , bozorda sotiladigan hamma narsani tekshirmasdan yeyaveringlar .
46010026	Chunki “ Xudovandnikidir yer yuzi va undagi borliq jon ” .
46010027	Agar imonsizlardan biri sizlarni chaqirsa va borishga mayl qilsangiz , vijdoningiz tinch boʻlishi uchun , oldingizga qoʻyilgan har bir narsani tekshirmasdan yeyaveringlar .
46010028	Mabodo u kishi sizlarga : “ Bu butga bagʻishlangan qurbon goʻshti ” , — deb aytsa , aytganning xotiri uchun va vijdon uchun yemanglar . [ Zotan yer va undagi borliq jon Xudovandnikidir . ]
46010029	Men vijdon deb oʻzimning emas , boshqa kishining vijdonini koʻzda tutyapman . Nima uchun boshqa kishining vijdoni tufayli mening erkinligimga dogʻ tushar ekan ?
46010030	Agar men Xudoga shukrona aytib ovqatda ishtirok etsam , nega minnatdorchiligim uchun aybdor boʻlar ekanman ?
46010031	Shunday qilib , yeysizlarmi , ichasizlarmi , nimaiki qilsangizlar , hamma narsani Xudoni ulugʻlash uchun qilinglar .
46010032	Na yahudiylarni , na yunonlarni , na Xudoning jamoatini qoqintiradigan biron narsa qilmanglar .
46010033	Men ham oʻz manfaatimni emas , koʻplarning manfaatini koʻzlayman , ular najot topsin deb , turli yoʻl bilan hammaning koʻnglini topmoqchiman .
46011001	Men Masihga qanday ergashsam , sizlar ham menga shunday ergashinglar .
46011002	Ey birodarlar , sizlarni maqtasam arziydi , chunki sizlar meni har doim xotirlaysizlar , topshirgan rivoyatlarimga qattiq amal qilasizlar .
46011003	Yana shuni bilishingizni xohlaymanki , har bir erkakning boshligʻi Masih , xotinning boshligʻi erkak , Masihning boshligʻi esa Xudodir .
46011004	Boshini yopib ibodat qilgan yoki bashorat qilgan har bir erkak oʻz boshini sharmanda qiladi .
46011005	Yana boshini yopmay ibodat qilgan yoki bashorat qilgan har bir xotin oʻz boshini sharmanda qiladi . Bunday xotin sochlarini qirgan xotin bilan tengdir .
46011006	Agar xotin boshini yopishni istamasa , unda sochlarini ham qirqsin . Lekin agar xotinga sochlarini qirqish yoki qirish uyat boʻlsa , boshini yopsin .
46011007	Erkak Xudoning surati va izzati qilib yaratilgani uchun , boshini yopmogʻi shart emas . Xotin boʻlsa — erkakning izzatidir .
46011008	Chunki erkak xotindan emas , balki xotin erkakdan bunyod boʻlgan .
46011009	Yana erkak xotin uchun emas , balki xotin erkak uchun yaratilgan .
46011010	Shuning uchun hamda farishtalar sababli , xotinning boshi ustida hokimlik alomati boʻlishi kerak .
46011011	Har holda , Rabbimiz nazarida xotin erkakdan mustaqil emas va erkak ham xotindan mustaqil emas .
46011012	Xotin erkakdan yaratilgani toʻgʻri , lekin erkak xotindan dunyoga kelishi ham toʻgʻri . Zotan hamma narsa Xudodandir .
46011013	Oʻzlaringiz oʻylab koʻringlar : xotin boshini yopmay Xudoga ibodat qilishi adab yuzasidanmi ?
46011014	Erkak sochlarini oʻstirsa , bu unga sharaf boʻlmasligini tabiatning oʻzi ham sizga oʻrgatadi-ku !
46011015	Lekin xotin sochlarini oʻstirsa , bu u uchun sharafdir ; chunki soch unga yopqich oʻrnida berilgan .
46011016	Agar biror kishi bu haqda bahslashmoqchi boʻlsa , bilsinki , bizda ham , Xudoning biron jamoatida ham bunday odat yoʻq .
46011017	Endi bularni taqdim etib , sizlarni maqtamayman . Mana , sizlarning yigʻilishlaringiz foydali emas , zararli boʻlib qolibdi-ku !
46011018	Avvalo , imonlilar jamoati yigʻilganda orangizda nizolar boʻlganini eshityapman va bunga qisman boʻlsa ham ishonaman .
46011019	Orangizda notoʻgʻri fikrlar yoyilmasa boʻlmaydi , ana shundagina toʻgʻri fikr qiluvchilar bilinib qoladi .
46011020	Sizlar bir joyda ovqatlanishga yigʻilganingizda , Rabbimizning kechligini qutlayotganga oʻxshamaysizlar .
46011021	Har kim boshqalarni kutmay , oʻz ovqatini yeb yuboradi . Shu tufayli biri och qoladi , boshqasi esa mast boʻladi .
46011022	Nahotki yeyish va ichish uchun uylaringiz boʻlmasa ? Yoki Xudoning jamoatini pisand qilmay , yoʻqsillarni xijolatda qoldirmoqchimisizlar ? Sizlarga yana nima aytayin ? Sizlarni maqtaymi ? Yoʻq , bu xususda sizlarni maqtamayman .
46011023	Men sizlarga topshirgan yoʻl-yoʻriqni Rabbimning Oʻzidan olganman : Rabbimiz Iso xoinona tutib berilgan kechada nonni oldi ,
46011024	shukrona aytib sindirdi va dedi : “ Olib yenglar , bu sizlar uchun sindirilgan Mening tanamdir . Buni Meni eslab turish uchun qilib turinglar ” .
46011025	Shuningdek , kechki ovqatdan keyin kosani olib dedi : “ Bu kosa Mening qonim bilan tasdiqlangan Yangi Ahddir . Undan har dafʼa ichganingizda , buni Meni eslab turish uchun qilinglar ” .
46011026	Shunday qilib , sizlar bu nonni har dafʼa yeganingizda , bu kosadan ichganingizda , Rabbimiz kelguniga qadar Uning oʻlimini eʼlon etgan boʻlasizlar .
46011027	Kimda-kim noloyiq tarzda bu nonni yesa yoki Rabbimiz kosasidan ichsa , Rabbimizning tanasi va qoniga qarshi gunoh qilgan boʻladi .
46011028	Shuning uchun inson oʻz-oʻzini imtihon qilsin , shundan soʻng nondan yesin va kosadan ichsin .
46011029	Kimki noloyiq tarzda yeb-ichsa , yeb-ichib oʻzini oʻzi mahkum qiladi , chunki u Rabbimizning tanasini pisand qilmagan .
46011030	Ana shu sababdan sizlarning koʻpingiz zaif va xastasizlar , hatto oʻlganlar ham oz emas .
46011031	Agar oʻz-oʻzimizni hukm etganimizda edi , mahkum boʻlmas edik .
46011032	Dunyo bilan birga mahkum boʻlmasligimiz uchun , Rabbimiz hozirdan bizni hukm qilib , adabimizni beryapti .
46011033	Shunday qilib , birodarlarim , kechlikka yigʻilganingizda , bir-biringizni kutib turinglar .
46011034	Agar biror kishi och boʻlsa , oʻz uyida yesin ; tagʻin yigʻilishlaringiz mahkum boʻlishingizga sabab boʻlmasin . Qolgan masalalarni oldingizga kelganimdan keyin toʻgʻrilarman .
46012001	Ey birodarlar , Muqaddas Ruhning inʼomlari haqida bexabar qolishingizni istamayman .
46012002	Esingizdami , sizlar butparast boʻlgan vaqtingizda gung butlarga sajda qilar va juda mahliyo boʻlar edingizlar .
46012003	Shuning uchun sizlarga shuni bildiryapmanki , Xudoning Ruhidan ilhom olayotgan hech kim Isoga laʼnat aytmaydi , shuningdek , hech kim Muqaddas Ruh ilhomisiz Isoni Rabbim deb ayta olmaydi .
46012004	Ruhiy inʼomlar har xildir , Ruh esa bittadir .
46012005	Xizmatlar har xildir , Rabbimiz esa bittadir .
46012006	Ruhiy taʼsirlar har xildir , lekin hammada har qanday taʼsirni vujudga keltirgan yagona Xudodir .
46012007	Muqaddas Ruh umumiy manfaat uchun har kimda alohida faoliyat koʻrsatadi .
46012008	Birov Ruh ilhomi bilan hikmatli kalomni aytadi , boshqasiga oʻsha Ruh bilimli gapirishni ato etadi .
46012009	Oʻsha Ruh birovga imon kuchi , boshqasiga esa shifokorlik inʼomlarini baxsh etadi .
46012010	Birovga moʻjizakorlik kuchlari , boshqasiga bashoratgoʻylik , yana boshqasiga ruhlarning farqiga borish qobiliyati nasib etadi . Biriga turli tillarda gapirish , boshqasiga bu tillarni taʼbir qilish ilhomi keladi .
46012011	Bularning hammasi esa oʻsha bitta Ruh taʼsirida sodir boʻladi , Ruh Oʻzi xohlagani boʻyicha , bu qobiliyatlarni har kimga alohida taqsimlaydi .
46012012	Bir badanda koʻp uzv bor . Badanning uzvlari koʻp boʻlsa-da , ular bir badanni tashkil etadi . Masih jamoati ham shundaydir .
46012013	Biz kim boʻlishimizdan qatʼi nazar — yahudiymi , yunonmi , qulmi , erkinmi — hammamiz bir badan boʻlish uchun oʻsha bitta Ruhga choʻmganmiz va hammamiz oʻsha bitta Ruhdan ichganmiz .
46012014	Badan bir emas , koʻp uzvdan iborat .
46012015	Agar oyoq : “ Men qoʻl boʻlmaganim uchun badanga tegishli emasman ” , — desa-da , badanga tegishli boʻlmay qoladimi ?
46012016	Agar quloq : “ Men koʻz boʻlmaganim uchun badanga tegishli emasman ” , — desa-da , badanga tegishli boʻlmay qoladimi ?
46012017	Agar butun badan koʻz boʻlsa edi , eshitish qayerda qolar edi ? Agar butun badan quloq boʻlsa edi , hid bilish qayerda qolar edi ?
46012018	Shunday qilib , Xudo uzvlarning har birini badanda istaganicha qoʻydi .
46012019	Agar hammasi birgina uzv boʻlsa edi , badan qayerda qolar edi ?
46012020	Xullasi kalom , uzvlar koʻp , badan esa birdir .
46012021	Koʻz qoʻlga : “ Sen menga kerak emassan ” , — yoki bosh oyoqlarga : “ Sizlar menga kerak emassizlar ” , — deb aytolmaydi .
46012022	Aksincha , badanning zaifroq koʻringan uzvlari juda kerakli .
46012023	Badanimizning eʼtiborsizroq koʻringan uzvlariga ayniqsa eʼtibor beramiz . Koʻrimsiz uzvlarimizga esa yana koʻproq zeb beramiz .
46012024	Lekin xushbichim uzvlarimizning bunga ehtiyoji yoʻq . Xudo esa badanni muvofiqlashtirib yaratdi , yetishmagan uzvga alohida eʼtibor berdi .
46012025	Shu tariqa badanda boʻlinish boʻlmaydi , lekin butun uzvlar bir-biriga bir xil gʻamxoʻrlik qiladilar .
46012026	Agar bir uzv azob cheksa , butun uzvlar u bilan birga azob chekadi . Agar bir uzv yuksalsa , butun uzvlar u bilan birga sevinadilar .
46012027	Sizlar esa Masihning badanisizlar , Uning ayrim-ayrim uzvlarisizlar .
46012028	Shu tariqa , Xudo imonlilar jamoatiga , birinchidan , havoriylarni , ikkinchidan , paygʻambarlarni , uchinchidan , muallimlarni tayinlab berdi . Keyin baʼzilarga moʻjiza koʻrsatish qobiliyati , shifokorlik kuchlari , yordam berish , boshqarish , turli tillarda gapirish qobiliyatlarini berdi .
46012029	Hammasi havoriymikin ? Hammasi paygʻambarmikin ? Hammasi muallimmikin ? Hammasi moʻjiza koʻrsatarmikin ?
46012030	Hammasida shifokorlik kuchlari bormikin ? Hammasi nomaʼlum tillarda gapirarmikin ? Hammasi bu tillarni taʼbir qilarmikin ?
46012031	Sizlar yaxshisi , aʼloroq inʼomlarga qiziqinglar . Endi men sizlarga eng oliy yoʻlni koʻrsataman .
46013001	Agar men insonlarning va farishtalarning tillarida gapirsam-u , lekin sevgim boʻlmasa , jaranglaydigan mis cholgʻu , yangraydigan zang boʻlib qolaman .
46013002	Agar bashoratgoʻy boʻlsam , agar butun sirlardan voqif boʻlib , har qanday ilmni bilsam , agar togʻlarni koʻchiradigan imonga ega boʻlsam-u , lekin sevgim boʻlmasa , men hech narsa emasman .
46013003	Agar butun yer-mulkimni taqsimlab bersam , hatto badanimni yondirishga topshirsam-u , lekin sevgim boʻlmasa , menga hech foydasi yoʻq .
46013004	Sevgi sabrli va koʻngilchandir . Sevgi hasad qilmas , kekkaymas , shishinmas .
46013005	Sevgi beboshlik qilmas , xudbinlik qilmas , achchiqlanmas , kek saqlamas .
46013006	Sevgi nohaqlikka sevinmas , aksincha , haqiqat ila shod boʻlur .
46013007	Sevgi har narsani koʻtarar , har yoʻlda ishonch hosil qilar , har sharoitda umid saqlar , har narsaga toqat qilar .
46013008	Sevgi aslo ado boʻlmas . Paygʻambarlar bashorati boʻlsa , tamom boʻlgʻusi . Tillar boʻlsa , jim boʻlgʻusi . Bilim boʻlsa , bartaraf boʻlgʻusi .
46013009	Bizning bilimimiz hali toʻliqsiz , bashorat qilishimiz toʻliqsizdir .
46013010	Kamolot kelganda esa , toʻliqsiz narsa bartaraf boʻlajak .
46013011	Men bola boʻlganimda , bola kabi gapirar , bola kabi fikr qilar , bola kabi muhokama qilar edim . Voyaga yetgach , bolalikni qoldirdim .
46013012	Shu singari , biz hozir goʻyo xira oynaga qaragandek koʻryapmiz , lekin u vaqtda yuzma-yuz koʻrajakmiz . Hozir men qisman bilyapman , lekin u vaqtda oʻzim bilinganim kabi bilajakman .
46013013	Endilikda bu uch narsa qoladi : ishonch , umid , sevgi . Sevgi esa eng aʼlosidir .
46014001	Sevgining payidan boʻlinglar , shuningdek , Ruhning inʼomlarini olish , ayniqsa bashorat qilish uchun gʻayrat qilinglar .
46014002	Kim nomaʼlum tilda gapirsa , insonlarga emas , Xudoga gapiradi ; chunki uni hech kim tushunmaydi . U Xudo Ruhidan ilhomlanib , sirlarni gapiradi .
46014003	Bashorat qiluvchi boʻlsa , odamlarga oʻgit-nasihat berib , tinglovchilarni ruhan ozuqalantiradi .
46014004	Nomaʼlum tilda gapiruvchi oʻzini oʻzi yashnatadi , bashorat qiluvchi esa imonlilar jamoatini yashnatadi .
46014005	Endi siz hammangiz nomaʼlum tillarda gapirishingizni istaymanu , lekin bashorat qilishingizni yanada koʻproq istayman . Nomaʼlum tillar imonlilar jamoatining manfaati uchun taʼbir etilmasa , bashorat qiluvchi nomaʼlum tilda gapiruvchidan afzalroqdir .
46014006	Xoʻsh , birodarlar , men sizlarning oldingizga kelib , nomaʼlum tillarda gapira boshlasamu , biroq aytganlarimning maʼnosini vahiy , bilimli kalom , bashorat yoki taʼlimot bilan talqin qilmasam , sizlarga qanday foyda keltiraman ?
46014007	Hatto jonsiz cholgʻu asboblari ham , masalan , nay yoki chang , farqli ovozlar chiqarmasa , nay bilanmi yoki chang bilanmi chalayotganini kishi qanday biladi ?
46014008	Agar karnay noaniq ovoz chiqarsa , jang uchun kim tayyorlana boshlaydi ?
46014009	Shunga oʻxshab , agar sizlarning gapingiz mujmal boʻlsa , sizni tinglovchilar nima gapirganingizni qanday bilib oladilar ? Sizlar havoga gapirganday boʻlasizlar .
46014010	Dunyodagi tillar koʻp va xilma-xildir , ulardan birortasi ham maʼnosiz emas .
46014011	Biroq agar men biror tilning maʼnosini tushunmasam , men u tilni gapirayotgan uchun ajnabiydek tuyulaman , gapirayotgan ham men uchun ajnabiydir .
46014012	Modomiki sizlar Ruhning inʼomlariga qiziqar ekansizlar , imonlilar jamoatini yanada yashnatadigan inʼomlarga intilinglar .
46014013	Shuning uchun nomaʼlum tilda gapiruvchi kishi taʼbir qilish inʼomini olish uchun ham ibodat qilsin .
46014014	Agar men nomaʼlum tilda ibodat qilsam , ruhim ibodat qiladi , ongim esa samarasiz qoladi .
46014015	Xoʻp , bundan qanday xulosa chiqaraman ? Ruh bilan ibodat qilsam , ong bilan ham ibodat qilishim kerak . Ruh bilan qoʻshiq aytsam , ong bilan ham qoʻshiq aytishim kerak .
46014016	Aks holda , agar sen ruhiy tilda hamd-sanolar aytsang , u yerda turgan avom xalq sening shukrona duongga qanday qilib “ omin ” deydi ? U sening nima aytayotganingni tushunmaydi-ku !
46014017	Sen yaxshi shukur aytsang ham , oʻzga kishi ibrat ololmaydi .
46014018	Xudoyimga shukurki , men hammangizdan koʻproq nomaʼlum tillarda gapiraman .
46014019	Imonlilar jamoatida esa nomaʼlum tilda son-sanoqsiz soʻzlar gapirgandan koʻra , boshqalarga nasihat qilish uchun oqilona besh soʻz aytishni afzal bilaman .
46014020	Birodarlar , oʻy-fikrda bolalardek boʻlmanglar . Aksincha , yomonlikka nisbatan chaqaloq boʻlib , fikrlashda esa barkamol boʻlinglar .
46014021	Tavrotda shunday yozilgan : “ Men oʻzga tillarda , yot ogʻizlar-la Shu xalqqa soʻzlayveraman , Ammo u vaqt ham Meni tinglamaslar , — deydi Xudovand ” .
46014022	Demak , nomaʼlum tillar imonlilar uchun emas , balki imonsizlar uchun alomatdir . Paygʻambar bashorati esa imonsizlar uchun emas , imonlilar uchun alomatdir .
46014023	Agar butun imonlilar jamoati bir yerda toʻplanib , hamma nomaʼlum tillarda gapira boshlasa va avom xalqdan yoki imonsizlardan kimdir u yerga kirsa , “ Sizlar tentaklik qilyapsizlar ” , — deb aytmaydimi ?
46014024	Lekin agar hamma bashorat qilayotgan boʻlsa-yu , imonsiz yoki avom xalqdan boʻlgan bir kishi kirsa , u hamma tomonidan fosh boʻladi , hamma ham uni muhokama qiladi .
46014025	Shu tariqa uning dil sirlari oshkor boʻladi . U muk tushib : “ Chindan Xudo sizlar bilan ekan ” , — deb Xudoga sajda qiladi .
46014026	Endi birodarlar , bundan nima xulosa chiqaramiz ? Bir yerda toʻplanganingizda , sizlardan har biringizda biror sano bor , biror taʼlim bor , biror til bor , biror vahiy bor , biror taʼbir bor . Bularning hammasi imonlilar jamoati yashnab-gullashi uchun qilinsin .
46014027	Agar kim nomaʼlum tilda gapirmoqchi boʻlsa , ikki yoki eng koʻpi bilan uch odam navbat bilan gapirsin va bir kishi esa taʼbir qilsin .
46014028	Agarda taʼbir qiluvchi boʻlmasa , nomaʼlum tilda gapiruvchi kishi imonlilar jamoatida jim tursin , oʻziga va Xudoga gapirsin .
46014029	Shuningdek , ikki yoki uch paygʻambar gapirsin , qolganlar esa aytilganlarni muhokama qilsinlar .
46014030	Agar shu vaqt oʻtirganlardan biriga vahiy kelsa , birinchi gapirgan jim boʻlsin .
46014031	Har biringiz birin-ketin bashorat qila olasizlar , toki hamma taʼlim olib , barcha dadillansin .
46014032	Paygʻambarlarning ruhlari paygʻambarlarga boʻysunadi .
46014033	Chunki Xudo tartibsizlik Xudosi emas , tinchlik Xudosidir . Xudoning barcha aziz jamoatlarida boʻlgani kabi ,
46014034	sizning jamoatlaringizda ham xotinlar sukut saqlasin . Ayollarga soʻzga chiqish uchun ruxsat berilmagan , lekin Tavrotda ham aytilishicha , itoat etsinlar .
46014035	Agar biror narsa oʻrganishni istasalar , uyda oʻz erlaridan bu haqda soʻrasinlar . Imonlilar jamoatida xotinga soʻzga chiqish adabsizlikdir .
46014036	Nahotki Xudoning kalomi sizdan chiqqan boʻlsa ? Nahotki u yolgʻiz sizlarga yetib borgan boʻlsa ?
46014037	Agar biror kishi oʻzini paygʻambar yoki Ruh amrida deb hisoblasa , u shuni anglasinki , sizlarga yozganlarim Rabbimiz amridir .
46014038	Lekin kim buni anglamas ekan , anglamay qoʻyaqolsin .
46014039	Xullas , ey birodarlar , bashorat qilishga gʻayrat bilan intilinglar , nomaʼlum tillarda gapirishga esa toʻsqinlik qilmanglar .
46014040	Faqat har narsa adab va tartib bilan sodir boʻlsin .
46015001	Birodarlar , men sizlarga eslatmoqchiman : oʻzim Injil Xushxabarini sizlarga yetkazgan edim , sizlar esa uni tan olib , unga qattiq umid bogʻladingizlar .
46015002	Agar mening kalomimga qattiq rioya qilsangizlar , bu kalom orqali najot topasizlar . Aks holda eʼtiqodingizning asosi yoʻq .
46015003	Men Xudodan qabul qilganimni dastlab sizlarga topshirgan edim , yaʼni Muqaddas Bitiklarga muvofiq , Masih gunohlarimiz uchun oʻldi ,
46015004	yana Muqaddas Bitiklarga muvofiq , U koʻmildi va uchinchi kuni tirildi .
46015005	Avval U Kifaga , soʻngra oʻn ikki shogirdiga koʻrindi .
46015006	Undan keyin bir vaqtning oʻzida besh yuzdan koʻproq birodarga koʻrindi . Ulardan aksariyati hozirga qadar tirik , baʼzilari esa dunyodan koʻz yumib ketganlar .
46015007	Undan soʻng Masih Yoqubga va qolgan butun havoriylarga koʻrindi .
46015008	Hammadan keyin esa chala tugʻilgan bolaga oʻxshaydigan menga ham koʻrindi .
46015009	Men havoriylarning eng arzimaydiganiman , havoriy deb atalishga ham loyiq emasman . Chunki men Xudoning jamoatini taʼqib etar edim .
46015010	Endi esa nimaiki boʻlgan boʻlsam , Xudoning inoyati bilan boʻldim ; Uning menga koʻrsatgan inoyati puchga chiqmadi , zero men havoriylarning hammasidan koʻproq mehnat qildim . Aslida mehnat qilgan oʻzim emas , balki menga yor boʻlgan Xudo inoyatidir .
46015011	Qanday boʻlmasin , xoh men voizlik qilsam , xoh ular — vaʼzimiz bir xil va sizlarning imoningiz ham bir xildir .
46015012	Demak , Masih oʻliklar ichidan tirildi , deb olamga ochiq eʼlon qilinmoqda . U holda qanday qilib baʼzilaringiz : oʻliklar tirilmaydi , deb aytyapsizlar ?
46015013	Agar oʻliklar tirilmas ekan , unda Masih ham tirilmagan demakdir .
46015014	Agar Masih tirilmagan boʻlsa , u holda bizning xabarimiz ham , sizning imoningiz ham behudadir .
46015015	Bunday holda Xudoning yolgʻon shohidlari ham boʻlar edik ; chunki biz “ Xudo Masihni tiriltirdi ” , deb shahodat berib yuribmiz . Agar haqiqatan oʻliklar tirilmas ekan , unda Xudo Masihni ham tiriltirgan emas .
46015016	Ha , agar oʻliklar tirilmas ekan , unda Masih ham tirilmagan demakdir .
46015017	Agar Masih tirilmagan boʻlsa , sizlarning imoningiz befoyda , sizlar hali ham gunohga botgansizlar .
46015018	U holda Masihga umid bogʻlab koʻz yumganlar ham abadiy halokatga uchraydilar .
46015019	Agar biz yolgʻiz bu hayot uchun Masihga umid bogʻlagan boʻlsak , biz eng baxtsiz insonlar ekanmiz .
46015020	Vaholanki , Masih chinakamiga tirildi ! U birinchi boʻlib tirildi , qolgan marhumlarga namuna boʻldi .
46015021	Oʻlim bir inson orqali dunyoga kirdi . Shunga oʻxshab , oʻliklarning tirilishi ham bir Inson orqali sodir boʻladi .
46015022	Odam Atoning farzandi boʻlgan barcha oʻladilar . Xuddi shunday : Masihning farzandi boʻlgan barcha tiriladilar .
46015023	Har kim oʻz navbati bilan tiriladi : birinchisi , tirilganlarning ilgʻori — Masih , keyin Uning olamga qaytishida Masih ummati boʻlganlar tiriladi .
46015024	Bundan soʻnggina , yaʼni Masih har qanday boshqarma , hokimiyat va qudratni tugatib , saltanatni Ota — Xudoga topshirgandan keyingina oxirat boʻladi .
46015025	Xudo butun dushmanlarni Masihning oyogʻiga yiqitmaguniga qadar , Masih hokimlik qilishi kerak .
46015026	Shunda oxirgi dushman — oʻlim ham barham topadi .
46015027	Ha , Xudovand borliqni Masihning oyoqlari ostiga tashlab , Unga tobe qildi . Garchi Zaburda “ Borliq Unga tobe boʻldi ” , — deyilsa-da , bundan borliqni Unga tobe qilgan Xudo istisnodir .
46015028	Hamma narsa Unga tobe boʻlgandan keyingina Oʻgʻil ham Oʻziga hamma narsani tobe qildirgan Otaga tobe boʻladi , toki Xudo hammaning hammasi boʻlsin .
46015029	Agar tirilish boʻlmasa , oʻliklar nomidan suvga choʻmib imon keltirganlar bundan qanday foyda kutadilar ? Agar oʻliklar mutlaqo tirilmaydigan boʻlsa , u holda bu kishilar nega marhumlar nomidan suvga choʻmar ekanlar ?
46015030	Nima uchun bizlar har soatda xavf-xatarlar bilan roʻbaroʻmiz ?
46015031	Ey birodarlarim , men sizlar tufayli Rabbimiz Iso Masihdan topgan iftixorim bilan aytamanki , men har kun oʻlyapman !
46015032	Men Efes shahrida vahshiy hayvonlar bilan kurashdim . Agar buni faqat insoniy umid uchun qilganimda edi , menga qanday naf boʻlardi ? Agar oʻliklar tirilmas ekan , mayli , “ keling , yeb-ichaylik , chunki ertaga oʻlamiz ! ”
46015033	Lekin adashmanglar : “ Yomon odamlar toʻdasi yaxshi axloqni buzar ekan ” .
46015034	Endi lozim boʻlganiday oʻzingizga kelinglar , gunoh qilmanglar ! Sizlar nomus qilasiz , deb aytyapmanki , sizlardan baʼzi kishilar Xudoni bilmaydilar .
46015035	Ehtimol , biror kishi shunday aytadi : oʻliklar qanday qilib tirilar ekan ? Qanday jism bilan paydo boʻlar ekan ?
46015036	Ey nodon ! Sening ekkan urugʻing agar oʻlmasa , tirilmaydi-ku .
46015037	Ekin ekkaningda boʻlajak jismni emas , balki bugʻdoy yoki boshqa biror ekinning qup-quruq urugʻini ekasan .
46015038	Xudo esa uruqqa Oʻzi istaganicha jism bagʻishlaydi , har bir urugʻdan alohida jismni hosil qiladi .
46015039	Har qanday et ham bir xil emas ; lekin insonlarning eti boshqa , hayvonlarning eti boshqa , qushlarning eti boshqa , baliqlarning eti boshqa .
46015040	Samoviy va dunyoviy jismlar ham bor . Lekin samoviy jismlarning koʻrki boshqa , dunyoviylarniki boshqa .
46015041	Quyoshning koʻrki boshqa , oyning koʻrki boshqa hamda yulduzlarning koʻrki boshqa . Koʻrkiga qarab yulduz yulduzdan farq qiladi .
46015042	Oʻliklarning tirilishi ham bunga oʻxshaydi : tana oʻtkinchi boʻlib ekiladi-yu , oʻlmaydigan boʻlib tiriladi .
46015043	Tushkunlikda ekiladi-yu , ulugʻvorlik bilan tiriladi ; zaiflikda ekiladi-yu , qudrat bilan tiriladi .
46015044	Moddiy badan ekiladi , ruhiy badan tiriladi . Moddiy jismlar bor boʻlganidek , ruhiy jismlar ham bor .
46015045	Tavrotda yozilishicha : “ Birinchi odam — Odam Ato tirik jon boʻldi ” . Oxirgi Odam esa hayotbaxsh Ruh boʻldi .
46015046	Koʻramizki , birinchi navbatda ruhiy emas , moddiy badan keladi . Ruhiy badan keyinroq keladi .
46015047	Birinchi odam yerdan , yaʼni tuproqdan paydo boʻlgan . Ikkinchi Odam [ Rabbimiz Iso ] esa osmondan tushgan .
46015048	Tuproqdan yaralgan ilk odam qanday boʻlsa , boshqa odamlar ham shundaydir . Samoviy Odam qanday boʻlsa , samoviylar ham shundaydir .
46015049	Biz tuproqdan yaralgan odamga qanday oʻxshasak , samoviy Odamga ham shunday oʻxshab ketamiz .
46015050	Ey birodarlar , sizlarga shuni aytyapmanki , foniy maxluqqa Xudoning Shohligidan meros nasib etmaydi . Oʻtkinchi maxluq oʻlmaslikdan ulush ololmaydi .
46015051	Mana , men sizlarga bir sir aytyapman : hammamiz oʻlmaymiz-u , ammo hammamiz oʻzgarib ketamiz .
46015052	Toʻsatdan , koʻz ochib yumguncha , oxirzamon karnayi chalinganda oʻzgarib ketamiz . Ha , karnay chalinadi va shu onda marhumlar yana hech oʻlmaydigan boʻlib tiriladilar . Shunda biz , hayot boʻlganlar ham oʻzgarib ketamiz .
46015053	Bu oʻtkinchi badanimiz chirimaydigan , bu oʻladigan vujudimiz oʻlmaydigan vujudga burkanishi kerak .
46015054	Bu oʻtkinchi badan chirimaydigan , bu oʻladigan vujudimiz oʻlmaydigan boʻlib qolgan paytda , quyidagi Tavrot oyatlari amalga oshadi : “ Oʻlim gʻalaba bilan yutildi .
46015055	Ey oʻlim , sening nishing qayerda ? Ey doʻzax , sening zafaring qayerda ? ”
46015056	Oʻlimning nishi gunohdir . Gunohning quvvati esa Ilohiy Qonun orqali namoyon boʻladi .
46015057	Lekin Xudoga shukr ! U Rabbimiz Iso Masih orqali bizga gʻalaba baxsh etgan .
46015058	Shuning uchun , ey sevimli birodarlarim , qattiq va mahkam turinglar . Hamisha Rabbimiz xizmatida boʻlib , yanada gʻayratli boʻlinglar . Shuni bilinglarki , Rabbimiz yoʻlida qilgan mehnatingiz foydasiz boʻlmaydi .
46016001	Endi azizlar uchun iona toʻplashga kelsak , sizlar xuddi Galatiyadagi Masih jamoatlariga tayinlaganimga amal qilinglar .
46016002	Haftaning birinchi kunida har bir odam oʻz qoʻlidan kelganicha bir miqdor pulni olib qoʻysin , toki oldingizga kelganimda , pul yigʻishga hojat qolmasin .
46016003	Men oldingizga kelgach , sizlar munosib koʻrgan kishilarga maktublar berib , ehsonlaringizni Quddusdagi imonlilarga topshirish uchun yuboraman .
46016004	Agar mening ham borishim zarur boʻlsa , ular bilan boraman .
46016005	Men Makedoniyadan oʻtganimdan keyin , sizning oldingizga boraman ; chunki Makedoniya orqali oʻtib boraman .
46016006	Balki yoningizda bir oz qolarman yoki hatto qishni oʻtkazarman , soʻng sizlar meni ketadigan joyimga kuzatarsizlar .
46016007	Chunki bu dafʼa sizlar bilan yoʻl-yoʻlakay koʻrishib ketishni istamayman . Xudo xohlasa , yoningizda bir qancha vaqt qolish umididaman .
46016008	Lekin Hosil bayramiga qadar Efes shahrida qolaman .
46016009	Chunki u yerda taʼsirchan faoliyat koʻrsatishim uchun menga keng eshik ochildi . Ammo menga qarshi chiqqanlar ham koʻp .
46016010	Agar Timoʻtiy oldingizga kelsa , u orangizda xotirjam boʻlib yurishi uchun eʼtibor beringlar . Chunki u menga oʻxshash Rabbimiz xizmati bilan mashgʻul .
46016011	Hech kim uni eʼtiborsiz qoldirmasin . U mening oldimga ham kelsin , uni eson-omon kuzatib yuboringlar , uni men birodarlar bilan kutib turibman .
46016012	Birodarimiz Apollosdan oʻz doʻstlari bilan birga sizlarning oldingizga borish uchun koʻp iltimos qildim , biroq hozir borishga hech koʻngli yoʻq . Qulay sharoit boʻlgach , u boradi .
46016013	Hushyor boʻlinglar , imonda sobit turinglar , jasoratli va kuchli boʻlinglar .
46016014	Hamma ishlaringizni mehr-muhabbat bilan bajo keltiringlar .
46016015	Birodarlar , Stefanning xonadonini bilasizlar : Axayada birinchi imon keltirganlar ular boʻlib , azizlarga xizmat uchun oʻzlarini topshirdilar . Endi sizlardan iltimos qilaman :
46016016	Bundaylarga va ular bilan safdoshu mehnatdosh boʻlgan har bir kishiga ehtirom qilinglar .
46016017	Men Stefan , Fortunat va Axaikning kelganiga xursand boʻldim , sizlarning yoʻqligingizni ular toʻldirdi .
46016018	Ular mening hamda sizlarning ruhingizni tinchitdilar . Bundaylarni taqdirlanglar .
46016019	Asiya viloyatidagi Masih jamoatlari sizlarga salom yoʻllayaptilar . Akil bilan Priskilla va ularning uyida yigʻiladigan jamoat sizlarga Rabbimizdan koʻp salomatlik tilaydilar .
46016020	Butun birodarlar sizlarga salom yoʻllayaptilar . Muqaddas oʻpich bilan salomlashinglar .
46016021	Men , Pavlus , sizlarga duoyi salom yozyapman , bu mening qoʻlim .
46016022	Kimki Rabbimiz Iso Masihni sevmasa , mardudi davron boʻlsin ! Maranafa !
46016023	Rabbimiz Iso Masihning inoyati sizlarga yor boʻlsin .
46016024	Men Iso Masihning sevgisi ila hammangizni sevaman . Omin .
47001001	Xudoning irodasi bilan Iso Masihning havoriysi boʻlgan men , Pavlus ila birodarimiz Timoʻtiy , Korinf shahridagi Xudoning jamoatiga , shuningdek , Axaya oʻlkasi boʻylab yashovchi barcha Xudoning azizlariga salom yoʻllaymiz .
47001002	Otamiz Xudo va Rabbimiz Iso Masihdan sizlarga inoyat va tinchlik boʻlsin !
47001003	Har turli tasallining manbayi boʻlgan Xudo , marhamatli Ota , Rabbimiz Iso Masihning Otasi Xudoga hamdu sanolar boʻlsin !
47001004	U butun gʻam-qaygʻularimiz uchun bizga tasalli beradi . Shu tariqa oʻzimizdek har turli qaygʻularga yoʻliqqan boshqa odamlarni biz Xudodan olgan tasalli bilan ovuntira olamiz .
47001005	Masihning azoblari bizda qancha koʻpayayotgan boʻlsa , Masihning tasallisi ham bizda shuncha koʻpaymoqda .
47001006	Agar biz gʻam-qaygʻu chekayotgan boʻlsak , bu sizlar tasalli va najot topishingiz uchundir . Va agar biz tasalli topayotgan boʻlsak , bu ham sizlarning tasalli topishingiz uchundir . Biz chekayotgan qaygʻularga oʻzingiz ham yoʻliqqaningizda , shu bilan tasalli topib , sabr-toqat qilasizlar .
47001007	Sizlarga ishonchimiz komil , chunki sizlar alamlarimizgagina emas , tasallimizga ham sherik ekaningizni bilamiz .
47001008	Ey birodarlar , Asiya viloyatida boshimizga kelgan kulfatlardan xabarsiz qolishingizni istamaymiz . Biz haddan tashqari , chidab boʻlmaydigan darajada ezildik , hatto sogʻ qolishga umidimizni yoʻqotgan edik .
47001009	Ha , oʻlimga mahkum boʻlganimizni oʻz vujudimizda sezardik . Bu shuning uchun boʻldiki , biz oʻzimizga emas , balki faqat oʻliklarni tiriltiruvchi Xudoga umid bogʻlaylik .
47001010	Haqiqatan ham Xudo bizni shunday katta oʻlim tahlikasidan qutqardi va yana qutqaradi . Ha , U bizni yana qutqaradi , deb Undan qattiq umid qilamiz .
47001011	Chunki sizlar ham biz uchun ibodat qilishda ishtirok etib kelyapsizlar . Shunday koʻp kishilarning iltijosi tufayli Xudo bizga inoyat koʻrsatdi , toki buni yana koʻplar bilib , biz tufayli Xudoga shukr qilsinlar .
47001012	Bizning iftixor qilishimizning sababi bor , vijdonimiz ham shundan dalolat beradiki , biz bu dunyoda , xususan sizlar bilan boʻlgan munosabatimizda insoniy hikmat bilan emas , balki Xudoning inoyati bilan , muqaddaslik bilan , Xudoga maqbul boʻlgan samimiylik bilan harakat qildik .
47001013	Biz sizlarga nima yozsak , oʻqib , anglab yetinglar , deb yozamiz . Umid qilamanki , sizlar bularni oxirigacha anglab yetasizlar .
47001014	Sizlar , qisman boʻlsa ham , bizni anglagansizlar va bilasizlarki , Rabbimiz Iso Masihning olamga qaytadigan kunida biz sizning faxringiz , siz esa bizning faxrimiz boʻlasizlar .
47001015	Shu ishonch bilan , sizlar ikkinchi dafʼa farah topinglar deb , oldinroq sizlarning yoningizga kelish niyatida edim .
47001016	Sizlarning oldingizdan Makedoniyaga oʻtish va Makedoniyadan yana sizlarning oldingizga qaytish niyatida edim , oxiri sizlar meni Yahudiyaga kuzatib qoʻyar edingizlar .
47001017	Shunday niyatim boʻla turib , beqarorlik bilan harakat qildimmikan ? Yoki men goh ha-ha , goh yoʻq-yoʻq deganday , oʻzboshimchalik bilan tashabbus koʻrsatdimmikan ?
47001018	Xudo Oʻz soʻzida turadi , shuning uchun bizning sizga soʻzimiz ham goh “ ha ” , goh “ yoʻq ” emas .
47001019	Biz , yaʼni men , Silvan va Timoʻtiy sizning orangizda Xudoning Oʻgʻli — Iso Masihni targʻib qilganimizda , buni goh “ ha ” , goh “ yoʻq ” deb qilmadik . Masih degani — “ ha ” degani .
47001020	Chunonchi Xudo qancha vaʼdalarni bergan boʻlsa , ular Masih sharofati bilan “ ha ” deganday , “ omin ” deganday roʻyobga chiqadi , toki biz Masih orqali Xudoni ulugʻlaylik .
47001021	Xudoning Oʻzi bizni sizlar bilan birga Masih ummati qilib , mustahkam poydevorli qildi , Oʻziga ajratib oldi ,
47001022	ustimizga Oʻzining muhrini bosdi , bularning garovi qilib Muqaddas Ruhni yuraklarimizga joylashtirdi .
47001023	Oʻz jonim haqi Xudoni shohidim bilaman : sizlarni ayaganim uchun hanuz Korinfga bora olmadim .
47001024	Biz goʻyo sizlarning imoningiz ustidan hukmronlik oʻrnatayotganday boʻlyapmiz . Aslida biz quvonishingiz uchun sizlarga koʻmaklashmoqdamiz . Chunki sizlar imonda mahkam turibsizlar .
47002001	Shunday qilib , men koʻnglimda yoningizga yana xafagarchilik bilan kelmaslikka qaror qildim .
47002002	Agar men sizlarni xafa qiladigan boʻlsam , xafa qilganlarimdan boshqa kimlar ham meni ovuntira olardi ?
47002003	Men ham oldindan shuning uchun sizlarga yozdimki , yoningizga kelganimda meni xursand qiladigan odamlardan xafagarchilik koʻrmayin . Chunki ishonchim komilki , mening sevinchim hammangizning sevinchingizdir .
47002004	Men sizlarni xafa qilish uchun emas , balki sizlarga boʻlgan cheksiz muhabbatimni sezishingiz uchun chuqur qaygʻu va yurak iztirobi ichida hamda toʻxtovsiz koʻz yoshlari bilan yozdim .
47002005	Agar kim xafa qilgan boʻlsa ham , meni emas , mubolagʻa qilmasdan aytyapmanki , deyarli hammangizni xafa qilgan boʻladi .
47002006	Xafa qilgan odamga koʻpchilik tomonidan berilgan bunday jazo yetar .
47002007	Shuning uchun endi bu odam haddan ortiq xafa boʻlmasligi uchun , uni kechirib tasalli berishingiz maʼquldir .
47002008	Ha , unga boshqatdan muhabbat qoʻyishingizni iltimos qilaman .
47002009	Sizlar har ishda itoatli boʻlganingizni amalda bilish uchun sizlarga yozdim .
47002010	Biror kishini biror narsa xususida kechirsangizlar , men ham kechiraman . Men kimni kechirgan boʻlsam ( agar kechiradigan biror narsa boʻlsa ) , uni sizlar uchun , Masihning huzurida turib kechirdim .
47002011	Zinhor shaytonning pand berishiga yoʻl qoʻymaylik , uning fitnalaridan xabarsiz emasmiz-ku .
47002012	Masihning Xushxabarini yetkazish uchun Troas shahriga kelganimda , Rabbim menga bir eshik ochib bergan edi .
47002013	Shunga qaramay , ruhim tinch emas edi , chunki birodarim Titusni u yerda topmagan edim . Nihoyat , u yoqdagilar bilan xayrlashib , Makedoniyaga joʻnadim .
47002014	Xudoga shukr ! U bizni doimo Masihning tantanali yurishida olib borayotir va biz orqali har yerda Oʻz haqidagi bilimning xush boʻylarini tarqatayotir .
47002015	Biz xalos boʻladiganlarning ham , halok boʻladiganlarning ham orasida Xudo shaʼniga taralayotgan Masihning xush hidimiz .
47002016	Bu — halok boʻladiganlar uchun halokatli oʻlim hididir , xalos boʻladiganlar uchun esa yashatuvchi hayot hididir . Bunday masʼuliyatga kim loyiq ?
47002017	Mana biz koʻpchilik qilayotganday , Xudoning kalomini bozorga solmaymiz . Aksincha , Xudo tomonidan yuborilgan va Masih xizmatida boʻlgan kishilardek , Xudoning koʻzi oldida sof koʻngildan voizlik qilmoqdamiz .
47003001	Oʻzimizni yana tavsiya etishni boshlaymizmi ? Nahotki baʼzilarga kerak boʻlganday , sizlar uchun yoki sizlardan tavsiyanomalar kerak boʻldi ?
47003002	Butun insonlar tomonidan tan olingan va oʻqilayotgan , bizning qalbimizga yozilgan tavsiyanomamiz — mana sizlarsiz .
47003003	Ochiq koʻrinib turibdiki , bizning xizmatimiz orqali yozilgan Masihning maktubi sizlarsiz . Bu siyoh bilan emas , balki barhayot Xudoning Ruhi bilan yozilgan hamda tosh lavhalarga emas , balki inson qalblari boʻlgan et lavhalarga yozilgan maktubdir .
47003004	Biz Masih tufayli Xudo huzurida shunday ishonchga sazovormiz .
47003005	Lekin bunga goʻyo oʻz-oʻzimizdan , oʻz qobiliyatimiz bilan muvaffaq boʻlmaganmiz . Bizning qobiliyatimiz faqat Xudodandir .
47003006	U bizga Yangi Ahdning xizmatkorlari boʻlishday qobiliyatni berdi . Bu xizmat esa Qonun harfi asosida emas , Ilohiy Ruh asosida sodir boʻlmoqda . Harf oʻldiradi , Ruh esa hayot bagʻishlaydi .
47003007	Tavrot davrida Xudoga xizmat qiluvchilar toshga harfma-harf chizilgan va gunohkorga mutlaqo oʻlim keltiradigan Qonun boʻyicha xizmat qilishlari kerak edi . Bu xizmatning koʻrsatmasi shunday ulugʻvorlik bilan keldiki , hatto Musoning nur yogʻilib turgan yuziga Isroil oʻgʻillari qaray olmas edilar ( vaholanki , Muso yuzining ulugʻvorligi oʻtkinchi edi ) .
47003008	Shunday ekan , Ilohiy Ruh boʻyicha Xudoga xizmat qilish yoʻli yanada ulugʻvorroq boʻlmaydimi ?
47003009	Ilgari gunohkorni mahkum qilgan xizmatning ulugʻvorligi bor edi . Endi esa gunohkorning oqlanishiga sabab boʻladigan xizmat bundan chandon ulugʻ emasmi ?
47003010	Hammadan ulugʻ boʻlgan narsa oʻrtaga chiqqandan soʻng , ilgari ulugʻ deb bilingan narsaning ulugʻligi endi hechga chiqadi .
47003011	Agar vaqtincha joriy boʻladigan tuzum ulugʻvorlik bilan kelgan boʻlsa , unda boqiy qoluvchi tuzum naqadar ulugʻvorroqdir .
47003012	Biz bunday umidga molik boʻlib , katta jasorat bilan harakat qilyapmiz .
47003013	Muso paygʻambar yuzimning oʻtkinchi porloqligi tugaganini Isroil oʻgʻillari koʻrmasin deb , yuziga parda yopgan edi . Biz unga oʻxshamaymiz .
47003014	Ularning zehnlari oʻtmaslashib ketdi . Chunki bugunga qadar Qadimgi Ahdni oʻqish vaqtida , oʻsha parda turibdi . Parda koʻtarilmagan , u yolgʻiz Masih orqali bartaraf boʻladi .
47003015	To bugunga qadar Musoning kitobini oʻqish vaqtida ularning yuraklarini parda yopib turibdi .
47003016	Faqat Rabbimiz Isoga iltijo qilganda bu parda olib tashlanadi .
47003017	Rabbimiz — Ruhdir . Rabbimizning Ruhi qayerda boʻlsa , oʻsha yerda erkinlik bor .
47003018	Biz hammamiz ochiq yuzimiz bilan , koʻzguga qaraganday , Rabbimizning ulugʻvorligiga qarab turibmiz . Ulugʻvorlikdan ulugʻvorlikka oʻtganimiz sari , Rabbimizning suratiga tomon oʻzgarmoqdamiz ; bu esa Rabbimizning Ruhi orqali sodir boʻlmoqda .
47004001	Biz Xudoning marhamati bilan bunday xizmatga musharraf boʻlib , umidsizlanmaymiz .
47004002	Lekin sirli va uyat ishlarni rad etib , hiyla bilan harakat qilmaymiz , Xudoning kalomini buzmaymiz . Haqiqatni ochiq-oydin qilib , Xudo huzurida oʻzimizni har bir insonning vijdoniga taqdim etamiz .
47004003	Bordiyu Xushxabarimiz yopiq boʻlsa , u halok boʻladiganlar uchun yopiqdir .
47004004	Xudoning tasviri boʻlgan Masihning ulugʻvor Xushxabarining nurini odamlar koʻrmasin deb , bu dunyoning tangrisi imonsizlarning zehnlarini koʻr qilgan .
47004005	Biz esa oʻzimizni emas , balki Rabbimiz Iso Masihni targʻib qilmoqdamiz ; biz — Iso yoʻlida sizlarning qullaringizmiz , xolos .
47004006	Xudo ibtidoda : “ Qorongʻulikdan nur porlasin ” , — deb qanday buyurgan boʻlsa , endi Oʻzining nuri bilan bizning yuraklarimizni ham shunday yoritdi , Iso Masih siymosida porlab turgan Oʻzining ulugʻvorligini bizga koʻrsatdi .
47004007	Bu ulugʻvor xazinani esa biz sopol idishlarda olib yuribmiz , toki bu oliy qudrat bizga emas , Xudoga mansub ekanligi koʻrinib tursin .
47004008	Biz har tomonlama jabrlanamiz , lekin ezilmaymiz . Mushkul ahvolda qoldik , ammo umidimizni yoʻqotmaymiz .
47004009	Quvgʻinga uchraymiz , lekin ilojsiz emasmiz . Yerga qulaymiz , ammo yakson boʻlmaymiz .
47004010	Isoning hayoti badanimizda namoyon boʻlib tursin deb , Uning oʻlimini doim badanimizda olib yuribmiz .
47004011	Bizning foniy badanimizda Isoning hayoti namoyon boʻlsin deb , biz , tiriklar Iso uchun hamisha oʻlimga topshirilmoqdamiz .
47004012	Shunday qilib , oʻlim bizda , hayot esa sizda amal qilmoqda .
47004013	Zaburda : “ Ishonganim uchun gapirdim ” , — deb yozilgan . Biz xuddi shu imonning ruhiga egamiz va ishonganimiz uchun gapiramiz .
47004014	Bilamizki , Rabbimiz Isoni tiriltirgan Xudo bizni ham Iso bilan birga tiriltiradi va sizlar bilan birga Oʻz huzurida turgʻizib qoʻyadi .
47004015	Bularning hammasi sizlar uchun sodir boʻlmoqda , toki Xudoning inoyati yana koʻpdan-koʻp odamlarga oʻtsin , shu tariqa Xudoning hamdu sanosi yanada oshib , tillardan tushmaydigan boʻlsin .
47004016	Shuning uchun ham umidsizlanmaymiz . Garchi zohiriy vujudimiz har qancha xazon boʻlayotgan boʻlsa-da , botiniy vujudimiz kundan-kunga yangilanyapti .
47004017	Bu oʻtkinchi va arzimas qaygʻularimiz biz uchun haddan tashqari ajib , katta va abadiy ulugʻvorlik hosil qiladi .
47004018	Chunki biz koʻzga koʻrinadigan narsalarga emas , koʻzga koʻrinmaydigan narsalarga qaraymiz . Koʻrinadiganlari muvaqqat , koʻrinmaydiganlari esa abadiydir .
47005001	Biz bilamizki , bu foniy uyimiz , bu kulbamiz xarob boʻlgandan keyin , Xudo bizga mangu bir uy , qoʻl bilan qurilmagan osmondagi makonni beradi .
47005002	Biz samoviy maskanimizga burkanishni sogʻinib , oh chekib yuribmiz .
47005003	Oʻshanda shunday burkangan boʻlib , boshqa yalangʻoch koʻrinmaymiz .
47005004	Dunyoviy kulbada boʻlgunimizcha , istibdod ostida oh-nola chekyapmiz . Bu kulbadan chiqishni istamasak-da , samoviy vujudga burkanishni orzu qilamiz , chunki oʻshanda bu foniylik boqiy hayotga tamoman gʻarq boʻlajak .
47005005	Aynan shuning uchun Xudo bizni yaratgan va buning garovi qilib bizga Muqaddas Ruhni ato qilgan .
47005006	Shuning uchun biz doimo xotirjammiz . Bilamizki , bu badanda joylashgunimizcha , Rabbimizdan uzoqda qolgan gʻariblarmiz .
47005007	Biz koʻrish bilan emas , eʼtiqod bilan yashaymiz .
47005008	Ha , xotirjammiz va iloji boʻlsa , badanimiz gʻurbatsarosidan chiqib , Rabbimiz huzuridagi vatanga koʻchishni xohlaymiz .
47005009	Lekin xoh vatanda , xoh gʻurbatda joylashsak , Rabbimizga maqbul boʻlish uchun jonbozlik qilamiz .
47005010	Chunki hammamiz badanda yashagan paytda qilgan yaxshi yoki yomon ishlarimizga yarasha qismatimizni olish uchun , Masihning hukm kursisi oldida hozir boʻlajakmiz .
47005011	Biz Xudodan qoʻrqishning nimaligini anglaganimizdan keyin , boshqa odamlarni ham Unga ishontirmoqqa tirishamiz . Xudoga esa biz ayonmiz va umid qilamanki , sizlarning vijdoningizga ham ayonmiz .
47005012	Oʻzimizni sizlarga qayta taqdim etmayapmiz . Lekin qalbidan koʻra tashqi qiyofasi bilan maqtanayotganlarga tegishli javob beringlar deb , biz bilan maqtanish imkoniyatini sizlarga beryapmiz .
47005013	Biz aqldan ozdikmi ? Unda bu Xudo uchun . Aqlli gapiryapmizmi ? Unda bu sizlar uchun .
47005014	Axir , Masihning sevgisi bizni qamrab olyapti-ku ! Agar hamma odamlar uchun Bittasi oʻlgan boʻlsa , bu hammasi oʻlgani demak , degan xulosaga keldik .
47005015	Masih ana shu maqsadda hamma uchun oʻldi , toki yashayotganlar endi oʻzlari uchun emas , balki oʻzlari uchun oʻlgan va tirilgan Masih uchun yashasinlar .
47005016	Shuning uchun biz endi hech kimni insoniy fikr bilan qadrlamaymiz . Agar Masihni ilgari insoniy fikr boʻyicha bilgan boʻlsak , bundan keyin yana bunday bilmaymiz .
47005017	Binobarin , kim Masihga tegishli boʻlsa , u yangi ijoddir . Qadimgi holat oʻtib ketdi , endi [ hammasi ] yangi boʻldi .
47005018	Bularning hammasiga Xudo sabab boʻldi . U Masih orqali bizni Oʻzi bilan yarashtirdi hamda odamlarni Xudo bilan yarashtirish xizmatini bizga berdi .
47005019	Ha , Xudo Masih vujudida boʻlib dunyoni Oʻzi bilan yarashtirdi , odamlarning gunohlarini hisobga olmadi . Bu yarashish toʻgʻrisidagi xabarni yetkazishni esa bizga topshirdi .
47005020	Shunday qilib , biz Masih uchun elchilik qilyapmiz , Xudo biz orqali insonlarga murojaat etyapti . Biz Masih nomidan yolvoryapmiz : Xudo bilan yarashinglar !
47005021	Xudo bizni Oʻziga maʼqul , solih deb bilish uchun , gunohni hech bilmagan Masihni biz uchun gunohga aylantirdi .
47006001	Xudoning hamkorlari sifatida , Uning inoyatini befoyda qabul qilmaslikni sizlardan iltimos qilamiz .
47006002	Chunki Xudo Tavrotda shunday deyapti : “ Maqbul vaqtda seni eshitdim , Najot kunida senga yordam berdim ” . Mana endi maqbul vaqt keldi ! Mana endi najot kuni keldi !
47006003	Xizmatimiz qoralanmasin deb , hech kimga hech qanday xalaqit bermaymiz .
47006004	Xudoning xizmatkorlari sifatida oʻzimizni hamma sohada ibrat qilib koʻrsatamiz : cheksiz sabr-toqatda , gʻam-qaygʻularda , tanqisliklarda , tangliklarda ,
47006005	zarbalar ostida , zindonlarda , toʻpolonlarda , zahmatlarda , uyqusizlikda , roʻza tutishda ,
47006006	poklikda , donolikda , toʻzimlilikda , mehribonlikda , Muqaddas Ruh kuchida , samimiy muhabbatda .
47006007	Haqiqat kalomini aytib , Xudoning qudratiga suyanib , oʻng va soʻl qoʻlda solihlik qurollarini tutib yuribmiz .
47006008	Sharaf va isnodga , haqorat va maqtovga duch kelyapmiz . Bizni aldamchi hisoblaydilar , ammo haqiqatgoʻymiz .
47006009	Nomaʼlummiz , ammo bizni hamma biladi . Bizni oʻlgan deb hisoblaydilar , ammo mana , tirikmiz . Bizni jazoga tortyaptilar , ammo oʻlmayapmiz .
47006010	Bizni xafa qilyaptilar , ammo doimo xursandmiz . Oʻzimiz kambagʻalmizu , koʻp kishilarni boyitamiz . Hech narsamiz yoʻgʻu , ammo hamma narsaga egamiz .
47006011	Ey korinfliklar , sizlar uchun tilimiz yechildi , yuragimiz keng ochildi .
47006012	Bizning koʻnglimiz sizlar uchun tor emas , lekin oʻzlaringizning koʻnglingiz juda tor ekan !
47006013	Buning baravariga — bolalarimga gapirayotgandek gapiryapman — sizlar ham koʻnglingizni kengroq qilinglar-chi !
47006014	Imonsizlar bilan noravo sheriklik qilmanglar . Solihlik bilan qonunsizlik orasida qanday aloqa bor ? Yoki nur bilan qorongʻilik orasida qanday umumiylik boʻlishi mumkin ?
47006015	Masih bilan alayhillaʼna orasida qanday kelishuv boʻla oladi ? Yoki imonli bilan imonsiz orasida qanday sheriklik boʻlishi mumkin ?
47006016	Xudo maʼbadi bilan butlar orasida qanday muvofiqlik bor ? Sizlar esa barhayot Xudoning maʼbadisizlar . Xudo Tavrotda aytganidek : “ Men ular ichra maskan qilib , Oʻrtalarida yurgayman . Ularning Xudosi boʻlurman , Ular esa Mening xalqim boʻlur ” .
47006017	Binobarin , Xudovand yana shunday degan : “ Ularning orasidan chiqinglar , Ulardan ayrilib ketinglar , Nopokka esa qoʻl tegizmanglar ; Shunda Men sizlarni qabul qilurman .
47006018	Men sizlarga Ota boʻlurman , Sizlar esa Menga oʻgʻilu qiz boʻlursiz , — deydi Xudovand , Sarvari koinot ” .
47007001	Ey sevikli birodarlarim , Xudo bizga bunday ulugʻ vaʼdalarni bergan ekan , badan va ruhimizni bulgʻovchi har qanday murdorlikdan oʻzimizni tozalab , Xudodan qoʻrqib yashab , butunlay muqaddas boʻlaylik .
47007002	Qalbingizdan bizlarga joy beringlar . Biz hech kimga ozor bermadik , hech kimga ziyon keltirmadik , hech kimdan manfaat koʻzlamadik .
47007003	Sizlarga taʼna qilib aytmayapman . Chunki oldin ham aytganimdek , oʻlishmi , qolishmi , sizlar bizning dilimizdasizlar .
47007004	Sizlarga ishonchim komil , iftixorim katta . Qaygʻu-alamlarimiz qancha boʻlmasin , mening dilim tasalliga toʻlib-toshadi , behad sevinaman .
47007005	Hatto Makedoniyaga kelganimizdan keyin ham tanamizga hech qanday rohat topolmadik , aksincha , har tomonlama siqilgan edik : tashqaridan hujumlar , koʻngilda qoʻrquvlar bor edi .
47007006	Lekin tushkunlarga tasalli beruvchi Xudo Titusni yonimizga yuborib , bizni ovuntirdi .
47007007	Biz Titusning kelgani bilangina emas , balki u sizlardan topgan tasalli haqida eshitish bilan ham yupanib qoldik . Titus men uchun boʻlgan qattiq sogʻinchingiz , tortgan ohlaringiz , koʻrsatgan zoʻr gʻayratingiz haqida bizga xabar bergandan keyin , yanada koʻproq sevindim .
47007008	Shu sababdan , maktubim bilan sizlarni xafa qilgan boʻlsam ham , afsuslanmayman . Garchi oldin u maktubdan qisqa bir muddat sizlar xafa boʻlib , men pushaymon qilgan boʻlsam-da ,
47007009	endi sevinyapman . Xafa boʻlganingizdan emas , balki xafagarchilik sizlarni tavbaga keltirgani uchun sevinyapman . Ha , siz azbaroyi Xudodan xafa boʻldingizlar , shuning uchun bizdan hech qanday zarar koʻrmadingizlar .
47007010	Azbaroyi Xudo keladigan xafagarchilik oʻkintirmaydi , aksincha , odamlarni tavbaga keltirib , najot topishiga imkon yaratadi . Dunyoda boʻladigan xafagarchilik esa faqat oʻlimni keltirib chiqaradi .
47007011	Qaranglar , aynan shu sababli , yaʼni sizga Xudo taqdir etgan xafagarchilik sababli oʻzingizni oqlash uchun sizlarda qanday gʻayrat paydo boʻldi , qanday gʻazab , qanday qoʻrquv , qanday sogʻinch , qanday jonbozlik , qanday adolatparvarlik hosil boʻldi ! Ana shularning hammasi bilan oʻzingizni halolladingizlar .
47007012	Har holda , mening sizlarga maktub yozishimdan maqsad ayblovchi yoki ayblanuvchini belgilash emas , balki Xudoning huzurida sizlar biz uchun qanday ixlosmand ekaningizni eslatish edi .
47007013	Shu yoʻsin biz tasalli topdik . Bu topgan tasallimizdan tashqari , Titusning xursandligi bizni yana koʻproq quvontirdi . Chunki hammangiz uning ruhini juda koʻtaribsizlar .
47007014	Men uning oldida sizlarni maqtagan edim va uyatga qolmadim . Sizlarga har narsa toʻgʻrisida haqiqatni gapirar edik , Titusni maqtaganimiz ham haqiqat boʻlib chiqdi .
47007015	U hammangizning itoatkorligingizni , oʻzini qanday hurmat va ehtirom bilan qabul qilganingizni xotirlar ekan , uning sizlarga boʻlgan muhabbati yanada oʻt olmoqda .
47007016	Sizlarga ishonchim komil , ana shundan xursandman .
47008001	Endi birodarlar , Makedoniya oʻlkasidagi Masih jamoatlariga Xudo koʻrsatgan inoyat haqida sizlarga bildirib qoʻymoqchimiz .
47008002	Ular ogʻir kulfatlarga yoʻliqib , sinovdan oʻtgan boʻlsalar-da , joʻshqin bir sevinch namoyon qildilar , oʻta kambagʻalligiga qaramay , samimiy bir saxiylik koʻrsatdilar .
47008003	Ular qoʻllaridan kelgancha , hatto imkonlaridan ham ortiq xayr-ehson berganlariga men shohidman .
47008004	Ular Xudo azizlari uchun qilinadigan yordamda ishtirok etishni bizdan koʻp oʻtinib soʻradilar .
47008005	Ular hatto umid qilganimizdan ham ziyodroq qildilar : oʻzlarini oldin Rabbimizga , keyin , Xudoning irodasi bilan , bizga bagʻishladilar .
47008006	Titus bu xayrli ishni oldinroq boshlagani uchun , buni sizning orangizda bitirishi uchun uni ragʻbatlantirdik .
47008007	Sizlar hamma narsada moʻlsiz — imonda , kalomda , bilimda , gʻayratu tirishqoqlikda , bizga qoʻygan mehringizda . . . Shunday ekan , bu xayrli ishda ham moʻl boʻlinglar .
47008008	Buni buyruq tariqasida emas , balki boshqalarning gʻayrati bilan muqoyasa qilib , sevgingizning haqiqiyligini sinab koʻrib gapiryapman .
47008009	Chunki sizlar Rabbimiz Iso Masihning inoyatini bilasizlar : U boy boʻla turib , kambagʻalligim tufayli boy boʻlinglar , deb sizlar uchun kambagʻallashdi .
47008010	Bu haqda men sizlarga foydali boʻladigan shunday maslahat beraman : sizlar oʻtgan yili bu ishni boshlabgina qolmay , rosa koʻngil qoʻygan edingizlar .
47008011	Endi bu ishni oxiriga yetkazinglar , chin koʻngildan , qoʻlingizdan kelganicha bitirishga harakat qilinglar .
47008012	Agar gʻayrat boʻlsa , kimda nima yoʻqligiga qarab emas , balki nima borligiga qarab qabul qilinadi .
47008013	Boshqalarga yengillik boʻlib , sizlarga esa ogʻirlik tushmasligi kerak , ammo baribir tenglik boʻlsin .
47008014	Hozirda sizlardagi baraka ulardagi yetishmovchiliklarni toʻldirsin , boshqa vaqtda ulardagi baraka sizlardagi kamchiliklarni toʻldirsin , shu yoʻsin tenglik boʻlsin .
47008015	Tavrotda yozilganidek : “ Koʻp toʻplaganda ortigʻi boʻlmadi , Oz toʻplaganda kami boʻlmadi ” .
47008016	Sizlar uchun Titusning diliga bunday gʻayratni jo qilgan Xudoga shukr !
47008017	Men unga iltimos qilgan boʻlsam-da , u oʻz xohishi va zoʻr gʻayrat bilan sizning oldingizga bormoqchi boʻldi .
47008018	U bilan birga butun Masih jamoatlarida Injil voizi deb maqtalgan bir birodarni ham yuboryapmiz .
47008019	Jamoatlar ayniqsa bu xayrli ishda yordam qilsin , deb uni yoʻldoshimiz qilib sayladilar . Biz bu ishni Rabbimizni ulugʻlash uchun olib boryapmiz , shu bilan oʻz ishtiyoqmandligimizni koʻrsatishga ham fursat topyapmiz .
47008020	Bizga ishonib topshirilgan bu moʻl ehsonni yigʻishda birov bizga taʼna qilmasin deb ehtiyot boʻlmoqdamiz .
47008021	Biz Rabbimiz oldidagina emas , balki insonlar oldida ham halol boʻlishga harakat qilamiz .
47008022	Demak , bir necha marta turli sharoitda sinalgan va gʻayrati borligini koʻrsatgan , endi esa sizlarga ishonchi komil boʻlib yanada gʻayratli boʻlgan bu birodarimizni boyagi ikki kishi bilan birga yuboryapmiz .
47008023	Titusga kelganda , u mening oʻrtogʻim va orangizda yumush bajaradigan hamkorimdir . Boshqa birodarlarimiz boʻlsa , Masih jamoatlarining elchilari va Masihning shon-shuhratidirlar .
47008024	Shunday qilib , jamoatlar oldida bularga muhabbatingizni namoyon qilib , sizlar tufayli topgan iftixorimizning toʻgʻriligini isbot etinglar .
47009001	Azizlar uchun qilinadigan yordam haqida sizlarga yozish men uchun ortiqchadir .
47009002	Chunki bilamanki , yordam berishga tayyorsizlar , shuning uchun ham : “ Axaya aholisi oʻtgan yildan beri tayyor ” , — deb Makedoniya boʻylab sizlar bilan maqtanib yuribman . Sizlarning gʻayratingiz tufayli koʻplar harakatga keldi .
47009003	Endi siz haqingizda maqtanish behuda boʻlib chiqmasin va xuddi aytganimday , tayyor boʻlinglar deb , birodarlarni yuboryapman .
47009004	Yana makedoniyaliklar men bilan birga borib , sizlarni tayyor boʻlmagan holda topsalar , biz uyatga qolmaylik — aynan sizlar deb aytmayapman ; chunki biz shunday ishonib sizlar bilan maqtanib qoʻyganmiz , axir .
47009005	Shuning uchun vaʼda etilgan ionalarni oldindan tayyorlasinlar deb , men birodarlarni oʻzimdan avval oldingizga yuborib , iltimos qilishni lozim koʻrdim . Ionangiz nohaq soliqday emas , rozilik bilan tayyor boʻlsin .
47009006	Shuni unutmangki , qizgʻanib ekkan qizgʻanib oʻrib oladi ; moʻl ekkan esa moʻl oʻrib oladi .
47009007	Har kim norozi boʻlib yoki majburiyat bilan emas , balki koʻnglida niyat etganini bersin . Chunki Xudo rozi boʻlib beruvchini sevadi .
47009008	Sizlar hamma vaqt hamma narsaga toʻla qanoat hosil qilib , turli xayrli ishlarga boy boʻlishingiz uchun , Xudo sizlarni har xil noz-neʼmatlardan boy qilishga qodir .
47009009	Zaburda yozilganidek : “ Solih qoʻlini ochib kambagʻalga sadaqa berar , Uning solihligi esa abadiy turar ” .
47009010	Dehqonga urugʻ va yeyuvchiga non beradigan Xudo sizlarning ekkaningizni ham moʻl qiladi , bu himmatingizni unumli qiladi .
47009011	Sizlar yanada saxiy boʻlib , har jihatdan boyib ketasizlar , natijada biz tufayli Xudoga hamdu sanolar oshib ketadi .
47009012	Bu muqaddas burchning ijro boʻlishi bilan na faqat Xudo azizlarining kamchiliklari toʻldiriladi , balki koʻpchilik odamlar ham Xudoga koʻpdan-koʻp tashakkur aytishga sabab topadi .
47009013	Chunki bu xayr-ehsoningiz sizning Xudoga boʻysunganingizdan , shuningdek , Masih Xushxabariga boʻlgan ixlosingiz va samimiy saxovatingizdan dalolatdir ; odamlar buni koʻrib , Xudoni ulugʻlaydilar .
47009014	Sizlar uchun ibodat qilar ekanlar , Xudo sizga ortigʻi bilan inoyat berganidan quvonishib , sizlarga koʻngil qoʻyadilar .
47009015	Uning ifodalashga til ojiz hadyasi uchun Xudoga shukr !
47010001	Men , Pavlus — shaxsan oramizda boʻlganda kamtar , bizdan uzoq boʻlganda esa jasur , deb yurishgan men , Pavlus — Masihning muloyimligi va muruvvati bilan sizlarga murojaat qilaman .
47010002	Sizdan oʻtinib soʻrayman , oldingizga kelganimda , meni jasurona va balandparvoz gapirishga majbur qilmanglar ! Shuni aytay , bizni oʻz bashariy qobiliyati bilangina ish qilyapti , deb oʻylayotganlarning baʼzilariga men shunday jasoratni bemalol koʻrsatarman .
47010003	Bizning hayotimiz bandalik boʻlsa ham , bashariy kuch bilan jang qilmayapmiz .
47010004	Bizning jangdagi qurol-aslahamiz bashariy emas , balki qalʼalarni yakson qilish qudratiga ega boʻlgan ruhiy aslahalardir . Biz Xudoning qudrati bilan safsatalarni barham beramiz ,
47010005	Xudo bilimiga qarshi bosh koʻtargan har qanday baland iddaoni quritib yuboramiz . Har qanday fikrni Masihga boʻysundirib asir qilamiz .
47010006	Oʻzlaringiz ham toʻla boʻysungandan keyin , biz har xil itoatsizlikni jazolashga tayyormiz .
47010007	Tashqi qiyofaga qarayapsizlarmi ? Agar kim Masihning ummatiman , deb oʻziga ishonsa , oʻz-oʻzidan qiyos qilsin : u qanday Masihning ummati boʻlsa , bizlar ham xuddi shunday Masihning ummatimiz .
47010008	Rabbimiz bizga bergan iqtidor haqida andak koʻproq maqtansam ham , xijolat boʻlmayman . Chunki bu iqtidor sizni xarob qilish uchun emas , barpo qilish uchun berilgan .
47010009	Maktublarim bilan sizlarni goʻyo qoʻrqitayotgan boʻlib koʻrinmayin .
47010010	Baʼzilar : “ U maktublarida talabchan va kuchli , lekin shaxsan zaif va soʻzi oʻtmas ” , — deyaptilar .
47010011	Bunday deyuvchilar shuni bilsinki , biz uzoqda , maktublarimizda qanday boʻlsak , shaxsan , huzuringizda ham shundaymiz .
47010012	Biz oʻzlarini namoyish qilayotganlarning baʼzilari bilan oʻzimizni barobar tutishga yoki qiyos qilishga jurʼat etmaymiz . Ular aqlsizlarcha oʻzlarini oʻzlari bilan oʻlchab , oʻzlariga oʻzlari meʼyordirlar .
47010013	Lekin biz esa cheksiz-chegarasiz maqtanavermaymiz . Biz faqat Xudo taqdir etgan chegara ichida maqtanamiz . Bu chegara esa sizlargacha yetib borgan .
47010014	Biz goʻyo sizlarning oldingizga bormaganday , haddimizdan oshmayapmiz , chunki Masihning Xushxabarini sizning oldingizgacha yetkazganmiz .
47010015	Biz haddan tashqari boshqalarning mehnati bilan ham maqtanmayapmiz . Lekin imoningiz komil boʻla borgan sari , biz oʻz chegaramizdan oshmay , orangizdagi nufuzimizni yana orttiramiz , deb umid qilamiz .
47010016	Shunday qilib , begona yerlardagi tayyor ishlar bilan maqtanmay , sizlardan uzoqroq joylarda ham Xushxabarni targʻib qilaylik .
47010017	Maqtanaman degan Rabbimiz bilan maqtansin .
47010018	Oʻzi-oʻzini maqtagan emas , balki Rabbimiz maqtagan kishi maqbuldir .
47011001	Koshki mening chandon befarosatlik qilishimga biroz boʻlsa ham sabr qilsangizlar edi ! Zotan sizlar menga sabr qilyapsizlar ham .
47011002	Men sizlarni Xudoning rashki bilan qizgʻanyapman , chunki sizlarni bir pok bokira qizni yagona erga nikohlaganday , Masihga taqdim etdim .
47011003	Mabodo Momo Havoni ilon oʻzining hiylagarligi bilan aldaganiga oʻxshab , sizlarning oʻy-fikringiz ham buzilib , Masihga xos soddalikdan ayrilib qolmasangizlar , degan xavotirdaman .
47011004	Agar birov kelib , biz vaʼz qilgandan boshqa bir Isoni vaʼz qilsa , yo sizlar olgan Ruhdan boshqa bir ruhni olsangiz , yoki qabul qilgan Injildan boshqa bir xushxabarni eshitsangiz , naqadar xush qarshilaysizlar !
47011005	Men ham oʻsha “ oliy havoriylar ” dan hech bir narsada qolishmayman , deb oʻylayman .
47011006	Men nutqda mohir boʻlmasam ham , lekin bilimda mohirman . Bu xususda biz sizlarga tamoman ochiq va ayonmiz .
47011007	Men sizlarni yuksaltirish uchun oʻzimni pasaytirib , Isoning Xushxabarini sizlarga tekinga targʻib qilib , gunoh qildimmikan ?
47011008	Men sizlarga xizmat qilish uchun boshqa Masih jamoatlariga chiqim keltirib , ulardan mablagʻ olar edim . Orangizda boʻlib , muhtojlikda qolganimda ham birovga ortiqcha yuk boʻlmadim .
47011009	Chunki Makedoniyadan kelgan birodarlar yetishmovchiliklarimni toʻldirdilar . Men hech narsada sizlarga ogʻir boʻlmaslikka tirishgan edim va tirishaman ham .
47011010	Oʻzimdagi Masihning haqiqati haqi deyapman : Axaya mamlakati boʻylab hech kim bu iftixorimdan meni mahrum qila olmaydi .
47011011	Nima uchun shunday munosabatda boʻlyapman ? Sizlarni sevmaganimdanmikan ? Xudo biladi , unday emas !
47011012	Biz bilan teng boʻlishga intilayotgan maqtanchoqlarga yoʻl bermaslik uchun , men nima qilayotgan boʻlsam , kelajakda ham qilaveraman .
47011013	Bu kabi odamlar — soxta havoriylar , hiylakor xizmatkorlardir , ular faqat Masihning havoriylari qiyofasini oladilar .
47011014	Buning hayron qoladigan joyi yoʻq . Chunki shaytonning oʻzi ham nurli farishtaning qiyofasini oladi .
47011015	Demak , shaytonning xizmatkorlari ahli saloh qiyofasini olsalar , ajablanmaslik kerak . Ularning oqibati qilmishlariga yarasha boʻladi .
47011016	Yana aytaman : biror kishi meni aqlsiz deb oʻylamasin . Bordiyu shunday oʻylasangiz , hech boʻlmasa aqlsiz kabi qabul qilinglar-chi , toki men ham biroz maqtanay !
47011017	Bunday balandparvozlik qilib , men Rabbim gapirganday emas , balki aqlini yoʻqotgan maqtanchoqday gapirgan boʻlaman .
47011018	Modomiki , koʻpchilik oʻzlarining insoniy fazilatlari bilan maqtanayotgan ekan , mayli men ham maqtanaveraman .
47011019	Siz , aqllilar , aqlsizlarga jon deb toqat qilasizlar .
47011020	Chindan ham agar biror kishi sizni asoratga solsa , haqingizni yesa , talon-taroj qilsa , oʻzini katta tutsa , yuzingizga tarsaki ursa , sizlar bunga chidaysizlar .
47011021	Xijolatlik bilan aytamanki , bizda bunday ishlarga darmon yetmas edi ! Shunday qilib , agar biror kishi biron narsada maqtanmoqqa jurʼat qilsa — oʻzimni aqlsizlikka solib aytyapman — unda men ham jurʼat etaman .
47011022	Ular yahudiymi ? — Men ham yahudiyman . Ular isroillikmi ? — Men ham isroillikman . Ular Ibrohim naslimi ? — Men ham Ibrohim nasliman .
47011023	Ular Masihning xizmatkorlarimi ? — Men befarosatlik qilib aytyapmanki , ularning hammasidan ustunman ! Zahmat desangiz , men ulardan koʻproq zahmat chekdim . Zindon desangiz , ulardan koʻproq zindonda yotdim . Zarba desangiz , men haddan tashqari zarba yedim , hatto koʻp marta oʻlimga yaqin yurdim .
47011024	Yahudiylar tomonidan besh dafʼa bir kam qirqtadan qamchi yedim .
47011025	Uch dafʼa tayoq bilan savaladilar , bir dafʼa toshboʻron qildilar , uch dafʼa kemada halokatga uchradim , bir kechayu kunduzni dengiz bagʻrida oʻtkazdim .
47011026	Koʻp dafʼa sayohatlarga chiqdim . Daryolarda tahlikada qoldim , qaroqchilardan tahlikada qoldim , oʻz qondoshlarimdan ham , majusiylardan ham tahlikaga tushdim . Shaharda tahlika , yovonda tahlika , dengizda tahlika , soxta birodarlar orasida tahlika !
47011027	Mehnat va mashaqqat ostida , koʻp dafʼa uyqusizlikda , ochlik va tashnalikda , koʻp roʻza tutish azoblarida qoldim , sovuq havoda yalangʻoch yurdim .
47011028	Tashqi hodisalardan boshqa har kuni odamlar yigʻilib keladi , butun Masih jamoatlari haqida ham gʻamxoʻrlik qilaman .
47011029	Qaysi darmonsizlar bilan men toliqmagan edim ? ! Qaysi vasvasaga tushganlar uchun yuragim yonmagan edi ? !
47011030	Agar maqtanish menga lozim boʻlsa , oʻz zaifligim bilan maqtanaman .
47011031	Abadiy hamd-sanoga munosib Xudo , Rabbimiz Iso Masihning Otasi biladiki , men yolgʻon gapirmayapman .
47011032	Mana , Damashqda podsho Aretasning viloyat hokimi meni tutish uchun Damashq shahrini nazorat ostiga olgan edi .
47011033	Ammo meni savat ichida devordagi derazadan tushirishdi va men uning qoʻlidan qochib qutuldim .
47012001	Mening maqtanishim hech ham munosib emas , chunki endi Rabbim menga ayon qilgan narsalarga va vahiylarga kelaman .
47012002	Masihga qarashli bir odamni bilaman . Oʻn toʻrt yil oldin — badanda edimi , badandan tashqarida edimi , bilmayman , Xudo biladi — u odam yerdan uchinchi osmonga qadar koʻtarildi .
47012003	Ha , bu odam haqida shuni bilamanki , — yana badanda edimi , badandan tashqarida edimi , bilmayman , Xudo biladi , —
47012004	u jannatga koʻtarildi va insonga gapirish mumkin boʻlmagan , tilga olib boʻlmas soʻzlar eshitdi .
47012005	Bunday bir odam bilan maqtansam boʻladi . Lekin oʻzim haqimda boʻlsa , zaifliklarimdan boshqa hech narsa bilan maqtana olmayman .
47012006	Shu bilan birga , agar maqtanaman desam , aqlsiz boʻlmayman , chunki haqiqatni gapirgan boʻlaman . Faqat biror kishi men haqimda oʻzimda koʻrgan yoki eshitgandan ortiq fikr qilmasin , deb oʻzimni tutib turibman .
47012007	Menga kelgan odatdan tashqari ajoyib vahiylardan oʻzimni hammadan yuqori tutmasligim va kibrlanib ketmasligim uchun , mening badanimga bir nish , meni niqtalayveradigan bir shayton elchisi berildi .
47012008	Buni mendan yiroqlashtirgin deb , uch marta Rabbimga yolvordim .
47012009	Ammo Rabbim menga shunday dedi : “ Senga bergan inoyatim yetar , Mening qudratim zaiflikda tugal boʻladi ” . Shuning uchun , Masihning qudrati menda amal qilsin deb , yanada koʻproq , bajonidil oʻz zaifliklarim bilan maqtanaman .
47012010	Shu sababdan Masih uchun zaifliklarga , ozorlarga , muhtojliklarga , taʼqib va siquvlarga yoʻliqqanimda , qanoat qilaman . Chunki zaif boʻlsam , qudratim oshar ekan .
47012011	Men maqtanib , aqlsiz kabi boʻldim . Ammo meni bunga sizlar majbur etdingizlar-ku . Sizlar meni madh qilishingiz lozim edi . Bordiyu men hech kim boʻlmasam ham , oʻsha “ oliy havoriylar ” dan hech kam emasman .
47012012	Havoriyligim mohiyati sizlarning orangizda tugal sabr-qanoat bilan , ajoyib va qudratli moʻjizalar orqali isbotlab berilgan-ku !
47012013	Oʻzga Masih jamoatlaridan sizlarning nimangiz qolishar ekan ? Bordiyu , birgina sizlarga mening ogʻirligim tushmaganini aytsam . . . Aybim uchun meni kechiringlar !
47012014	Mana , uchinchi dafʼa oldingizga borishga tayyormanu , sizlarga hech ogʻirligimni tushirmayman . Chunki qoʻlingizdagini emas , oʻzlaringizni istayman . Zotan farzandlar ota-onalariga emas , balki ota-onalar farzandlariga mol-mulk jamgʻarishlari lozim .
47012015	Men esa koʻp mamnuniyat bilan mol-mulkimnigina emas , oʻz jonimni ham sizlarning jonlaringiz uchun sarflayman . Men sizlarni haddan tashqari sevar ekanman , sizlar meni kamroq sevishingiz toʻgʻri boʻladimi ?
47012016	Masalan , aytaylik , men sizlarga ogʻirligimni tushirmagan boʻlsam-da , lekin aldab , hiyla bilan sizlardan olgan ekanman .
47012017	Biroq yuborgan odamlarim orqali sizlardan biror manfaat koʻrdimmikan ?
47012018	Titusdan iltimos qilib , boshqa birodarimizni ham u bilan birga oldingizga yuborganimda , Titus sizlardan foydalandimikan ? Bizlar bir ruhda faoliyat koʻrsatmagan edikmi ? Bir yoʻlda yurmagan edikmi ?
47012019	Biz sizlarning oldingizda oʻzimizni oqlamoqchimiz , deb fikr qilmayapsizlarmi hali ? Yoʻq , Masih haqi Xudoning huzurida gapiryapmiz : ey sevganlarim , biz faqat ibrat olishingiz uchun bunday harakat qilyapmiz .
47012020	Men yoningizga kelganimda , mabodo sizlarni yoqimsiz ahvolda toparman , sizlar esa meni yoqimsiz ahvolda toparsiz , deb qoʻrqaman . Mabodo kelsamu , janjal , hasadgoʻylik , gʻazabnoklik , talash-tortish , boʻhton , gʻiybat , manmanlik , tartibsizlik koʻramanmi , degan xavotirdaman .
47012021	Bordiyu yana yoningizga kelganimda , koʻpchilik burun qilgan gunohlari — harom-harishlik , fahshbozlik , shaloqlikdan tavba qilmagan boʻlsa , Xudoyim meni oldingizda yerga urmasin , sizlar uchun motam tutib yigʻlamayin .
47013001	Men endi uchinchi dafʼa yoningizga boryapman . Axir , Tavrotda yozilganidek : “ Ikki yoki uch shohidning har qanday guvohligi qatʼiy boʻladi ” .
47013002	Shunday qilib , men ikkinchi dafʼa yoningizda boʻlganimda ogohlantirgan edim . Endi esa gʻoyib boʻlsam ham , yozib ogohlantiryapmanki , agar yana oldingizga borsam , oldin gunoh qilgan odamlarning ham , boshqalarning ham hech birini ayamayman .
47013003	Sizlar-ku men orqali Masih soʻzlashiga dalil izlayapsizlar . Mana , Masih sizlarga nisbatan zaif emas , U orangizda Oʻz qudratini namoyish qilmoqda .
47013004	Garchi U zaiflik holatida xochga mixlangan boʻlsa-da , Xudoning qudrati tufayli tirikdir . Shunga oʻxshab , biz Masihning zaifligiga sherik boʻlsak ham , sizlarni deb Xudoning qudrati tufayli Masihning hayotiga ham sherikmiz .
47013005	Oʻz-oʻzingizni tekshiringlar : imonda turibsizlarmi ? Oʻzingizni sinab koʻringlar : Iso Masih ichingizda ekanini bilmayapsizlarmi ? Bilmasangizlar , maqbul emassizlar .
47013006	Biz esa nomaqbul emasligimizni bilasizlar , deb umid qilaman .
47013007	Sizlar yomon ish qilmasligingizni Xudodan tilaymiz . Maqsadimiz oʻzimizni maqbul deb koʻrsatish emas . Aksincha , bordiyu biz maqbul koʻrinmasak ham , sizlar yaxshi ish qilsangiz boʻldi .
47013008	Zotan haqiqatga qarshi turishga kuchimiz yetmaydi , haqiqat yoʻlida esa kuch-quvvatlimiz .
47013009	Bizlar zaif , sizlar esa quvvatli boʻlganingizdan sevinamiz . Zotan , tilagimiz sizlarning komil boʻlishingizdir .
47013010	Shuning uchun men hali kelmay turib , shularni yozyapman , toki kelganimda Rabbim menga bergan iqtidor bilan qattiq choralarni ishga solmayin . Men bu iqtidorni xarob qilish uchun emas , barpo qilish uchun olganman .
47013011	Shunday qilib , birodarlarim , yaxshi qolinglar . Komil boʻlishga gʻayrat qilinglar . Pand-nasihatga quloq solinglar . Oʻzaro hamfikr boʻlinglar , tinchlikni saqlanglar . Shunda sevgi va tinchlik bergan Xudo sizlar bilan boʻladi .
47013012	Muqaddas oʻpich bilan salomlashinglar . Xudoning barcha azizlari sizlarga salom yoʻllayaptilar .
47013013	
47013014	Rabbimiz Iso Masihning inoyati , Otamiz Xudoning sevgisi va Muqaddas Ruhning hamrohligi hammangizga yor boʻlsin ! Omin .
48001001	Insonlar tomonidan emas , inson orqali ham emas , balki Iso Masih va Uni tiriltirgan Otamiz Xudo tomonidan havoriy qilib tayinlangan men — Pavlus ,
48001002	shuningdek , men bilan birga boʻlgan hamma birodarlar Galatiya oʻlkasidagi Masih jamoatlariga salom yoʻllaymiz .
48001003	Otamiz Xudodan va Rabbimiz Iso Masihdan sizlarga inoyat ila tinchlik boʻlsin .
48001004	Iso Masih bizni hozirgi yovuz asrdan qutqarmoqchi boʻlib , gunohlarimiz uchun Oʻzini fido qildi , shu yoʻsin Otamiz Xudoning irodasini ado etdi .
48001005	Unga abadulabad shon-sharaflar boʻlsin ! Omin .
48001006	Hayronman , sizlar qanchalik tez Masihning inoyatli daʼvatidan yuz oʻgirib , boshqa bir “ Injil ” ga sajda qildingizlar !
48001007	Aslida boshqa Injil yoʻq . Faqat baʼzilar sizlarni chalgʻitib , Masih Xushxabarini buzib koʻrsatishni xohlaydilar .
48001008	Bordiyu biz yoki hatto osmondan biror farishta kelib , oʻzimiz sizlarga oʻrgatgan Injildan boshqa bir “ xushxabar ” keltirsa , laʼnati boʻlsin .
48001009	Biz oldin ham aytgan edik , hozir yana aytyapman : agar kimki sizlar qabul qilgan Injilga zid boʻlgan xabarni targʻib etsa , laʼnati boʻlsin !
48001010	Endi men insonlardan maqtov izlayapmanmi , yoki Xudodanmi ? Nahotki insonlarga yoqmoqchi boʻlsam ? Agar men hali ham insonlarga yoqmoqchi boʻlganimda edi , Masihning quli boʻlolmas edim !
48001011	Ey birodarlar , sizlarga eʼlon qilmoqdaman : men targʻib etayotgan Injil inson ijodi emas .
48001012	Chunki men uni insondan qabul qilmaganman va hech kimdan taʼlim olmaganman ; balki Iso Masihdan vahiy olganman .
48001013	Mening yahudiy dinida kechgan ilgarigi hayotim haqida eshitgansizlar ; Xudoning ummatiga haddan tashqari jabr-zulm qilib , uni vayron qilar edim .
48001014	Qavmimdan boʻlgan koʻp tengdoshlarimga qaraganda , yahudiylikda xiyla muvaffaqiyat qozongan edim , ota-bobolarim urf-odatlariga oʻta jonkuyar edim .
48001015	Ammo Xudo muruvvat qilib , onam qornidayoq meni tanlagan , Oʻz inoyati bilan meni daʼvat etgan edi .
48001016	Men dunyo xalqlari orasida Xudo Oʻgʻlining Xushxabarini targʻib qilishim uchun , Xudo Oʻz vaqtida Oʻgʻlini menga zohir qildi . Shunda men darhol odamzod bilan maslahatlashmadim ,
48001017	oʻzimdan ilgʻor havoriylarni koʻrgani Quddusga bormadim . Balki Arabistonga ketib , keyin yana Damashqqa qaytdim .
48001018	Soʻngra , uch yildan keyin , Butrus bilan tanishmoq uchun Quddusga bordim va uning yonida oʻn besh kun boʻldim .
48001019	Lekin Rabbimiz Isoning ukasi Yoqubdan boshqa havoriylarning hech birini koʻrmadim .
48001020	Men sizlarga nima yozayotgan boʻlsam , Xudo shohid , yolgʻon emas .
48001021	Undan soʻng Suriya va Kilikiya mamlakatlariga bordim .
48001022	Yahudiya oʻlkasidagi Masih jamoatlari esa meni shaxsan tanimas edilar .
48001023	Ular faqat : u bir vaqtlar bizlarga jabr-zulm qilib yurgan kishi edi , endi ilgari ildizi bilan quritmoqchi boʻlgan imonni oʻzi targʻib qilmoqda , degan gaplarni eshitar ,
48001024	men uchun Xudoni ulugʻlar edilar .
48002001	Keyinroq , oʻn toʻrt yil oʻtgandan soʻng , Barnabo bilan birga yana Quddusga bordim , Titusni ham yonimga oldim .
48002002	U yerga vahiy orqali bordim . Men koʻrsatgan jahdu jadalim puchga chiqmasin , deb qoʻrqib , ularning alohida eʼtiborli odamlari bilan koʻrishdim , majusiylar orasida oʻzim targʻib qilayotgan Xushxabarning mohiyatini ularga bayon etdim .
48002003	Ular esa hatto hamrohim Titusni , yunon boʻlishiga qaramay , xatna boʻlishga majbur etishmadi .
48002004	Faqat baʼzi soxta birodarlar lip etib oramizga suqilib kirishgan edi . Ular bizga Iso Masih ato etgan ozodlikni koʻrolmay , bizni yana qul qilmoqchi edilar .
48002005	Biz esa Xushxabarning haqiqati sizlar bilan abadiy boʻlsin deb , bir dam ham ularga yon bermadik .
48002006	Kimlar tomonidandir eʼtiborli hisoblangan odamlarga kelganda ( ular bir vaqtlar qanday boʻlgan boʻlsalar , menga bari bir , Xudo insonga yuz-xotir qilmaydi ) , shuni aytay , oʻsha eʼtiborlilar mening zimmamga boshqa hech narsa yuklamadilar .
48002007	Aksincha , ular Xushxabar Butrusga ahli sunnat uchun berilganini bilib , men endi shu maqsadda sunnatsizlar oldiga yuborilganimni tan oldilar .
48002008	Axir , Xudo ahli sunnatga havoriylik qilayotgan Butrusda ham , majusiylarga havoriylik qilayotgan menda ham amal qilib kelmoqda .
48002009	Shunday qilib , imonlilar jamoatining ustunlari hisoblangan Yoqub , Kifa va Yuhanno Xudo menga bu ish uchun alohida inoyat berganiga ishonch hosil qildilar . Ular biz majusiylarning oldiga ketaylik , qolganlar esa ahli sunnatning oldiga ketsin , deb kelishdilar va men bilan Barnaboga birdamlik qoʻlini berdilar .
48002010	Ular faqat biz kambagʻallarni esdan chiqarmasligimizni iltimos qildilar , buni shaxsan men bajo keltirishga jon kuydirdim .
48002011	Butrus Antioxiya shahriga kelganda , uning xatoligini yuziga aytib fosh qildim .
48002012	Chunki Quddusdan , Yoqubning yonidan baʼzi odamlar kelishidan avval Butrus majusiylar bilan birga yeb-ichib yurgan edi . Ammo u odamlar kelgach , sunnatchilardan xavotirlanib , oʻzini chetga oldi va majusiylar bilan aloqani uzdi .
48002013	Shunda boshqa yahudiylar ham Butrusga oʻxshab riyokorlik qilishdi , hatto Barnabo ham ular riyokorligining qurboni boʻldi .
48002014	Men esa ular Injil haqiqati boʻyicha harakat qilishmayotganini koʻrib , hammaga eshittirib Butrusga : “ Agar sen yahudiy boʻla turib , yahudiylar kabi emas , majusiylar kabi yashayotgan boʻlsang , qanday qilib majusiylarni yahudiylashmoqqa majbur etyapsan ? ” — dedim .
48002015	Toʻgʻri , bizlar asl yahudiymiz , majusiylar singari gunohkor emasmiz .
48002016	Lekin shuni bilamizki , Xudo Ilohiy Qonunga amal qilgan kishini emas , Iso Masihga ishongan kishini oqlaydi . Shuning uchun bizlar ham Ilohiy Qonunga amal qilish bilan emas , Masihga ishonish bilangina oqlanamiz , deb Iso Masihga qattiq ishonganmiz . Hech kim Ilohiy Qonunga amal qilib , Xudo oldida oʻzini oqlayolmaydi .
48002017	Bundan koʻrinadiki , Masih orqali oqlanishni izlagan oʻzimiz ham hamma odam qatori gunohkor boʻlib chiqdik . U holda , Masih gunoh yoʻlining homiysi ekan-da ? — Aslo !
48002018	Agar men oʻzim qulatgan qonun-qoidalar binosini qaytadan qurishga kirishsam , unda men oʻzimning qonunbuzar ekanimni koʻrsatgan boʻlaman .
48002019	Biroq endi men Xudo uchun yashay deb , Qonun oldida oʻlganman , ha , Qonun oʻzi meni oʻldirdi . Men Masih bilan birga xochga mixlab qoʻyilganman .
48002020	Endi yashayotgan men emas , balki Masih mening ichimda yashayapti . Endi tanada yashayotganimga kelsak , meni sevgan va men uchun Oʻzini fido qilgan Xudoning Oʻgʻliga boʻlgan imon bilan yashayapman .
48002021	Men Xudoning inoyatini inkor qilmayman . Agar Ilohiy Qonunga amal qilish bilan oqlanish mumkin boʻlganda edi , u holda Masih behuda oʻlgan boʻlardi .
48003001	Ey befahm galatiyaliklar ! Haqiqatga boʻysunmaslik uchun sizlarni kim sehrlab qoʻydi ? Sizlarning koʻz oʻngingizda Iso Masihning xochga mixlab qoʻyilgani aniq tasvir etilmaganmidi ?
48003002	Sizlardan bir narsanigina bilmoqchiman , sizlar Muqaddas Ruhni qanday qabul qildingizlar : Tavrot Qonuniga amal qilish bilanmi yoki imon toʻgʻrisidagi xabarni eshitish bilanmi ?
48003003	Sizlar shunchalik fahmsizmisizlar ? Muqaddas Ruh kuchi bilan boshlab , endi oʻzingizning bashariy kuchingiz bilan bitirmoqchimisizlar ?
48003004	Bekorga shuncha sinovlardan oʻtdingizlarmi ? Haqiqatan ham bekorga edimi ?
48003005	Xudo sizlarga Oʻz Ruhini baxsh etib , orangizda ajoyib moʻjizalar yaratmoqda . U buni Qonunga amal qilganingiz uchun qilyaptimi yoki eshitganlaringizga imon keltirganingiz uchunmi ?
48003006	Ibrohim paygʻambardan ibrat olaylik : U Xudoga ishondi va shuning uchun oqlandi .
48003007	Shundan bilinglarki , kim imonga ega boʻlsa , u Ibrohimning oʻgʻli sanaladi .
48003008	Xudo Ibrohimga : “ Butun xalqlar sendan baraka topajaklar ” deb , unga dastavval Xushxabar keltirgan edi . Tavrotning ana shu oyati aniq koʻrsatadiki , Xudo insonni millatiga qaramay , imoni tufayli oqlaydi .
48003009	Imon sohibi Ibrohim paygʻambarga shunday ergashgan hamma ahli imon xuddi Ibrohimday Xudo rahmatiga erishadi .
48003010	Ilohiy Qonunga amal qildim , deb oʻzini oqlamoqchi boʻlgan barcha kishilar laʼnat ostidadirlar . Chunki Tavrotda shunday yozilgan : “ Qonun kitobining har bir moddasiga qattiq rioya qilmaydigan barcha laʼnati boʻladi ” .
48003011	Shunday ekan , Ilohiy Qonunga amal qilish bilan hech kim Xudo oldida oʻzini oqlayolmasligi aniqdir . Tavrotda yozilganidek : “ Imoni bilan oqlangan kishi yashayveradi ” .
48003012	Qonunga amal qilish esa imonga bogʻliq emas , aksincha , Tavrotda : “ Bu buyruqlarni bajo keltirgan kishi shu bilan yashayveradi ” , deb yozilgan .
48003013	Masih esa biz uchun laʼnatlanib , bizni Qonun laʼnatidan xalos qildi , xuddi Tavrotda yozilganidek : “ Yogʻochga osilgan har bir kishi laʼnatidir ” .
48003014	Shu yoʻsin Xudo Ibrohimga vaʼda qilgan qut-barakalar Iso Masih orqali majusiylarga ham nasib etdi , biz imonimiz tufayli Xudo vaʼda bergan Muqaddas Ruhni qabul qildik .
48003015	Birodarlar ! Odamlar hayotidan bir misol keltiray : odam qilgan vasiyatni hech kim bekor qilolmaydi va unga qoʻsholmaydi .
48003016	Xudoning Ibrohim va uning zotiga bergan ulugʻ vaʼdalari bundan kam emas . Xudo Ibrohimga : “ Sening zotlaringga beraman ” deb , koʻpchilik haqida gapirmadi , aksincha : “ Sening zotingga beraman ” deb , bitta kishini , yaʼni Masihni koʻzda tutdi .
48003017	Shuni aytmoqchimanki , Ilohiy Qonun Ibrohimdan toʻrt yuz oʻttiz yil keyin paydo boʻlgan boʻlsa-da , Xudoning Ibrohim bilan oldinroq tasdiqlagan ahdini oʻrtadan koʻtarmadi , Xudoning Masih haqida bergan vaʼdasini bekor qilmadi .
48003018	Agar meros Qonunga amal qilish sharti bilan berilganda edi , vaʼda bekorga chiqqan boʻlur edi . Ammo Xudo merosni Ibrohimga vaʼda boʻyicha ato qildi .
48003019	U holda Ilohiy Qonun nima uchun berilgan ? Ilohiy Qonun gunohkorligimizni ochiq koʻrsatish uchun , ilohiy vaʼdaga qoʻshimcha qilib berilgan . Vaʼdani olgan Ibrohim Zoti kelmaguncha , bu Qonun joriy boʻlishi kerak edi . Ilohiy Qonun farishtalar orqali berilgan , vositachi esa uni xalqqa eʼlon qilgan .
48003020	Vaholanki , bitta odam ish qilganda , vositachi kerak boʻlmaydi . Xudo esa bittadir .
48003021	Demak , Ilohiy Qonun Xudoning vaʼdalariga zidmi ? — Aslo ! Agar abadiy hayot ato qilishga qodir bir Qonun berilgan boʻlsa edi , unda shubhasiz Qonunga amal qilish bilan oqlansa boʻlar edi .
48003022	Ammo Muqaddas Kitob butun borliqni gunohning hokimiyati ostida deb eʼlon qilgan . Demak , ilohiy vaʼda faqat Iso Masihga ishonish orqali roʻyobga chiqadi va barcha imonlilarga nasib etadi .
48003023	Boʻlgʻusi imon paydo boʻlishidan avval , biz bu imonning vahiy qilinishini kutib turgan tutqunlarday edik , Ilohiy Qonun nazorati ostida qamab qoʻyilgan edik .
48003024	Boshqacha aytganda , biz imon bilan oqlanishni kutar ekanmiz , Qonun Masihga boshlovchi murabbiyimiz boʻlgan .
48003025	Lekin imon paydo boʻlganidan soʻng , biz endi Qonunning tarbiyasida emasmiz .
48003026	Shunday qilib , sizlar , Iso Masihga ishongan hamma , Xudoning oʻgʻillarisizlar .
48003027	Sizlar Masihni tan olib , suvda imon keltirdingizlar va har biringiz Masihni kiyib oldingizlar .
48003028	Endi na yahudiy bor , na yunoniy , na qul bor , na ozod , na erkak bor , na ayol . Siz Iso Masih ummati boʻlganingiz uchun , hammangiz birsizlar .
48003029	Agar Masihniki boʻlsangizlar , u holda Ibrohimning ham zurriyotisizlar , shuningdek , Xudo Ibrohimga vaʼda qilgan merosdan bahramandsizlar .
48004001	Yana shuni aytayin : merosxoʻr hali yosh bola ekan , garchi u hamma narsaning xoʻjayini boʻlsa ham , quldan hech farq qilmaydi .
48004002	U otasi belgilagan fursatgacha vasiy va uy-roʻzgʻor boshqaruvchi xizmatkorga boʻysunadi .
48004003	Bizlar ham xuddi bunga oʻxshab , bolalik chogʻimizda dunyoning xurofiy kuchlariga qul edik .
48004004	Lekin zamona oxirlab qolganda , Xudo Oʻz Oʻgʻlini yubordi . U xotindan tugʻilib , Qonunga boʻysunib yurdi ,
48004005	toki bizni Qonunga qul boʻlishdan qutqarsin va oʻgʻillikka qabul qilsin .
48004006	Endi sizlar Xudoga oʻgʻil boʻlgandan keyin , Xudo Oʻz Oʻgʻli Isoning Ruhini yuraklaringizga yubordi . Bu Ruhdan ruhlanib , biz Xudoni aziz Ota deb chaqiramiz .
48004007	Demak , sen boshqa qul emassan , balki oʻgʻilsan . Oʻgʻil boʻlganing uchun , Xudo Iso Masih sharofati bilan seni voris deb ham qabul qilgan .
48004008	Oʻtmishda sizlar Xudoni bilmay , aslan xudo boʻlmagan kuchlarga qul boʻlgansizlar .
48004009	Endi esa Xudoni tanib-bilib oldingizlar , yana toʻgʻrisi , Xudo tarafidan tanib-bilindingizlar . Shunday ekan , qanday qilib yana oʻsha kuchsiz va qadrsiz xurofotlarga qaytyapsizlar ? Yangitdan qullikka berilmoqchimisizlar ?
48004010	Sizlar alohida kun , oy , fasl va yillarni mushohada qilyapsizlar .
48004011	Nahotki sizlar uchun shuncha behuda zahmat chekkan boʻlsam , deb xavotirlanyapman .
48004012	Ey birodarlar , sizlardan iltimos qilaman , menday boʻlinglar , chunki men ham sizlarday boʻlgan edim . Sizlar menga hech ham ozor bermas edingizlar .
48004013	Esingizdan chiqmasin , men sizlarga Xushxabarni birinchi marta bildirganimda , jisman ojiz edim .
48004014	Ojizligim sizlar uchun bir sinov boʻlgani holda , mendan jirkanmay , siltab yubormadingizlar , balki meni Xudoning farishtasiday , Iso Masih kabi qabul qildingizlar .
48004015	Qani endi sizning oʻsha paytdagi baxtiyorligingiz ? Oʻzim sizlarga shohidman : agar bu mumkin boʻlsa edi , oʻsha paytda siz oʻz koʻzlaringizni sugʻurib olib , menga berishga tayyor edingizlar !
48004016	Endi men sizlarga haqiqatni aytib , dushmaningiz boʻldimmi ?
48004017	Sizlarni qoʻlga olish uchun harakat qilayotganlarning niyati yaxshi emas . Ular sizlarni qoyil qoldirib , bizdan ajratib olmoqchilar .
48004018	Niyat xolis boʻlsa , qoyil ish yaxshidir . Faqat bu men sizlarning yoningizda hozir boʻlganimdagina emas , balki doimo shunday boʻlmogʻi lozim .
48004019	Bolalarim , Masih sizlarda gavdalanmaguncha , men sizlarni yangitdan tugʻayotganday , toʻlgʻoq azobidaman .
48004020	Men hozir yoningizda boʻlib , gapimning ohangini oʻzgartirmoqchi edim , chunki sizlarni nima qilarimni bilmay , esankirayapman .
48004021	Ey sizlar , Qonun bandalari boʻlishni istaganlar , menga aytinglar-chi , nahot siz Qonunga quloq solmaysizlar ?
48004022	Mana Qonunda : Ibrohim ikki oʻgʻilli boʻlgan , biri choʻridan , boshqasi ozod , oʻz xotinidan edi , deb yozilgan .
48004023	Choʻrisiniki tabiat qoidalariga binoan , ozod xotininiki esa ilohiy vaʼdaga binoan tugʻilgan edi .
48004024	Bunda ramziy maʼno bor . Ikki ona ikki ahdni bildiradi : birinchisi , qullar tugʻadigan Hojar bibi — Xudo Sinay togʻida qilgan ahdning ramzidir .
48004025	Hojar soʻzi Arabistondagi Sinay togʻini bildirsa-da , hozirgi Quddusning ramzidir ; chunki Quddus va uning bolalari hozir qul boʻlib xizmat qilmoqdalar .
48004026	Biroq koʻkdagi Quddus esa ozoddir : u bizlarning hammamizga ona .
48004027	Mana , Tavrotda bunday yozilgan : “ Ey tugʻmaydigan , naslsiz ayol , shod boʻlgil ! Quvonchlarga toʻlib xitob qilgil , Ey toʻlgʻoq azobin chekmagan ! Zero nikohli ayolning oʻgʻillaridan koʻra , Tashlab ketilganning oʻgʻillari koʻp boʻldi ” .
48004028	Biz esa , birodarlar , Isʼhoqqa oʻxshab , ilohiy vaʼda boʻyicha tugʻilgan oʻgʻillarmiz .
48004029	Oʻsha vaqtda tabiiy yoʻl bilan tugʻilgan Ismoil ilohiy vaʼda boʻyicha tugʻilgan Isʼhoqqa zulm etdi . Hozir ham xuddi shunday .
48004030	Ammo Tavrotda nima deyiladi ? — “ Choʻrini va uning oʻgʻlini haydab yuborgin . Chunki choʻrining oʻgʻli ozod xotinning oʻgʻli bilan baravar voris boʻlolmaydi ” .
48004031	Shunday qilib , ey birodarlar , biz choʻrining emas , balki ozod xotinning farzandimiz .
48005001	Shunday qilib , Masih bizga bergan erkinlikni mahkam tutinglar , qaytadan qullik boʻyinturugʻini taqmanglar .
48005002	Buni men , Pavlus , sizlarga gapiryapman : agar sizlar sunnat qiladigan boʻlsangizlar , Masih sizlarga foyda qilmaydi .
48005003	Xatna boʻladigan har bir odamga yana taʼkidlab aytaman : u butun Ilohiy Qonunni bajarishga majburdir .
48005004	Sizlar : Qonunga amal qilib oʻzimizni oqlaymiz , deb Masihdan ajralgansizlar va Xudo inoyatidan mahrum boʻlgansizlar .
48005005	Bizlar esa Ilohiy Ruhdan umidvor boʻlib , imonimiz asosida oqlanishimizni kutamiz .
48005006	Iso Masih yoʻlida na sunnat , na sunnatsizlik biron ishga yaramaydi , faqat muhabbat bilan amal qiluvchi imon yaraydi .
48005007	Sizlar yaxshigina qadam otayotgan edingizlar . Shunday ekan , haqiqatga itoat qilishingizga kim xalaqit berdi ?
48005008	Sizning bu inonuvchanligingiz sizni Daʼvat qiluvchidan boʻlmadi !
48005009	Ozgina xamirturush butun xamirni achitadi !
48005010	Rabbim haqi ishonchim komilki , sizlar bu xususda boshqacha fikr qilmaysizlar . Fikringizni chalgʻituvchi kim boʻlmasin , shunga yarasha jazosini oladi .
48005011	Birodarlar , men hali ham sunnatni targʻib etayotgan boʻlsam , nima uchun hanuz taʼqiblarga duchor boʻlmoqdaman ? Unday boʻlsa , xoch vasvasasi yoʻqqa chiqar edi-ku !
48005012	Qaniydi sizlarni bu gap bilan iztirobga soluvchilar oʻzlarini bichishsa !
48005013	Ey birodarlar , sizlar erkinlikka chorlangansizlar . Faqat bu erkinlikni nafsingiz uchun qurbon qilmanglar , balki bir-biringizga muhabbat bilan xizmat qilinglar .
48005014	Chunki Ilohiy Qonunning hammasi bir soʻzda jamlanadi , yaʼni : “ Oʻzgani oʻzing kabi sevgin ” .
48005015	Ammo sizlar bir-biringiz bilan tishlashib , gʻajishsangizlar , ehtiyot boʻlinglar , tagʻin bir-biringizni yeb bitirmanglar !
48005016	Men shuni aytmoqchiman : Ilohiy Ruh amri bilan yashanglar , shunda tabiatingizdagi yomon ehtiroslar junbishga kelmaydi .
48005017	Chunki inson tabiati Ilohiy Ruhga , Ilohiy Ruh esa inson tabiatiga qarshi yoʻnaltirilgan . Bu ikkovi bir-biriga dushman boʻlgani uchun , sizlar istamaganingizni qilasizlar .
48005018	Agar siz Ruh amri ostida yashayotgan boʻlsangiz , unda Qonun amri ostida emassizlar .
48005019	Bashariy tabiatning ishlari maʼlum , chunonchi : fahshbozlik , harom-harishlik , fisq-fujur ,
48005020	butparastlik , jodugarlik , dushmanlik , janjalkashlik , rashk-gʻazab , manmanlik , ixtilofchilik , bidʼatchilik ,
48005021	hasad , qotillik , ichkilikbozlik , aysh-ishrat va shularga oʻxshagan ishlar . Sizlarni oldin ogohlantirgan edim , yana ogohlantiryapman : bu kabi ishlarni qiluvchilar Xudo Shohligidan bebahra boʻladilar .
48005022	Ilohiy Ruhning samarasi esa — muhabbat , sevinch , xotirjamlik , sabr-toqat , lutfkorlik , xayrixohlik , sadoqat ,
48005023	muloyimlik va ibodir . Bu xislatlarga qarshi biror qonun yoʻq .
48005024	Iso Masihga tegishli boʻlganlar esa oʻz tabiatini , hirsu ehtiroslari bilan birga , xochga mixlab qoʻyganlar .
48005025	Agar biz Ruh amri ostida boʻlsak , Ruh amri bilan umr kechirishimiz lozim .
48005026	Shuhratparast boʻlmaylik , bir-birimizdan rashk qoʻzgʻamaylik , baxillik qilmaylik .
48006001	Ey , Ruh amri bilan yashayotgan birodarlarim , agar biron odam gunoh qilib qoʻysa , uni muloyim ruh bilan tuzatinglar . Unga oʻxshab vasvasaga yoʻliqmasligingiz uchun oʻzingizga ehtiyot boʻling .
48006002	Bir-biringizning ogʻirliklaringizga yordamlashinglar , shunday qilib Masihning Qonunini bajargan boʻlasizlar .
48006003	Agar biror kishi , garchi hech narsa boʻlmasa ham , oʻzini muhim kishi hisoblasa , u oʻz-oʻzini aldagan boʻladi .
48006004	Har kim oʻz ishini muhokama qilsin , shunda boshqaning ishiga qarab emas , oʻz ishiga qarab tahsin oladi .
48006005	Zotan har kim oʻz aravasini oʻzi tortishi lozim .
48006006	Ilohiy Kalomdan taʼlim oluvchi taʼlim beruvchi bilan har qanday ezgulikni baham koʻrsin .
48006007	Adashmanglar , Xudo haqoratlanmaydi . Inson nima eksa , shuni oʻradi .
48006008	Oʻz nafsi dalasiga urugʻ eksa , nafsdan zavol oʻrib oladi . Ruh dalasiga urugʻ eksa , Ruhdan abadiy hayot oʻrib oladi .
48006009	Shunday ekan , yaxshilik qilishdan bezmaylik . Agar boʻshashmasak , oʻz vaqtida buning hosilini oʻrib olamiz .
48006010	Fursatimiz bor ekan , hammaga , ayniqsa , oʻzimizning ahli moʻminga yaxshilik qilaveraylik .
48006011	Mening qoʻlimga qaranglar , sizlarga qanday katta harflar bilan yozdim !
48006012	Sizlarni sunnat boʻlishga qistayotgan oʻsha kishilar faqat sirtdan yaxshi taassurot qoldirmoqchilar , Masihning xochi uchun taʼqibga duchor boʻlmaslik uchun shunday harakat qilyaptilar .
48006013	Holbuki , ahli sunnatning oʻzlari ham Ilohiy Qonunga rioya etmaydilar . Ular faqat sizlarning tanalaringiz bilan maqtanmoq uchun xatna boʻlishingizni istaydilar .
48006014	Men esa , aslo birgina Rabbimiz Iso Masihning xochidan boshqa hech narsa bilan maqtanmayman . Uning xochi tufayli bu dunyo men uchun oʻlgan , men esa bu dunyo uchun oʻlganman .
48006015	Iso Masih yoʻlida sunnatning ham , sunnatsizlikning ham hech ahamiyati yoʻq . Ahamiyatlisi — yangidan yaratilishdir .
48006016	Bu qoidaga koʻra yashayotganlarning hammasiga va Xudoning Isroiliga tinchlik va rahmat boʻlsin !
48006017	Bundan keyin hech kim menga ogʻirligini solmasin . Chunki men Rabbim Isoning jarohatlarini oʻz tanamda olib yuribman .
48006018	Ey birodarlar , Rabbimiz Iso Masihning inoyati ruhingizga yor boʻlsin . Omin .
49001001	Men , Xudo irodasi bilan Iso Masihning havoriysi boʻlgan Pavlus , Efes shahridagi Iso Masihga imon keltirgan Xudo azizlariga salom yoʻllayman .
49001002	Otamiz Xudodan va Rabbimiz Iso Masihdan sizlarga inoyat va tinchlik boʻlsin .
49001003	Rabbimiz Iso Masihning Otasi — Xudoga hamdu sanolar boʻlsin ! U Masih orqali samoviy olamda bizga har xil ruhiy qut-barakalar ato etdi .
49001004	Oʻz huzurida muqaddas va benuqson boʻlishimiz uchun , U Masih haqi bizga muhabbat koʻrsatib , bizni dunyo yaratilishidan avval tanladi .
49001005	Bizni muruvvatiga sazovor bilib , Iso Masih orqali Oʻziga oʻgʻil qilib olishga azaldan qaror qildi .
49001006	Ilohiy mehr-shafqatning dongʻi chiqsin , deb Xudo sevikli Oʻgʻlini yuborib , bizga inoyat qildi .
49001007	Uning Oʻgʻli esa qonini toʻkib , bizning gunohlarimizni yuvdi . Xudoning bu cheksiz inoyati tufayli biz barcha aybu gunohlarimizdan forigʻ boʻldik .
49001008	Xudo bunday inoyatini hamda har xil hikmatu aql-zakovatni bizga moʻl-koʻl berdi .
49001009	Xudo qadimdan aniqlab qoʻygan maqsadi boʻyicha , Masih orqali bizga muruvvat qilib , Oʻzining sirli rejasini ayon qildi .
49001010	Xudo bu rejani Oʻzi belgilagan vaqtda amalga oshiradi va yeru osmondagi bor mavjudotlarni Masih boshchiligida birlashtiradi .
49001011	Xudo hamma narsani Oʻz xohishi boʻyicha bajaradi . U biz uchun ham Oʻzining orzu-niyatini amalga oshirib , bizni Masih orqali azaldan tanladi va samoviy merosdan bahramand qildi .
49001012	Shunday ekan , Masihga avvaldan umid bogʻlagan bizlar Xudoning shon-sharafini oshirish uchun yashashimiz lozim .
49001013	Sizlar ham haqiqat kalomini , yaʼni najotingiz toʻgʻrisidagi Xushxabarni eshitib , Masihga imon keltirdingizlar . Imoningizning tasdigʻi oʻlaroq Xudo vaʼda qilgan Muqaddas Ruhni qabul qildingizlar .
49001014	Xudoning ummati ozodlikka chiqmaguncha , Muqaddas Ruh samoviy merosimizning garovidir . Xudoning ulugʻvorligi shaʼniga tasannolar boʻlsin !
49001015	Men Rabbimiz Isoga boʻlgan eʼtiqodingiz va butun Xudo azizlariga boʻlgan muhabbatingiz haqida eshitganimdan buyon , doim sizlarni ibodatlarimda eslayman , tinmay Xudoga shukronalar aytaman .
49001016	
49001017	Rabbimiz Iso Masihning Xudosi , ulugʻvor Padar , Oʻzini tanib-bilishingiz uchun sizga hikmatu vahiy ruhini ato etsin .
49001018	Uning Oʻzi sizlarning koʻngil koʻzlaringizni yorugʻ qilsin , toki U sizlarni naqadar ulugʻ bir umidga chorlaganini bilib olinglar , Oʻz azizlarini qanchalik boy va ulugʻvor bir merosga sazovor qilganini qadrlanglar .
49001019	Biz , imonlilarga taʼsir oʻtkazayotgan Xudoning hadsiz-poyonsiz kuch-qudrati buyukligini ham bilib olinglar .
49001020	Xudo Oʻzining cheksiz saltanatini joriy qilib , ana shu kuch-qudratini amalda koʻrsatdi : Masihni tiriltirib , Uni samoviy olamda Oʻzining oʻng tomoniga oʻtqazdi .
49001021	Masihni har qanday rahnamolik va hukmronlik , kuch va saltanatdan , u dunyoyu bu dunyoda aytiladigan har qanday nomdan yuqori qoʻydi .
49001022	Butun borliqni Uning oyoqlari ostiga tobe qildi . Uni butun borliqdan yuqori qoʻyib , imonlilar jamoatiga bosh qilib qoʻydi .
49001023	Imonlilar jamoati esa Masihning badani boʻlgani uchun , U kabi toʻkis-tugallikka ega . Chunki Masih butun koinotni toʻkis-tugal toʻldirib turadi .
49002001	Sizlar bir vaqtlar gunoh va jinoyatlaringiz tufayli ruhan oʻlgan edingizlar .
49002002	Sizlar bu dunyoning taomiliga koʻra , fazoda hukmronlik qilayotgan hokim — shaytonning ixtiyoriga qarab yashar edingizlar . Shayton ruhi hozir ham osiy bandalarda amal qilmoqda .
49002003	Bir vaqtlar biz hammamiz ham oʻsha odamlar qatori yashaganmiz . Tabiatimizdagi yomon ehtiroslarga jisman va fikran mubtalo boʻlib , xuddi boshqa odamlarday tabiatan Xudo gʻazabiga yoʻliqqan edik .
49002004	Ammo marhamatga boy Xudo Oʻzining ulkan muhabbatini bizga koʻrsatdi :
49002005	biz jinoyatlarimiz tufayli ruhan oʻlgan ekanmiz , U Masih orqali bizga hayot bagʻishladi . Sizlar Xudoning inoyati bilan qutulgansizlar .
49002006	Iso Masihga ishonib , U bilan birlashganimizdan soʻng , Xudo bizni Masih bilan birga tiriltirdi va samoviy olamda oʻtqizib qoʻydi .
49002007	Xudo Oʻz mehr-inoyatining behad boyligini kelgusi asrlargacha aniq namoyon qilmoq uchun bizga Iso Masih orqali shunchalik katta iltifot qildi .
49002008	Ha , sizlar Xudodan inoyat topib , imoningiz tufayli qutulgansizlar . Bu — Xudoning inʼomi , sizning yutugʻingiz emas .
49002009	Yana hech kim : Men savob ishlarim tufayli qutulganman , deb maqtanmasin .
49002010	Biz Xudoning ijodimiz . Xudo bizni Iso Masih orqali xayrli ishlar qilishimiz uchun yaratdi , bu ishlarni esa biz uchun azaldanoq tayyor qilib qoʻydi .
49002011	Sizlar ilgari aslan majusiy boʻlganingizni esdan chiqarmanglar . Yahudiylar sunnat qilinadigani uchun , oʻzlarini “ ahli sunnat ” , sizlarni esa “ sunnatsizlar ” deyishadi . ( Vaholanki , sunnat faqat tana bilan bogʻliq bir odatdir . )
49002012	Toʻgʻri , sizlar oʻsha zamonda Masihdan bexabar , Isroil ummatidan benasib , ilohiy ahdu vaʼdalarga begona , dunyoda umidsiz va Xudosiz edingizlar .
49002013	Lekin ilgari Xudodan uzoq ekansizlar , endi Iso Masih vositasi bilan , Uning toʻkkan qoni orqali yaqin boʻldingizlar .
49002014	Masihning Oʻzi bizning tinchligimizdir . U yahudiylar bilan majusiylarni yarashtirib , bir ummat qildi . Oʻz tanasini fido qilib , ularning orasidagi toʻsiq devorni qulatdi , adovatni bartaraf qildi .
49002015	Yahudiylar bilan majusiylarni Oʻz vujudida birlashtirib , yangi insonni yaratdi , ana shu maqsadda Tavrotning qonun-qoidalarini ham bekor qildi .
49002016	Masih xochda oʻlib , adovatni bartaraf , tinchlikni esa barqaror qildi . Xoch orqali ikki ummatni bir badanday qildi hamda Xudo bilan yarashtirdi .
49002017	Masih kelib , ilgari Xudodan uzoq boʻlgan sizlarga va shuningdek , Unga yaqin boʻlgan yahudiylarga tinchlik Xushxabarini eʼlon qildi .
49002018	Masih orqali biz hammamiz bir ruh bilan Otamiz Xudoning huzuriga kira olamiz .
49002019	Demak , siz endi begona emassizlar , kelgindi ham emassizlar , balki Xudoning muqaddas xalqiga vatandosh va hamxonasizlar .
49002020	Sizlar ham havoriylaru paygʻambarlar solgan poydevorga asosan bino boʻlgansizlar . Binoning negiz toshi esa — Iso Masihning Oʻzi .
49002021	Butun imorat Undan tarkib topib , oʻsib boradi va Xudo uchun muqaddas bir maʼbadga aylanadi .
49002022	Siz oʻzlaringiz ham Iso Masih bilan va oʻzaro birlashgan holda , Xudoning ruhiy maskanini tashkil etmoqdasizlar .
49003001	Mana men — Pavlus siz , majusiylarni deb , Iso Masih uchun mahbus boʻlganman .
49003002	Men Xudoning inoyatini sizlarga yetkazish uchun Xudodan vakolat olganman , sizlar bu haqda , albatta , eshitgansizlar .
49003003	Yuqorida qisqacha yozganimday , Xudo bu sirni menga vahiy orqali maʼlum qildi .
49003004	Sizlar bularni oʻqib turib , men Masih sirini qanday fahmlaganimni bilib olishingiz mumkin .
49003005	Bu sir oʻtmish odamzod avlodlariga bildirilmagan boʻlsa-da , hozir Muqaddas Ruh buni Masihning muqaddas havoriylaru paygʻambarlariga oshkor qildi .
49003006	Shunga koʻra , endi Iso Masihning Xushxabariga ishongan boshqa xalq vakillari yahudiylar bilan bir badanday boʻlib , Xudoning vaʼda qilgan qut-barakalariga sherik va hamvorisdirlar .
49003007	Xudoning menga bergan inoyati va koʻrsatgan iltifoti bilan , Uning menda amal qilayotgan kuch-qudrati tufayli Xushxabarni tarqatish xizmatini boʻynimga oldim .
49003008	Men barcha azizlar orasida eng arzimagani edim . Ammo Xudo inoyat qilib , Masihning aql bovar qilmas boyligi haqida turli xalqlarga Xushxabar yetkazish uchun meni yubordi .
49003009	Men Xudoning sirli rejasi nimadan iboratligini barchaga aniq maʼlum qilmoq uchun vakolat oldim . [ Iso Masih orqali ] olamni yaratgan Parvardigor azaldanoq bu sirni Oʻz huzurida pinhon saqlagan edi .
49003010	Hozirgi zamonda esa U Masih ummatini barpo qilib , u orqali samovotda hokim boʻlgan kuchlarga ham Oʻzining koʻp qirrali hikmatini oshkor qildi .
49003011	Shu tariqa Xudo Oʻzining azaliy maqsadini Rabbimiz Iso Masih orqali roʻyobga chiqardi .
49003012	Biz Iso Masih orqali , Unga boʻlgan imonimiz orqali Xudo huzuriga dadil va toʻla jasorat bilan yaqinlashish imkoniga egamiz .
49003013	Shunday ekan , men sizlar uchun qaygʻu chekayotganimda aynimasligingizni iltimos qilaman . Chunki bu sizlarning yuksalishingizga xizmat qiladi .
49003014	Ana shu sababdan , men samoviy Otamiz oldida tiz choʻkyapman .
49003015	Yer yuzidagi va osmondagi har qanday sulola samoviy Otadan nom olgan .
49003016	U Oʻzining ulugʻvor boyligi bilan sizlarni kuch-qudratli qilsin , Oʻz Ruhi bilan ichki borligʻingizni baquvvat qilsin .
49003017	Masihni imon bilan dilingizga jo qilinglar . Masihning sevgisi qalbingizda ildiz otib , mahkam oʻrnashsin ,
49003018	toki sizlar barcha Xudoning azizlari bilan birga bu sevgining kengligi , uzunligi , balandligi va teranligini toʻla anglashga kuchingiz yetsin .
49003019	Ha , sizlar Masihning aql bovar qilmas sevgisini fahmlab borib , Xudoning butun kamolotiga erishinglar .
49003020	Xudoning kuch-qudrati bizda amal qilmoqda . Shuning uchun Xudo biz soʻragan yoki xayol qilganimizdan ham ortigʻini bajarishga gʻoyat darajada qodirdir .
49003021	Unga Iso Masih ummati orqali va Iso Masihning Oʻzi orqali nasldan-naslga , to abad shon-sharaflar boʻlsin ! Omin .
49004001	Rabbimiz uchun mahbus boʻlgan men sizlarga nasihat qilib oʻtinaman : Xudoning daʼvatiga munosib tarzda yashanglar .
49004002	Butun kamtarlik va yumshoqlik bilan , muhabbat bilan bir-biringizga sabr-toqat qilinglar .
49004003	Oʻzaro tinch-totuv yashab , Ruhning birligini saqlashga jon kuydiringlar .
49004004	Badan — bir , Ruh ham — bir . Chunki Xudo hammalaringizni ham bir xilda umidvor boʻlishga chaqirgan .
49004005	Rabbimiz — bir , imon — bir , suvdagi iqror — bir .
49004006	Hammaning Otasi Xudo — bir . U hammaning ustidan hokim , hamma orqali amal qiladi , hammada mavjuddir .
49004007	Biz har birimiz Masih inoyat etganiga koʻra biron inʼom oldik .
49004008	Mana , Zaburda Masih haqida nima deyilgan : “ U yuksaklikka chiqib , asirlarni asir oldi , Insonlarga esa hadyalar ulashdi ” .
49004009	Endi bu “ chiqdi ” soʻzi nimani bildiradi ? Masih oldin tubanga , yer yuziga ham tushganidan boshqa yana nimani bildiradi ?
49004010	Ha , Masih Oʻzi tubanlikka tushdi va koinotni toʻldirish uchun osmonu falakdan ham yuqoriga chiqdi .
49004011	Shuningdek , Masihning Oʻzi baʼzi kishilarni havoriy , baʼzilarini paygʻambar , baʼzilarini Injil voizi , baʼzilarini esa imonlilar jamoatiga choʻponu mudarris qilib tayinladi .
49004012	Shu yoʻsinda imonlilar xizmatga kerak boʻladigan taʼminotni oladilar va Masihning ummati obod boʻla boradi .
49004013	Buning natijasida hammamiz imonda yakdil , Xudo Oʻgʻlini tanib-biladigan , Masihning kamoliga erishgan yetuk odamlar boʻlamiz .
49004014	Bundan buyon har turli taʼlimotlarning shamoli bilan uchib , tebranib yuradigan goʻdaklarday boʻlmaylik . Mana , imonda goʻdakligicha qolgan kishilar quv odamlarning hiylasi va tarqatayotgan soxta taʼlimotlarining qurboni boʻlib , yoʻldan ozib ketadilar .
49004015	Biz , aksincha , haqiqat va muhabbatga sodiq qolib , har jihatdan badanning boshi — Masih tomon oʻsib boraylik .
49004016	Uning boshchiligida butun badan alohida-alohida hayotiy payu boʻgʻinlar yordamida oʻzaro ulanadi va birikadi . Har bir boʻlakning alohida oʻz holicha , muhabbat bilan harakat qilishi natijasida badan oʻsib-ulgʻayadi .
49004017	Shunday ekan , men Rabbimiz nomidan sizlarga qattiq buyuraman : bundan buyon oʻzga xalqlarning bemaʼni oʻy-fikri bilan yashamanglar .
49004018	Ularning zehnlari oʻtmaslashgan . Ular jaholatda qolib , yuraklarini yogʻ bosgan . Shuning uchun Xudo bergan hayotdan mahrum qolganlar .
49004019	Ular har qanday or-nomus tuygʻusini yoʻqotgan , har turli iflos ishlarga oʻrgangan , fisqu fujurga berilgan tamagir odamlardir .
49004020	Ammo sizlar Masihdan unday oʻrganmagansizlar .
49004021	Sizlar Masihning soʻzlarini eshitib , U haqda taʼlim olgansizlar . Shuning uchun endi Isoning haqiqiy yoʻlida yurib ,
49004022	eski oʻzligingizni bir chetga olib qoʻyinglar ; yaʼni ilgarigi turmushingizga oid , aldovchi ehtiroslar bilan buzilib borayotgan eski , yomon tabiatingizni soqit qilinglar .
49004023	Buning oʻrniga yangi fikrga , ruhga ega boʻlinglar .
49004024	Xudoga munosib suratda , haqiqiy solihlik va muqaddaslik bilan yaratilgan yangi tabiatni oʻzlashtiringlar .
49004025	Shunday qilib , yolgʻonni rad etib , har biringiz oʻz birodaringiz bilan haqiqatni gaplashinglar . Chunki biz bir-birimizga tananing aʼzolaridaymiz .
49004026	Gʻazablanib , gunoh qilmanglar . Quyosh botguncha , gʻazabdan qaytinglar .
49004027	Iblisga fursat bermanglar .
49004028	Oʻgʻrilik qilgan kishi boshqa oʻgʻrilik qilmasin . Balki yaxshi ishlab , oʻz qoʻllari bilan mehnat qilib , muhtoj boʻlganlarga ham biror narsa bersin .
49004029	Ogʻzingizdan hech qanday yaramas soʻz chiqmasin . Lekin ehtiyojga koʻra , tinglovchilarning joniga ora kiradigan yaxshi soʻzlar gapiringlar .
49004030	Xudoning Muqaddas Ruhini xafa qilmanglar ; sizlar najot kunigacha oʻsha Ruh bilan muhrlangansizlar .
49004031	Har qanday yomon niyat va gina-kudurat , har qanday qahru jahl , nolish va gʻiybatchilikni oʻzingizdan soqit qilinglar .
49004032	Bir-biringizga koʻngilchan va mehr-shafqatli boʻlinglar . Xudo sizlarni Masih haqi kechirgani kabi , sizlar ham bir-biringizni kechiringlar .
49005001	Sevikli bolalar kabi Xudoga ergashinglar .
49005002	Masih sizlarni juda sevgani uchun , sizlar uchun Oʻzini fido qildi va shu yoʻsin Xudoga maʼqul keladigan , xush hidli qurbonlik keltirdi . Sizlar ham xuddi shunday muhabbat bilan yashanglar .
49005003	Sizning orangizda hech qanday zinogarlik , ifloslik yoki tamagirlik hatto tilga olinmasin . Bular muqaddas kishilarga munosib emas .
49005004	Shuningdek , beadab va axloqsiz gap yoki maynabozchilik ham boʻlmasin . Bular sizga munosib emas . Yaxshisi , Xudoga shukur qilinglar .
49005005	Shuni bilib qoʻyinglar : hech bir fohish , iflos yoki tamagir kishi ( chunki tamagir — butparast bilan teng ) Masihning va Xudoning Shohligidan bahramand boʻlmaydi .
49005006	Hech kim sizlarni quruq gaplar bilan aldamasin . Ana shu narsalar uchun osiy bandalarning boshiga Xudoning gʻazabi keladi .
49005007	Shu sababdan siz ularga sherik boʻlib qolmanglar .
49005008	Siz bir vaqtlar zulmat edingizlar , endi esa Rabbimizga tegib , nur boʻldingizlar . Ahli nur boʻlib yashanglar .
49005009	Nur har xil ezgulik , odillik va haqiqat mevalaridan iborat .
49005010	Rabbingizga nima maqbul boʻlishini oʻrganib olinglar .
49005011	Zulmatning besamara ishlarida ishtirok etmanglar , aksincha , ularni fosh etinglar .
49005012	Zulmatda maxfiy qilinadigan oʻsha ishlar haqida gapirish ham uyatdir .
49005013	Zotan hamma narsa nur orqali fosh boʻlib , ochiq-oshkor koʻrinadi .
49005014	Yorugʻlikka chiqqan hamma narsa ayon boʻladi . Qoʻshiqda aytilganiday : “ Ey uxlagan , tur ! Oʻliklar ichidan tiril ! Masih senga nur sochar ” .
49005015	Shunday qilib , qanday yashayotganingizga oʻzingiz diqqat qilib qaranglar . Nodonlar kabi emas , dono kishilar kabi kun kechiringlar .
49005016	Fursatni gʻanimat bilinglar , chunki biz yashayotgan kunlar — yomon kunlar .
49005017	Shuning uchun beaql boʻlmanglar , balki Rabbingizning irodasi qanday ekanini anglab olinglar .
49005018	Sharob ichib mast boʻlmanglar , chunki bu buzuqlikka olib boradi . Aksincha , Muqaddas Ruhga toʻlib-toshinglar .
49005019	Shu maqsadda Zabur xonishi , ruhiy madhiyalar va qoʻshiqlar bilan bir-biringizga nasihat qilinglar , chin yurakdan Rabbingizni kuylab , hamdu sanolar oʻqinglar .
49005020	Har doim , har bir narsa uchun Rabbimiz Iso Masih nomi bilan Otamiz Xudoga shukur qilinglar .
49005021	Masihni hurmatlab , bir-biringizga boʻysuninglar .
49005022	Ey xotinlar , siz Rabbingizga qanday boʻysunsalaringiz , erlaringizga shunday boʻysuninglar .
49005023	Masih imonlilar jamoatining boshi boʻlgani kabi , erkak ham xotinning boshidir . Masih Oʻz badanining , yaʼni ummatining Xaloskoridir .
49005024	Masihning ummati Masihga qanday tobe boʻlsa , xotinlar ham har narsada oʻz erlariga shunday tobe boʻladilar .
49005025	Ey erlar , Masih imonlilar jamoatini sevib , ular uchun Oʻzini qanday fido qilgan boʻlsa , sizlar ham xotinlaringizni shunday sevinglar .
49005026	Masih imonlilar jamoatini muqaddas qilay , deb ularni suv bilan yuvdi va Oʻz kalomi orqali tozaladi ,
49005027	toki ustida biron gʻubor , ajin yoki dogʻi qolmagan , muqaddas , benuqson , kamoli chiroyli bir jamoatni Oʻz huzuriga eltib qoʻysin .
49005028	Shunday qilib , erkaklar oʻz xotinlarini oʻz tanalarini sevganday sevishlari kerak . Oʻz xotinini sevgan oʻzini oʻzi sevadi .
49005029	Hech kim hech vaqt oʻz tanasini yomon koʻrmagan . Aksincha , uni oziqlantirib , parvarish qiladi . Masih ham Oʻz ummatini xuddi shunday oziqlantirib , parvarish qiladi .
49005030	Biz Masih tanasining aʼzolarimiz , [ Uning etu suyagimiz ] .
49005031	Tavrotda : “ Kishi ota-onasini qoldirib , oʻz xotiniga yopishib qoladi va ikkovi bir tan boʻladi ” , deb yozilgan .
49005032	Bu sir buyuk va men buni Masih hamda imonlilar jamoatiga oʻxshatib aytyapman .
49005033	Xullasi kalom , har bir er oʻz xotinini oʻzini oʻzi sevganday sevsin . Xotin ham erini hurmat qilsin .
49006001	Ey farzandlar , ota-onangizga itoat qilinglar , chunki bu Rabbimizga maʼquldir .
49006002	Bu haqdagi ilohiy buyruq Xudo vaʼda qoʻshib bergan birinchi buyruqdir , chunonchi : “ Ota-onangni hurmat qil , toki baraka topib , yer yuzida uzoq umr koʻrgaysan ” .
49006003	
49006004	Siz , otalar , farzandlaringizning jahlini chiqarmanglar . Ularni Rabbimizning taʼlim-tarbiyasi bilan oʻstiringlar .
49006005	Ey qullar , dunyoviy xoʻjayinlaringizga , Masihga itoat qilganingizdek , kamoli ehtirom va soddadillik bilan itoat qilinglar .
49006006	Insonlarning koʻnglini topay , deb xoʻjakoʻrsinga xizmat qilgan kishilar kabi emas , balki Masihning qullari kabi Xudoning irodasini chin koʻngildan bajo keltiringlar .
49006007	Insonlarga emas , balki Rabbingizga xizmat qilayotgandek , bajonu dil xizmat qilinglar .
49006008	Bilinglarki , xoh qul , xoh erkin boʻlsin , har bir kishi qilgan yaxshiligiga yarasha mukofotni Rabbimizdan oladi .
49006009	Ey xoʻjayinlar , sizlar ham qullaringizga xuddi shu tarzda muomala qilinglar . Osmonda ham ularning , ham sizlarning Egangiz borligini bilib , ularga doʻq-poʻpisa etishni bas qilingiz . Chunki Rabbimiz yuz-xotir qilmaydi .
49006010	Nihoyat , Rabbimiz bilan ittifoq boʻlib , Uning kuch-qudrati taʼsirida quvvatli boʻlinglar .
49006011	Iblisning hiylalariga qarshi tura olish uchun , Xudo bergan barcha qurol-aslahalar bilan qurollaningiz .
49006012	Chunki bizning kurashimiz oʻtkinchi basharga qarshi emas , balki samoviy olamdagi yovuz ruhiy kuchlarga , hokimlaru hokimiyatlarga , bu qorongʻi dunyoni boshqarayotgan ruhiy hukmronlarga qarshidir .
49006013	Shu sababdan yomon kunda qarshilik koʻrsata olishingiz uchun , Xudoning qurol-aslahalarini koʻtaringlar , toki butun tadbirkorlik bilan ish tutib , oʻrningizda tura olinglar .
49006014	Belingizni haqiqat kamari bilan bogʻlang , koʻksingizga solihlik sovutini taqinglar .
49006015	Tinchlik Xushxabarini yoyish uchun oyogʻingizga ildamlik poyabzalini kiyinglar .
49006016	Buning ustiga imon qalqonini qoʻlga olinglar , u bilan yovuz shaytonning qizdirilgan hamma oʻqlarini oʻchira olasizlar .
49006017	Shuningdek , najot dubulgʻasini kiyinglar , Xudo kalomi boʻlgan Ruhning qilichini koʻtaringlar .
49006018	Har turli duo va yolvorishlar bilan , Muqaddas Ruh ilhomi bilan har doim ibodat qilinglar . Ibodatda hushyor va sabotli boʻlib , barcha Xudoning azizlari uchun iltijo qilinglar .
49006019	Men uchun ham ibodat qilinglar . Men ogʻzimni har ochganimda , zarur boʻlgan soʻz menga berilsin , Injil sirini qoʻrqmasdan bayon eta olayin .
49006020	Men Injil uchun mahbus boʻlsam-da , bu elchiligimni tegishlicha ogʻzi botirlik bilan ijro etayin .
49006021	Siz mening hol-ahvolim qalay ekanini , nimalar qilayotganimni bilib olasiz , bu haqda sevikli birodarimiz , Rabbimizning sodiq xizmatkori Tixik sizlarga maʼlumot beradi .
49006022	Bizning sharoitimiz haqida bilib , yuraklaringiz tasalli topsin deya , men uni sizning oldingizga yuboryapman .
49006023	Otamiz Xudodan va Rabbimiz Iso Masihdan birodarlarimga tinchlik , eʼtiqod va muhabbat tilayman .
49006024	Rabbimiz Iso Masihni oʻlmas muhabbat bilan sevganlarning hammasiga Xudoning inoyati yor boʻlsin . Omin .
50001001	Filippi shahridagi Iso Masih ummati boʻlgan barcha Xudoning azizlariga , ayniqsa imonlilar jamoatining boshliqlari va xizmatkorlariga , Iso Masihning qullari biz — Pavlus va Timoʻtiydan salom !
50001002	Otamiz Xudo va Rabbimiz Iso Masihdan sizlarga inoyat va tinchlik boʻlsin .
50001003	Sizlarni har safar xotirlaganimda , Xudoyimga shukronalar deyman .
50001004	Har qachon hamma ibodatlarimda barchalaringiz uchun sevinch bilan iltijo qilaman .
50001005	Chunki sizlar birinchi kundan to hozirga qadar Injil Xushxabarini yoyishimda ishtirok etib kelmoqdasizlar .
50001006	Xudo sizlarda boshlagan xayrli ishini to Iso Masihning keladigan kunigacha tamom qilishiga aminman .
50001007	Mening hammalaringiz haqingizda shunday fikr qilishim oʻrinlidir . Sizlar mening koʻnglimdasizlar . Chunki kishanbandligimga qaramasdan , har biringiz Xushxabarni himoya qilish va qaror toptirishimda meni yoqlab kelmoqdasizlar , shu tariqa Xudoning menga bergan inoyatidan ham bahramand boʻlib kelmoqdasizlar .
50001008	Men Iso Masihning mehr-muhabbati bilan sizlarning hammalaringizga ishtiyoqmand boʻlganimga Xudo shohiddir .
50001009	Sizlarning muhabbatingiz ham har qanday bilim va sezgida takomillashib , yana koʻpdan-koʻp ortib borishini Xudodan soʻrayman .
50001010	Sizlar yuqori qadriyatni qadrlamogʻingiz lozim , toki Masihning keladigan kunida pok va beayb boʻlinglar
50001011	va Iso Masih orqali unib-oʻsadigan solihlik samaralariga boy boʻlib , Xudoga shon-sharaf keltiringlar .
50001012	Ey birodarlar , shuni bilishingizni istaymanki , mening boshimga tushgan sharoitlar Injil Xushxabari yanada koʻproq muvaffaqiyat qozonishiga xizmat qildi .
50001013	Mana , mening Masih uchun qamalganligim butun saroy ahliga va qolgan hamma odamlarga ham maʼlum boʻldi .
50001014	Shuningdek , Rabbimiz Isoga qarashli boʻlgan birodarlarimizning koʻpchilik qismi ham mening kishanbandligimdan ruhlanib , Rabbimiz kalomini yanada botirlik bilan targʻib qila boshladilar .
50001015	Toʻgʻri , baʼzilar hasad va raqobat ruhi bilan Masihni targʻib qilyaptilar , boshqalar esa yaxshi niyat bilan targʻib qilyaptilar .
50001016	Baʼzilar men Xushxabarni himoya qilish uchun tayin etilganimni tan olib , muhabbat bilan harakat qilyaptilar .
50001017	Boshqalar esa mening kishandagi qiyinchiligimni orttirishni oʻylab , raqobat ruhida , nopok niyat bilan Masihni targʻib qilmoqdalar .
50001018	Xoʻsh , unda nima boʻpti ? Xoh munofiqlik bilan , xoh samimiylik bilan boʻlsin , har holda Masih targʻib etilmoqda . Men bunga sevinyapman . Va yana sevinaman ,
50001019	chunki bilamanki , sizning duolaringiz orqali va Iso Masihning Ruhi yordamida men ozodlikka chiqaman .
50001020	Yashasam ham , oʻlsam ham , har holda xijolatda qolmasligimga qanoat hosil qildim . Har doim boʻlib kelganidek , hozir ham Masih mening vujudimda ulugʻlansin , degan umidda yana jasurlik bilan faoliyat koʻrsatishga jazm qildim .
50001021	Men uchun hayot — Masihdir , oʻlim esa — yutuqdir .
50001022	Agarda bu badanda yashayotganim mening ishimga samara keltirayotgan boʻlsa , unda nima tanlashimni ham bilmayman .
50001023	Meni unisi ham , bunisi ham tortadi . Bir yoqdan tugab , Masih bilan birga boʻlishni orzu qilaman , chunki bu juda ham yaxshi boʻlardi .
50001024	Ammo ikkinchi yoqdan mening badanda qolishim sizlar uchun yana ham keraklidir .
50001025	Bunga ishonchim komil , shuning uchun qolishimni bilaman . Sizlar imonda rivoj topib quvonishingiz uchun , men hammalaringiz bilan birga qolaman .
50001026	Shunday qilib , oldingizga ikkinchi dafʼa kelishimda , sizlar men sababli Iso Masih huzurida yana koʻproq faxrlana olasizlar .
50001027	Faqat Masihning Xushxabariga munosib ravishda kun kechiringlar . Men xoh kelib diydoringizni koʻrsam ham , xoh sizlardan uzoq boʻlsam ham , allaqachon eshitganimdek , sizlar imonda sobitqadam boʻlib , Injil yoʻlida yakdillik bilan kurashib borayotganingizni bilib olay .
50001028	Sizlarga qarshilik koʻrsatayotganlarning hech qanday doʻq-poʻpisalaridan choʻchimanglar . Ana shu ularning halok boʻlishidan , sizlarning esa xalos boʻlishingizdan dalolat bermoqda . Zotan bu — Xudoning ishi .
50001029	Xudo sizlarga Masihga ishonishnigina emas , balki Masih uchun azob chekish taqdirini ham nasib etgan .
50001030	Mening siz koʻrgan va hozir ham eshitayotgan kurashimga sizlar sheriksizlar .
50002001	Agar sizlarda Masihdan kelgan biron jasorat , muhabbatdan tugʻilgan biron tasalli , Muqaddas Ruhdan ilhomlangan biron birdamlik , dildan chiqqan biron mehru shafqat bor boʻlsa ,
50002002	u holda mening sevinchimni mukammal qilib , fikr-zikringizda yakdil , mehr-muhabbatingizda aynimaydigan boʻlinglar , oʻzaro hamdard va hamfikr boʻlib yuringlar .
50002003	Raqobat ruhi va shuhratparastlik bilan hech narsa qilmanglar . Aksincha , kamtarlik bilan bir-biringizni oʻzingizdan yuqoriroq hurmatga sazovor hisoblanglar .
50002004	Har bir kishi oʻz manfaatinigina emas , balki boshqalarning manfaatini ham koʻzlasin .
50002005	Iso Masih qanday fikrga ega boʻlsa , sizlar ham oʻzaro xuddi shu fikrga ega boʻlinglar :
50002006	Masih Xudoning qiyofasida boʻla turib , Xudoga teng hurmatni oʻlja qilmadi .
50002007	Lekin Oʻz ulugʻligidan kechib , Qul qiyofasiga kirdi U , Koʻrinishda insonlar singari boʻldi .
50002008	U Oʻzini shunday past olib , Oʻlimga , hatto xochdagi oʻlimga borib itoat etdi .
50002009	Ana shu sababdan Xudo Uni juda yuksaltirdi , Unga har qanday ismdan yuqori ismni ato etdi ,
50002010	Toki Isoning ismi tilga olinganda Koʻk , yer va yer ostidagi borliq jon tiz choʻksin
50002011	Va har bir til Otamiz Xudo shaʼniga Iso Masihni Rabbim deb ochiq tan olsin .
50002012	Ey sevganlarim , siz doim mening gapimga quloq solib keldingizlar . Shunday qilib , faqat oldingizda boʻlganimdagina emas , balki hozir mening yoʻqligimda yana koʻproq qoʻrquv va titroq bilan topgan najotingizni but qilishga tirishinglar .
50002013	Zotan Xudoning Oʻzi sizlarning vujudingizda amal qiladi , U Oʻz murod-maqsadini ado etishingiz uchun sizlarda xohishni ham , harakatni ham tugʻdiradi .
50002014	Hamma narsani nolimay va shubhalanmay qilinglar ,
50002015	toki bu oʻjaru buzilgan nasl orasida Xudoning pok , begʻubor , benuqson bolalari boʻlinglar . Sizlar bu dunyo odamlari orasida osmondagi yulduzlar kabi porlab turibsizlar-ku .
50002016	Hayot kalomini mahkam tutinglar , toki mening mehnatu zahmatim behudaga ketmasin va Masih olamga qaytgan kunda sizlar mening faxrim boʻlinglar .
50002017	Sizning imon yoʻlida qilgan fidokorona xizmatingiz Xudo sharafiga qurbonday gap . Men Xudoga bu qurbonlikni keltirib , oʻz jonimni ham fido qilishim mumkin . Shunga qaramasdan , sevinaman va sizlarning shodligingizga qoʻshilaman .
50002018	Xuddi shu toʻgʻrida sizlar ham sevininglar va mening shodligimga qoʻshilinglar .
50002019	Sizlarning ahvolingizdan xabardor boʻlib koʻnglim taskin topsin , deb Timoʻtiyni yaqin orada sizlarning oldingizga yuborishni Rabbim Isodan umid qilaman .
50002020	Chunki sizlarga shunchalik samimiyat bilan , jon kuydirib gʻamxoʻrlik qiladigan unga teng odamim yoʻq .
50002021	Hammasi ham Iso Masihni emas , oʻz ishlarini oʻylaydi-ku .
50002022	Lekin Timoʻtiyning sodiqligi sizlarga maʼlum . Xushxabarni yoyishimda u menga oʻgʻil otaga xizmat qilganday xizmat qildi .
50002023	Men oʻzimga nima boʻlishini bilishim bilanoq , uni darhol yuborish umididaman .
50002024	Oʻzim ham yaqinda yoningizga borishga Rabbimdan toʻla ishonch hosil qildim .
50002025	Shu bilan birga , sizlarning yuborgan elchingiz , muhtojlikda menga madad bergan birodarim , hamkorim va safdoshim Epafroditni yoningizga yuborishni lozim koʻrdim .
50002026	Chunki u hammangizni juda koʻrgisi keldi , uning kasalligi toʻgʻrisidagi mish-mishlar sizga yetib borganidan qattiq qaygʻurdi .
50002027	Haqiqatan ham oʻlar holatda kasal edi . Lekin Xudo unga marhamat etdi . Va faqat unga emas , balki gʻami ustiga gʻam qoʻshilmasin deb , menga ham marhamat etdi .
50002028	Shunday qilib , uni yana koʻrib sevininglar va mening gʻamim ham yengillashsin deb , uni tezroq yoningizga yubormoqchiman .
50002029	Uni Rabbimiz nomidan , quvnoq chehra bilan qabul etinglar . Bu kabi odamlarning hurmatini bajo keltiringlar .
50002030	Chunki sizlar menga toʻliq bajo keltirolmagan muqaddas xizmatni u butlab olay deb , Masih yoʻlida oʻz jonini ayamagan , oʻlishiga sal qolgan edi .
50003001	Xullasi kalom , birodarlarim , Rabbingiz bilan aloqada boʻlib , xursand boʻlinglar . Sizlarga ayni narsalarni yozish meni zeriktirmaydi , sizlarga esa yanada ibratlidir .
50003002	Ana u yomonlik qiluvchilardan , u itlardan ehtiyot boʻlinglar ! Ana u tana kesuvchilardan ehtiyot boʻlinglar !
50003003	Mana biz haqiqiy ahli sunnatmiz . Chunki biz Muqaddas Ruh kuchi bilan Xudoga xizmat qilamiz , faqat Iso Masih bilan faxrlanamiz , tabiiy fazilatlarimizga ishonmaymiz .
50003004	Qolaversa , men oʻz fazilatlarimga ham ishonishim mumkin . Agar boshqa kimsa : men oʻz fazilatlarimga ishonaman , desa , undan ham koʻproq men ishonaman .
50003005	Men sakkiz kunligimda sunnat boʻlganman . Men Isroil xalqining Benyamin qabilasidan , ibroniy naslidan bir yahudiyman . Tavrot Qonuniga mansublik desangiz , farziy mazhabida edim .
50003006	Diniy gʻayrat desangiz , Iso ummatini taʼqib qildim . Qonun talab qilgan solihlik desangiz , begunoh edim .
50003007	Lekin bir vaqt fazilat deb bilgan narsalarimni endi Masih uchun foydasiz hisoblayman .
50003008	Chinakam , Rabbim Iso Masihni bilishning afzalligi oldida men hamma narsadan bosh tortib , foydasiz deb bildim , ha , Masihga sazovor boʻlay , deb hatto axlat hisobladim .
50003009	Endi Ilohiy Qonunga amal qilishdan iborat boʻlgan oʻz solihligimga suyanmayman . Aksincha , Masih bilan bir boʻlay , deb faqat Unga ishonish orqali , imon orqali boʻladigan solihlikka suyanaman va shu tariqa Xudo huzurida oʻzimni oqlayman .
50003010	Qani endi Masihning azoblarida qatnashib , oʻlimida ham Unga ergashib , Uning Oʻziniyu tirilishining qudratini bilib olsam
50003011	va ishqilib oʻliklarning tirilishiga erishsam .
50003012	Men allaqachon murodimga yetishganman yoki allaqachon kamolotga erishganman , deb aytayotganim yoʻq . Lekin Iso Masih menga yetib olganidek , men ham moʻljalga yetib olish uchun jon kuydirmoqdaman .
50003013	Birodarlar , men oʻzimni murodimga yetishganman deb oʻylamasam-da , faqat bir narsanigina oʻylayman : orqamda qolganlarni unutib , oldimdagilarga koʻz tikaman .
50003014	Xudo Iso Masih orqali meni oliy maqsadga chorladi . Men buni ado etib , gʻalaba gulchambarini qoʻlga kiritish uchun jon-jahdim bilan harakat qilaman .
50003015	Bizdan kimki kamolotga erishgan boʻlsa , xuddi shunday fikr qilsin . Agar sizning fikringizda boshqa narsa boʻlsa , unda buni sizga Xudo oshkor etadi .
50003016	Faqat bizlar nimaga erishgan boʻlsak , unga yarasha fikr yurgizishimiz va oʻsha qoida boʻyicha yashashimiz kerak .
50003017	Birodarlar , mendan oʻrnak olinglar . Kim biz koʻrsatgan yoʻl-yoʻriq boʻyicha yashayotgan boʻlsa , unga ergashinglar .
50003018	Men sizlarga tez-tez gapirar edim-ku , Masih xochining dushmanlari kabi ish tutayotgan kishilar koʻp deb . Endi ular haqida koʻz yoshim bilan soʻzlayapman :
50003019	Ularning oxiri — halokat , ularning xudosi — qorin , ularning shon-sharafi — sharmandagarchilik . Ular yerdagi narsalar haqidagina oʻylaydilar .
50003020	Bizlarning vatanimiz esa osmondadir . U yerdan biz Xaloskorimiz — Rabbimiz Iso Masihning kelishini kutyapmiz .
50003021	Har narsani boʻysundirish kuchiga ega boʻlgan Rabbimiz Iso Masih kelganda , xuddi shu kuchning taʼsiri bilan bizning ojizu foniy tanamizni Oʻzining ulugʻvor tanasiga oʻxshatib oʻzgartiradi .
50004001	Shunday qilib , ey mening sogʻingan , aziz birodarlarim , quvonchim va gultojim , Rabbingizga sobit boʻlinglar , ey sevganlarim !
50004002	Evodiya va Sintixadan iltimos qilaman , Rabbingiz haqi yakdil fikrda boʻlinglar .
50004003	Ey vafodor hamkorim , sendan ham oʻtinaman , u ayollarga yordam ber , chunki ular men va Kliment bilan , shuningdek , ismlari hayot kitobida yozilgan boshqa hamkorlarim bilan birga Xushxabarni targʻib etish uchun faoliyat koʻrsatdilar .
50004004	Rabbingiz bilan aloqada boʻlib , doimo xursand boʻlinglar . Yana aytaman : xursand boʻlinglar !
50004005	Sizlarning insonparvarligingiz barchaga maʼlum boʻlsin ; Rabbimiz yaqin .
50004006	Hech narsadan tashvish qilmanglar , lekin har doim ibodatda va iltijoda boʻlib , har bir tilagingizni Xudoning oldida minnatdorchilik bilan izhor qilinglar .
50004007	Shunda inson xayoliga sigʻmaydigan , Xudo bergan tinchlik sizning koʻnglingiz va fikr-xayolingizni xotirjam qiladi .
50004008	Xullas , ey birodarlar , nima haqiqiy , nima moʻtabar , nima toʻgʻri , nima sof , nima yoqimli , nima faxrli boʻlsa , qandaydir bir fazilat , qandaydir maqtanarli xislat bor boʻlsa , bular haqida fikr qilinglar .
50004009	Sizlar mendan nimani oʻrganib qabul qilgan boʻlsangiz , nimani eshitib , koʻrgan boʻlsangiz , oʻshani qilinglar , shunda tinchlik bergan Xudo sizlarga yor boʻladi .
50004010	Men , Rabbim haqi , sizlardan juda xursandmanki , nihoyat , men haqimdagi gʻamxoʻrlik tuygʻularingiz uygʻondi . Sizlar ilgari ham gʻamxoʻrlik qilardingiz-u , ammo buni koʻrsatishga fursatingiz yoʻq edi .
50004011	Bularni muhtojlikdan aytayotganim yoʻq . Chunki men har qanday sharoitda boriga qanoat qilishga oʻrganganman .
50004012	Men tanqislikda ham , moʻl-koʻlchilikda ham qanday hayot kechirishni bilaman . Har qanday sharoitda va har yerda ham toʻq boʻlish , ham och qolish , ham farovonlikda yashash , ham muhtojlikda qolishning sirlarini oʻrganganman .
50004013	Meni qoʻllab-quvvatlayotgan Iso Masihning madadi bilan har narsani qila olaman .
50004014	Har holda , sizlar mening qaygʻularimga sherik boʻlib , yaxshi ish qildingizlar .
50004015	Bilasizlarki , ey filippiliklar , men Makedoniyadan chiqib , Xushxabarni birinchi marta yoya boshlagan paytlarimda , sizlardan boshqa Masih jamoatlaridan birontasi ham menga moddiy yordam bermadi .
50004016	Hatto Salonika shahrida boʻlganimda ham , sizlar bir-ikki marta ehtiyojimni qondirmoq uchun u yerga yordam yubordingizlar .
50004017	Men buni sadaqa soʻrab gapirayotganim yoʻq . Balki sizning foydangizga boʻladigan barakani istab gapiryapman .
50004018	Menda hamma narsa bor , hatto moʻlchilikda yashayapman . Sizlar yuborgan tortiqlarni Epafroditdan olib , oʻzimga toʻq boʻlib yuribman . Mana bu tortiqlar — Xudo shaʼniga tutatiladigan xushboʻy tutatqilar , Xudoga maqbul boʻladigan qurbonliklardir .
50004019	Egamning Oʻzi sizlarning har qanday ehtiyojingizni Iso Masih orqali , Oʻzining ulugʻvor boyligi bilan qondiradi .
50004020	Otamiz Xudoga abadulabad shon-sharaflar boʻlsin ! Omin .
50004021	Iso Masih azizlarining har biriga salom aytinglar . Men bilan birga boʻlgan birodarlar sizlarga salom yoʻllayaptilar .
50004022	Butun Xudoning azizlari , xususan Qaysar xonadonidagilar , sizlarga salom yoʻllayaptilar .
50004023	Rabbimiz Iso Masihning inoyati sizning ruhingizga yor boʻlsin . Omin .
51001001	Xudoning irodasi ila Iso Masihning havoriysi boʻlgan men — Pavlus va birodarimiz Timoʻtiydan
51001002	Kolosa shahridagi Masihga sidqidildan berilgan muqaddas birodarlarimizga salom !
51001003	Otamiz Xudodan [ va Rabbimiz Iso Masihdan ] sizlarga inoyat va tinchlik ato boʻlsin . Sizlarning haqingizga ibodat qilar ekanmiz , Rabbimiz Iso Masihning Otasi — Xudoga doim shukronalar bildiramiz .
51001004	Chunki Iso Masihga boʻlgan imoningiz va butun ahli moʻminga qoʻygan mehr-muhabbatingizdan xabardormiz .
51001005	Bunga sizlar haqiqat kalomi , yaʼni Injil Xushxabari orqali erishdingizlar . Samoda oʻzlaringiz uchun tayyorlab qoʻyilgan xazina toʻgʻrisidagi Xushxabarni eshitib , umidvor boʻldingizlar .
51001006	Ana shu Xushxabar butun jahonga ham yoyildi , sizlarga ham yetib bordi . Sizlar Xudoning inoyatini eshitib , chini bilan anglab yetdingizlar . Oʻsha kundan beri Xushxabar sizning orangizda tobora tomir yoyib , samara bermoqda .
51001007	Manfaatingiz yoʻlida Masihning sodiq xizmatkori boʻlgan sevimli hamkorimiz Epafras ham ana shu xususda sizlarga taʼlim bergan edi .
51001008	Endi u sizning ilhomli mehr-muhabbatingiz haqida ham bizga xabar qildi .
51001009	Shuning uchun biz bu haqda eshitgan kunimizdan beri sizlar uchun ibodat qilishni kanda qilmayapmiz . Xudodan shuni soʻraymizki , Uning irodasini toʻla anglashingiz uchun Oʻzi sizlarga har qanday ilohiy hikmat va fahm-idrok ato qilsin ,
51001010	toki sizlar Rabbingizga munosib yashab , Uni har jihatdan mamnun qilinglar , har turli xayrli ishda samarali boʻlinglar , Xudoni tanib-bilib ulgʻayinglar ,
51001011	Uning ulugʻvor kuch-qudratidan bahra olib , toʻla-toʻkis baquvvat boʻlinglar , hamma narsaga sabr-toqat va sevinch bilan chidab ,
51001012	Otamiz Xudoga shukrona qilinglar . Chunki U Oʻz azizlariga vaʼda qilgan nurli merosdan bizni bahramand qildi .
51001013	Bizni zulmat hukmronligidan ozod qilib , sevimli Oʻgʻlining Shohligiga koʻchirdi .
51001014	Xudoning Oʻgʻli bizning oʻrnimizga qurbon boʻldi , Oʻz qonini toʻkib gunohlarimizni yuvdi .
51001015	Iso Masih koʻrinmas Xudoning inʼikosidir . U butun maxluqot ustidan , xuddi toʻngʻich singari , birinchi oʻrinda turadi .
51001016	Koʻkdagi va yerdagi borliq mavjudot , koʻrinadigan va koʻrinmaydigan maxluqot , u dunyoyu bu dunyodagi har qanday taxtu toj , saltanatu hukmronlik U orqali yaratilgan . Hamma narsa U orqali va U uchun yaratilgan .
51001017	Uning Oʻzi esa hamma narsadan avval mavjud edi . Borliq mavjudot Uning soyasida mavjuddir .
51001018	U Oʻz badani , yaʼni ummatining boshidir . U oʻliklar ichidan birinchi boʻlib tirilgani uchun , hammaning ilgʻori va boshidir .
51001019	Xudo butun kamolotni Unda jo qilishni xush koʻrdi .
51001020	Uning vositasi bilan Xudo yeru koʻkdagi borliq mavjudotni Oʻzi bilan yarashtirishga qaror qildi . Xochda toʻkilgan qonni inobatga olib , Xudo Oʻzi yaratganlar bilan sulh tuzdi .
51001021	Mana , sizlar ham bir vaqtlar yomon ishlar qilib , yaramas fikrda boʻlib , Xudoga begona va dushman edingizlar .
51001022	Endi esa Masih Oʻzining insoniy badanini qurbonlikka bagʻishlab , Oʻz oʻlimi orqali sizlarni Xudo bilan yarashtirdi , Xudo huzuriga sizlarni muqaddas , aybsiz va nuqsonsiz holda taqdim qildi .
51001023	Sizlar endi eshitgan Xushxabarga qattiq eʼtiqod qoʻyib , umidingizdan qaytmasangiz , imoningizda mahkam , ogʻishmay tursangiz , boʻldi . Injil Xushxabari osmoni falak ostida Xudo yaratgan barcha jonzodga yetkazildi , men — Pavlus esa bu Xushxabarning fidoyisi boʻldim .
51001024	Men hozirgi vaziyatda sizlar uchun azob tortayotganimga sevinaman . Masihning Oʻz badani , yaʼni ummati uchun tortmagan qaygʻularini men oʻz tanamda tortib toʻldiryapman .
51001025	Xudoning menga topshirigʻi boʻyicha , men Masih ummati ustidan masʼul xizmatkor boʻldim , Xudo kalomini toʻliq targʻib qilish vazifasini oʻz zimmamga oldim .
51001026	Ana shu kalom oʻtgan asrlar va avlodlardan sir tutilib , hozir esa Xudoning azizlariga oshkor boʻldi .
51001027	Xudo dunyo xalqlari uchun saqlagan ushbu sirning naqadar boy va ulugʻvorligini Oʻz azizlariga ochib berishga rozi boʻldi , chunonchi ulugʻvor umidimizning magʻzi — sizning ichingizdagi Masih .
51001028	Shunga koʻra , biz Masihga ishongan har bir odamni mukammal holda Xudoga taqdim etmoqchimiz . Har bir odamga aql oʻrgatib , butun donolik bilan taʼlim-tarbiya berib , Masihni targʻib qilmoqdamiz .
51001029	Men ham ana shu maqsadda jon-jahdim bilan xizmat qilar ekanman , menga kuchli taʼsir qilayotgan Rabbimning qudratiga suyanaman .
51002001	Men sizlar uchun , shuningdek , Laodikiya shahridagilar hamda shaxsan yuzimni koʻrmagan imonlilarning hammasi uchun naqadar zoʻr gʻayrat koʻrsatayotganimni bilishingizni istayman .
51002002	Maqsadim shuki , sizlar dadil boʻling , muhabbat ruhida birlashing , fahm-idrok va toʻla komil ishonch bilan Otamiz Xudoning siri — Masihni payqab oling .
51002003	Chunki hikmat va ilmu maʼrifatning hamma xazinalari Masihda pinhondir .
51002004	Buni men shuning uchun aytyapmanki , hech kim sizlarni tilyogʻlamalik qilib yoʻldan ozdirmasin .
51002005	Men garchi jisman sizning orangizda boʻlmasam ham , ruhan orangizdaman , sizlarning tartib-intizomingiz va Masihga boʻlgan sogʻlom imoningizni koʻrib sevinyapman .
51002006	Endi sizlar Iso Masihni Rabbimiz deb qabul qilgan ekansizlar , U bilan aloqada boʻlib yashanglar .
51002007	Olgan taʼlimotingizga muvofiq , Unda tomir yoyib , qaror toping , imoningizda qattiq turing , shu yoʻlda rivojlanib borib , Xudoga shukronalar tilingizdan tushmasin .
51002008	Ehtiyot boʻlinglar , hech kim falsafa va quruq safsatalar bilan sizlarni avramasin . Bunday gaplar Masihga emas , balki insonlarning anʼanasiga , dunyoning xurofiy unsurlariga asoslanadi .
51002009	Xudoning butun borligʻi toʻla-toʻkis Masih vujudida mavjuddir .
51002010	Har turli hukmronlik va hokimiyatning boshi Masih bilan aloqada boʻlib , sizlar ham toʻla-toʻkis boʻldingizlar .
51002011	Sizlar Masih bilan aloqada boʻlib sunnat ham qilindingizlar . Bu Masihning sunnati boʻlib , inson qoʻli bilan qilinmaydi , bu sunnat gunohkor vujudning kesib tashlanishi demakdir .
51002012	Sizlar imon keltirganda suvga choʻmib , Masih bilan birga koʻmildingizlar . Shuningdek , Masihni tiriltirgan Xudoning qudratiga qattiq inonib , Masih bilan birga tirildingizlar .
51002013	Ilgari sizlar sunnatsiz , yaʼni gunohga botgan holatda boʻlib , oʻlik edingizlar . Endi esa Xudo barcha gunohlaringizni kechirib , sizlarni Masih bilan birga yangi hayot uchun tiriltirdi .
51002014	Bizga qarshi yozilgan , mahkumligimizni bildiruvchi aybnomani Xudo oʻchirdi , yaʼni uni Masih bilan birga xochga mixlab , kuchdan qoldirdi .
51002015	Oʻsha xoch orqali ruhiy hokim va hukmronliklar ustidan ham gʻalaba qozondi . Ularning qurol-yarogʻini olib qoʻydi-da , ularni Oʻzining tantanali yurishida yurgizib , rasvoi olam qildi .
51002016	Shunday qilib , yegulik-ichgulik , diniy bayramlar , yangi oy yoki dam olish kunlari xususida hech kim sizlarga qonun-qoida chiqarmasin .
51002017	Bular kelajak dunyoning sharpasigina xolos , asli esa Masihdadir .
51002018	Farishtalarga sigʻinishni qoyil qiladigan , oʻz xayolida tugʻilgan “ vahiylar ” ga maftun boʻlgan , soxta kamtarlik koʻrsatib , oʻzining insoniy fikrlashi bilan behuda magʻrurlanib ketgan hech bir kishi sizlarni vasvasaga solmasin .
51002019	Bunday kishilar Oʻz ummatining Boshi boʻlgan Masihdan ajralgan . Ana bu Boshdan butun badan hayotbaxsh kuch olib , payu boʻgʻinlar orqali oʻzaro ulanib , Xudo xohlagan yoʻlda oʻsadi .
51002020	Agar sizlar Masih bilan birga oʻlgan boʻlsangizlar , dunyoning xurofiy kuchlari oldida ham oʻlgan boʻlasizlar . U holda yana nima uchun bu dunyoga qul boʻlgandek ,
51002021	“ tegma ” , “ tutma ” , “ yema ” kabi qonun-qoidalarga boʻysunasizlar ?
51002022	Bu qoidalarning hammasi faqat qoʻllanib yoʻq boʻluvchi narsalar bilan bogʻliq boʻlib , insonlarning buyruq va anʼanalariga tayanadi .
51002023	Garchi bular natijasida paydo boʻladigan beboshlarcha dindorlik , oʻzini moʻminlikka solish , badanni qiynash odamlarga hikmatday tuyulsa-da , aslida nafsga oʻt , nafsoniyatga dogʻ tushiradi .
51003001	Sizlar Masih bilan birga tirilgan ekansiz , yuqoridagi , Masih boʻlgan joydagi narsalarni izlanglar ; U samoda Xudoning oʻng tomonida oʻtiribdi .
51003002	Fikringiz yer yuzidagi emas , samodagi narsalar bilan band boʻlsin .
51003003	Chunki sizlar oʻlgansizlar , yangi hayotingiz esa Masih bilan Xudo huzurida pinhondir .
51003004	Hayotingizning oʻzi — Masihdir . U olamga qaytib zohir boʻlgach , sizlar U bilan birga ulugʻvor tusda zohir boʻlasizlar .
51003005	Shunday qilib , yerga xos nafsingizni tiyib , fahshbozlik , nopoklik , yomon hirsu havaslar hamda butparastlik bilan teng boʻlgan tamagirlikni oʻldiringlar .
51003006	Bular sababli Xudoning gʻazabi itoatsiz bandalarning boshiga tushadi !
51003007	Sizlar ham bir vaqtlar bu kishilar bilan yotib-turib , ayni shunday ishlar qilar edingizlar .
51003008	Ammo endi gʻazab , jahl , ginalarning hammasini bir chetga yigʻishtirib qoʻyinglar . Ogʻzingizdan hech qanday jerkish yoki nojoʻya soʻz chiqmasin .
51003009	Bir-biringizga yolgʻon gapirmanglar . Chunki sizlar eski insonni yomon odatlari bilan birga oʻzingizdan soqit qildingizlar .
51003010	Buning oʻrniga Xudoni tanib-bilish sari yangilanayotgan , Yaratuvchining suratiga oʻxshab borayotgan yangi insonni qabul qildingizlar .
51003011	Shu nuqtayi nazardan endi na yunoniy bor , na yahudiy ; na sunnatli bor , na sunnatsiz ; na johil bor , na madaniyatsiz ; na qul bor , na ozod . Zero Masih hamma narsadir va hamma narsadadir .
51003012	Xudo sizlarni azizlarim deb tanlagan , sizlar muqaddassiz . Shunga koʻra rahm-shafqat , koʻngilchanlik , kamtarlik , muloyimlik va sabr-toqatni zeb-ziynat qilib taqinglar .
51003013	Bir-biringizga nisbatan chidamli va kechirimli boʻlinglar . Agar bir kishi ikkinchisidan xafa boʻlsa , Masih sizlarni kechirgani kabi , sizlar ham bir-biringizni kechiringlar .
51003014	Yana bularning ustiga kamolot choʻqqisi boʻlgan muhabbat tojini kiyinglar .
51003015	Masih ato qilgan tinchlik dilingizda hokim boʻlsin . Sizlar bir badanning aʼzolari kabi tinch-totuv boʻlishga daʼvat etilgansizlar . Shuningdek , minnatdor boʻlinglar .
51003016	Masihning kalomi sizda chuqur oʻrnashib , yashnayversin . Butun donolik bilan bir-biringizga taʼlim bering , nasihat qiling . Zabur xonishi , ilhomli qoʻshiqlar va madhiyalar bilan , chin koʻngildan , minnatdorchilik bilan Xudoni tarannum etinglar .
51003017	Nima aytsangiz yoki nima qilsangizlar , hammasini Rabbimiz Iso nomidan qilib , U orqali Otamiz Xudoga shukrona aytinglar .
51003018	Ey xotinlar , Rabbimiz bilan aloqada yashovchilarga munosib , erlaringizga itoat etinglar .
51003019	Ey erkaklar , xotinlaringizni sevinglar , ularga qoʻpol muomalada boʻlmanglar .
51003020	Ey bolalar , har narsada ota-onalaringizning soʻziga quloq solinglar , chunki bu Rabbimizga maʼqul keladi .
51003021	Ey otalar , ruhiy tushkunlikka tushmaslik uchun bolalaringizni ranjitavermanglar .
51003022	Ey qullar , dunyodagi xoʻjayinlaringizga har narsada itoat etinglar . Buni insonga yoqmoq uchun , xoʻjakoʻrsinga emas , balki soddadillik bilan , Xudodan qoʻrqib qilinglar .
51003023	Qiladigan har bir ishni insonlar uchun emas , Rabbingiz uchun qilayotganday , chin qalbdan bajaringlar .
51003024	Xudodan abadiy mukofot olishingizni oʻylab , Egangiz Masihga xizmat qilinglar .
51003025	Kimki nohaqlik qilsa , qilmishiga yarasha jazo oladi . Xudo yuz-xotirchilik qilmaydi .
51004001	Ey xoʻjayinlar , sizning ham osmonda Egangiz borligini bilib , qullaringizga odil boʻling , haqini toʻliq beringlar .
51004002	Toat-ibodatga astoydil berilinglar ; ibodat qilishda hushyor boʻlib , shukrona qilinglar .
51004003	Shuningdek , bizlar uchun ham ibodat qilinglar : biz Xudoning kalomini targʻib qilishimiz va Masih sirini bayon etishimiz uchun Oʻzi bir eshikni ochib bersin . Men ana shu sir tufayli qamoqdaman .
51004004	Bu sirni munosib ravishda izhor eta olishimni Xudodan soʻranglar .
51004005	Fursatni gʻanimat bilinglar , safingizda boʻlmaganlar bilan oqilona yoʻl tutinglar .
51004006	Har bir odamga qanday javob berish lozimligini bilinglar , soʻzingiz hamisha fayzli va mazali boʻlsin .
51004007	Rabbimning sodiq xizmatkori , hamkorim va suyukli ukam Tixik men haqimdagi barcha narsalarni sizlarga bildiradi .
51004008	Ana shu maqsadda uni oldingizga joʻnataman : u koʻngillaringizni tinchitib , ahvolingizdan xabar olib kelsin .
51004009	Sodiq va sevimli birodarimiz , hamshaharingiz Oʻnisim ham Tixik bilan birga oldingizga boradi . Ular bu yerda yuz bergan hamma narsani sizlarga aytib berishadi .
51004010	Men bilan birga qamalgan Aristarx va Barnaboning jiyani Mark ham sizlarga salom yoʻllayaptilar . Mark haqida buyruq olgansizlar ; agar oldingizga borsa , uni yaxshi qabul qilinglar .
51004011	Yustus laqabli Iso ham sizlarga salom yoʻllayapti . Xudoning Shohligi yoʻlida mehnat qilayotgan bulardan boshqa yahudiy hamkorlarim yoʻq . Ular menga yupanch boʻlib kelmoqdalar .
51004012	Iso Masihning quli , hamshaharingiz Epafras sizlarga salom yoʻllayapti . Sizlar Xudoga maʼqul boʻlgan hamma narsani bajaruvchi yetuk , ishonchi komil kishilar boʻlib ogʻishmay turinglar , deb Epafras zoʻr gʻayrat bilan , tinmay ibodat qilmoqda .
51004013	U sizlar uchun hamda Laodikiya va Iyerapol shaharlaridagi Masih jamoatlari uchun ne-ne zahmatlar chekkaniga oʻzim shohidman .
51004014	Sevimli tabib Luqo va Dimas sizlarga salom yoʻllashyapti .
51004015	Laodikiya shahridagi birodarlarga , ayniqsa Nimfa va uning uyida toʻplanadigan jamoatga salom aytinglar .
51004016	Bu maktubim orangizda oʻqib berilgandan keyin , Laodikiyadagi Masih jamoatiga ham oʻqitinglar . Sizlar esa Laodikiyadan keladigan maktubni oʻqinglar .
51004017	Arxippga : “ Sen Rabbimiz yoʻlida boʻyningga olgan xizmatni ado qilish uchun ehtiyot boʻl ” , — deb aytinglar .
51004018	Men , Pavlus , oʻz qoʻlim bilan bu duoyi salomni yozyapman . Qamoqda yotganimni esdan chiqarmanglar . Xudoning inoyati sizlarga yor boʻlsin . Omin .
52001001	Otamiz Xudo va Rabbimiz Iso Masihning ummati boʻlgan Salonika shahridagi imonlilar jamoatiga Pavlus , Silvan va Timoʻtiydan salom ! Otamiz Xudodan va Rabbimiz Iso Masihdan sizlarga inoyat va tinchlik boʻlsin .
52001002	Ibodatlarimizda tinmay sizlarni xotirlab , hammalaringiz uchun Xudoga shukr qilamiz .
52001003	Chunki sizlar imon bilan ish qilib , muhabbat bilan zahmat chekasiz , faqat Rabbimiz Iso Masihga umid bogʻlab , U tufayli sabr-toqat qilasizlar . Shuning uchun Otamiz Xudo huzurida sizlarni eslab turamiz .
52001004	Ey birodarlar , Xudo sizlarni sevib , tanlaganini bilamiz .
52001005	Biz Injil Xushxabarini sizlarga quruq soʻz bilan emas , balki qudrat bilan , Muqaddas Ruh kuchi bilan , toʻla ishontirish kuchi bilan xabarlab keldik . Biz orangizda boʻlganimizda qanday namunali turmush kechirganimizni oʻzlaringiz bilasizlar .
52001006	Shunday qilib , sizlar koʻp qaygʻuda boʻlsangiz ham , Muqaddas Ruhdan ilhom olib , oʻzingizda sevinch hosil qildingizlar , Xudoning kalomini qabul etib , bizga ham , Rabbimizga ham ergashdingizlar .
52001007	Makedoniya va Axaya oʻlkalaridagi butun imonlilarga oʻrnak boʻlib qoldingizlar .
52001008	Rabbimiz Isoning kalomi sizlardan boshlab yoyildi . Sizlarning Xudoga boʻlgan imoningizning shuhrati yolgʻiz Makedoniya va Axayagagina emas , hamma yoqqa ham tarqalib ketdi . Shuning uchun endi bizning biror narsa gapirishimizga hojat qolmadi .
52001009	Hamma eshitganlarning ham aytishlaricha , sizlar bizni yaxshi qabul qildingizlar , butlarga sigʻinishdan qaytib , barhayot va haqiqiy Xudoga tavakkal qildingizlar . Endi Xudoga xizmat qilayotib ,
52001010	Uning Oʻgʻli Isoning koʻkdan tushishiga koʻz tutib yuribsizlar . Xudo Oʻz Oʻgʻli Isoni tiriltirdi , toki U bizni kelajak Xudo gʻazabidan xalos qilsin .
52002001	Ey birodarlar , oldingizga borib qilgan ziyoratimizning befoyda boʻlmaganini oʻzlaringiz bilasizlar .
52002002	Yana avvaldan bilasizlarki , undan oldin Filippi shahrida azob chekib , haqoratga uchragan edik . Ammo bu shiddatli qarshiliklarga qaramasdan , Xudo Oʻz Xushxabarini sizlarga ham yetkazish uchun bizga jasorat berdi .
52002003	Biz nasihat qilar ekanmiz , bizda na xato , na nopok niyat , na biron hiyla boʻlgan .
52002004	Biz insonlarga yoqish uchun oʻzimizcha gapirmayapmiz . Aksincha , Xudo Xushxabarni bizga ishonib topshirdi , uni yetkazish uchun bizni loyiq topdi , shuning uchun biz faqat Xudoni xushnud etmoqchimiz . Yuraklarimizni U sinab koʻradi .
52002005	Siz yaxshi bilasizlarki , biz hech vaqt tilyogʻlamalik qilmadik , niqob ostida tamagirlikni ham koʻzlamadik . Xudo bunga shohid .
52002006	Biz na sizlardan , na boshqalardan insoniy shon-sharaf izlamadik .
52002007	Biz Masihning havoriylari kabi oldingizga salobat bilan kelishimiz mumkin edi . Ammo bolalarini ardoqlagan bir enaga kabi orangizda yuvosh boʻldik .
52002008	Sizlarga shu qadar koʻngil bogʻlagan edikki , faqat Xudoning Xushxabarinigina emas , balki oʻz jonimizni ham berishga tayyor edik . Chunki sizlar biz uchun aziz boʻlib qolgan edingizlar .
52002009	Ey birodarlar , sizlarga sarf qilgan mehnatu zahmatimizni esda tutinglar ! Sizlarning birortangizga malol kelmasin , deb kechayu kunduz mehnat qildik va Xudoning Xushxabarini talqin qilib berdik .
52002010	Siz , imonlilar oldida biz qanday pokdil , solih va benuqson boʻlganimizga oʻzlaringiz ham , Xudo ham guvohdir .
52002011	Shuni ham bilasizlarki , ota oʻz bolalarini avaylagani kabi , biz ham har biringizni avaylab dalda berdik .
52002012	Biz sizlarga jiddiy nasihat qildik . Xudo Oʻzining ulugʻvor Shohligi soyasiga sizlarni chorladi , endi shunga loyiq suratda yashanglar , deb samimiy yolvordik .
52002013	Bizning tinmay Xudoga shukr qilishimizning yana bir sababi bor : sizlar Xudoning kalomini bizdan eshitganingizda , buni inson soʻzi sifatida emas , balki Xudo kalomi sifatida qabul qildingizlar . Bu kalom haqiqatan Xudo kalomi boʻlgani uchun , siz , imonlilarga taʼsir qilmoqda .
52002014	Ey birodarlar , sizlar Yahudiya oʻlkasidagi Iso Masih ummati boʻlgan Xudo jamoatlariga ergashdingizlar ; ular yahudiylardan qanday azob chekkan boʻlsa , sizlar ham oʻz yurtdoshlaringizdan shunday xoʻrlik koʻrdingizlar .
52002015	Mana , yahudiylar Rabbimiz Isoni va paygʻambarlarni oʻldirishgan , bizni ham jabrlab , quvgʻin qilishgan . Ulardan Xudo rozi emas , ular barcha odamlarga ham dushmandir .
52002016	Ular boshqa xalqlarga vaʼz aytishimizni taqiqlab , ularning najot topishiga toʻsqinlik qilmoqdalar , shu tariqa tobora gunoh orttirib bormoqdalar . Ular allaqachon Xudoning gʻazabiga uchragan-ku .
52002017	Ey birodarlar , endi biz dilimiz bilan boʻlmasa-da , vujudimiz bilan qisqa bir muddat sizlardan judo boʻldik . Ammo sizlarni juda ham sogʻinib , diydoringizni koʻrishga jon-jahdimiz bilan harakat qilmoqdamiz .
52002018	Ha , biz , ayniqsa men , Pavlus , bir-ikki marta sizning oldingizga bormoqchi edik , lekin shayton bizga xalaqit berdi .
52002019	Zotan bizning umid va sevinchimiz kim ? Rabbimiz Iso qaytib kelganda , Uning oldida faxrlanadigan tojimiz kim ? Sizlardan boshqa kim ham boʻla olardi ? !
52002020	Ha , sizlar biz uchun sharaf va quvonchsiz !
52003001	Biz endi boshqa toqat qilolmay , Afina shahrida yolgʻiz qolishga rozi boʻldik
52003002	va ukamiz Timoʻtiyni sizning oldingizga yuborishga qaror qildik . Timoʻtiy Masih Xushxabarini targʻib qilishda bizning hamkorimiz hamda Xudoning xizmatkoridir . U sizlarni imonda mustahkamlab , ruhlantiradi ,
52003003	toki bu qaygʻular bilan yana birortasi yoʻldan toyib ketmasin . Taqdirimiz qaygʻuli ekanligini oʻzlaringiz bilasizlar .
52003004	Biz yoningizda boʻlganimizdayoq , biz uchun qaygʻusizlik boʻlmaydi , deb sizlarga taʼkidlagan edik . Bilganingizdek , xuddi shunday boʻldi .
52003005	Shuning uchun men ortiqcha sabr qilolmay , mabodo vasvasachi sizlarni yoʻldan ozdirmadimi , mehnatimiz behuda ketmadimi , deb imoningizning ahvolini bilish uchun ukamizni yubordim .
52003006	Endi esa Timoʻtiy oldingizdan qaytib kelib , imoningiz va sevgingiz haqida ezgu xabar berdi . Biz sizlarni sogʻinganimizdek , sizlar ham bizni sogʻinib qolibsiz , har doim bizni duo qilayotgan ekansiz , u gapirib berdi .
52003007	Shu sababdan , birodarlar , biz hamma qaygʻu va ehtiyojlarimiz orasida sizning imoningizning rivoji haqida bilib , tasalli topdik .
52003008	Ha , sizlar Rabbimiz bilan mahkam aloqada turaversangiz , bizning jonimiz kiradi .
52003009	Xudoyimiz huzurida sizlar sababli topgan baxt-saodatimiz uchun Unga qancha shukr qilsak ozdir .
52003010	Diydoringizni koʻrish va imoningizdagi kamchiliklarni toʻldirish uchun kechayu kunduz zoʻr berib Xudoga iltijo qilamiz .
52003011	Otamiz Xudoning Oʻzi va Rabbimiz Iso Masih yoʻlimizni sizlar tomon yoʻnaltirsin .
52003012	Biz sizlarni qancha sevsak , Rabbimiz Iso Masih bir-biringizga va barcha insonlarga boʻlgan muhabbatingizni shuncha koʻpaytirib yuborsin .
52003013	Shunda Rabbimiz Iso Masih Oʻzining barcha azizlari bilan birga osmondan tushib kelayotganda , sizning dillaringiz sobit boʻladi , siz Otamiz Xudo huzurida muqaddaslikda benuqson boʻlasizlar . Omin .
52004001	Xullas , ey birodarlar , Xudoga maʼqul kelish uchun qanday yashashingiz kerakligi toʻgʻrisida bizdan taʼlim olgansizlar . Hozir ham shunday yashayotgan boʻlsangiz-da , bundan koʻproq ravnaq topinglar , deb Rabbimiz Iso haqi sizlardan yolvorib soʻraymiz .
52004002	Biz Rabbimiz Iso nomidan sizlarga qanday buyruqlar berganimizni , albatta , bilasizlar .
52004003	Xudoning irodasi shu : muqaddas boʻlinglar , zinodan oʻzingizni saqlanglar .
52004004	Har bir odam oʻz xotinini eplab , muqaddas va iffatli saqlasin .
52004005	Xudoni tanimagan xalqlar kabi shahvoniy hirsga berilmanglar .
52004006	Bu xususda hech kim birodariga firib berib , nohaqlik qilmasin . Oldindan sizlarga aytib , ogohlantirganimizdek , hamma bu ishlar uchun Xudo qasos oladi .
52004007	Chunki Xudo bizlarni nopoklikka emas , balki muqaddaslikka chaqirgan .
52004008	Demak , bu qoidani rad etgan kishi insonni emas , balki sizga Muqaddas Ruhni bergan Xudoni rad etgan boʻladi .
52004009	Birodarlik muhabbati toʻgʻrisida sizlarga yozishning hojati yoʻq . Chunki bir-biringizni sevishni Xudodan oʻrgangansizlar .
52004010	Zotan sizlar Makedoniya oʻlkasi boʻylab yashovchi barcha birodarlaringizga ham shunday munosabatda boʻlyapsizlar . Shunga qaramay , sizlarni yanada koʻproq ravnaq topishga undamoqchimiz .
52004011	Birodarlar , biz sizlarga : osoyishta yashash , shaxsiy ishlaringiz bilan mashgʻul boʻlish , halol ishlashga jon kuydiringlar , deb buyurgan edik .
52004012	Yana hech kimga muhtoj boʻlmasdan , boshqa odamlarning koʻzi oldida odob bilan yashanglar .
52004013	Ey birodarlar , umidsizlikda yashayotgan boshqa odamlarga oʻxshab gʻamgin boʻlmanglar , deb bu olamdan koʻz yumib ketganlarning ahvoli haqida sizlarni xabardor qilmoqchimiz .
52004014	Biz Isoning oʻlib , tirilganiga ishonamiz . Shunga oʻxshab , Xudo Isoga ishongan marhumlarni ham U bilan birga qaytarib keltiradi .
52004015	Buni sizlarga Rabbimiz kalomi kabi aytyapmiz : biz , tiriklar , yaʼni Rabbimiz Iso kelishiga qadar hayot boʻlganlar , oʻlganlardan ilgari kelmaymiz .
52004016	Chunki Rabbimiz Iso Oʻzi buyuk nido , bosh farishtaning sadosi , Xudoning karnayi bilan osmondan tushadi . Avval Masihga ishongan marhumlar tiriladilar .
52004017	Soʻngra biz , tirik qolganlar , ular bilan birga Rabbimizni havoda kutib olish uchun bulutlar bilan koʻtarilamiz . Shu tariqa hamisha Rabbimiz bilan birga boʻlamiz .
52004018	Ana shu soʻzlar bilan bir-biringizni ovuntiringlar .
52005001	Ey birodarlar , bu voqealar roʻy beradigan zamon va muddatlar haqida sizlarga yozishning hojati yoʻq .
52005002	Chunki oʻzlaringiz yaxshi bilasizlarki , kechasi oʻgʻri qanday kelsa , mahshar kuni ham shunday keladi .
52005003	Xuddi homilador xotinni toʻlgʻoq tutib qolganidek , insonlar tinch va osoyishta deb yurganda , toʻsatdan ularning boshiga halokat keladi va undan aslo qochib qutula olmaydilar .
52005004	Sizlar esa , ey birodarlar , qorongʻilikda emassizlarki , oʻsha kun oʻgʻri kabi sizlarni bosib olsin .
52005005	Hammalaringiz yorugʻlik va kunduzning oʻgʻillarisizlar . Biz kechaga ham , qorongʻilikka ham taalluqli emasmiz .
52005006	Shuning uchun boshqalar kabi uxlamaylik , bedor va hushyor boʻlaylik .
52005007	Uxlaganlar kechasi uxlaydilar , sarxush boʻlganlar kechasi sarxush boʻladilar .
52005008	Lekin biz kunduzga oidmiz . Shu tufayli imon va muhabbat qalqonini olaylik , najotga umidvorlik dubulgʻasini kiyaylik , hushyor boʻlaylik .
52005009	Chunki Xudo bizni gʻazab uchun emas , balki Rabbimiz Iso Masih orqali najot topish uchun tayin etdi .
52005010	Rabbimiz Iso Masih biz uchun oʻldi . Biz hayot boʻlsak yoki hayotdan koʻz yumsak ham , hamisha U bilan birga yashaymiz .
52005011	Shuning uchun hozir ham qilayotganingizdek , bundan keyin ham bir-biringizga dalda berib , yordam qilinglar .
52005012	Ey birodarlar , orangizda mehnat qilib , Rabbimiz yoʻlida sizlarga boshchilik qilib , yoʻl-yoʻriq beradiganlar bor , ularni qadrlashingizni iltimos qilaman .
52005013	Qilgan ishlari tufayli ularni chin qalbdan sevib , hurmat qilinglar . Bir-biringiz bilan tinch-totuv yashanglar .
52005014	Sizlarga yolvoramiz , birodarlar : ishyoqmaslarga yoʻl-yoʻriq koʻrsatinglar , jasoratsizlarning ruhini koʻtaringlar , kuchsizlarga yordamlashinglar , hammaga sabr-toqatli boʻlinglar .
52005015	Hech kim oʻzgaga yomonlik evaziga yomonlik qilmasin . Aksincha , har doim bir-biringiz , qolaversa , hamma uchun ham yaxshilikni izlanglar .
52005016	Hamisha xursand boʻlinglar ,
52005017	tinmay toat-ibodat qilinglar ,
52005018	har qanday sharoitda ham Xudoga shukr qilinglar . Bu — Xudoning irodasi , chunki sizlar Iso Masih ummatisizlar .
52005019	Ruhning alangasini susaytirmanglar .
52005020	Paygʻambar karomatini kamsitmanglar .
52005021	Hamma narsani sinab koʻringlar , yaxshilikka yopishib olinglar .
52005022	Har xil yomonliklardan oʻzingizni saqlanglar .
52005023	Tinchlik manbayi boʻlgan Xudoning Oʻzi sizlarni butunlay muqaddas qilsin . Rabbimiz Iso Masih kelguncha , butun ruhingiz , joningiz va taningiz benuqson saqlansin .
52005024	Sizlarni daʼvat etgan Xudo Oʻz soʻziga sodiqdir , U aytganini bajaradi .
52005025	Birodarlar , bizlar uchun ibodat qilinglar .
52005026	Butun birodarlarga muqaddas oʻpish bilan salom aytinglar .
52005027	Bu maktubni barcha muqaddas birodarlarimga oʻqib berishingizni Rabbim Iso haqi qattiq buyuraman .
52005028	Rabbimiz Iso Masihning inoyati sizlarga yor boʻlsin . Omin .
53001001	Otamiz Xudo va Rabbimiz Iso Masihning ummati boʻlgan Salonika shahridagi imonlilar jamoatiga Pavlus , Silvan va Timoʻtiydan salom !
53001002	Otamiz Xudodan va Rabbimiz Iso Masihdan sizlarga inoyat va tinchlik boʻlsin .
53001003	Ey birodarlar , biz sizlar uchun hamisha Xudoga shukr qilishni burchimiz deb bilamiz . Sizlar bunga munosibsiz , chunki imoningiz kun sayin mukammallashib , oʻzaro birodarlik muhabbatingiz koʻpayib bormoqda .
53001004	Sizlar boshdan kechirayotgan butun taʼqibu qaygʻularga sabr-qanoat va eʼtiqod bilan chidab turibsiz . Ana shu sababdan biz Xudoning jamoatlari oldida sizlar bilan faxrlanamiz .
53001005	Sizlar Xudoning Shohligiga loyiq topilishingiz uchun , bu azoblarni chekmoqdasizlar . Bular Xudoning adolatli hukmidan dalolat bermoqda .
53001006	Xudoning adolati yana shundan ham iboratki , sizlarga azob berayotganlarga U oʻziga yarasha jazosini beradi ,
53001007	siz , azob chekayotganlarni esa biz bilan birga rohat-farogʻatga erishtiradi . Rabbimiz Iso Oʻzining qudratli farishtalari bilan birga olov alangasida osmondan tushib zohir boʻlgan vaqtda , bu voqea sodir boʻladi .
53001008	Oʻshanda Rabbimiz Iso Xudoni tanimagan va Oʻzining Xushxabariga itoat etmagan shakkoklardan oʻch oladi .
53001009	Ular Rabbimizning huzuri va hashamatli qudratidan olis , abadiy halokat jazosiga mahkum boʻladilar .
53001010	Rabbimiz Iso kelgan kuni barcha imonlilarni hayratda qoldiradi va Oʻz azizlari orasida ulugʻlanadi . Ana , sizlar ham oʻsha imonlilar qatorida turasiz , chunki bizning guvohligimizga ishongansizlar .
53001011	Shu sababdan biz tinmay sizlar uchun ibodat qilamiz : Xudoyimiz sizlarni Oʻz daʼvatiga loyiq koʻrsin , Oʻziga xos kuch-qudrat bilan butun yaxshi murod-maqsadingizni roʻyobga chiqarsin , har bir imonli ishingizga omad bersin ,
53001012	shu yoʻsin Rabbimiz Isoning ismi sizlarda ulugʻlansin va U sizlarni ham ulugʻlasin . Xudoyimiz va Rabbimiz Iso Masihning inoyatli irodasi ana shu .
53002001	Ey birodarlar , Rabbimiz Iso Masih osmondan tushib , sizlar bilan qoʻshilishi arafasida sizlardan iltimos qilamiz :
53002002	“ Rabbimiz kuni keldi ” , deb daʼvo qilayotgan hech qanday ruh yoki soʻz , bizning nomimizdan bitilganday qilib koʻrsatilgan hech qanday maktub aqlingizni darrov adashtirmasin , sizlarni choʻchitmasin .
53002003	Hech kim sizlarni turli yoʻllar bilan aldamasin . Chunki imondan qaytish vaqti kelmaguncha , taqdiri halokat boʻlgan dajjol paydo boʻlmaguncha , oʻsha kun kelmaydi .
53002004	Dajjol esa ilohiy va tabarruk hisoblangan hamma narsaga qarshi turadi , oʻzini hammadan ustun hisoblaydi , hattoki Xudoning maʼbadida oʻtirib , oʻzini Xudo qilib koʻrsatadi .
53002005	Esingizda yoʻqmi , men yoningizda boʻlgan paytimda bularni sizlarga aytib turardim .
53002006	Dajjol belgilangan vaqtda paydo boʻlishiga endi nima monelik qilayotganini bilasizlar .
53002007	Garchi yovuzlikning sirli kuchi hozirdanoq amal qilsa ham , ammo unga monelik qilayotgan ilohiy Zot gʻoyib boʻlmagunga qadar , bu sir oshkor boʻlmaydi .
53002008	Oʻshandagina dajjol paydo boʻladi . Lekin Rabbimiz Iso osmondan tushib , Oʻzining nafasi bilan uni oʻldiradi , ulugʻvor koʻrinishi bilan uni mahv etadi .
53002009	Ungacha dajjol shaytonning kuchi bilan har turli qudratli ishlar , ajoyibotlar , soxta moʻjizalar koʻrsatadi .
53002010	U halok boʻladiganlarni har turli nohaq vasvasalar bilan yoʻldan ozdiradi . Bu kishilar haqiqat sevgisini qabul qilmaganlari uchun halok boʻladilar , najot topa olmaydilar .
53002011	Ana shu sababdan Xudo ularga aldovchi bir kuch yuboradi , ular esa yolgʻonga ishonib ketadi .
53002012	Shu yoʻsin haqiqatga ishonmagan , nohaqlik qilishdan zavqlanadigan barcha odamlar tegishli jazosini oladilar .
53002013	Ey Rabbimiz sevgan birodarlar , sizlar uchun hamisha Xudoga shukr qilish bizning burchimiz . Chunki sizlar Muqaddas Ruh orqali muqaddas qilindingizlar va haqiqatga imon keltirib , najot topdingizlar . Ana shu maqsadda Xudo azaldan sizlarni tanladi ,
53002014	Rabbimiz Iso Masihning ulugʻvorligiga erishishingiz uchun , U biz targʻib qilayotgan Injil Xushxabari orqali sizlarni Oʻziga daʼvat etdi .
53002015	Shunday qilib , ey birodarlar , mahkam boʻlinglar . Xoh ogʻzaki xabar , xoh maktub orqali bizdan olgan rivoyatlarga rioya qilinglar .
53002016	Rabbimiz Iso Masih hamda Otamiz Xudo bizni sevib , rahm-shafqat koʻrsatdi , bizga boqiy tasalli va porloq bir umidni ato etdi .
53002017	Uning Oʻzi koʻngillaringizni koʻtarsin , har qanday xayrli ish va soʻz uchun quvvat bersin .
53003001	Xullas , ey birodarlar , Rabbimiz kalomi xuddi sizlarda boʻlgani singari , bizning oramizda ham tez yoyilishi va ulugʻlanishi uchun ibodat qilinglar .
53003002	Buzuq va yovuz odamlardan qutulishimiz uchun ham ibodat qilinglar ; chunki hamma ham imonli emas .
53003003	Rabbimiz esa ishonchlidir . U sizlarni qoʻllab-quvvatlab , yovuz shaytondan saqlab qoladi .
53003004	Biz buyurgan narsalarni bajo keltirayotganingizga va yana bajo keltirishingizga , Rabbimiz haqi , aminmiz .
53003005	Rabbimiz Iso Masih yuraklaringizni Xudoning mehr-muhabbati va Oʻzining sabr-bardoshiga yoʻnaltirsin .
53003006	Ey birodarlar , Rabbimiz Iso Masih nomi bilan sizlarga buyuramiz : bizdan qabul qilgan rivoyatlarga xilof tarzda bekor yurgan har bir birodardan uzoqlashing .
53003007	Bizdan qanday oʻrnak olishingiz kerakligini oʻzlaringiz bilasizlar . Chunki biz orangizda boʻlganda bekorchi emas edik .
53003008	Hech kimning nonini tekin yemasdik , biron kishiga ogʻirligimiz tushmasligi uchun kechayu kunduz yumush qilib , zahmat chekardik .
53003009	Haqqimiz boʻlmaganidan emas , balki sizlarga namuna boʻlishimiz uchun va siz bizdan oʻrnak olishingiz uchun , shunday qilar edik .
53003010	Yoningizda boʻlganimizda : kim ishlashni istamasa , ovqat ham yemasin , deb buyurgan edik .
53003011	Endi baʼzilaringiz bekorchi boʻlib , hech ish qilmay hovliqib yurganliklaringizni eshityapmiz .
53003012	Bunday odamlarga Rabbimiz Iso Masih nomidan oʻtinamiz va buyuramizki , tinch ishlab , halol non yesinlar .
53003013	Ey birodarlar , yaxshilik qilishdan horimanglar .
53003014	Agar biror kishi bu maktubda yozgan soʻzlarimizga rioya qilmasa , uni ajratib qoʻyinglar , u bilan munosabatni uzinglar , toki u uyalsin .
53003015	Bunday odamni dushman hisoblamasdan , birodaringiz kabi yoʻl-yoʻriq beringlar .
53003016	Tinchlik manbayi boʻlgan Rabbimizning Oʻzi sizlarga har doim va har yoʻsinda tinchlik bersin . Rabbimiz hammangizga yor boʻlsin .
53003017	Men , Pavlusning oʻz qoʻlim bilan yozgan duoyi salomim har bir maktubimda belgi boʻlib xizmat qiladi , men bunday yozaman .
53003018	Rabbimiz Iso Masihning inoyati hammangizga yor boʻlsin . Omin .
54001001	Xaloskorimiz Xudo va umidvorimiz Iso Masihning buyrugʻiga koʻra Iso Masihning havoriysi boʻlgan men , Pavlus ,
54001002	imonda haqiqiy oʻgʻlim Timoʻtiyga Otamiz Xudodan va Rabbimiz Iso Masihdan inoyat , marhamat va tinchlik tilayman .
54001003	Men Makedoniyaga ketayotganimda , sendan Efes shahrida qolgin , deb iltimos qilgan edim . U yerdagi baʼzi kishilarga boshqacha taʼlimotni yoymasliklarini ,
54001004	afsonalar va bepoyon shajaralar bilan band boʻlmasliklarini buyur . Bular xayolparastlikka sabab boʻladi , xolos . Lekin ilohiy reja roʻyobga chiqishi uchun imon kerak .
54001005	Nasihat qilishimdan maqsad ana shu , yaʼni sof yurakdan , toza vijdondan , xolis imondan mehr-muhabbat hosil boʻlsin .
54001006	Chunki baʼzi odamlar bu fazilatlardan yuz oʻgirib , quruq gaplarga ogʻib ketdilar .
54001007	Ular Ilohiy Qonun ulamolari boʻlishga havas qiladilar-u , lekin nima soʻzlayotganlarini va nima daʼvo qilayotganlarini oʻzlari bilmaydilar .
54001008	Biz bilamizki , Ilohiy Qonun undan tegishlicha istifoda etuvchilar uchun foydalidir .
54001009	Maʼlumki , Ilohiy Qonun solih odamlar uchun berilmagan . Aksincha , qonunsizu itoatsiz , xudosizu gunohkor , kofiru betavfiq , padarkushu qotil ,
54001010	fohish , bachchaboz , odam oʻgʻirlab sotuvchi , yolgʻonchi , qasambuzar va sogʻlom taʼlimotga zid ish qilgan boshqa hamma uchun berilgan .
54001011	Muborak Xudoning menga ishonib topshirgan Injili sharifi boʻyicha ahvol shundaydir .
54001012	Menga quvvat bergan Rabbimiz Iso Masihga shukur qilaman . Chunki U meni ishonchli hisoblab , Oʻz xizmatiga oldi .
54001013	Men ilgarigi vaqtlarda shakkok , zolim , jafokor ekanman , endi ilohiy rahm-shafqatga noil boʻldim . Axir , men johillik va imonsizlik tufayli bunday harakat qilar edim .
54001014	Men Rabbimiz Iso Masihdan haddan ziyod lutfu karam , imon va muhabbat topdim .
54001015	“ Iso Masih gunohkorlarni qutqarish uchun dunyoga keldi ” , degan soʻz toʻgʻri va har jihatdan qabul qilinishga loyiqdir . Mana , oʻsha gunohkorlarning birinchisi menman !
54001016	Ammo Iso Masih hammadan oldin menga rahm aylab , buyuk sabr-toqat qildi , toki keyinroq Unga ishonib , abadiy hayot topajaklarning hammasiga meni ibrat qilib koʻrsatsin .
54001017	Mangu Podshohga , oʻlmas , koʻrinmas , yagona dono Xudoga abadulabad hurmat va shon-sharaflar boʻlsin ! Omin .
54001018	Ey oʻgʻlim Timoʻtiy , ilgari paygʻambarning sen haqingda bergan karomatlarini koʻzda tutib , bularni senga buyurib topshiraman . Oʻsha karomatlarga binoan yaxshi jangchidek jang qil .
54001019	Imon va vijdon pokligini saqlab tur . Baʼzilar pok vijdonni sotdilar va ularning imon kemalari halokatga uchradi .
54001020	Imeney va Iskandar shular jumlasidandir . Ular yana kufr qilmasin deb , ularni shaytonga topshirib qoʻydim .
54002001	Eng avval shuni nasihat qilamanki , Xudo yoʻlida obroʻ-eʼtiborli , osoyishta , sokin hayot kechirishimiz uchun , barcha insonlar , podshohlar va hukmdorlar uchun Xudoga iltijo qiling , duolar oʻqing , toat-ibodatlar qiling , shukronalar aytinglar .
54002002	
54002003	Bu xayrli ish boʻlib , Najotkorimiz Xudoga maqbuldir .
54002004	U butun insonlar haqiqatni bilib olib , najot topishini istaydi .
54002005	Xudo yagona va Xudo bilan insonlar orasidagi Vositachi ham yagonadir .
54002006	Oʻzi ham inson boʻlgan Iso Masih hamma insonlarni qutqarish evaziga Oʻz jonini fido qildi , shu yoʻsin Xudo belgilagan paytda ilohiy rejani tasdiqladi .
54002007	Men esa bu rejaning voizi va havoriysi boʻlib tayinlandim . [ Masih haqi ] haqiqatni aytyapman , yolgʻon aytayotganim yoʻq : men turli xalqlarga imon va haqiqatni oʻrgatmoq uchun yuborildim .
54002008	Shunday qilib , har yerda erkaklar begʻaraz va shubha-gumonsiz pok qoʻllarini koʻtarib , ibodat qilishlarini istayman .
54002009	Shuningdek , xotinlar ham sochiga ortiqcha oro bermay , oltin , marvarid yoki qimmatbaho kiyimlar bilan emas , balki sodda qiyofa , iffat va oriyat bilan bezansinlar .
54002010	Xudodan qoʻrqaman , degan xotinlarga munosib xayrli ishlarni oʻzlarining zeb-ziynati qilsinlar .
54002011	Xotin sukutda va toʻla itoatkorlik bilan taʼlim olsin .
54002012	Xotin taʼlim berib erkak ustidan hukmronlik qilishiga ruxsat bermayman . Xotin sukut saqlasin .
54002013	Chunki oldin Odam Ato , keyin Momo Havo yaratildi .
54002014	Shuningdek , Odam emas , balki xotin shaytonga aldanib , jinoyat qildi .
54002015	Agar xotinlar imonli , mehrli , nomusli , muqaddas umr sursalar , bola tugʻish orqali najot topadilar .
54003001	Agar kim imonlilar jamoatining noziri boʻlishga intilsa , xayrli ish orzu qilgan boʻladi . Bu toʻgʻri .
54003002	Faqat shart shuki , nozir beayb , bir xotinli , oʻz meʼyorini biluvchi , vazmin , adabli , mehmondoʻst , taʼlim berishga qobiliyatli boʻlsin .
54003003	Shuningdek , u mayxoʻr , urushqoq , [ gʻarazgoʻy ] emas , balki muloyim , sokin tabiatli , molparastlikdan yiroq ,
54003004	uyini yaxshi boshqaradigan , bolalarini boʻysundira oladigan , obroʻ-eʼtibor orttirgan bir odam boʻlsin .
54003005	Agar nozir oʻz uyini qanday boshqarishni bilmasa , Xudoning jamoatiga qanday gʻamxoʻrlik qila oladi ?
54003006	Nozir imonga endigina kirgan odam boʻlmasin , yana kerilib iblisga oʻxshab jazo olmasin .
54003007	Malomatga qolmasligi va iblisning tuzogʻiga ilinmasligi uchun , u jamoatdan tashqaridagilar oldida yaxshi nomga ega boʻlishi kerak .
54003008	Shuningdek , imonlilar jamoatining xizmatkorlari ham ichuvchi va gʻarazgoʻy emas , balki tili bilan dili bir , obroʻli odamlar boʻlishi lozim .
54003009	Imon sirini pokiza vijdonda saqlasinlar .
54003010	Bundaylarni avval sinovdan oʻtkazish kerak . Agar ular bekami-koʻst boʻlsalar , xizmatga qoʻyilsinlar .
54003011	Shuningdek , xotinlar ham gʻiybatchi boʻlmay , balki ogʻir , oʻz haddini biluvchi , har narsada ishonchli boʻlishi lozim .
54003012	Imonlilar jamoatining xizmatkorlari bir xotinli , bolalarini va oʻz uylarini yaxshi boshqaradigan odamlar boʻlishi shart .
54003013	Zero xizmatlarini yaxshi bajarganlar oʻzlari uchun yuqori bir martaba va Iso Masihga boʻlgan ishonchlarida buyuk gʻalaba qozonadilar .
54003014	Men yaqinda sening yoningga borishni umid qilib , ushbuni yozib qoldiraman .
54003015	Bordi-yu kechiksam , Xudoning xonadonida qanday harakat qilish lozim ekanligini sen bilishing kerak . Xudoning xonadoni — barhayot Xudoning ummati , haqiqat ustuni va poydevoridir .
54003016	Eʼtiqodimizning siri eʼtiroz qilib boʻlmaydigan darajada buyuk : Masih vujudda zohir boʻldi , Ruh tarafidan tasdiqlandi , Malaklarga namoyon boʻldi , Xalqlar ichra dongʻi chiqdi , Jahonda eʼtiqod topdi , Samoga jamoli ila yuksaldi .
54004001	Xudo Ruhi yaqqol aytyaptiki , oxirgi zamonlarda baʼzi odamlar imondan qaytadilar . Ular yoʻldan ozdiruvchi ruhlarga , jin taʼlimotiga quloq soladilar .
54004002	Oʻz vijdonlarini goʻyo qizigan temir bilan dogʻlagan yolgʻonchilarning riyokorligiga qoyil qoladilar .
54004003	Ular uylanishni man etadilar va Xudo yaratgan har xil ovqatlardan tiyilishni buyuradilar . Holbuki , haqiqatni bilib olgan imonlilar shukrona qilib ovqat yeyishi kerak .
54004004	Chunki Xudo yaratgan har bir narsa yaxshidir . Agar shukrona bilan qabul qilinsa , hech bir narsa rad etilmasligi lozim .
54004005	Chunki u Xudoning kalomi va duo bilan muqaddas qilinadi .
54004006	Sen bu toʻgʻrida birodarlaringga oʻgit-nasihat qilsang , Iso Masihning layoqatli xizmatkori boʻlasan . Imonimizning ulugʻ aqida va taʼlimotlarini oʻzlashtirib , bulardan ruhan oziqlanib borasan .
54004007	Safsataboz kampirlarga xos diyonatsiz afsonalardan yuz oʻgir . Xudojoʻylik yoʻlida mashq qil .
54004008	Jismoniy mashqdan oz foyda boʻladi . Xudojoʻylikdan esa juda katta foyda boʻladi , chunki uning evaziga hozirgi hamda kelajak hayotda mukofotlar bor .
54004009	Bu soʻz toʻgʻri va har jihatdan qabul qilinishga loyiqdir .
54004010	Ana shu maqsadda biz mehnat qilamiz va zahmat chekamiz . Biz butun insonlarni , ayniqsa imonlilarni Qutqaruvchi barhayot Xudoga umid bogʻlaganmiz .
54004011	Bu oʻgitlarni taʼkidlab oʻrgatgin .
54004012	Sening yoshligingni hech kim xor qilmasin . Sen soʻzda , yurish-turishda , muhabbatda , imonda , pok ruhda imonlilarga oʻrnak boʻl .
54004013	Men kelgunimcha tilovat , nasihat va taʼlim bilan mashgʻul boʻl .
54004014	Paygʻambar karomat qilib , oqsoqollar kengashi boshingga qoʻl qoʻyib duo qilishganda , sen maxsus ruhiy qobiliyatga ega boʻlgansan . Bu qobiliyatingni ishga sol , yalqovlik qilma .
54004015	Hamma bu ishlar bilan shugʻullan . Sening muvaffaqiyatingga hamma guvoh boʻlishi uchun oʻzingni bu ishlarga butunlay bagʻishla .
54004016	Oʻzingga va taʼlimotingga ehtiyot boʻl , faoliyatingni astoydil davom ettir . Bu bilan oʻzingni ham , tinglovchilaringni ham qutqarasan .
54005001	Chol odamni koyima , lekin otangdek unga nasihat qil . Yoshlarga ukalaringdek ,
54005002	kampirlarga onalar kabi , yosh ayollarga singillaringdek , butun pok ruh bilan nasihat qil .
54005003	Chindan kimsasiz qolgan tul xotinlarni hurmat qil .
54005004	Lekin tul xotinning bolalari yoki nabiralari bor boʻlsa , ular eng avval oʻz oilasiga Xudo buyurganlarini bajo keltirishni oʻrgansinlar , kattalarni siylab ularga tegishli haqini bersinlar . Bu Xudoga maqbul boʻladi .
54005005	Chindan tul va yolgʻiz qolgan xotin Xudoga umid bogʻlab , kechayu kunduz uzluksiz toat-ibodat qiladi .
54005006	Lekin kayf-safo bilan yashagan tul xotin tirikligida ham oʻlikdir .
54005007	Gunohkor boʻlmasligi uchun tullarga bu oʻgitlarni uqtir .
54005008	Kim oʻz qavm-qarindoshlari , xususan oila aʼzolari haqida gʻamxoʻrlik qilmasa , u imonni inkor etgan , imonsizdan ham battar hisoblanadi .
54005009	Tullar roʻyxatiga yoziladigan beva ayol bitta erkakka tekkan boʻlishi va oltmish yoshdan kam boʻlmasligi shart .
54005010	Shuningdek , u yaxshilik qiluvchi deb nom chiqargan , bolalar tarbiyalagan , musofirlarni qabul qilgan , azizlarning oyoqlarini yuvgan , qaygʻu-alam chekuvchilarga yordam bergan hamda xayrli ishlarga astoydil berilgan boʻlishi lozim .
54005011	Yosh tul xotinlarni roʻyxatga qabul qilma . Chunki ularning nafsi Masihga xilof ravishda junbushga kelgandan keyin , erga tegishni orzu qilib qoladilar .
54005012	Shunda ular Masihga bergan avvalgi vaʼdasini buzib , gunohkor boʻladilar .
54005013	Bundan tashqari uyma-uy kezib , sayoq yurishni ham oʻrganadilar . Va sayoq yuribgina qolmasdan , gap sotib , boshqalarning ishiga aralashib , lozim boʻlmagan narsalarni gapiradilar .
54005014	Shu sababdan yosh tullar erga tegib bola tugʻishi , roʻzgʻor boshqarishini istayman , ular gʻanimning boʻhton qilishi uchun hech bir fursat bermasligi kerak .
54005015	Chunki allaqachon baʼzilari shaytonning gapiga quloq solib gumroh boʻldilar .
54005016	Agar bir imonlining tul qolgan qarindoshlari bor boʻlsa , ularga oʻzi yordam bersin , imonlilar jamoatiga yuk boʻlmasin . Imonlilar jamoati chindan kimsasiz boʻlgan tul xotinlarga yordam bera olsin .
54005017	Imonlilar jamoatiga yaxshi boshchilik qilayotgan , xususan vaʼzxonlik va taʼlim berishda zahmat chekayotgan oqsoqollar ikki barobar hurmatga sazovor boʻlsinlar .
54005018	Chunki Tavrotda : “ Gʻalla yanchayotgan hoʻkizning ogʻzini toʻsma ” va “ Yumushchi oʻziga yarasha ish haqiga munosibdir ” , — deyilgan .
54005019	Ikki yoki uch guvoh boʻlmasdan , hech bir oqsoqolga qoʻyilgan aybni qabul qilma .
54005020	Gunoh qilib yurganlarni esa hammaning oldida fosh qil , toki boshqalarning ham diliga qoʻrquv kirsin .
54005021	Xudo , Iso Masih va tanlangan farishtalar oldida seni qattiq ogohlantiraman : hech bir ishda yuz-xotirchilik va tarafkashlik qilmay , bu buyruqlarga rioya qil .
54005022	Xizmatga olish uchun hech kimning boshiga shoshilinch qoʻl qoʻyib duo qilma , boshqalarning gunohlariga sherik boʻlma , oʻzingni pok saqla .
54005023	Bundan keyin faqatgina suv ichma , balki oshqozoning uchun , tez-tez yuz beradigan kasalliklaringning oldini olish uchun ozgina sharob ham ichgin .
54005024	Baʼzi odamlarning gunohlari ochiq-oshkor boʻlib , hatto qiyomatdan oldin fosh boʻlmoqda . Boshqalarning gunohlari esa keyinroq maʼlum boʻladi .
54005025	Shuningdek , xayrli ishlar ham oshkordir . Hanuz oshkor boʻlmasa-da , pinhon qolishi mumkin emas .
54006001	Qullik boʻyinturugʻi ostida boʻlganlar oʻz xoʻjayinlarini kamoli ehtiromga loyiq hisoblasinlar . Yana Xudoning ismi va taʼlimoti haqoratga duchor boʻlmasin .
54006002	Xoʻjayinlari imonli boʻlgan qullar , “ Endi bir-birimizga birodar boʻlib qoldik ” , deb xoʻjayinlariga iltifotsizlik qilmasinlar . Aksincha , yana koʻproq tirishib xizmat qilsinlar . Chunki bu xayrli xizmatdan foyda koʻradigan xoʻjayinlar sevikli imonlilardir . Bular haqida taʼlim ber va nasihat qil .
54006003	Agar kim oʻzgacha taʼlimotni yoysa va Rabbimiz Iso Masihning haqiqiy kalomlariga asoslangan dinimiz taʼlimotiga quloq solmasa ,
54006004	u bosar-tusarini bilmay qolgan nodondir . Bunday odam bahslashish va masala talashish kasaliga yoʻliqqan , uning gaplari gʻayirlik , janjal , boʻhton va yolgʻon chaqiqlarga sabab boʻladi .
54006005	Gʻalamis , fikri buzuq , haqiqatdan mahrum , din-diyonatni foyda manbayi deb hisoblovchi bunday odamlardan oʻzingni chetga ol .
54006006	Haqiqatan ham , qanoatli kishi uchun xudojoʻylikdan foyda juda katta .
54006007	Biz dunyoga hech narsa keltirmadik , undan hech narsa olib ketolmasligimiz ham aniq .
54006008	Yeyish uchun rizq-roʻz va kiyish uchun kiyim boʻlsa , shular bilan qanoat hosil qilaylik .
54006009	Boylikka intilganlar vasvasa tuzogʻiga ilinadilar , insonlarni baloyu halokatga yoʻliqtiruvchi koʻp bemaʼni va zararli havaslarga qurbon boʻladilar .
54006010	Har turli yomonlikning tomiri pulparastlikdir . Baʼzilar boylikka ruju qoʻyib , imondan qaytdilar va oʻzlarini koʻpgina azoblarga duchor qildilar .
54006011	Ey Xudoning quli , sen bulardan oʻzingni chetga tort . Aksincha , solihlik , xudojoʻylik , imon , sevgi , sabr-toqat va muloyimlikning payidan boʻl .
54006012	Imon uchun boʻlgan ulugʻ kurashda jon-jahding bilan harakat qil , abadiy hayotni qattiq ushlab tur . Xudo seni shuning uchun daʼvat etgan , sen ulugʻ imonni koʻp guvohlar oldida ochiq tan olgansan .
54006013	Iso Masih ham borliqqa hayot bagʻishlagan Xudo va Poʻntiy Pilatning oldida ulugʻ imonni ochiq tan olgan edi , Uning huzurida senga buyuraman :
54006014	Rabbimiz Iso Masih koʻkdan tushib koʻringuncha , Xudo buyrugʻini benuqson va begʻubor qoʻriqla .
54006015	Mana Xudo Oʻzi xohlagan paytda Iso Masihni ulugʻvorlik bilan namoyon qiladi . Xudo — yagona muborak Hokim , podshohlarning Podshohi , xoʻjayinlarning Xoʻjayini ,
54006016	oʻlmaslikning yakka molikidir . U yaqinlashib boʻlmaydigan nurda turadi , Uni hech bir inson koʻrmagan hamda koʻrishi mumkin emas . Unga abadiy shon-shuhrat va saltanat boʻlsin ! Omin .
54006017	Bu dunyoda boylik topgan odamlarga magʻrurlanmaslikni va bevafo boylikka umid bogʻlamaslikni buyur . Zavq olishimiz uchun har narsani moʻl-koʻl ehson etgan barhayot Xudoga umid bogʻlasinlar .
54006018	Yaxshi ishlarga boy , xayrixoh , saxiy va hammaga ulfat boʻlsinlar .
54006019	Kelajakda haqiqiy va mangu hayotga erishmoq uchun , oʻzlariga sogʻlom tayanch boʻladigan maʼnaviy xazina toʻplasinlar .
54006020	Ey Timoʻtiy , senga ishonib topshirilgan omonatni ehtiyot qil . Xudoga maqbul boʻlmagan quruq gaplar va yolgʻondan “ bilim ” deyilgan puch fikrlardan uzoqlash .
54006021	Baʼzilar bu fikrlarni tan olib , imondan adashdilar . Xudoning inoyati senga yor boʻlsin . Omin .
55001001	Iso Masih orqali roʻyobga chiqqan hayot vaʼdasiga binoan , Xudoning irodasiga muvofiq , men , Pavlus , Iso Masihning havoriysi boʻlib tayinlandim .
55001002	Sevimli oʻgʻlim Timoʻtiyga Otamiz Xudo va Rabbimiz Iso Masihdan inoyat , marhamat va tinchlik tilayman .
55001003	Men , ota-bobolarim kabi , Xudoga sof vijdon bilan xizmat qilaman . Unga kechayu kunduz shukrlar aytar ekanman , ibodatlarimda doim seni eslab turaman .
55001004	Sening koʻz yoshlaring yodimda , yana diydoringga toʻyib koʻnglim sevinchga toʻlsin , deb seni sogʻinib qoldim .
55001005	Men senda koʻrgan samimiy imon hali ham esimda . Avvaldan buving Loida hamda onang Evnika qalblariga jo etgan oʻsha imon endi senda ham ravnaq topayotganiga aminman .
55001006	Shu sababdan , qoʻllarimni boshingga qoʻyishim natijasida sen Xudodan olgan ruhiy qobiliyatni alangalatib turishingni eslatmoqchiman .
55001007	Chunki Xudo bizga qoʻrqoqlik ruhini emas , balki kuch-quvvat , muhabbat va nafsni tiyish Ruhini bergan .
55001008	Shunday qilib , Rabbimiz Isoga guvohlik berishdan ham , Uning bandisi boʻlgan mendan ham or qilma , balki biz Injil yoʻlida chekayotgan azoblarga Xudo bergan kuch-quvvat bilan toʻzim bergin .
55001009	Xudo bizlarni qutqardi va muqaddas bir daʼvat bilan chaqirdi . Bunga biz savob ishlarimiz tufayli erishmadik . Aksincha , Xudo Oʻz xohishi bilan azaliy vaqtlardanoq Iso Masih orqali bizga inoyat qilishga qaror qilgan edi .
55001010	Bu inoyat endi Xaloskorimiz Iso Masihning olamga kelishi bilan ochiq namoyon boʻldi . Injil Xushxabari shundan iboratki , Iso Masih oʻlimni yoʻqqa chiqardi , hayot va oʻlmaslikni esa oydinlikka chiqardi .
55001011	Men esa bu Xushxabarni turli xalqlarga yetkazuvchi voiz , havoriy va muallim boʻlib tayinlandim .
55001012	Shu sababdan ham bu azoblarni tortyapman . Lekin men bundan or qilmayman , chunki Kimga eʼtiqod qilganimni bilaman va aminmanki , Uning menga topshirgan omonatini mahshar kuniga qadar Oʻzi saqlashga qodir .
55001013	Sen mendan eshitgan sogʻlom taʼlimotdan namuna olib , Iso Masihning sadoqati va muhabbati bilan yoʻl tutgin .
55001014	Senga topshirilgan ulugʻ omonatni ichimizda yashovchi Muqaddas Ruh yordamida saqlagin .
55001015	Asiya viloyatidagilarning hammasi , shu jumladan , Figel bilan Hermogen mendan yuz oʻgirganlarini bilasan .
55001016	Rabbimiz Onisiforning uyiga marhamat ehson etsin . Chunki u zanjirbandligimdan uyalmay , bir necha marta kelib mening koʻnglimni koʻtardi .
55001017	U Rimga borib , katta harakat bilan meni axtarib topdi .
55001018	Mahshar kunida Xudovanddan marhamat topishini Rabbimiz Masih unga ato qilsin . Efes shahrida u menga naqadar xizmat qilganini oʻzing yaxshi bilasan .
55002001	Sen esa , ey oʻgʻlim , Iso Masihdan topgan inoyat bilan kuchga toʻlgin .
55002002	Koʻp shohidlar huzurida sen mendan nima eshitgan boʻlsang , boshqalarga ham taʼlim berishga qobiliyatli , ishonchli odamlarga topshirgin .
55002003	Iso Masihning yaxshi bir askari kabi taqdiringdagi azoblarga dosh bergin .
55002004	Harbiy xizmatdagi askar , qoʻmondonimni mamnun qilay , deb tirikchilik ishlari bilan band boʻlmaydi .
55002005	Shuningdek , musobaqada qatnashgan kishi , agar qoidaga rioya qilib oʻzib ketmasa , gʻalaba tojini kiymaydi .
55002006	Mehnatkash dehqon esa hosildan birinchi boʻlib ulush olishi kerak .
55002007	Aytganlarimni yaxshi oʻylab koʻr . Rabbimning Oʻzi hamma narsani senga tushuntiradi .
55002008	Men targʻib qilayotgan Xushxabarning mohiyatini esda tut : Dovud zoti-nomidan boʻlgan Iso Masih oʻlib tirildi !
55002009	Ana bu Xushxabar uchun men xuddi jinoyatchi kabi zanjirlarga bogʻlanib , azob chekyapman . Ammo Xudoning kalomi zanjirband emas !
55002010	Shu sababdan hamda Xudo tanlagan kishilar sababli men hamma narsaga sabr-toqat bilan chidayapman , toki ularning oʻzi ham Iso Masih bergan najotdan foydalanib , abadiy ulugʻvorlikka erishsinlar .
55002011	Bu soʻz barqarordir : Agar U bilan birga oʻlgan boʻlsak , U bilan birga ham yashaymiz .
55002012	Agar sabr-toqat qilsak , U bilan birga davr suramiz . Agar biz Uni inkor etsak , U ham bizni inkor etadi .
55002013	Agar biz sadoqatsizlik qilsak , U yana sodiq qoladi , Chunki Oʻzini Oʻzi inkor eta olmaydi .
55002014	Bu narsalarni eslatib tur , quruq bahs-tortishuvlardan qochishni Rabbimiz nomidan hammaga qattiq tayinla . Bunday bahslar tinglovchilarni aynitishdan boshqa narsaga yaramaydi .
55002015	Sen esa haqiqat kalomini adashtirmay , toʻgʻrilik bilan oʻqit , oʻzingni Xudoga maqbul , halol bir ishchi sifatida koʻrsatishga gʻayrat qil .
55002016	Xudoga maʼqul boʻlmagan quruq gaplardan qoch . Bu gaplarga berilganlar borgan sari xudobezor boʻladilar .
55002017	Ularning gaplari maraz kabi yoyiladi . Mana , Imeney va Filit ham shunday odamlar jumlasidan-ku .
55002018	Tirilishimiz allaqachon sodir boʻldi deb , ular haqiqat yoʻlidan adashib , baʼzilarning imonini xarob qilmoqdalar .
55002019	Har holda , Xudo asos solgan poydevor mustahkam turibdi va quyidagi oyatlarning tasdigʻiga ham ega : “ Xudovand Oʻzinikilarni biladi ” va “ Xudovand nomini tilga olgan har bir odam yomonlikdan uzoq tursin ” .
55002020	Katta bir uyda nafaqat oltin va kumush idishlar , balki yogʻoch va sopol idishlar ham bor ; ularning baʼzisi sharafli , baʼzisi esa sharafsiz ish uchun qoʻllanadi .
55002021	Kimki bu yomonliklardan oʻzini poklasa , Egasi uchun foydali , har bir yaxshi ishga yaroqli , sharafli va muqaddas idish boʻladi .
55002022	Yoshlik ehtiroslaridan qoch . Sof qalbdan Rabbimiz Iso ismini chaqirgan hamma odamlar bilan birga solihlik , imon , sevgi va tinchlik payidan boʻlgin .
55002023	Ahmoqona va johilona bahslardan uzoqlash . Bular faqat janjalga sabab boʻlishini bilasan .
55002024	Xudoning quli janjalkash boʻlmasligi kerak . Aksincha , u hamma bilan muloyim , oʻrgatishga tayyor , sabr-toqatli boʻlsin ,
55002025	oʻziga qarshi turganlarga yumshoqlik bilan yoʻl-yoʻriq bersin . Balki Xudo bunday kishilarning tavba qilishlariga biron yoʻl ochib qolar , ular esa haqiqatni bilib ,
55002026	yana oʻziga kelib , iblisning tuzogʻidan qutulib qolarlar . Chunki iblis ularni asir qilib , oʻz irodasini oʻtkazishga majbur qilgan .
55003001	Shuni bilginki , oxirgi kunlarda ogʻir vaqtlar keladi .
55003002	U paytda odamlar nafs bandasi , pulparast , maqtanchoq , kibrli , kofir , ota-onaga itoatsiz , nonkoʻr , xudobexabar ,
55003003	shafqatsiz , murosasiz , gʻiybatchi , nafsini tiya olmaydigan , insonlik va yaxshilik dushmani ,
55003004	xoin , bemulohaza , magʻrur boʻladilar . Xudodan koʻra aysh-ishratni koʻproq sevadilar .
55003005	Oʻzlarini xudojoʻy koʻrsatib , ilohiy qudratni esa inkor etadilar . Bunday odamlardan uzoqlash .
55003006	Ular gunohlarga botgan , turli hirsu havaslarga berilgan juvonlarning uy-joylariga suqilib kiradilar va ularning dilini ovlaydilar .
55003007	Bu juvonlar har doim oʻqib turib , haqiqatni aslo uqa olmaydilar .
55003008	Yanniy bilan Yambriy Muso paygʻambarga qanday qarshi turgan boʻlsalar , bu odamlar ham haqiqatga xuddi shunday qarshi turadilar . Ular fikri buzuq , imonda tajribasiz odamlardir .
55003009	Ammo ular yana muvaffaqiyat qozona olmaydilar ; chunki Yanniy va Yambriyning aqlsizligi maʼlum boʻlganidek , bularning ham aqlsizligi hammaga maʼlum boʻladi .
55003010	Sen esa menga ergashding , taʼlimotim , turmush tarzim , murod-maqsadim , imon , sevgi va sabr-toqatimdan namuna olding .
55003011	Boshimga kelgan quvgʻinlarni — Antioxiya , Ikoniya va Listra shaharlarida chekkan azoblarimni eshitding . Qanday quvgʻinlarga sabr-toqat qildim ! Rabbim meni hammasidan qutqardi .
55003012	Iso Masih yoʻlida diyonatli yashamoqchi boʻlgan odamlarning hammasi ham quvgʻinga duchor boʻladilar .
55003013	Yomon va firibgar odamlar esa boshqalarni aldabgina qolmasdan , oʻzlarini oʻzlari ham aldab , tobora razillashib boradilar .
55003014	Sen esa olgan taʼliming va senga topshirilgan omonatga sodiq qol , chunki bu taʼlimni kimdan olganingni bilasan .
55003015	Sen bolaligingdanoq Muqaddas Yozuvlarni oʻrgangansan . Bu yozuvlar seni Iso Masihga ishonish orqali dono qilmoq va najot yoʻlini koʻrsatmoqqa qodir .
55003016	Har bir Muqaddas Yozuv ilohiy ilhom bilan yozilgan boʻlib , taʼlim berish , dalolat qilish , tuzatish , solihlik yoʻlida tarbiya berish uchun foydalidir .
55003017	Shu yoʻsin Xudoning quli komil va har qanday yaxshi ishga qobil boʻladi .
55004001	Xudoning huzurida hamda tirigu oʻliklarni hukm qilajak , koʻkdan tushib , Oʻz saltanatini joriy qilajak Iso Masih huzurida senga qatʼiy buyuraman :
55004002	Xudo kalomini vaʼz qil , hozir buning vaqtimi , vaqti emasmi , demay , doim gapirishga tayyor boʻl . Butun sabr-toqat bilan taʼlim berib , odamlarni mulzam qil , ularga taʼnayu nasihat qil .
55004003	Chunki shunday vaqt keladiki , odamlar sogʻlom taʼlimotga chidash bermaydilar , natijada oʻz orzulariga mos muallimlar toʻplaydilar . Bu muallimlar oʻshanday odamlarning quloqlariga yoqadigan soʻzlar aytadilar .
55004004	Ular quloqlarini haqiqat kalomidan berkitib , afsonalarga buriladilar .
55004005	Ammo sen hamma narsada hushyor tur , azoblarga sabr-toqat qil , Injil voizligingni bajo keltir , xizmatingni sidqidildan ijro etgin .
55004006	Mening qonim endi qurbonlik sharobi kabi toʻkilmoqda , dunyodan oʻtishimga sal qoldi .
55004007	Ulugʻ kurashda astoydil kurashdim , umr dovonini oshib boʻldim , imonni saqladim .
55004008	Bundan keyin solihlik toji men uchun tayyor turibdi . Odil hukm qiluvchi Rabbim Iso koʻkdan tushib zohir boʻladigan kunda u tojni menga beradi , va faqat menga emas , balki u kunni mushtoqlik bilan kutayotganlarning hammasiga ham beradi .
55004009	Mening oldimga tezroq kelishga harakat qil .
55004010	Chunki Dimas bu dunyoni sevib qolib , meni tark etdi , Salonika shahriga ketdi . Kriskiy Galatiyaga , Titus Dalmatiyaga ketdi .
55004011	Yonimda yolgʻiz Luqo bor . Markni oʻzing bilan birga olib kel , u menga xizmat uchun kerak .
55004012	Tixikni Efes shahriga yubordim .
55004013	Kelayotganingda Troas shahrida Karpning yonida men qoldirib ketgan plashchni va kitoblarni , ayniqsa pergament kitoblarni ham olib kel .
55004014	Misgar Iskandar menga koʻp yomonlik qildi . Rabbim unga qilmishlariga yarasha jazosini beradi .
55004015	Sen ham undan ehtiyot boʻl , chunki u bizning kalomlarimizga qattiq qarshilik koʻrsatdi .
55004016	Oʻzimni birinchi marta himoya qilganimda , hech kim mening tarafimni olmadi , aksincha , hamma meni tashlab ketdi . Bu u odamlar uchun gunoh hisoblanmasin .
55004017	Lekin Rabbim yonimda turib meni yoqladi . Men orqali Xushxabar tugal targʻib qilinishi va barcha xalqlarga ham yetib borishi uchun , U mening qudratimni oshirdi , arslon ogʻzidan qutqardi .
55004018	Rabbim meni har qanday yomon ishlardan xalos qiladi va Oʻzining samoviy Podshohligiga sogʻ-salomat kirgizadi . Unga abadulabad shon-sharaflar boʻlsin ! Omin .
55004019	Priskilla bilan Akilga va Onisiforning xonadoniga salom aytib qoʻy .
55004020	Yerast Korinf shahrida qoldi . Trofimni esa kasal holda Milit shahrida qoldirib ketdim .
55004021	Qish boshlanishidan oldin kelishga harakat qil . Evvul , Pud , Lin , Klavdiya va butun birodarlar senga salom yoʻllayaptilar .
55004022	Rabbimiz Iso Masih sening ruhingga yor boʻlsin . Uning inoyati hammangizga yor boʻlsin . Omin .
56001001	Xudo tanlagan kishilarning imonli boʻlishlari va haqiqiy diyonatni uqib olishlari uchun xizmat qilayotgan Xudoning quli va Iso Masihning havoriysi , Pavlusdan — salom !
56001002	Bizning imonimiz abadiy hayotga umidvorlikdan iboratdir . Yolgʻon gapirmaydigan Xudo bu umid haqida azaliy vaqtlardanoq vaʼda bergan edi ,
56001003	hozir esa , Oʻzi xohlagan paytda , kalomini roʻyobga chiqardi . Men boʻlsam , bu kalomni eʼlon qilish uchun Qutqaruvchimiz Xudodan vakolat oldim .
56001004	Umumiy imonimiz asosida haqiqiy farzandim boʻlgan Titusga Otamiz Xudodan va Qutqaruvchimiz Iso Masihdan mehr-shafqat va tinchlik tilayman .
56001005	Senga buyurganimdek , qolgan ishlarni bitir , har bir shahardagi imonlilar jamoati ustidan oqsoqollar tayin qil . Mana shuning uchun seni Krit orolida qoldirdim .
56001006	Sen tayin qiladigan odam beayb , yakka xotinli , bolalari esa imonli va shaloqlik yoki itoatsizlik aybidan xoli boʻlsin .
56001007	Chunki imonlilar jamoatining noziri Xudo xonadonini boshqaruvchi sifatida benuqson boʻlishi kerak . Oʻzboshimcha , gʻazabli , sharobga moyil , tajang , gʻarazgoʻy boʻlmasin .
56001008	Aksincha mehmondoʻst , xayrixoh , vazmin , odil , pok koʻngilli va nafsini tiyadigan odam boʻlsin .
56001009	Sogʻlom taʼlimot bilan nasihat qilishga hamda qarshilik qiluvchilarning adabini berishga iqtidorli , haqiqat kalomiga oʻrgatilgan va unga qattiq rioya qiladigan kishi boʻlishi lozim .
56001010	Xususan sunnatlilar orasida oʻzbilarmon , quruq gap sotuvchi aldamchilar koʻp .
56001011	Ularning ogʻzini toʻsish kerak . Ular jirkanch manfaat yoʻlida lozim boʻlmagan narsalarni oʻrgatib , butun oilalarni buzib ketmoqdalar .
56001012	Mana , ulardan chiqqan bir shoir : “ Kritiylar doimo yolgʻonchi , zolim yirtqichlar , yeb-toʻymas tanballardir ” , deb aytgan edi .
56001013	Bu gap toʻgʻri . Ular sogʻlom imonni topsin va buning uchun sen ularni qatʼiy ogohlantirib qoʻy .
56001014	Ular yana yahudiylarning afsonalariga va haqiqatdan yuz oʻgirgan odamlarning gaplariga quloq solmasinlar .
56001015	Pok odamlar uchun hamma narsa pok boʻlur . Nopoku imonsizlar uchun hech bir pok narsa yoʻq . Chunki ularning aqli ham , vijdoni ham nopoklashib ketgan .
56001016	Xudoni tan olamiz , deydilar-u , oʻz qilmishlari bilan Uni inkor etadilar . Ular har qanday xayrli ishga yaramas , boʻyin egmas , iflos odamlardir .
56002001	Senga kelsak , sogʻlom taʼlimot asosida nasihat qil .
56002002	Chollar oʻz haddini biluvchi , hushyor , vazmin , sogʻlom imonli , mehr-muhabbatli va sabr-toqatli boʻlsinlar .
56002003	Shuningdek , kampirlar ham gʻiybat va mayxoʻrlikka ruju qoʻymay , balki muqaddaslikka muvofiq , har qanday xayrli ishda ibrat boʻlib turmush kechirsinlar .
56002004	Kampirlar yosh xotinlarga ham taʼlim-tarbiya bersinlar .
56002005	Xudoning kalomi qoralanmasligi uchun , ular oʻz erlari va bolalarini sevadigan , roʻzgʻorga jonkuyar , vazmin , iffatli , xushfeʼl , erlariga boʻysunadigan boʻlsinlar .
56002006	Shuningdek , yigitlarni ham bosiq boʻlishga undagin .
56002007	Har bir xayrli ishda ularga oʻrnak boʻl . Taʼlim vaqtida xolis va jiddiy boʻlib gapir .
56002008	Soʻzlaring aniq va hech shubhasiz boʻlsin , toki raqiblaring biz haqimizda yomon soʻz aytolmay , uyatga qolsinlar .
56002009	Qullarga shunday nasihat qilki , oʻz xoʻjayinlariga itoat etsinlar , ularni har jihatdan mamnun qilsinlar , terslik qilmasinlar .
56002010	Oʻgʻrilik qilmasinlar , balki ochiq koʻngil bilan muomala qilib , har narsada Qutqaruvchimiz Xudoning taʼlimotini sharaflasinlar .
56002011	Chunki Qutqaruvchimiz Xudoning inoyati butun odamlarga yaqqol oshkor boʻldi .
56002012	Bu inoyat esa shuni oʻrgatadiki , biz diyonatsizlik va dunyoviy orzu-ehtiroslarni rad etishimiz kerak , bu dunyoda Xudodan qoʻrqib , vazminlik va taqvodorlik bilan hayot kechirishimiz lozim .
56002013	Shu orada buyuk Xudo va Qutqaruvchimiz Iso Masihning ulugʻvorlik bilan osmondan tushib zohir boʻlishiga va muborak umidimiz amalga oshishiga koʻz tikib yuribmiz .
56002014	Masih bizni har qanday gunohli ishlardan qutqarish uchun , faqat Oʻziga tegishli boʻlgan , xayrli ishlarga gʻayratli , pok bir ummat yaratish uchun Oʻzini biz uchun fido qildi .
56002015	Bularni butun bir salohiyat bilan gapir , nasihat qil , oshkor qil . Hech kim seni kamsitmasin .
56003001	Sen imonlilarga shuni eslatib turginki , ular hukmron hokimiyatga toʻla itoatkorlik bilan boʻysunsin , har bir xayrli ishga tayyor boʻlishsin .
56003002	Hech kimni yomonlamasinlar . Urushqoq boʻlmay , barcha insonlarga yuvoshlik va muloyimlik bilan muomala qilsinlar .
56003003	Chunki bir vaqtlar bizlar ham fahmsiz , itoatsiz , adashgan odamlar edik , har xil ehtiros va zavqlarga qul edik , gina-kudurat va baxillikka toʻlgan , bir-birimizdan nafratlanadigan razil odamlar edik .
56003004	Ammo Qutqaruvchimiz Xudo Oʻzining iltifot va insonparvarligini ochiq koʻrsatdi .
56003005	Xudo bizning qilgan savobli ishlarimiz tufayli emas , balki Oʻzining rahm-shafqati tufayli bizni qutqardi , gunohlarimizni yuvib , bizni yangidan tugʻiltirdi , Muqaddas Ruh orqali bizga yangi hayot ato etdi .
56003006	Qutqaruvchimiz Iso Masih sharofati bilan Xudo bizning ustimizga moʻl-koʻl Muqaddas Ruh yogʻdirdi .
56003007	Xudo inoyat qilib , bizni oqladi va abadiy hayotga umidvorlik bilan qaragan merosxoʻr ham qildi .
56003008	Bu soʻz barqarordir . Xudoga ishonganlar xayrli ishlarga astoydil bel bogʻlashi uchun , bu gaplarni taʼkidlab uqtirishingni istayman . Bunday xatti-harakat insonlarga maʼqul va foydalidir .
56003009	Lekin bemaʼni bahslar , shajaralar , Tavrot qonun-qoidalari haqida boradigan janjalu muzokaralardan qoch ; bular foydasiz va behudadir .
56003010	Bidʼatchi odam bir-ikki ogohlantirishdan soʻng haqiqatga tushunmasa , u bilan aloqani uz .
56003011	Oʻzing bilasanki , bunday buzuq odam kundan-kunga gunohiga gunoh qoʻshib , oʻzini oʻzi mahkum etadi .
56003012	Artemas yoki Tixikni sening yoningga yuborganimdan keyin , Nikopol shahriga , mening oldimga kelishga harakat qil . Chunki men qishni shu yerda oʻtkazishga qaror qildim .
56003013	Qonunshunos Zinas va Apollosni yoʻlga otlantirayotganingda , ularning kam-koʻstsiz joʻnashlariga eʼtibor qil .
56003014	Bizning odamlarimiz ham samarasiz kun kechirmasdan , zaruriy ehtiyojlarini qondirish uchun yaxshi ishlar qilishni oʻrgansinlar .
56003015	Mening yonimdagilarning hammasi senga salom yoʻllayaptilar . Bizni sevadigan imondoshlarga salom aytgin . Xudoning inoyati hammangizga yor boʻlsin . Omin .
57001001	Men , Iso Masih uchun bandi boʻlgan Pavlus hamda ukamiz Timoʻtiydan sevikli hamkorimiz Filimoʻnga salom !
57001002	Singlimiz Affiya bilan safdoshimiz Arxippga , shuningdek , xonadoningda yigʻilib turadigan imonlilarning hammasiga salom yoʻllaymiz .
57001003	Otamiz Xudodan va Rabbimiz Iso Masihdan sizlarga inoyat va tinchlik boʻlsin .
57001004	Men duolarimda har doim seni eslab , Xudoyimga shukur qilaman .
57001005	Chunki Rabbimiz Isoga boʻlgan imoning va barcha ahli moʻminga boʻlgan muhabbating haqida eshitib turaman .
57001006	Sening imon yoʻlida qilayotgan faoliyating taʼsirchan boʻlgay , Masihdan bizga nasib boʻladigan butun xayr-barakani bilib olgaysan .
57001007	Sening mehr-muhabbating menga katta sevinch va tasalli berdi . Birodarim , sen tufayli ahli moʻminning koʻngli tinch .
57001008	Mayli , shunday boʻlsa ham , Masih nomidan senga buyruq berishga toʻla vakolatim borligini aytsam boʻladi .
57001009	Buning oʻrniga men , moʻysafid Pavlus , endi Iso Masih uchun bandi , mehribonlik bilan sendan iltimos qilaman .
57001010	Men mahbusligimda koʻrgan oʻgʻlim Oʻnisim haqida sendan iltimos qilmoqchiman .
57001011	Oʻnisim bir vaqtlar senga foydasiz edi , endi esa senga ham , menga ham foydalidir . Men uni senga qaytarib yuboryapman .
57001012	Uni , yaʼni oʻzimning jon-dilimni , yaxshi qabul qil !
57001013	Men Injil uchun qamoqda yotibman , shuning uchun Oʻnisimni oʻz oldimda olib qolib , sening oʻrningda menga xizmat qilishini istar edim .
57001014	Ammo sening roziligingsiz hech bir ish qilishni xohlamadim . Chunki sening qiladigan iltifoting majburiyat yuzasidan boʻlmay , balki ixtiyoriy boʻlishini istadim .
57001015	Nahotki sen umrbod qabul qilishing uchun Oʻnisim sendan vaqtinchalik ayrilgan boʻlsa ?
57001016	Sen uni endi qul kabi emas , balki quldan yuqori , sevikli uka sifatida qabul qil . Men uni juda yaxshi koʻraman . Sen esa uni ham odam bolasi sifatida , ham Rabbimizning bolasi sifatida yana koʻproq sevishing shubhasiz .
57001017	Agar sen meni safdoshing bilsang , Oʻnisimni meni qabul qilganday qabul qil .
57001018	Agarda u seni biror narsada xafa qilgan boʻlsa yoki sendan qarzdor boʻlgan boʻlsa , buni mening zimmamga yukla .
57001019	Men , Pavlus , buni oʻz qoʻlim bilan yozyapman : men toʻlayman . Axir , senga oʻz hayoting bilan mendan qarzdor ekanligingni aytayotganim yoʻq !
57001020	Ha , birodarim , Rabbimiz haqi sendan bir foydalanay ! Masih haqi koʻnglimni tinchitgin !
57001021	Sen mening soʻzlarimga quloq solib , aytganlarimni qilasan , ha , bundan ham koʻproq qilasan , deb ishonib , bularni yozdim .
57001022	Bundan tashqari , menga bir turar joy ham tayyorla . Chunki Xudo ibodatlaringizni eshitib , meni yana sizlarning oldingizga qaytarishiga umid qilaman .
57001023	Men bilan birga Iso Masih uchun mahbus boʻlgan Epafras , hamkorlarim Mark , Aristarx , Dimas , Luqo senga salom yoʻllayaptilar .
57001024	
57001025	Rabbimiz Iso Masihning inoyati sizlarning ruhingizga yor boʻlsin . Omin .
58001001	Xudo qadimda bir necha marta va turli tarzda paygʻambarlar orqali ota-bobolarimizga gapirgan edi .
58001002	Oxirgi kunlarda esa U bizga Oʻz Oʻgʻli orqali gapirdi . Xudo koinotni Oʻgʻli orqali yaratgan va Uni borliqning vorisi qilib tayin etgan .
58001003	Oʻgʻil — Xudo ulugʻvorligining inʼikosi , Xudo borligʻining aniq suratidir . U Oʻzining qudratli kalomi bilan koinotni asraydi . Gunohlarimiz yuvilishi uchun imkon yaratgandan soʻng , U samoda Hazrati Oliyning oʻng tomonida oʻtirdi .
58001004	Iso farishtalardan gʻoyat oliy martabaga yuksalgani uchun , ulardan juda ulugʻroq bir nomga ham ega boʻldi .
58001005	Farishtalarning qay biriga qachon Xudo : “ Sen Mening Oʻgʻlimsan , Seni bugun tavallud ettirdim ” , yoxud : “ Men Unga Ota boʻlaman Va U Menga Oʻgʻil boʻladi ” , — degan edi ?
58001006	Xudo Toʻngʻichimni yer yuziga yuboray , deb yana shunday degan : “ Xudoning butun farishtalari Unga sajda qilsinlar ” .
58001007	Farishtalar haqida : “ U Oʻz malaklarini shamollarga aylantirib , Xizmatkorlarini oʻt alangasi qiladi ” , — deyilgan boʻlsa ,
58001008	Oʻgʻilga esa bunday deyilgan : “ Ey Xudo , Sening taxting doimiy va abadiydir , Podsholiging hassasi — haqqoniyat hassasi .
58001009	Sen adolatni sevib , Qonunsizlikdan nafratlanasan . Shuning uchun Xudo , Sening Xudoying , Tengdoshlaringdan koʻra koʻproq Sening boshingga xurramlik moyi surtdi ” .
58001010	Yana shunday deyilgan : “ Yo Rabbiy , Sen yerni azaldan bunyod etgansan , Osmon esa Sening qoʻllaring ijodi .
58001011	Ular yoʻq boʻlib ketar , Biroq Sen turaverasan . Hammasi kiyimdek nurab ketar ,
58001012	Bamisli libosday oʻrab qoʻyasan ularni , Joma singari almashtiriladi . Ammo Sen ayni Oʻshaning Oʻzisan , Sening yillaring tamom boʻlmas ” .
58001013	Nahotki Xudo qachondir biron farishtaga : “ Yovlaringni oyoqlaring ostiga yiqitmagunimcha , Sen Mening oʻng tomonimda oʻtirib tur ! ” — degan boʻlsa ? !
58001014	Axir , farishtalarning hammasi ham najot vorislariga xizmat qilish uchun yuborilgan xizmatchi ruhlardir .
58002001	Demak , biz eshitganlarimizdan qaytmaslik uchun bularga juda koʻp diqqat qilishimiz kerak .
58002002	Farishtalar orqali aytilgan kalom u vaqtdayoq har turli jinoyat va itoatsizlik qilganni qatʼiy suratda jazolar edi .
58002003	Shunday ekan , dastavval Rabbimiz Iso bildirgan , soʻngra shohidlari tomonidan tasdiqlangan najot xabariga biz eʼtiborsizlik qilsak , jazodan qanday qochib qutulamiz ?
58002004	Xudo Oʻz shohidlariga ajoyibotlar , moʻjizalar va har turli qudratli ishlar koʻrsatdi , Oʻz xohish-irodasiga koʻra Muqaddas Ruhning inʼomlarini ularga ulashib , ularning shahodatlariga Oʻzining tasdigʻini qoʻshib berdi .
58002005	Biz gapirayotgan kelajak dunyoga kelsak , Xudo uni farishtalarga tobe qilmadi .
58002006	Bir oyatda shunday taʼkidlangan : “ Inson qadri nedirki , Sen uni yodlagaysan ? Odam oʻgʻli nedirki , Sen uni ardoqlaysan ?
58002007	Sen uni malaklardan andak past qilding , Izzatu jamol tojini unga kiydirding . Oʻz yaratganlaring ustidan unga saltanat berding ,
58002008	Bor mavjudotni uning oyoqlari ostiga qoʻyding ” . Xudo borliqni odamning oyoqlari ostiga qoʻygan boʻlsa , demak , unga tobe boʻlmagan biror narsa qoldirmadi . Vaholanki , biz insonga hanuz hamma narsalar tobe ekanligini koʻrmayapmiz .
58002009	Biroq Isoni esa farishtalardan biroz past qilinib , oʻlim azob-uqubati chekkanidan soʻng , izzatu jamol toji kiydirilgan holda koʻryapmiz . Uning hamma inson uchun oʻlimga duchor boʻlishi Xudoning inoyatli xohishi edi .
58002010	Hamma narsa Xudo uchun va Xudo orqali bor boʻlgan . Xudo koʻp oʻgʻillarni ulugʻlikka erishtirmoqchi boʻlib , ularning najot Asoschisi — Isoni ham azob-uqubatlar orqali kamolga erishtirishni munosib koʻrdi .
58002011	Chunki ham muqaddaslik baxsh etuvchi Iso , ham muqaddaslik qabul qiluvchi imonlilar hammasi bir Otadandir . Bu sababdan Iso ularni birodarlarim deb chaqirishdan or qilmaydi , Zaburda aytganidek :
58002012	“ Sening ismingni birodarlarimga eʼlon etgayman , Jamoat ichra Senga hamdu sanolar ayturman ” .
58002013	Paygʻambar oyatida Iso haqida yana shunday deyilgan : “ Men Xudoga tavakkal qilurman ” , va davomida : “ Mana , Men va Xudo Menga bergan bolalar ! ”
58002014	Bolalar et va qondan iborat boʻlganlari uchun , Iso Oʻzi ham ularga tenglashib , xuddi shunday vujudga ega boʻldi , toki oʻlim bilan dahshat sochuvchi iblisni Oʻz oʻlimi orqali yoʻq qilsin
58002015	va umr boʻyi oʻlim qoʻrquviga qul boʻlgan odamzod bolalarini ozod qilsin .
58002016	Har holda Iso farishtalarga emas , balki Ibrohim nasliga yordam beradi .
58002017	Shuning uchun U har jihatdan birodarlariga oʻxshab qolishi kerak edi , xalqning gunohlari uchun Xudo huzurida tavajjuh qila oladigan marhamatli va sodiq Oliy ruhoniy boʻlmogʻi lozim edi .
58002018	Oʻzi sinovdan oʻtib azob chekkani uchun , sinovdan oʻtayotganlarga madad bera oladi .
58003001	Shunday ekan , ey , samoviy daʼvatdan bahramand boʻlgan muqaddas birodarlarim , imonimizning Elchisi — Oliy ruhoniyimiz Isoga qaranglar !
58003002	Muso paygʻambar butun Xudoning xonadoniga sodiq qolgani kabi , Iso Masih ham Uni tayin etgan Xudoga sodiq qoldi .
58003003	Imoratning meʼmori imoratning oʻzidan koʻproq hurmat koʻradi . Xuddi shunday , Iso Masih Muso paygʻambardan koʻproq ulugʻvorlikka loyiq hisoblandi .
58003004	Har bir uyning quruvchisi boru , ammo aslida hammaning binokori — Xudo .
58003005	Muso paygʻambar butun Xudo xonadonidan masʼul sodiq xizmatkor sifatida Xudoning kelajakda aytadigan kalomlariga zamin hozirladi , xolos .
58003006	Masih esa Xudo xonadonini Oʻgʻil kabi boshqaradi . Agar biz jasoratimizni va ulugʻ umidimizni oxirigacha mahkam tutsak , biz Uning xonadonimiz .
58003007	Mana , Muqaddas Ruh nima deyapti : “ Agar bugun Xudoning ovozini eshitsangiz ,
58003008	Choʻlda , isyon va gʻazab kunida boʻlganidek , Yana yuragingizni tosh qilmanglar !
58003009	U yerda otalaringiz Meni sinov qildilar , Qirq yil ishlarimni koʻrgan boʻlsalar ham , Meni imtihon qildilar .
58003010	Shuning uchun bu nasldan bezor boʻlib dedim : Bular doim dilidan adashgan bir qavmdir , Mening yoʻllarimga rioya qilmaydilar .
58003011	Men gʻazablanib , ont ichdimki : Ular Mening farogʻatimga kirmaslar ” .
58003012	Ey birodarlar , hech biringizda barhayot Xudodan qaytgan yomon , imonsiz bir yurak boʻlmasligiga diqqat etinglar .
58003013	Hech kim gunohning aldovi bilan yuragini tosh qilmasin ; “ bugun ” deyilguncha , bir-biringizga har kuni nasihat qilib turinglar .
58003014	Agar biz avvalgi eʼtiqodimizni oxirigacha mahkam tutsak , Masihga sherik hisoblanamiz .
58003015	Yuqorida deyilgani kabi : “ Agar bugun Uning ovozini eshitsangiz , Isyonu Gʻazab kunida boʻlganidek , Yuragingizni tosh qilmanglar ! ”
58003016	Oʻshanda Xudoning ovozini eshitib , isyon qilganlar kim edi ? Muso paygʻambar sharofati bilan Misrdan chiqqanlarning hammasi emasmidi ?
58003017	Xudo qirq yil kimdan bezor boʻldi ? Gunoh qiluvchilardan emasmi ? Mana , ularning jasadlari choʻlda parokanda boʻldi .
58003018	Xudo : “ Ular Mening farogʻatimga kirmaydi ” , deb kimlar haqida qasam ichgan edi ? Boʻysunmaganlar haqida emasmi ?
58003019	Koʻryapmizki , ular imonsiz boʻlgani uchun farogʻat diyoriga kira olmadilar .
58004001	Xudoning farogʻat diyoriga kirish haqidagi ilohiy vaʼda hali ham mavjud ekan , mabodo sizlardan biror kishi fursatni qoʻldan bermasin , deb xavotirlanamiz .
58004002	Chunki oʻtmishdoshlar kabi bizlar ham Xushxabarni oldik . Ammo ular eshitgan soʻzlarini imon bilan qabul qilmagani uchun foydasi boʻlmadi .
58004003	Faqat biz , imonlilar , u farogʻat diyoriga kiramiz . Xudo : “ Gʻazablanganimda ont ichdimki , Ular Mening farogʻatimga kirmaslar ” , — deb aytgan . Holbuki , dunyo yaratilgandanoq Xudo taqdir etgan hamma ishlar tamom boʻlib turibdi .
58004004	Yaratilishning yetti kuni haqida bir oyatda bunday deyilgan : “ Xudo yettinchi kunda qilgan barcha ishlaridan forigʻ boʻldi ” .
58004005	Ammo boyagi oyatda : “ Ular Mening farogʻatimga kirmas ” , — deb taʼkidlangan .
58004006	Bundan anglashiladiki , dastavval Xushxabarni eshitganlar itoatsizligi uchun farogʻat diyoriga kirmagan boʻlsa-da , yana baʼzi kishilarga kirish uchun imkoniyat bor ekan .
58004007	Xudo ana shuni koʻzda tutib , uzoq vaqtdan keyin Zaburda Dovud orqali “ bugun ” deb yana bir kun tayin qilgan . Yuqorida aytilgandek : “ Agar bugun Uning ovozini eshitsangiz , Yana yuragingizni tosh qilmanglar ! ”
58004008	Agar Nabi Yasu Isroil oʻgʻillarini farogʻatga erishtirganda edi , bundan keyin Xudo boshqa bir kun haqida gapirishiga hojat yoʻq edi .
58004009	Demak , Xudo xalqining farogʻat kuni kelajakka qoladi .
58004010	Xudo Oʻz ishlaridan qanday forigʻ boʻlgan boʻlsa , Uning farogʻatiga kiruvchilar ham oʻz ishlaridan shunday forigʻ boʻladilar .
58004011	Shunday ekan , birortamiz ham bunday itoatsizlikdan oʻrnak olib , yiqilib qolmasligimiz uchun , oʻsha farogʻatga kirishga jon kuydiraylik .
58004012	Xudoning kalomi jonli va taʼsirli , har turli dudama qilichdan oʻtkirroqdir . U jon bilan ruhni , boʻgʻinlar bilan ilikni boʻlgundek suqilib kiradi , yurakning xayolu niyatlarini fosh qiladi .
58004013	Xudoning oldida pinhon qolgan hech bir maxluq yoʻq , Uning koʻzi oldida hamma narsa ochiq va ayondir . Axir , biz Unga hisob beramiz-ku !
58004014	Bizning ulugʻ Oliy ruhoniyimiz , yaʼni Arshi Aʼlogacha oʻtib borgan Xudoning Oʻgʻli Iso bor ekan , tan olgan eʼtiqodimizni mahkam tutaylik .
58004015	Bizning Oliy ruhoniyimiz zaifliklarimizga hamdard boʻlishga ojiz emas , U har tomondan bizlar kabi vasvasaga solingan , lekin gunoh qilmagan .
58004016	Shunday ekan , ilohiy marhamatga noil boʻlish va zarurat vaqtida inoyat va yordam olish uchun , Xudoning inoyat taxtiga jasorat bilan yaqinlashaylik .
58005001	Har bir oliy ruhoniy odamlar orasidan tanlab olinib , odamlar oʻrnida Xudoga xizmat qiladi , gunohlar uchun Xudoga hadyalar va qurbonlar keltiradi .
58005002	Johillar va yoʻldan ozganlarga u muloyimlik bilan muomala qila oladi , chunki oʻzi ham zaifliklarga mubtalo boʻlib yuradi .
58005003	Shu sababdan xalqning gunohlari uchun ham , oʻz gunohlari uchun ham qurbon qilishi kerak .
58005004	Birov bu martabaga oʻzi-oʻzidan erishmaydi , balki Horun kabi Xudoning buyrugʻi bilan erishadi .
58005005	Shunga oʻxshab , Masih ham oliy ruhoniylik sharafini oʻzlashtirib olmadi , balki Xudo Unga : “ Sen Mening Oʻgʻlimsan , Seni bugun tavallud ettirdim ” , — deb , Uni ulugʻlikka sazovor qildi .
58005006	Shuningdek , boshqa bir joyda Xudo Masih haqida shunday degan : “ Malkisidq martabasi boʻyicha Sen abadiy ruhoniysan ” .
58005007	Masih badanda yashagan kunlarida Oʻzini oʻlimdan qutqarishga qodir boʻlgan Xudoga zoʻr faryod va koʻz yoshlari bilan sigʻinib , yalinib-yolvordi , xudojoʻyligi sababidan toati ijobat boʻldi .
58005008	Garchi U Xudoning Oʻgʻli boʻlsa ham , azob-uqubat chekib , itoat qilishni oʻrgandi .
58005009	Masih shunday kamolotga erishib , Unga quloq solganlarning hammasi uchun abadiy bir najot yaratdi .
58005010	Shu tariqa Xudo Masihni “ Malkisidq martabasi boʻyicha Oliy ruhoniy ” qilib tayinladi .
58005011	Bu haqda aytadigan soʻzimiz koʻp , ammo tushuntirish qiyin , chunki quloqlaringiz ogʻir boʻlib qoldi .
58005012	Vaqt nuqtayi nazaridan sizlar allaqachon muallim boʻlishingiz kerak edi . Ammo sizlarga yana Xudo kalomining ilk asoslarini oʻrgatishga ehtiyoj bor . Sizlarga qattiq oziq emas , sut kerak .
58005013	Sut bilan ovqatlanadigan har bir kishi esa hali chaqaloq , solihlik kalomida gʻoʻru tajribasizdir .
58005014	Qattiq oziq esa kamolotga yetganlarga , yaʼni tuygʻulari yaxshi va yomonni farq etish malakasiga ega boʻlganlarga xosdir .
58006001	Shuning uchun Masih haqidagi boshlangʻich taʼlimotni qoldirib , kamolotga intilaylik . Tagʻin oʻlik ishlardan tavba qilish , Xudoga ishonish , gʻusllar , boshga qoʻl qoʻyib duo qilishlar , qiyomat va abadiy hukm haqidagi taʼlimotning asosini solib oʻtirmaylik .
58006002	
58006003	Xudo xohlasa , bunga erishamiz .
58006004	Bir marta ziyoni koʻrgan , samoviy inʼomdan lazzat olgan , Muqaddas Ruhdan bahramand boʻlgan ,
58006005	Xudoning xayrli kalomini va kelajak olamning qudratlarini totib koʻrgan kishilar
58006006	agar bundan keyin imondan qaytsalar , ularni yana tavba qildirib tuzatish imkonsizdir . Chunki bunday kishilar Xudoning Oʻgʻlini yangidan xochga qoqib , masxara qilgan boʻladilar .
58006007	Ustiga moʻl-koʻl tushgan yomgʻirni ichgan va dehqonlar uchun foydali oʻsimlik bergan yer Xudodan barakat oladi .
58006008	Ammo tikanu qushqoʻnmasni bergan yer esa yaramasdir va laʼnatga qoladi . Uning oxirati — yonishdir .
58006009	Sizlarga kelsak , ey seviklilar , shunday gapirishimizga qaramay , aminmizki , sizlarning ahvolingiz bundan yaxshiroqdir va najotga erishasizlar .
58006010	Chunki Xudo adolatsiz emas . U sizlarning ishingizni , Uning ismiga koʻrsatgan muhabbatingizni unutmaydi , Oʻz azizlariga qanday xizmat qilganingizni va hozir ham qilayotganingizni yodda tutadi .
58006011	Orzu qilamizki , umidingiz tamoman roʻyobga chiqsin , har biringiz oxirigacha aynimay gʻayrat koʻrsatinglar ,
58006012	erinmanglar , imon va sabr-toqat bilan ilohiy vaʼdalarga erishganlardan oʻrnak olinglar .
58006013	Xudo Ibrohimga vaʼda berganda , Oʻzidan buyukroq birovning ismi haqi qasam icha olmay , Oʻz Zoti haqi qasam ichib , dedi :
58006014	“ Men senga qut-barakat beraman , Zurriyotingni bagʻoyat koʻpaytiraman ” .
58006015	Ibrohim esa uzoq sabr-toqat qilib , ilohiy vaʼdaga erishdi .
58006016	Odamlar oʻzlaridan buyukroq boʻlganning ismi haqi qasam ichadilar . Qasam isbot hisoblangani uchun , har qanday tortishuvlarga xotima beradi .
58006017	Shunga oʻxshab , Xudo ham vaʼdasini oluvchilarga Oʻz irodasining buzilmasligini ochiqroq koʻrsatmoqchi boʻlib , vaʼdani qasam bilan kuchaytirdi .
58006018	Shunday qilib , biz bu ikki buzilmas dalil bilan yolgʻon gapirmaydigan Xudodan panoh topaylik , koʻzimiz oldidagi umidni mahkam ushlab , dadil va jasur boʻlaylik .
58006019	Umidimiz jon langariday ishonchli va mustahkamdir , biz bu umid orqali maʼbad pardasining orqa tomoniga ham oʻtib kiramiz .
58006020	Oʻtmishdoshimiz Iso Malkisidq martabasi boʻyicha abadiy Oliy ruhoniyimiz boʻlib , u yerga bizlardan ilgari oʻtib kirgan .
58007001	Malkisidq Salim podshohi hamda Xudoyi Taoloning ruhoniysi edi . Ibrohim toʻrt shohni tor-mor etib qaytib kelayotganda , Malkisidq uni qarshilagani chiqib , uni duo qildi .
58007002	Ibrohim esa unga har bir narsadan ushr berdi . Malkisidq otining birinchi maʼnosi “ solihlik podshohi ” demakdir . Bundan boshqa u “ Salim podshohi ” , yaʼni tinchlik podshohidir .
58007003	U otasizu onasizdir , umuman nasabnomasizdir . Umrining na boshlanishi , na oxiri qayd etilgan . U Xudoning Oʻgʻliga oʻxshash abadiy ruhoniy boʻlib qoladi .
58007004	Endi bu zotning naqadar buyuk ekanligini koʻring ! Ulugʻ otamiz Ibrohim ham gʻanimatlarining oʻndan birini unga berdi .
58007005	Tavrotda buyurilishicha , Leviy oʻgʻillaridan ruhoniylik vazifasini olganlar xalqdan , yaʼni Ibrohim urugʻ-ajdodi boʻlgan oʻz birodarlaridan ushr olishlari kerak .
58007006	Lekin Leviy ajdodidan boʻlmagan Malkisidq esa ilohiy vaʼdalar egasi boʻlgan Ibrohimdan ushr oldi-yu , uni duo qildi .
58007007	Shak-shubhasizdirki , duo qiluvchi duo oluvchidan buyukdir .
58007008	Oddiy ruhoniylar oʻladigan odamlar boʻlib xalqdan ushr oladilar . Malkisidq esa , Tavrotda ramz qilinishicha , mangu barhayot ruhoniy boʻlib ushr olgan .
58007009	Aytish mumkinki , ushr oluvchi Leviy oʻzi ham Ibrohim orqali ushr bergan .
58007010	Chunki Malkisidq Ibrohimni qarshi olganda , Leviy hali bobokaloni Ibrohimning belida edi .
58007011	Isroil xalqi Leviy avlodining ruhoniylik tartibi boʻyicha Tavrotni qabul qilgan edi . Agar Horun ajdodidan boʻlgan Leviylarning ruhoniylik xizmati mukammal boʻlganda edi , unda yana boshqa bir ajdod — Malkisidq ajdodidan bir Ruhoniyning oʻrtaga chiqishiga qanday ehtiyoj bor edi ?
58007012	Chunki ruhoniylik qonun-qoidalari oʻzgartirilsa , Tavrotning oʻzini oʻzgartirish zarur boʻlib qoladi .
58007013	Boya aytilgan Ruhoniy esa — Rabbimiz Isodir . U boshqa bir qabilaga mansub , bu qabiladan hech kim qurbongohda xizmat qilmagan .
58007014	Rabbimiz Iso Yahudo qabilasidan kelib chiqqanligi maʼlumdir . Muso paygʻambar esa bu qabila haqida gapirganda , ruhoniylikka doir hech narsa aytmagan edi .
58007015	Endi Malkisidqqa oʻxshash boshqa bir Ruhoniy — Iso oʻrtaga chiqqandan keyin , bu masala yana ham aniq koʻrinib turibdi .
58007016	Iso insoniy qonun-qoidalarga rioya qilgan , deb emas , balki poyonsiz hayot qudratiga ega , deb ruhoniy boʻldi .
58007017	Zaburda : “ Sen Malkisidq martabasi boʻyicha abadiy ruhoniysan ” , — deb taʼkidlangan .
58007018	Bundan koʻrinadiki , avvalgi qonun-qoidalar ojiz va foydasiz boʻlgani uchun , endi bekor qilingan .
58007019	Chunki Tavrot Qonuni biron-bir kishini ham kamolga yetkaza olmagan . Buning oʻrniga endi aʼloroq bir umid maydonga keldi , biz bu umid bilan Xudoga yaqinlasha olamiz .
58007020	Umidimiz qasamyod bilan tasdiqlangani uchun aʼloroqdir .
58007021	Ilgari oʻtgan ruhoniylar qasamsiz ruhoniy boʻlardilar . Ammo Iso , “ Xudovand qasamyod qilgan va soʻzidan qaytmas : Malkisidq martabasi boʻyicha Sen abadiy ruhoniysan ” , — degan ilohiy farmon bilan ruhoniy boʻldi .
58007022	Demak , Iso aʼloroq bir ahdga kafil boʻldi .
58007023	Oddiy ruhoniylarning soni koʻp edi , chunki oʻlim ularning boqiy qolishlariga monelik qilar edi .
58007024	Ammo Iso boqiy qolganligi uchun , oʻtib ketmaydigan ruhoniylikka molikdir .
58007025	Shuning uchun Iso Oʻzi orqali Xudoga yaqinlashuvchilarga najot berishga butunlay qodir , U har doim barhayot boʻlib , ularga shafoat qiladi .
58007026	Chindan , bizlarga xuddi Iso kabi oliy ruhoniy kerak : U muqaddas , aybsiz , nuqsonsiz , gunohkorlardan ayrilgan , osmondan ham yuqoriga koʻtarilgan .
58007027	U boshqa oliy ruhoniylar kabi har kun oldin oʻz gunohlari uchun , keyin xalqning gunohlari uchun qurbonlik keltirishi kerak emas . Chunki Oʻzini Oʻzi qurbon qilganda , buni bir martada qilib boʻldi .
58007028	Tavrot Qonuniga binoan ojiz bandalar oliy ruhoniylikka tayin etilar edi . Xudoning Tavrotdan keyin , Zaburda bergan qasamli vaʼdasiga binoan endi abadiy kamol topgan Xudo Oʻgʻli tayin etildi .
58008001	Aytganlarimizning asosiy nuqtasi shuki , bizning osmonda , Arshi Aʼloning oʻng tomonida oʻtirgan Oliy ruhoniyimiz Iso bor .
58008002	Oʻsha yerda U inson emas , Xudovand qurgan haqiqiy Chodirda xizmat qiladi .
58008003	Har bir oliy ruhoniy hadyalar va qurbonlar keltirish uchun tayin etiladi . Shunday ekan , Isoning ham keltiradigan bir narsasi boʻlishi lozim edi .
58008004	Agar U yer yuzida boʻlganda edi , umuman ruhoniy boʻlolmas edi . Chunki Tavrotda buyurilgan hadyalarni taqdim qiluvchi ruhoniylar bor .
58008005	Ular Muso paygʻambar Xudodan olgan koʻrsatmaga muvofiq qurilgan chodirda diniy xizmat koʻrsatadilar . Xudo Musoga : “ Ehtiyot boʻl , har bir narsani togʻda senga koʻrsatilgan namunaga muvofiq qilgin ” , — deb buyurgan edi . Demak , ruhoniylar xizmat qiladigan makon faqat osmondagi mavjudotning namunasi va soyasiginadir .
58008006	Lekin endi Iso aʼloroq vaʼdalarga asoslangan aʼloroq bir ahdga kafil boʻlgani uchun , juda ham ulugʻroq ruhoniylik xizmatiga erishdi .
58008007	Agar Xudo qilgan birinchi ahd nuqsonsiz boʻlganda edi , ikkinchisiga fursat axtarilmas edi .
58008008	Holbuki , Xudo qadimgilardan nuqson topib , Tavrotda shunday degan : “ Mana Xudovand kalomi : Isroil xonadoni va Yahudo xonadoni bilan Men yangi bir ahd qiladigan kunlar kelyapti .
58008009	Bu qiladigan ahdim esa — Men ularning ota-bobolari qoʻlidan ushlab , Misr yeridan olib chiqqanda qilgan ahdimga oʻxshamagay . Zeroki — Xudovand deyapti : Ular Mening ahdimga sodiq qolmadilar Va Men ulardan yuz oʻgirdim .
58008010	Oʻsha kunlardan keyin Isroil xonadoni ila qiladigan ahdim bu boʻlajak , — deydi Xudovand . — Qonunlarimni ularning fikriga jo qilib , Dillariga yozib qoʻyurman . Men ularning Xudosi boʻlurman , Ular esa Mening xalqim boʻlur .
58008011	Taʼlim bermagay yana hech kimsa Oʻz birodariyu qabiladoshiga : Xudovandni tan olgin , — deya . — Chunki hammalari , kattayu kichik Meni tanib-biladi .
58008012	Men ularning yomonliklaridan oʻtib , Gunohlarini boshqa esga keltirmayman ” .
58008013	Shunday qilib , Xudo “ yangi bir ahd ” deyish bilan qadimgi ahdning eskirganligini koʻrsatdi . Eskirib va qarib borayotgan narsa esa yoʻq boʻlib ketishi muqarrardir .
58009001	Qadimgi Ahd davrida diniy xizmat haqida qonun-qoidalar hamda dunyoviy bir maʼbad bor edi .
58009002	Bir chodir qurilgan edi . “ Muqaddas makon ” deyilgan birinchi boʻlmada shamdon , xontaxta va muqaddas baxshida nonlar bor edi .
58009003	Ikkinchi pardaning orqasida “ muqaddaslar muqaddasi ” deb atalgan ichki boʻlma bor edi .
58009004	Bu yerda xushboʻy tutatqi tutatiladigan oltin qurbongoh , shuningdek , har tomoni oltin bilan qoplangan ahd sandigʻi bor edi . Ahd sandigʻi ichida manna solingan oltin idish , Horunning gullagan hassasi va ahd lavhalari bor edi .
58009005	Sandiq ustida qurbongohga soya soladigan ulugʻvor malaklar bor edi . Hozir bular haqida birma-bir gapirish mumkin emas .
58009006	Shunday jihozlangan chodirning birinchi boʻlmasiga ruhoniylar uzluksiz kirib , diniy xizmatlarini ado etardilar .
58009007	Lekin chodirning ichkari boʻlmasiga esa yilda bir martagina faqat oliy ruhoniy kirardi . U oʻzi uchun va xalqning gʻaflatdan qilgan gunohlari uchun qon bagʻishlamasdan , aslo u yerga kira olmas edi .
58009008	Bu bilan Muqaddas Ruh shuni koʻrsatyaptiki , chodirning birinchi boʻlmasi hanuz mavjud ekan , muqaddas makonga kirish yoʻli ochilmagan .
58009009	Bu hozirgi zamon uchun ramzdir . Bundan koʻramizki , Xudoga xizmat qiluvchilar hadyalar va qurbonlar bagʻishlash orqali oʻz vijdonlarini poklay olmaydilar .
58009010	Bu udumlar yegulik , ichgulik va har xil tahoratlar bilan , yaʼni kishi tanasi bilangina bogʻliqdir , ular faqat yangi tuzum paydo boʻlgungacha joriy edi .
58009011	Endi esa boʻlgʻusi xayr-barakalarning Oliy ruhoniysi boʻlgan Masih paydo boʻldi . U qoʻl bilan qurilmagan , yaʼni bu dunyo ijodi boʻlmagan buyukroq va mukammalroq chodirdan oʻtib bordi .
58009012	Masih takalar va buzoqlarning qoni bilan emas , balki Oʻz qoni bilan muqaddas makonga bir marta kirib , bizlar uchun abadiy najotni qoʻlga kiritdi .
58009013	Ilgari takalaru buqalarning qoni hamda yoqilgan gʻunajinlarning kuli harom boʻlgan kishilarning ustiga purkalganda , ular jisman poklanib , muqaddas hisoblanardilar .
58009014	Endi esa Masih abadiy Ruhilloh qudratida Oʻzini nuqsonsiz qurbon qilib Xudoga bagʻishladi . Uning toʻkkan qoni vijdonimizni oʻlik ishlardan poklaydi va barhayot Xudoga xizmat qilishimiz uchun imkon yaratadi .
58009015	Ana shu sababdan Masih Yangi Ahdning vositachisi boʻldi . Qadimiy Ahd davrida yashagan odamlar qilgan gunohlaridan forigʻ boʻlsin deb va Xudo abadiy merosga daʼvat etganlar bunga muyassar boʻlsin deb , Masih Oʻzini qurbon qildi .
58009016	Qayerda vasiyat bor boʻlsa , vasiyat qilganning oʻlimini qayd qilib oʻtish kerak .
58009017	Chunki vasiyat oʻlimdan keyingina kuchga kiradi . Vasiyat qiluvchi hali tirik ekan , vasiyatning hech bir taʼsiri yoʻq .
58009018	Shu bois Qadimgi Ahd ham qon toʻkilmasdan kuchga kirmadi .
58009019	Muso paygʻambar Tavrotni qabul qilib , uning har bir amrini butun xalqqa oʻqib bergandan soʻng , buzoqlar va takalar qoni hamda argʻuvon yung , issop tarmoqlari va suv olib , kitobning ustiga ham , butun xalqning ustiga ham purkab :
58009020	“ Bu — Xudo sizlarga buyurgan ahdning qoni ” , — dedi .
58009021	Shuningdek , muqaddas chodir va barcha tabarruk anjomlar ustiga qon purkadi .
58009022	Zotan Tavrot Qonuni boʻyicha qariyb hamma narsa qon bilan poklanadi , qon toʻkilmasdan umuman kechirim boʻlmaydi .
58009023	Agar samoviy mavjudotning aksigina boʻlgan bu narsalarni shunday poklash kerak boʻlsa , unda samoviy mavjudotning asli yana qanchalik aʼloroq qurbonlarni talab qiladi !
58009024	Ana shu maqsadda Masih bizlar uchun Xudoning huzurida hozir boʻldi . U haqiqiy voqelikning soyasigina boʻlgan bu dunyodagi muqaddas makonga emas , balki inson qoʻli bilan qurilmagan osmondagi haqiqiy muqaddas makonga kirdi .
58009025	Oliy ruhoniy har yil begona qon bagʻishlash uchun muqaddas makonga kirishi lozim . Masih esa faqat bir marta Oʻz qonini bagʻishlash uchun samoviy makonga kirdi va bu kifoyadir .
58009026	Aks holda U dunyo yaratilgandan beri bir necha marta azob chekishi kerak edi . Endi esa , zamonning oxirida , U odamlarning gunohlarini aritish uchun bir marta olamga kelib , Oʻzini qurbon qildi .
58009027	Zotan bir marta oʻlish va undan keyin hukm qilinish insonlarning taqdiridir .
58009028	Shuningdek , Masih ham koʻplarning gunohlarini Oʻz boʻyniga olish uchun bir marta qurbon boʻldi . Lekin U ikkinchi marta dunyoga kelganda , yana gunohlarni yuvish uchun emas , balki Uni kutayotganlarga najot keltirish uchun osmondan tushib keladi .
58010001	Ilohiy Qonun boʻlgʻusi xayr-barakalarning asl surati emas , soyasiginadir . Shuning uchun yildan-yilga muntazam ravishda ayni qurbonlarni keltiruvchilar Ilohiy Qonun orqali kamolga erisha olmaydilar .
58010002	Aks holda , ular bu qurbonlarni bagʻishlashni bas qilmas edilarmi ? Unday boʻlganida edi , bu xizmatni bajo keltiruvchilar bir martada poklangan boʻlar va yana gunohi borligini sezmas edilar .
58010003	Holbuki , qurbonlar bagʻishlash bilan har yili gunohlar esga solinadi , xolos .
58010004	Chunki buqayu takalarning qoni gunohlarni bartaraf qilolmaydi .
58010005	Shuning uchun Masih dunyoga kelib , Xudoga shunday degan edi : “ Qurbonu bagʻishlovni Sen xohlamading , Ammo Men uchun badan hozirlading .
58010006	Gunoh uchun yoqiladigan qurbonlardan , Xayr-ehsonlardan rozi boʻlmading .
58010007	Oʻshanda Men dedim : Oʻrogʻliq bitikda Men haqda bitilgan , Xohishingni ado etmoq-chun keldim , ey Xudoyim ” .
58010008	Tavrotda qurbonliklar bagʻishlash haqida qonun-qoidalar koʻp . Shunga qaramay , Masih birinchidan : “ Qurbonu bagʻishlovni , gunoh uchun yoqiladigan qurbonlar va xayr-ehsonlarni Sen xohlamading , rozi boʻlmading ” , — deyapti .
58010009	Ikkinchidan esa : “ Sening xohishingni ado etmoq-chun keldim , ey Xudoyim ” , — deyapti . Bundan koʻramizki , Masih ikkinchi qoidani joriy qilish uchun birinchisini bekor qildi .
58010010	Chunonchi , Xudoning xohishi bilan Iso Masih Oʻz tanasini bir marta qurbonlikka bagʻishladi va shu yoʻl bilan bizni muqaddas qildi .
58010011	Har bir ruhoniy kun sayin Xudoga xizmatini ado qilaverib , aslo gunohlarni yoʻq qila olmaydigan oʻsha-oʻsha qurbonliklarni koʻp marta bagʻishlaydi .
58010012	Masih esa gunohlar uchun bitta qurbonlik bagʻishlagandan keyin , Xudoning oʻng tomonida abadiy oʻtirib oldi .
58010013	Oʻsha vaqtdan beri U dushmanlarining Oʻz oyoqlari ostiga yiqilib qolishlarini kutmoqda .
58010014	U bittagina qurbonlik keltirib , ishonuvchilarni muqaddas qildi va abadiy kamolga erishtirdi .
58010015	Muqaddas Ruh ham bu haqda bizlarga shahodat beradi .
58010016	Birinchidan , U shunday degan : “ Xudovand kalomi : Oʻsha kunlardan soʻng Men xalqim ila qiladigan ahdim bu boʻlajak : Qonunlarimni ularning diliga jo qilurman , Oʻy-fikrlariga yozib qoʻyurman farmonlarim ” .
58010017	Keyin U qoʻshimcha qilib : “ Ularning gunohlariyu jinoyatlarini Men boshqa esga keltirmayman ” , — degan .
58010018	Demak , Xudo gunohlardan oʻtgan boʻlsa , ular uchun boshqa qurbonlikka hojat yoʻq .
58010019	Shuning uchun , ey birodarlar , Iso Masihning qoni tufayli muqaddas makonga kirishga jasoratimiz bor .
58010020	Iso maʼbaddagi parda orqali , yaʼni Oʻz badani orqali bizga yangi , tirik kirish yoʻlini ochib berdi .
58010021	U Xudo xonadoni ustidan masʼul boʻlgan buyuk Ruhoniyimizdir .
58010022	Shunday qilib , dillarimiz yomon vijdondan poklangan , badanimiz esa toza suv bilan yuvilgan boʻlib , biz endi toʻla ishonch va eʼtiqod bilan , chin qalbdan Xudoga yaqinlashaylik .
58010023	Imon keltirib topgan umidimizni ikkilanmay mahkam tutaylik . Chunki vaʼda bergan Xudo Oʻz soʻziga sodiqdir .
58010024	Bir-birimizga eʼtibor beraylik va muhabbatga , xayrli ishlarga ragʻbatlantiraylik .
58010025	Baʼzilarning odatidek , yigʻilishlarimizni qoldirmaylik . Aksincha , Rabbimiz keladigan kuni yaqinlashib qolganini bilib , bir-birimizga yana koʻproq dalda beraylik .
58010026	Agar biz haqiqatni bilib olgandan keyin , qasddan gunoh qilishda davom etsak , endi gunohlarning kechirilishi uchun boshqa qurbonlik qolmaydi ,
58010027	faqat dahshatli intizorlik bilan hukmni kutish va xudobezorni kuydiradigan qizgʻin otash qoladi .
58010028	Kimki Musoning Qonunini rad etsa , ikki yo uch shohidning guvohligi bilan rahmsiz oʻlim jazosiga mahkum qilinadi .
58010029	Agarda kimdir Xudoning Oʻgʻlini oyoq osti qilsa , Uning qoni bilan muqaddas qilingani holda bu qonni oddiy deb bilsa , inoyatli Xudo Ruhini haqorat qilsa , u yana qanchalik ogʻirroq jazoga loyiq hisoblanadi , deb oʻylaysizlar ? !
58010030	Xudoning shu kalomini yaxshi bilamiz : “ Intiqom — Mening qoʻlimdan , Sazosini Men beraman , — deydi Xudovand ” . Va yana : “ Xudovand Oʻz xalqini hukm etadi ” .
58010031	Barhayot Xudoning qoʻliga tushib qolish dahshatlidir !
58010032	Avvalgi kunlarni esga keltiringlar . Oʻshanda siz ziyoni koʻrib , azob-uqubatlar toʻla qattiq kurashga bardosh berar edingizlar .
58010033	Goh oʻzlaringiz el-yurtning haqoratiga qolib , azob chekar , goh shunday ahvolga yoʻliqqanlarga hamdard boʻlardingizlar .
58010034	Mahbuslarning alam-achchigʻiga sherik boʻlardingizlar . Sizni yanada yaxshi va boqiy boylik kutayotganini bilib , mol-mulkingizning talon-taroj etilishini xursandlik bilan qabul qilardingizlar .
58010035	Shunday ekan , kelajakda ulugʻ taqdiri bor umidingizni tashlamanglar .
58010036	Xudoning irodasini ado etib , Uning vaʼdasini qoʻlga kiritish uchun sizlarga sabr-toqat kerak .
58010037	Xudo shunday degan : “ Yana biroz , juda birozdan keyin Keladigan keladi va kechikmas .
58010038	Solih odam imoni bilan hayot boʻlur . Agarda u orqaga chekinsa , Jonim undan rozi boʻlmas ” .
58010039	Bizlar esa orqaga chekinib halok boʻlmaymiz , balki imonni saqlab , jonimizga najot topamiz .
58011001	Imon — umidvor boʻlgan narsalarning mujassamlanishidir , imon bilan biz koʻrinmaydigan mavjudotga amin boʻlamiz .
58011002	Ota-bobolarimiz imon bilan Xudoning roziligini qozondilar .
58011003	Bizlar imon orqali anglayapmizki , koinot Xudoning kalomi bilan bunyod boʻlgan , yaʼni koʻrinadigan moddalar koʻrinmaydigan voqelikdan vujudga kelgan .
58011004	Imon bilan Hobil Xudoga Qobildan koʻra yaxshiroq qurbon keltirdi . Hobil imoni tufayli solih kishi deb qabul qilindi . Xudoning Oʻzi uning bagʻishlovlarini tasdiqlab , undan roziligini bildirdi . Hobil oʻlgan boʻlsa ham , imoni orqali hanuz gapiryapti .
58011005	Imoni tufayli Hanoʻx oʻlmay , yuqoriga olindi . U yana topilmadi , chunki Xudo uni yuqoriga olgan edi . Yuqoriga olishdan oldin Xudo undan roziligini taʼkidlagan edi .
58011006	Ishonmasdan esa Xudoning roziligini topmoqning imkoni yoʻq . Kim Xudoga yaqinlashmoqchi boʻlsa , Uning borligiga ishonmogʻi lozim , Xudo Uni izlovchilarga mukofot berishiga eʼtiqod qilmogʻi shart .
58011007	Nuh paygʻambar imonli boʻlgani uchun , Xudo unga kelajakda yuz beradigan hodisalar haqida vahiy yubordi , Nuh esa oʻz xonadonini qutqarish uchun ixlos bilan kema yasadi . U bu ishi bilan dunyoni mahkum qildi , oʻzi esa imoni tufayli ahli solih deb qabulga oʻtdi .
58011008	Ibrohim paygʻambar ham oʻz imoni tufayli Xudoga itoat qildi . Xudo uni chaqirib : “ Nasib etadigan mamlakatga ket ” , deb buyurganda , Ibrohim qayerga borishini bilmasdan yoʻlga tushdi .
58011009	Imon bilan u Xudo vaʼda bergan yerda oʻrnashdi , nasib boʻladigan qut-barakalarning hamvorislari boʻlgan oʻgʻillari Isʼhoq va Yoqub bilan birga gʻariblarcha chodirda yashadi .
58011010	U meʼmori va quruvchisi Xudo boʻladigan mustahkam , boqiy shaharni kutar edi .
58011011	Soro bibi ham imon bilan vaʼda bergan Xudoning sadoqatiga ishonib , yoshi oʻtsa ham , homilador boʻlishga quvvat oldi .
58011012	Shuning uchun ham bir odam , yaʼni qartayib jonsizlashgan Ibrohimdan koʻkdagi yulduzlar va dengiz sohilidagi qum kabi son-sanoqsiz nasl tugʻildi .
58011013	Bu kishilarning hammasi Xudo vaʼda etgan barakalarga erishmay , imonli boʻlib olamdan oʻtdilar . Barakani uzoqdan koʻrib olqadilar , yer yuzida gʻaribu musofir ekanliklarini eʼtirof etdilar .
58011014	Kimki bunday fikrda boʻlsa , bir vatan izlayotganini koʻrsatadi .
58011015	Agar ular ayrilgan vatanini qoʻmsab qolganlarida edi , qaytib borishga fursatlari boʻlar edi .
58011016	Ammo ular yanada yaxshisi , yaʼni samoviy vatanni orzu etardilar . Shuning uchun Xudo ularning Xudosi atalmoqdan or qilmaydi . Uning Oʻzi ular uchun bir shahar hozirlagan edi .
58011017	Xudo Ibrohimni sinovdan oʻtkazayotganda , Ibrohim imon bilan oʻgʻli Isʼhoqni qurbonlikka olib bordi . Ha , u Xudodan maʼlum vaʼdalarni olganiga qaramasdan , yagona oʻgʻlini bagʻishlamoqchi boʻldi .
58011018	Vaholanki , Xudo unga : “ Sening nasling Isʼhoq orqali koʻpayadi ” , — deb vaʼda bergan edi .
58011019	Demak , Ibrohim , Xudo hatto oʻliklarni ham tiriltirishga qodir , degan fikrda edi . Shuning uchun ham u ramziy maʼnoda Isʼhoqni oʻlimdan qaytarib oldi .
58011020	Shuningdek , Isʼhoq ham imon bilan oʻgʻillari Yoqub va Esovni istiqbollari haqida duo qildi .
58011021	Yoqub esa oʻlayotganida , imon bilan oʻgʻli Yusufning oʻgʻillarini bir-bir duo qildi va oʻz hassasiga suyanganicha , Xudoga sajda qildi .
58011022	Yusuf ham olamdan oʻtay deganda , Isroil oʻgʻillarining Misrdan chiqib ketishi toʻgʻrisida imon bilan karomat qildi va oʻz suyaklari haqida vasiyat qildi .
58011023	Muso tugʻilganda ota-onasi uni imon bilan uch oy yashirishdi . Ular chaqaloqning chiroyli ekanligini koʻrib , Firʼavnning farmonidan qoʻrqishmadi .
58011024	Muso voyaga yetgach , Firʼavn qizining oʻgʻli deb atalishni imon bilan rad etdi .
58011025	Gunoh qilib vaqtinchalik huzur-halovat koʻrishdan , Xudoning xalqi bilan azob-uqubat chekishni afzal koʻrdi .
58011026	Masih tufayli haqoratga qolishni Misrning xazinalaridan buyukroq boylik hisobladi , chunki u oladigan mukofotni koʻzlar edi .
58011027	Firʼavnning gʻazabidan qoʻrqmasdan , imon bilan Misrni tark etdi . U koʻrinmas Xudoni koʻrganday , sabot-matonatli boʻldi .
58011028	Soʻngra misrlik toʻngʻichlarni qirgan Azroil isroilliklarga tegmasin deb , nabi Muso imon bilan Fisih qurbonini soʻydi va eshiklarga qon purkadi .
58011029	Imon bilan isroilliklar Qizil dengizdan xuddi quruqlikdan oʻtayotgandek kechib oʻtishdi . Misrliklar ham oʻtishga harakat qilgach , gʻarq boʻlib ketishdi .
58011030	Isroilliklar yetti kun Yerixo shahri devorlari atrofida aylanib oʻtgandan keyin , imonlari tufayli devorlar qulab tushdi .
58011031	Imon bilan fohisha Rahoba ham josuslarni doʻstona qabul qilib oldi va kofirlar bilan birga halok boʻlmadi .
58011032	Yana nimalar haqida gapiray ? Yana Gidʼoʻn , Baraq , Shimʼoʻn , Iftah , Dovud , Shomuil va barcha paygʻambarlar haqida hikoya qilish uchun vaqtim yetarli emas .
58011033	Ular imon bilan podsholiklarni toʻntardilar , adolatni barqaror qildilar , ilohiy vaʼdalarga erishdilar , sherlarning ogʻzini bogʻladilar .
58011034	Lovullagan otashni soʻndirdilar , qilich tigʻidan qochib qutuldilar , holdan toygan boʻlib quvvatga kirdilar , jangda matonat koʻrsatdilar , begona qoʻshinlarni yengib daf qildilar .
58011035	Bir necha ayollar oʻz marhumlarini tirilgan holda qaytarib oldilar . Boshqalari esa aʼloroq tirilishga — qiyomatga erishish umidida yurib , qutulishni qabul qilmadilar va azobda qolib oʻldilar .
58011036	Yana boshqalari haqoratlar , kaltaklarga chidab , zindonlarda zanjirband boʻlib yotdilar .
58011037	Toshboʻron boʻldilar , qiynoqlarga chidadilar , arralab ikkiga boʻlindilar , qilichdan oʻtkazildilar . Qoʻy va echki koʻni ichida sarson-sargardon kezib , muhtojlik , tanglik , azob-uqubat chekdilar .
58011038	Choʻl-sahrolarda , togʻ-toshlarda adashib , gʻorlarda , yerning kavaklarida faqirlarcha umr kechirdilar . Mana , dunyo ularga munosib emas edi !
58011039	Ularning hammasi ham imoni bor degan tasdiqqa ega boʻlsa-da , Xudo vaʼda etgan qut-barakaga muyassar boʻlmadilar .
58011040	Ular bizsiz kamolga erishmasin deb , Xudo biz uchun aʼloroq barakalarni koʻzda tutgan edi .
58012001	Mana , bizning atrofimizni oʻrab olayotgan naqadar yirik shohidlar olomoni bor ekan ! Shuning uchun har bir ogʻirlikni , ayniqsa hadeb poylab turadigan gunohni bir chetga uloqtirib tashlaylik , taqdirimizdagi musobaqada sabr-toqat bilan chopaylik .
58012002	Imonimizning Ilgʻori hamda uni kamolga Yetkazuvchi Isoga koʻz tikaylik . U Oʻzini kutayotgan shodlik uchun sharmandalikni mensimay , xoch azob-uqubatiga chidadi . Hozir esa U Arshi Aʼloning oʻng tomonida oʻtirmoqda .
58012003	Iso gunohkorlar tomonidan qattiq qarshilikka uchrab , sabr-toqat qildi . Sizlar shu haqda fikr qiling , toki tinkangiz qurib , ruhingiz tushib ketmasin .
58012004	Sizlar gunohga qarshi kurashishda hanuz qon toʻkilishiga qadar qarshilik koʻrsatmabsiz-u ,
58012005	oʻgʻil sifatida sizlarga aytilgan bu matalni unutibsizlar : “ Ey oʻgʻlim , Xudovandning tanbehiga eʼtiborsiz qarama , U seni mazammat qilganda sulayib ketma .
58012006	Xudovand sevgan kishining adabini berar , Oʻgʻlim deb bilgan hammaning chorasini koʻrar ” .
58012007	Sizlar chekayotgan mashaqqatlarga tanbeh deb , sabr qilinglar . Xudo sizlar bilan oʻgʻillarday muomala qilyapti-ku ! Qanday oʻgʻil yoʻqki , otasi unga tanbeh bermasa ? !
58012008	Tanbeh — hammaning nasibasidir . Agar sizlar bundan mahrum qolsangiz , sizlar oʻgʻil emas , haromzodasizlar .
58012009	Bizlarga tanbeh bergan jismoniy otalarimiz bor edi va ularni hurmat qilganmiz . Shunday ekan , yashash uchun ruhlarning Otasi — Xudoga itoat etishimiz yanada muhimroq emasmi ?
58012010	Otalarimiz oʻzlariga yoqqanday bizga qisqa vaqt tanbeh berganlar . Xudo esa Oʻzining muqaddasligidan bahramand boʻlishimiz uchun , manfaatimiz uchun tanbeh qilyapti .
58012011	Har bir tanbeh hozirgi zamonda sevinch emas , qaygʻu boʻlib koʻrinadi . Ammo shu tariqa tarbiyalanganlar uchun keyin solihlik va tinchlik samarasi unib-oʻsadi .
58012012	Shunday ekan , shalpaygan qoʻllaringizni koʻtarib , bukik tizzalaringizni mustahkam qilinglar .
58012013	Oyoqlaringizni toʻgʻri yoʻlga buringlar , yana biron oqsoq yoʻldan toymasin , aksincha , shifo topsin .
58012014	Hamma bilan tinch-totuv yashash va muqaddas boʻlishga gʻayrat qilinglar . Muqaddaslikka ega boʻlmasdan hech kim Rabbimizni koʻrolmaydi .
58012015	Diqqat etinglar , birortangiz ham Xudoning inoyatidan mahrum qolmang . Yana orangizda biror achchiq tomir unib-oʻsib , ogʻusi koʻpchilikka yuqib , zaharlamasin .
58012016	Ichingizda biron zinokor , shuningdek , bitta taom uchun oʻz toʻngʻichligini sotgan Esov kabi Xudodan qoʻrqmas odam boʻlmasin .
58012017	Bilganingizday , Esov shundan keyin otasining duosiga intildi , ammo rad etildi . Hatto koʻz yoshlari bilan yolvorsa-da , otasining niyatini oʻzgartirishga muvaffaq boʻlmadi .
58012018	Sizlar yaqinlashgan togʻ — sezib boʻladigan , gurkirab yonayotgan , tim qorongʻilikka koʻmilgan , boʻron bosgan ,
58012019	karnay ovozi yangrab turgan Sinay togʻiday emas . U yerda Xudo kalomlarini eʼlon qilgan bir tovush bor ediki , uni eshitganlar yana bir soʻz aytilmasin deb yolvordilar .
58012020	“ Agar toqqa hayvon ham tegsa , toshboʻron qilinadi ” , degan ilohiy farmonga ular dosh berolmas edilar .
58012021	Bu manzara shu qadar dahshatli ediki , Musoning oʻzi : “ Men juda qoʻrqib titrayapman ! ” — dedi .
58012022	Sizlar , aksincha , Sion togʻiga , barhayot Xudoning shahri — samoviy Quddusga , lak-lak farishtalar tumonotiga yaqinlashgansizlar .
58012023	Sizlar bayram tusini olgan , ismlari osmonda yozilgan toʻngʻichlar ummatiga , hammani hukm qiluvchi Xudoga , kamolga erishgan solihlarning ruhlariga yaqinlashgansizlar .
58012024	Sizlar Yangi Ahdning vositachisi — Isoga yaqinlashgansizlar . Hobilning qonidan koʻra ulugʻroq maʼnoni ifodalovchi Isoning qoni ustingizga sepilgan .
58012025	Ehtiyot boʻlinglar , soʻzlayotgan Xudodan yuz oʻgirmanglar ! Muso paygʻambar Xudodan vahiy olib , yer yuzida soʻzlagan edi , uni rad etgan Isroil oʻgʻillari esa jazodan qochib qutulmadilar . Agar biz osmondan soʻzlayotgan Xudodan yuz oʻgirsak , bundan ham ogʻirroq jazodan qanday qochib qutulamiz ?
58012026	Oʻsha vaqtda Uning ovozi yerni larzaga soldi . Endi esa U paygʻambar oyatida shunday vaʼda beryapti : “ Men yana bir bor yolgʻiz yerni emas , Osmonni ham larzaga solgayman ” .
58012027	“ Yana bir bor ” soʻzi esa bundan soʻng yaratilgan butun oʻtkinchi mavjudotning yoʻq boʻlishini koʻrsatadi . Natijada faqat boqiy mavjudot qoladi .
58012028	Biz esa oʻtkinchi emas , boqiy podshohlikka muyassar boʻlganimiz uchun Xudodan minnatdor boʻlaylik , Unga maʼqul boʻladigan ehtirom va qoʻrquv bilan xizmat qilaylik .
58012029	Chunki bizning Xudoyimiz — yeb tugatadigan otashdir .
58013001	Bir-biringizni birodarlarcha sevishni davom ettiringlar .
58013002	Mehmondoʻstlikni unutmanglar ; baʼzi kishilar mehmonlarimni yaxshi kutay , deb bilmasdan farishtalarni kutganlar .
58013003	Mahbuslarni , goʻyo oʻzingiz ham ular bilan birga hibs boʻlgandek , eslab turinglar . Zoriqqanlarni oʻzingiz ham tanangiz borligini bilib , xotirlanglar .
58013004	Nikoh hammaning koʻzida eʼtiborda boʻlsin , yotogʻingiz begʻubor boʻlsin . Chunki zinokorlaru fohishlarni Xudo hukm qiladi .
58013005	Pulparastlikdan xoli kun kechiringlar . Qoʻlingizda bori bilan qanoatlaninglar . Chunki Xudoning Oʻzi : “ Seni hech tashlab ketmayman va aslo tark etmayman ” , — degan .
58013006	Shuning uchun biz jasorat bilan aytyapmiz : “ Xudovand men tomonda , men qoʻrqmayman . Inson menga ne qila bilar ? ”
58013007	Xudo kalomini sizlarga gapirgan boshliqlaringizni xotirlanglar . Ularning hayoti natijasiga qarab , imonlariga ergashib yuringlar .
58013008	Iso Masih kecha , bugun va abadiy xuddi Oʻshaning Oʻzidir .
58013009	Siz turli yot va gʻalati taʼlimotlarga berilib , yoʻlingizdan ogʻib ketmanglar . Yurak Xudoning inoyati bilan quvvatlanishi yaxshidir , maxsus taomlar bilan emas . Yegulik-ichgulikka doir qonun-qoidalarga rioya qiluvchilar bundan biror foyda koʻrmagan .
58013010	Bizning bir qurbongohimiz borki , Shahodat Chodirida xizmat qiluvchi ruhoniylar u yerga kirib yeyishga haqi yoʻq .
58013011	Ilgari gunohlarning kechirilishi uchun oliy ruhoniy muqaddas makonga kirib , hayvon qonlarini bagʻishlar edi . Hayvonlarning jasadlari esa manzilning tashqarisida yoqilar edi .
58013012	Shunga oʻxshab , Iso ham Oʻz qonim bilan xalqni muqaddas qilay , deb shahar darvozasidan tashqarida azob chekib oʻldi .
58013013	Endi bizlar ham Uning xoʻrligini oʻzimizga olib , manzildan tashqariga — Uning oldiga chiqaylik .
58013014	Chunki bu yerda bizning doimiy shahrimiz yoʻq , biz boʻlgʻusi shaharga koʻz tikib yuribmiz .
58013015	Shunday qilib , Iso orqali Xudoga uzluksiz hamdu sano qurbonlarini bagʻishlaylik , yaʼni Uning nomi tilimizdan tushmasin .
58013016	Xayrixohlik va ulfatchilikni unutmanglar , chunki bunday qurbonlar Xudoga maqbuldir .
58013017	Oʻz jamoat boshliqlaringizga itoat qilinglar , ularga kamoli ehtirom bilan boʻysuninglar . Chunki ular hisobot beradiganlardek hamisha jonlaringizni qoʻriqlab turadilar . Bu ishni esa ohu nola bilan emas , balki sevinch bilan bajo keltirsinlar . Agar buni ohu nola bilan qilsalar , sizlarga foyda boʻlmaydi .
58013018	Bizlar uchun ibodat qilinglar . Vijdonimiz toza ekanligiga aminmiz , chunki biz hamma narsani halollik bilan bajarishga harakat qilamiz .
58013019	Ayniqsa men uchun ibodat qilishingizni koʻp oʻtinib soʻrayman , Xudo meni tezroq sizlarning oldingizga qaytarsin .
58013020	Tinchlik bergan Xudo qoʻylarning ulugʻ Choʻponi — Rabbimiz Isoni abadiy ahdning qoni bilan tiriltirdi .
58013021	Xudo Oʻz murod-maqsadini Iso Masih orqali sizlarda bajo keltirsin , Xudoning irodasini ijro etmogʻingiz uchun Oʻzi sizlarda har xil fazl-kamolotni paydo qilsin . Iso Masihga abadulabad shon-sharaflar boʻlsin ! Omin .
58013022	Ey birodarlar , sizlardan iltimos qilaman , qisqagina yozgan boʻlsam ham , bu nasihat kalomini sabr-toqat bilan qabul qilinglar .
58013023	Bilinglarki , birodarimiz Timoʻtiy ozodlikka chiqarildi . Agar u tezlik bilan yonimga kelsa , u bilan birga sizlarni koʻrgani boraman .
58013024	Jamoat boshliqlaringizning hammasiga va barcha ahli moʻminga salom aytinglar . Italiyaliklar sizlarga salom yoʻllayaptilar .
58013025	Xudoning inoyati hammangizga yor boʻlsin . Omin .
59001001	Men , Xudoning va Rabbimiz Iso Masihning quli Yoqub , jahonga tarqalib ketgan oʻn ikki qabilaga salomatlik tilayman .
59001002	Ey birodarlarim , turli sinovlarga duchor boʻlganingizda , uni katta sevinch bilan qabul qilinglar .
59001003	Shuni bilinglarki , imoningizning sinalishidan sabr-toqat hosil boʻladi .
59001004	Sabr-toqat toʻla samarasini koʻrsatsin , toki sizlar hech bir narsadan kamchiliksiz , komil va nuqsonsiz odamlar boʻlinglar .
59001005	Agar sizlardan biror kishining hikmati kamlik qilsa , hammaga samimiyat bilan , taʼna qilmasdan beruvchi Xudodan soʻrasin , Xudo unga beradi .
59001006	Lekin hech shubha qilmasdan , imon bilan soʻrasin . Chunki shubha qiluvchi kishi shamolda tebrangan dengiz toʻlqiniga oʻxshaydi .
59001007	Oʻzining butun yoʻllarida beqaror , ikkilanuvchi bunday odam Rabbimdan biror narsa olaman , deb xayol qilmasin .
59001008	
59001009	Nochor ahvoldagi birodar oʻzining yuksalishi bilan maqtansin .
59001010	Boy esa oʻzining pasayishi bilan maqtansin . Chunki u oʻtning guliday soʻlib qoladi .
59001011	Quyosh chiqib , jazirama issigʻi bilan oʻtni quritib yuboradi . Oʻtning guli toʻkiladi , butun goʻzalligi yoʻqoladi . Xuddi shu singari boyning ham hayot yoʻli xazon boʻladi .
59001012	Sinovga sabr-toqat qilgan odam baxtiyordir . Chunki u sinovdan oʻtgach , Rabbimizni sevuvchilarga nasib boʻladigan hayot tojiga sazovor boʻladi .
59001013	Vasvasaga tushganda hech kim : “ Xudo meni sinab koʻrayotir ” , — demasin . Chunki Xudo yomonlik vasvasasiga tushmaydi , Oʻzi ham hech kimni vasvasaga solmaydi .
59001014	Lekin har kim oʻzining ehtirosiga berilib , aldanib vasvasaga duchor boʻladi .
59001015	Keyin ehtiros homilador boʻlib gunohni tugʻadi , gunoh esa yetilib , oʻlimga sabab boʻladi .
59001016	Ey sevikli birodarlarim , aldanmanglar !
59001017	Har bir neʼmat , har bir mukammal hadya yuqoridan , samoviy nurlar Otasidan tushadi . Unda hech qanday oʻzgarish yoʻq , oʻzgaruvchan koʻlanka ham yoʻq .
59001018	Xudo haqiqat kalomi orqali bizga hayot bagʻishladi , chunki Oʻz yaratganlari orasida birinchi oʻrinni egallashimizni xohladi .
59001019	Ey sevikli birodarlarim , shuni bilinglarki , har bir odam eshitishda chaqqon , gapirishda vazmin , gʻazab vaqtida ogʻir boʻlsin .
59001020	Chunki inson gʻazabi Xudoning odil hukmini amalga oshira olmaydi .
59001021	Shuning uchun har qanday ifloslikni , koʻp boʻlib qolgan yomonliklarni bir chetga yigʻishtirib qoʻyinglar , Xudoning qalbingizga ekib qoʻygan kalomini muloyimlik bilan tan olinglar . Ana bu kalom jonlaringizni qutqarishga qodir .
59001022	Oʻz-oʻzingizni aldab , Xudo kalomining faqat tinglovchilarigina emas , balki ijrochilari boʻlinglar .
59001023	Agar biror kishi kalomni tinglab , ijro etmasa , u oʻzining asl yuzini koʻzguda koʻrgan odamga oʻxshab qoladi .
59001024	Odam oʻziga qaradi-yu ketdi va darhol qanday ekanligini unutib yubordi .
59001025	Lekin mukammal Qonunga , Xudoning erk beruvchi Qonuniga yaqindan qarab , unga qatʼiy amal qilgan kishi , yaʼni unutuvchan tinglovchi emas , balki ishni bajaruvchi kishi oʻz yoʻlida baxtiyor boʻladi .
59001026	Agar orangizdagi biror kishi oʻzini dindor hisoblab , tilini tiymasa , u oʻz vijdonini aldagan boʻladi va uning dindorligi befoydadir .
59001027	Otamiz Xudoga maʼqul tushadigan din-diyonat poklik va benuqsonlikni talab qiladi , yaʼni yetim-yesirlarni qaygʻuli kunlarida yoʻqlab borishimiz lozim hamda bu dunyoning nopokliklaridan oʻzimizni toza saqlashimiz kerak .
59002001	Ey birodarlarim , ulugʻvor Rabbimiz Iso Masihga boʻlgan imoningizni yuz-xotirchilikdan toza saqlanglar .
59002002	Agar sizlarning yigʻilishingizga oltin uzukli , bashang kiyimli bir odam bilan juldur , kir kiyimli kambagʻal bir odam kirsa-yu ,
59002003	sizlar bashang kiyinganga qarab : “ Marhamat qilib toʻrda oʻtiring ” , — kambagʻalga esa : “ Sen poygahda tur ” yoki “ Shu yerga , oyogʻim ostida oʻtir ” , — desangiz ,
59002004	sizlar yuz-xotirchilikka borib , bu bilan yomon niyatli qozilarga oʻxshab qolmaysizlarmi ? !
59002005	Ey sevikli birodarlarim , quloq solinglar : Bu dunyoda kambagʻal hisoblanganlarni Xudo Oʻzi tanlab , imonda boy qildi-ku ! U Oʻzini sevganlarga vaʼda berganidek , ularni Oʻz Shohligidagi merosdan bahramand qildi .
59002006	Lekin sizlar-chi , kambagʻalni beobroʻ qilib tashladingiz ! Sizlarni jabr-zulm qilgan , mahkamalarga sudrab olib borgan boylar emasmi ? !
59002007	Sizlar aziz bir Nom bilan tanilmoqdasizlar , bu Nomni haqorat qilgan ular emasmi ? !
59002008	Tavrotda : “ Oʻzgani oʻzing kabi sevgin ” deb buyurilgan . Agar sizlar bu Shoh amriga mukammal rioya qilayotgan boʻlsangiz , unda yaxshi ish qilayotgan boʻlasizlar .
59002009	Lekin agar yuz-xotirchilik qilayotgan boʻlsangiz , gunoh qilyapsiz va Ilohiy Qonun oldida jinoyatchi boʻlib qolasizlar .
59002010	Kimki Ilohiy Qonunning hamma moddalariga rioya qilsa-yu , faqat bir narsada gunoh qilsa , u butunlay gunohkor boʻlib qoladi .
59002011	Chunki “ Zino etma ” degan Xudo ayni zamonda “ Odam oʻldirma ” ham degan . Agar sen zino qilmasang-u , ammo odam oʻldirsang , baribir Xudo Qonunini buzgan boʻlasan .
59002012	Sizlar Xudoning erk beradigan Qonuni boʻyicha hukm qilinuvchilar kabi gapiringlar va harakat qilinglar .
59002013	Chunki hukm shafqatsizga shafqatsizdir . Shafqat esa hukmdan ustun keladi .
59002014	Ey birodarlarim , agar biror kishi imoni borligini aytsa-yu , xayrli ishlar qilmasa , nima foydasi bor ? Bunday imon uni qutqararmikin ?
59002015	Biron birodar yoki singil yalangʻoch va rizqi-roʻzdan mahrum boʻlsa-yu ,
59002016	birortangiz ularga : “ Eson-omon borib , isining va ovqatlaning ” , — desangiz , lekin ularning tanasi ehtiyojini qondirmasangiz , bundan nima foyda ?
59002017	Xuddi shunday amalsiz imon ham oʻzi-oʻzidan oʻlikdir .
59002018	Endi biror kishi : “ Sening imoning bor , mening xayrli ishlarim bor ” , — deyishi ham mumkin . Qani , xayrli ishlarsiz imoningni menga koʻrsatgin , men esa senga imonimni xayrli ishlarim orqali koʻrsataman !
59002019	Sen Xudoning yagonaligiga ishonasanmi ? Yaxshi qilasan ! Jinlar ham ishongani uchun dahshatdan titraydilar .
59002020	Ey aqlsiz odam , xayrli ishlarsiz imonning foydasiz ekanligini bilmaysanmi ?
59002021	Otamiz Ibrohim ham oʻgʻli Isʼhoqni qurbon qilmoqchi boʻlganida , oʻz xayrli ishlari tufayli oqlangan-ku !
59002022	Koʻryapsanmi ? Uning imoniga xayrli ishlari omil boʻlgan . Imoni xayrli ishlari bilan takomillashgan .
59002023	Tavrotda : “ Ibrohim Xudoga ishondi va shu tariqa oqlandi ” , — deb yozilgan . Bu soʻz roʻyobga chiqib , Ibrohim Xudoning doʻsti deb atalgan .
59002024	Koʻryapsizlarki , inson faqat imoni tufayligina emas , balki xayrli ishlari tufayli ham oqlanadi .
59002025	Yana fohisha Rahobani misol qilib olaylik : u josuslarni qabul qilib , pinhona yoʻldan joʻnatib , xayrli ish qilgan va shu tariqa oqlangan .
59002026	Xullas , ruhsiz badan oʻlik boʻlganidek , xayrli ishlarsiz imon ham oʻlikdir .
59003001	Ey birodarlarim , biz , ustozlar , jiddiyroq hukmga duchor boʻlishimizni bilasizlar , shuning uchun koʻplaringiz ustoz boʻlavermanglar .
59003002	Chunki hammamiz koʻp xato qilamiz . Agar kim soʻzlayotganda xato qilmasa , u komil insondir , butun vujudini ham tiyib olishga kuchi yetadi .
59003003	Bizga itoat etishi uchun otlarning ogʻizlariga suvluq solib , ularning butun vujudini boshqaramiz .
59003004	Mana , kemalar ham , qancha ulkan boʻlmasin va kuchli shamollar bilan yurmasin , kemachining koʻngli qayerni istasa , juda kichik bir rul bilan boshqara oladi .
59003005	Til ham xuddi shunday badanning kichkina bir uzvidir , ammo u koʻp lof uradi . Qara , kichik bir uchqun naqadar katta oʻrmonni yondirib yuboradi !
59003006	Til — bir olov , uzvlarimiz orasida bir buzgʻunchi dunyo ! U butun vujudimizni bulgʻaydi . U jahannamdan alangalanib , butun falakni ham yondiradi .
59003007	Har xil yovvoyi hayvon , qush , sudraluvchi va dengiz hayvoni inson zoti tomonidan tiyilgan va tiyilmoqda .
59003008	Ammo tilni hech bir inson tiya olmaydi . U toʻxtatib boʻlmaydigan yovuz kuchdir , oʻldiradigan zahar sochib turadi .
59003009	Tilimiz bilan Rabbimiz va Otamizni maqtaymiz , tilimiz bilan Xudoning suratida yaratilgan insonlarga laʼnat oʻqiymiz .
59003010	Maqtash va laʼnatlash bir ogʻizdan chiqadi . Ey birodarlarim , bu shunday boʻlmasligi kerak !
59003011	Axir , bitta buloqdan shirin va achchiq suv oqib chiqadimi ?
59003012	Ey birodarlarim , anjir — zaytun yoki tok novdasi anjir bera oladimi ? Shoʻr buloq ham shirin suv bermaydi-ku !
59003013	Orangizdagi dono va fahmli kishi kim ? Unday odam bor boʻlsa , yaxshi yurish-turishi bilan , donolikdan dalolat beruvchi muloyimligi bilan oʻzini koʻrsatsin .
59003014	Agarda yuragingizda rashk-hasad va xudbinlik boʻlsa ham , manmanlik qilib haqiqatni rad etmanglar .
59003015	Bunday donolik yuqoridan tushmagan . Bunday donolik dunyodan , moddiyatdan , jin-ajinadan tugʻilgan .
59003016	Chunki qayerda hasadgoʻylik va xudbinlik hukm sursa , u yerda tartibsizlik va har xil yaramaslik paydo boʻladi .
59003017	Lekin yuqoridan tushgan donolik esa , birinchidan , pokdir . Ikkinchidan esa , murosali , muloyim , boʻysunuvchan , toʻla mehr-shafqatli , yaxshi samaralar bilan toʻlib-toshgan , begʻaraz va riyosizdir .
59003018	Shu tariqa solihlik urugʻi sepilib , tinchlikparvarlar uchun osoyishtalik barpo boʻladi .
59004001	Orangizdagi janjal va toʻqnashuvlar qayerdan kelib chiqadi ? Tanangizning uzvlarida oʻzaro jang qilayotgan nafsu ehtiroslaringizdan emasmi ?
59004002	Bir narsa orzu qilyapsizlar , ammo orzungiz amalga oshmagach , odam oʻldiryapsizlar . Hasad qilyapsizlar , ammo maqsadingizga erisha olmagach , talashib tortishyapsizlar . Xudodan soʻramaganingiz uchun sizlarda yoʻq .
59004003	Soʻrayapsizlar-u , lekin olmayapsizlar , chunki yomon niyat bilan , nafsingizni qondirish uchun soʻrayapsizlar .
59004004	Ey vafosizlar , dunyo bilan doʻstlik Xudoga dushmanlik ekanligini bilmaysizlarmi ? Kim dunyo bilan doʻst boʻlishni istasa , Xudoga dushman boʻladi .
59004005	Nahotki sizlar : “ Xudo ichimizga solgan ruhni nihoyatda qizgʻanadi ” degan oyatni inobatga olmaysizlar ?
59004006	Biroq Xudoning inoyati bunga qaraganda yanada saxiyroq , chunonchi boshqa oyatda shunday aytilgan : “ Xudo magʻrurlarga qarshi , Ammo kamtarlarga inoyatlidir ” .
59004007	Shunday qilib , Xudoga itoat qilinglar . Iblisga qarshi turinglar , shunda u sizlardan qochadi .
59004008	Xudoga yaqinlashinglar , shunda U sizlarga yaqinlashadi . Ey gunohkorlar , qoʻllaringizni gunohdan tozalanglar ! Ey hardamxayollar , koʻngillaringizni toʻgʻri qilinglar !
59004009	Qaygʻuringlar , motam tutinglar , nola qilinglar ! Kulgingiz yigʻiga , shodligingiz motamga aylansin .
59004010	Rabbingiz oldida oʻzingizni past olinglar , U esa sizlarni yuksaltiradi .
59004011	Ey birodarlarim , bir-biringizni yomonlamanglar . Oʻz birodarini yomonlagan yoki ayblagan kishi Ilohiy Qonunni yomonlagan hisoblanadi . Agar sen Ilohiy Qonunni ayblasang , sen Qonunning ijrochisi emas , balki qozisi boʻlasan .
59004012	Qonun chiqaruvchi va hukm qiluvchi Xudo esa yagonadir . Faqat U qutqarish va nobud qilish qudratiga ega . Sen kim boʻlibsanki , birodaringni hukm qilasan ?
59004013	Xoʻsh , sizlar : “ Bugun yoki ertaga falon shaharga borib , u yerda bir yil yashab , savdo-sotiq qilib , foyda koʻramiz ” , — deysizlar-u ,
59004014	lekin ertaga nima boʻlishini bilmaysizlar . Hayot oʻzi nima ? Hayotingiz — birpas koʻrinib , keyin parlanib ketadigan bugʻ kabi narsa .
59004015	Buning oʻrniga sizlar : “ Agar Rabbimiz xohlasa , biz tirik qolib , uni yoki buni qilamiz ” , — deb aytishingiz kerak .
59004016	Holbuki , sizlarning dimogʻingiz koʻtarilib , kekkayib yuribsizlar . Har qanday kekkayish esa yovuzlikdir .
59004017	Shunday qilib , kim xayrli ish qilishni bilsa-yu , uni amalda qilmasa , gunoh hisoblanadi .
59005001	Keling endi , ey boylar , boshingizga tushadigan falokatlar uchun faryod etinglar , yigʻlanglar !
59005002	Chunki boyligingiz chirib ketgan , kiyimingizni kuya yegan .
59005003	Oltinu kumushlaringizni zang bosgan . Mana , ularning zangi sizga qarshi guvohlik beradi va tanangizni olovday yondiradi . Sizlar dunyoning oxirgi kunlariga boylik orttirib kelmoqdasizlar .
59005004	Ekinlaringizni oʻrgan oʻroqchilarning ish haqini ushlab qoldingizlar . Mana , sizlar ushlab qolgan pullar oʻzi faryod qilmoqda ! Oʻroqchilarning dod-figʻoni qudratli Egamning qulogʻiga yetib bordi .
59005005	Sizlar dunyoda ortiqcha nashʼu namoga berilib , kayf-safoda yashadingizlar . Qurbonlik kuniga kelguncha yuraklaringizni yogʻ bosdi .
59005006	Sizlarga qarshilik koʻrsata olmagan sofdil odamni qoralab , qatl qildingizlar .
59005007	Ey birodarlarim , Rabbimiz Iso qayta kelgunga qadar sabr-toqat qilinglar . Dehqon ham goh kuzgi , goh bahorgi yomgʻirlar yoqqunga qadar sabr-toqat bilan kutib , yer undirgan qimmatbaho hosilni yigʻib-teradi .
59005008	Xuddi shu singari , sizlar ham sabr-toqatli boʻlinglar , dilingiz quvvatga toʻlsin . Chunki Rabbimizning kelishi yaqinlashib qoldi .
59005009	Ey birodarlarim , aybdor boʻlmaslik uchun bir-biringizning ustingizdan shikoyat qilmanglar . Mana , hukm qiluvchi Rabbimiz eshik oldida turibdi .
59005010	Ey birodarlarim , Xudovand nomidan gapirgan paygʻambarlarning azob-uqubatga qanday chidaganliklaridan oʻrnak olinglar .
59005011	Sabr qilganlari uchun ularni baxtiyor hisoblaymiz . Ayubning sabr-toqati haqida eshitgansizlar , umrining oxirgi kunlarida Xudovand u uchun nimalar qilganini bilasizlar . Xudovand koʻp shafqatli va marhamatlidir .
59005012	Ey birodarlarim , eng avvalo na yer haqi , na osmon haqi va na boshqa narsa haqi qasam ichmanglar . Aybdor boʻlmasligingiz uchun , “ ha ” degan joyda “ ha ” deng , “ yoʻq ” degan joyda “ yoʻq ” deng .
59005013	Agar orangizda biror kishi azob-uqubat chekayotgan boʻlsa , ibodat qilsin . Agar birov koʻtarinki ruhda boʻlsa , hamdu sanolar oʻqisin .
59005014	Agar sizlardan biror kishi bemor boʻlsa , imonlilar jamoatining oqsoqollarini chaqirsin . Ular Rabbimiz Iso nomi bilan duo qilib , bemorning boshiga yogʻ surkasinlar .
59005015	Imon bilan qilingan duo bemorni sogʻaytiradi , Rabbimiz Oʻzi uni tuzatadi . Agar bemor gunoh qilgan boʻlsa , Rabbimiz uni kechiradi .
59005016	Shunday qilib , shifo topishingiz uchun , bir-biringiz oldida qilgan gunohlaringizga iqror boʻlinglar va bir-biringiz uchun ibodat qilinglar . Solih odamning zoʻr berib qilgan iltijosi kuchli taʼsirga egadir .
59005017	Mana , Ilyos paygʻambar ham bizga oʻxshash bir inson edi . Yomgʻir yogʻmasin deya , u astoydil iltijo qildi va yer yuziga uch yilu olti oy yomgʻir yogʻmadi .
59005018	U yana iltijo qilgach , osmondan yomgʻir yogʻdi va yerdan hosil unib chiqdi .
59005019	Ey birodarlarim , agar sizlardan biror kishi haqiqat yoʻlidan bosh tortsa , uni yana haqiqatga qaytarishga tirishinglar .
59005020	Bilinglarki , gunohkorni xato yoʻldan qaytargan kishi oʻlimdan bir jonni qutqargan va koʻp gunohlarni yuvgan boʻladi .
60001001	Iso Masihning havoriysi men , Butrusdan — Pont , Galatiya , Kappadokiya , Asiya va Bitiniya viloyatlariga tarqalgan mumtoz musofirlarga salom !
60001002	Otamiz Xudo Oʻzining azaliy qaroriga binoan sizlarni tanladi , Oʻz Ruhi orqali muqaddas qildi , Iso Masihga itoat etmogʻingiz orqali Uning qoni ustingizga sepilishi uchun imkon yaratdi . Sizlarga Xudo inoyati koʻpayib , xotiringiz jam boʻlsin .
60001003	Rabbimiz Iso Masihning Otasi Xudoga hamdu sanolar boʻlsin ! U bizga behad rahm-shafqat koʻrsatdi , Iso Masihning tirilishi asosida bizni yangidan tugʻiltirib , tirik bir umidga ega qildi .
60001004	Samoda saqlanayotgan begʻubor , chirimas , soʻlmas bir meros sizlarni kutmoqda .
60001005	Oxirzamonda ochiq koʻrinishga tayyor boʻlgan ulugʻ najotga erishmogʻingiz uchun , imoningiz tufayli , Xudoning qudrati bilan qoʻriqlanmoqdasizlar .
60001006	Shu sababdan behad xursandsizlar . Hozir turli vasvasalar tufayli biroz qaygʻurishingizga toʻgʻri kelsa-da ,
60001007	lekin bu vasvasalar imoningizni sinash uchun foydali ekanligini bilinglar . Hatto foniy oltin ham olovda toblanib , sinaladi . Shu singari , oltindan ham qimmatli boʻlgan imoningiz sinovdan oʻtib , Iso Masih osmondan zohir boʻlgach , sizlarga maqtov va shon-sharaf keltirsin .
60001008	Siz Masihni koʻrmagan boʻlsangiz ham , Unga muhabbat bogʻlayapsizlar . Hozir Masihni koʻrmagan holda Unga ishonyapsizlar va soʻz bilan ifodalab boʻlmaydigan darajada ulugʻ bir shodlik bilan toʻlib-toshmoqdasizlar .
60001009	Chunki imoningizning natijasi oʻlaroq jonlaringiz uchun najot topmoqdasizlar .
60001010	Sizlar topgan ulugʻ najot toʻgʻrisida qadim zamon paygʻambarlari ham karomat qilganlar , ular Xudo inoyatining mohiyatini sinchiklab tekshirganlar .
60001011	Masihning Ruhi ularda bor edi va ularga Masihning chekadigan azob-uqubatlariyu , oxirida erishadigan shon-shuhrati haqida oldindan maʼlumot berar edi . Bundan ilhomlangan paygʻambarlar Masih Ruhi kimni va qaysi paytni koʻrsatayotganini anglamoqqa tirishardilar .
60001012	Aslida paygʻambarlar bu tekshiruvlarni oʻzlari uchun emas , balki sizlar uchun qilganliklari haqida Xudodan vahiy olganlar . Hatto farishtalar ham bu sirlarni aniqlashni koʻp orzu qiladilar . Hozirgi davrda esa Injil targʻibotchilari osmondan yuborilgan Muqaddas Ruhdan ruhlanib , bularni sizlarga bayon etdilar .
60001013	Shuning uchun fikr-zikringiz ishda boʻlsin , hushyor boʻlinglar . Iso Masih osmondan tushib zohir boʻlganda sizlarga nasib boʻlajak inoyatga mutlaqo umid bogʻlanglar .
60001014	Gapga koʻnadigan bolalar kabi boʻlinglar , ilgarigi gʻaflat paytida sizlarni qamragan ehtiroslarga qaytmanglar .
60001015	Sizlarni daʼvat etgan Xudo qanday muqaddas boʻlsa , sizlar ham butun yurish-turishingizda shunday muqaddas boʻlinglar .
60001016	Xudo : “ Muqaddas boʻlinglar , zero Men muqaddasman ” , deb aytgani yozilgan .
60001017	Har bir kishini yuz-xotir qilmasdan , qilmishiga yarasha taqdirlovchi Xudoga sizlar Otamiz deb murojaat qilar ekansiz , u holda musofirchilik davringizda Xudodan qoʻrqib yashanglar .
60001018	Bilasizlarki , ota-bobolaringizning bemaʼni turmush tarzidan kumush yoki oltinga oʻxshash oʻtkinchi narsalar evaziga qutulmagansizlar .
60001019	Sizlar benuqson va begʻubor qoʻzi qoniga oʻxshagan Masihning qimmatbaho qoni evaziga qutulgansizlar .
60001020	Masih dunyo bino boʻlishidan burun tayinlangan boʻlsa ham , zamonning oxirida sizlar uchun paydo boʻldi .
60001021	Sizlar Masih vositasida Xudoga ishonasizlar . Xudo Masihni tiriltirib , ulugʻvorlikka erishtirdi . Bu imonda qattiq turinglar , Xudoga tamoman umid bogʻlanglar .
60001022	Sizlar Ilohiy Ruh va haqiqatni tan olib , jonlaringizni pok qilib , samimiy birodarlik muhabbatiga ega boʻlgansizlar . Shuning uchun bir-biringizni chin yurakdan , ixlos bilan sevinglar .
60001023	Sizlar foniy emas , balki boqiy urugʻdan , yaʼni Xudoning hayotbaxsh , abadiy kalomi orqali yangidan tugʻildingizlar .
60001024	Chunonchi Tavrotda shunday yozilgan : “ Butun bashar bir oʻtga oʻxshar , Oʻtning gulidaydir uning bor koʻrki . Oʻt qurib qolar , guli ham toʻkilar .
60001025	Ammo Xudovand kalomi abadiy turar ” . Ana shu kalom — sizlarga yetib kelgan Injil Xushxabaridir .
60002001	Buning uchun har qanday yomon niyat , hiyla-nayrang , har turli ikkiyuzlamachilik , rashk-hasad , gʻiybatchilikni bir chetga surib qoʻyinglar .
60002002	Yangi tugʻilgan chaqaloq sof ona sutini tusaganday , Xudo kalomini orzu qilinglar , toki u kalom bilan oziqlanib , oʻsib borib , najotga erishinglar .
60002003	Chunki siz Rabbimizning iltifotini tatib koʻrdingizlar .
60002004	Insonlar keraksiz deb tashlagan , lekin Xudo qimmatbaho deb tanlagan tirik tosh — Rabbimiz Iso Masihga yaqinlashinglar .
60002005	Oʻzlaringiz ham tirik tosh boʻlib ruhiy bino barpo etinglar . Iso Masih orqali Xudoga maqbul , ruhiy qurbonlik keltiradigan muqaddas ruhoniy boʻlinglar .
60002006	Mana , Tavrotda Xudo shunday degan : “ Men Sionda bir tosh oʻrnatgayman , Mumtoz , qimmatbaho peshtoq toshi bu . Unga ishongan kishi xijolat boʻlmas ” .
60002007	Siz ishonuvchilar uchun bu tosh qimmatbahodir . Ammo imonsizlarga shu oyat toʻgʻri keladi : “ Quruvchilar keraksiz deb tashlagan tosh Naq binoning peshtoqidan joy oldi ,
60002008	Toʻsiq toshiyu , vasvasa qoyasi boʻldi ” . Imonsizlar Xudoning kalomiga itoat qilmaganlari uchun , qoqinadilar . Ular ana shu qismatga mahkum boʻlganlar .
60002009	Ammo sizlar — tanlangan bir avlod , Shohanshoh ruhoniylari , muqaddas xalq , Xudoning aziz qavmisizlar . Xudo sizlarni qorongʻilikdan Oʻzining ajoyib nuriga daʼvat etgan , sizlar Uning fazl-kamolotidan xabar berish uchun tanlangansizlar .
60002010	Bir vaqtlar xalq emas edingizlar , endi esa Xudoning xalqisizlar . Bir vaqtlar marhamat topmagan edingizlar , endi esa Xudoning marhamatiga noil boʻldingizlar .
60002011	Ey sevganlarim , sizlardan oʻtinib soʻrayman , jonga qarshi kurashadigan nafs ehtiroslaridan saqlaninglar . Chunki siz bu dunyoda gʻaribu musofirsizlar .
60002012	Majusiylar orasida xatti-harakatingiz benuqson boʻlsin . Ular ezgu ishlaringizni koʻrib turib , sizlarni yomonlikda ayblab gʻiybat qilsalar ham , mahshar kuni Xudo oldida javob beradilar .
60002013	Rabbingiz haqi har xil insoniy tartib-intizomga boʻysuninglar ; xoh oliy hokim boʻlgan podshohga ,
60002014	xoh podshoh oʻrnida yomonlik qilganlarni jazolovchi va yaxshilik qilganlarni taqdirlovchi hokimga boʻysuninglar .
60002015	Chunki Xudoning irodasi shuki , yaxshilik qilish bilan aqlsiz va johil odamlarning ogʻziga urasizlar .
60002016	Ozod odamlardek yashanglar , ammo ozodlik niqobi ostida yomonlik qilmanglar . Xudoning qullariday boʻlib yuringlar .
60002017	Hamma odamlarni hurmat qilinglar . Imonli birodarlaringizni sevinglar . Xudodan qoʻrqinglar . Podshohni ehtirom qilinglar .
60002018	Ey xizmatkorlar , faqat yumshoq va xushfeʼl xoʻjayinlargagina emas , balki feʼli-xoʻyi ters boʻlganlariga ham kamoli ehtirom bilan itoat qilinglar .
60002019	Agar biror kishi Xudoga ishonganidan vijdonan azob chekib , nohaq gʻam-gʻussaga chidasa , bu Xudoning inoyatidan dalolat beradi .
60002020	Agar qilgan gunohingiz uchun tayoq yeyishga chidasangiz , bu sizga qanday sharaf keltiradi ? Ammo yaxshilik qilib , azobga chidasangiz , Xudo bundan rozi boʻladi .
60002021	Xudo sizlarni ana shu maqsadda daʼvat etgan . Masih ham : “ Mening izimdan yuringlar ” , deb sizlar uchun azob chekib namuna boʻldi . Tavrotda U haqda yozilganidek :
60002022	“ U hech qanday gunoh qilmagan , Ogʻzidan biron egri soʻz ham chiqmagan ” .
60002023	Masih haqorat qilinganda hech kimga haqorat bilan javob qaytarmas edi , azob chekkanda esa hech kimga tahdid qilmas edi . Faqat odilona hukmlovchi Xudoga Oʻzini topshirar edi .
60002024	Biz gunoh qarshisida oʻlib , endi solihlik bilan yashashimiz uchun , U xochda gunohlarimizni Oʻz badaniga singdirdi . Uning yaralaridan siz shifo topdingizlar .
60002025	Ilgari choʻponsiz adashib yurgan qoʻylarga oʻxshar edingizlar , endi esa jonlaringizning Choʻponu Posboniga qaytib keldingizlar .
60003001	Masihdan ibrat olib , siz , xotinlar ham , oʻz erlaringizga boʻysuninglar . Xudo kalomiga ishonmaydigan baʼzi kishilar siz , ayollarning or-nomusli , pokdomon xulq-atvoringizni koʻrib , imon haqida biron soʻz aytilmasdanoq qoyil qolsinlar .
60003002	
60003003	Sizning jozibangiz oʻrilgan sochlar , taqilgan oltinlar , chiroyli kiyimlar kabi tashqi zeb-ziynatdan iborat boʻlmasin .
60003004	Ammo yashirin qalbingizdagi yuvosh va sokin ruh sizlarning soʻlmaydigan ichki goʻzalligingiz boʻlsin . Buning Xudo oldida qadri azizdir .
60003005	Oʻtmish vaqtlarda Xudoga umid bogʻlagan muqaddas xotinlar ham oʻzlarini shu yoʻsinda bezab , erlariga boʻysunar edilar .
60003006	Masalan , Soro bibi Ibrohimni janobim deb atab , uning soʻziga quloq soldi . Agar sizlar yaxshilik qilishda qunt qilib , hech qanday qoʻrquvdan gʻulgʻulaga tushmasangiz , Soro bibining farzandlari hisoblanasizlar .
60003007	Shunga oʻxshab , siz , erlar ham , xotinlaringiz zaif jinsdan ekanligini hisobga olib , ular bilan oqilona munosabatda boʻlinglar . Ular ham abadiy hayot inoyatidan bahramand boʻlgani uchun , ularni hurmatga sazovor hisoblang va ibodatlaringizga xalal bermanglar .
60003008	Xullas , oʻzaro hamfikr , hamdard boʻlinglar , bir-biringizni birodarlarcha sevinglar . Bir-biringizga mehr-shafqatli va kamtar boʻlinglar .
60003009	Yomonlikka yomonlik , haqoratga haqorat bilan javob qaytarmanglar . Aksincha , duoyi xayr qilinglar , chunki oʻzlaringiz ham xayr-baraka olish uchun daʼvat etilgansizlar .
60003010	Zaburda yozilishicha : “ Kimki uzoq umr koʻrishni sevib , Yaxshi kunlar kelishini xohlasa , U tilini yomon soʻzdan tutsin , Ogʻzini egri gapdan tiysin .
60003011	Yomonlikdan qochib , yaxshilik qilsin . Tinchlikni qidirib , uning payidan boʻlsin .
60003012	Chunki Xudovandning koʻzi solihlardadir . Solihlar figʻoniga U quloq solar , Badkirdorlardan esa yuz oʻgirar ” .
60003013	Agar yaxshilik qilishga bel bogʻlasangiz , sizlarga kim ozor berar edi ?
60003014	Hattoki haqiqat yoʻlida azob-uqubat cheksangiz , baxtiyor boʻlasizlar . Doʻq-poʻpisa qiluvchilardan qoʻrqmanglar , dovdiramanglar .
60003015	Rabbingiz Masihga yuraklaringizdan muqaddas joy beringlar . Dilingizdagi umid haqida sizdan har bir soʻragan kishiga javob berishga doimo tayyor boʻlinglar .
60003016	Lekin buni muloyimlik va ehtirom bilan bajo qilinglar , vijdoningizni toza tutinglar . Shunday qilib , Masih yoʻlidagi yaxshi yurish-turishingizni mazammat qilganlar sizlarni yomonlab aytgan gaplaridan uyalsinlar .
60003017	Agar Xudoning irodasi bilan azob chekishingiz lozim boʻlsa , yomonlik qilib azob chekishdan koʻra , yaxshilik qilib azob chekish afzaldir .
60003018	Chunki Masih ham bizni Xudoga yaqinlashtirish va gunohlarimizni yuvish uchun bir marta azob chekib , oʻldi . Oʻzi solih kishi boʻlgani holda , gunohkorlar uchun qurbon boʻldi . Uning badanini oʻldirishgan boʻlsa-da , Ruhi tirildi .
60003019	Masihning Ruhi esa borib , zindonga qamalgan ruhlarga vaʼz aytdi .
60003020	Bular qadim zamonda , Nuh paygʻambar oʻz kemasini qurayotgan zamonda Xudoning sabrini inobatga olmay , itoatsiz boʻlgan edilar . Oʻsha kemadan oz kishi , yaʼni sakkiz jongina suvdan oʻtib qutulgan edilar .
60003021	Mana shu suv — hozirgi suvda imon keltirish marosimining timsolidir . Bu marosimning maʼnosi badanni kirdan tozalash emas , balki Xudodan pok vijdonni soʻrashdir . Sizlar ham suvga choʻmib imon keltirganingizda , Iso Masihning tirilishi tufayli najot topdingizlar .
60003022	Masih esa osmonga chiqib , Xudoning oʻng tomonida oʻtirib , farishtalar va koinotdagi barcha kuch-qudratlar ustidan hokimiyat oʻrnatdi .
60004001	Masih biz uchun jisman azob chekib , oʻldi . Sizlar bundan oʻrnak olinglar . Chunki jisman azob chekkan kishi boshqa gunoh qilishni bas qiladi .
60004002	Endi bu badanda yashash uchun qolgan vaqtingizni boshqa odamlarday nafsingizni oʻylab emas , balki Xudoning irodasini oʻylab oʻtkazinglar .
60004003	Sizlar oʻtmishda majusiylarga yoqib yashaganligingiz endi yetar . Oʻsha vaqtlarda fisq-fujur , shahvatparastlik , sarxushlik , aysh-ishrat , kayf-safolar hamda butparastlik razolati bilan kun kechirgansizlar .
60004004	Endi esa ular kabi yurmayapsizlar , ularning shaloqliklari seliga oʻzlaringizni tashlamayapsizlar . Majusiylar bundan hayron boʻlib , sizlarni yomonlamoqdalar .
60004005	Ular tirigu oʻliklarni hukm etishga tayyor boʻlgan Xudoga hisob beradilar .
60004006	Oʻliklarga kelsak , ular hamma odamzod qatori oʻlib , badanlari jazolandi . Ammo ularning ruhi Xudoga muvofiq yashasin deb , Injil Xushxabari oʻliklarga ham yetkazildi .
60004007	Endi borliq mavjudot oxirlab qoldi . Shuning uchun aql bilan ish tutinglar , ibodat qilish uchun hushyor boʻlinglar .
60004008	Avvalo bir-biringizni ixlos bilan sevinglar . Chunki sevgi koʻp gunohlarni yuvadi .
60004009	Oʻzaro zorlanmay mehmondoʻstlik qilinglar .
60004010	Xudo sizlarga har turli qobiliyat bergan . Har biringiz shu qobiliyatingizni ishga solib , bir-biringizga xizmat qilinglar , Xudoning boy ehsonlarini parvarish qiluvchilar kabi kun kechiringlar .
60004011	Kim soʻzlasa , Xudoning soʻzlari qilib aytsin . Kim xizmat qilsa , Xudo bergan kuch bilan xizmat qilsin . Shunday qilib , Iso Masih orqali Xudo har bir ish va soʻzda ulugʻlansin . Abadiy ulugʻvorlik va saltanat Unikidir . Omin .
60004012	Ey sevganlarim , sizlarni sinash uchun boshingizga kelayotgan otashli imtihonni ajib voqea deb , hayron boʻlmanglar .
60004013	Aksincha , Masihning qancha azoblariga sherik boʻlayotgan boʻlsangiz , shuncha xursand boʻlinglar ! Shunda U shon-sharaf ila osmondan tushib zohir boʻlgach , koʻnglingiz yana koʻproq quvonchlarga toʻladi .
60004014	Agar Masih nomi tufayli sizlarni haqorat qilishsa , baxtiyorsizlar ! Chunki Xudoning Ruhi , shon-sharaf Ruhi sizlarda maskan qiladi . [ Ularga qolsa , Ruhni haqorat qiladilar , sizlarda esa sharaflanadi . ]
60004015	Sizlardan hech kim qotil , oʻgʻri , yomonlik qiluvchi yoki fitna-fasodchi boʻlib azob chekmasin .
60004016	Lekin agar biror kishi Masihiy boʻlgani uchun azob cheksa , uyalmasin , aksincha , bu nom bilan Xudoni ulugʻlasin .
60004017	Xudoning Oʻz xonadonini hukm qilish vaqti allaqachon boshlandi . Agarda biz birinchi navbatda hukm qilinadigan boʻlsak , unda Xudoning Injiliga itoatsizlik qilganlarning oxirati nima boʻladi ? Sulaymon matallarida yozilishicha :
60004018	“ Agar solih odam zoʻrgʻa qutulsa , Betavfiqu gunohkorning ahvoli nima boʻladi ? ”
60004019	Shunday qilib , Xudo irodasiga koʻra azob chekayotganlar yaxshilik qilishga bel bogʻlasinlar va Oʻz soʻziga sodiq boʻlgan Parvardigorga jonlarini bagʻishlasinlar .
60005001	Masih chekkan azob-uqubatlarning shohidi hamda Uning namoyon boʻlajak ulugʻvorligining qatnashchisi sifatida oʻzimday oqsoqollardan oʻtinib soʻrayman :
60005002	nazoratingizdagi Xudoning suruvini yaxshi boqinglar . Bu ishni majburiy emas , balki Xudoga yoqadigan darajada koʻngildan chiqarib qilinglar . Qabih gʻarazgoʻyliksiz , sidqidildan ish tutinglar .
60005003	Qoʻlingiz ostidagi suruvga hukmronlik qilmasdan , yaxshi oʻrnak koʻrsatinglar .
60005004	Ana shunda , Bosh Choʻpon osmondan namoyon boʻlganda , sizlar soʻlmas , ulugʻ jamol tojiga sazovor boʻlasizlar .
60005005	Ey yoshlar , sizlar ham oqsoqollarga itoat qilinglar . Hammangiz bir-biringizga yumshoq muomalada boʻlinglar . Chunki “ Xudo magʻrurlarga qarshi , ammo kamtarlarga inoyatlidir ” .
60005006	Shunday qilib , oʻz vaqtida bizlarni yuksaltirsin deb , Xudoning qudratli qoʻli ostida oʻzingizni kamtar tutinglar .
60005007	Butun gʻamlaringizni Xudoga tashlanglar , Uning Oʻzi sizlarga gʻamxoʻrlik qiladi .
60005008	Hushyor va bedor boʻlinglar . Dushmaningiz iblis birovni yutib yuborish uchun izlab , sherday boʻkirib kezib yuribdi .
60005009	Dunyoning har yogʻidagi birodarlaringiz xuddi shunday azoblarga duchor boʻlayotganlarini bilib , mustahkam imon bilan iblisga qarshi turinglar .
60005010	Xudo har xil mehru inoyatning manbaidir . Iso Masih orqali U bizni Oʻzining abadiy , ulugʻvor jannatiga daʼvat etgan . Qisqa bir muddat azob chekkaningizdan keyin , Oʻzi sizlarni maqsadingizga erishtiradi , kuch-qudratli , sabotli va mustahkam qilib qoʻyadi .
60005011	Shon-shuhrat va saltanat abadulabad Unikidir . Omin .
60005012	Bularni oʻzimning fikrimcha ishonchli boʻlgan birodarimiz Silvan orqali sizlarga qisqacha yozib yubordim . Shu bilan sizlarga dalda berib , taʼkidlab aytmoqchimanki , bu azob-uqubatlar Xudoning haqiqiy inoyatidan dalolat beradi . Uning inoyatida sobit qolinglar .
60005013	Xudo oʻzingiz kabi tanlagan Bobildagi Masih jamoati va oʻgʻlim Mark sizlarga salom yoʻllamoqdalar .
60005014	Bir-biringizni muhabbat bilan oʻpib salomlashinglar . Iso Masihga tegishli boʻlgan hammalaringizga tinchlik boʻlsin . Omin .
61001001	Iso Masihning quli va havoriysi men , Simun Butrus , odil Xudoyimiz va Xaloskorimiz Iso Masih soyasida bizning qimmatli imonimizga teng bir imonga erishgan barchaga salom aytaman .
61001002	Xudoni va Rabbimiz Isoni tanib-bilganingiz sayin , sizlarga Xudo inoyati oshib , xotiringiz jam boʻlsin .
61001003	Rabbimiz Iso Oʻzining ulugʻvorligi va kamoloti sharofati ila bizni daʼvat etgan va bizga Oʻzini tanitgan . Yashash va Xudo yoʻlida yurishimiz uchun kerak boʻlgan hamma narsani U bizga Oʻziga xos ilohiy kuch-qudrat bilan ato etgan .
61001004	Bu dunyo yomon ehtiroslar natijasida buzilib bormoqda . Sizlar bundan qochib qutulinglar , deb Xudo bizga koʻp ulugʻ va qimmatli vaʼdalarni bergan . Bular roʻyobga chiqib , sizlar ilohiy tabiatdan bahramand boʻlasizlar .
61001005	Bularni nazarda tutib , imoningizni but qilishga jon kuydiringlar . Shunday qilib , imoningiz ustiga fazl-kamolotga ega boʻlinglar . Fazl-kamolotingiz ustiga ong-bilimga ega boʻlinglar .
61001006	Ong-bilimingiz ustiga nafsni tiyishni oʻrganinglar . Nafsni tiyish ustiga sabr-toqatli boʻlinglar . Sabr-toqatingiz ustiga diyonatga ega boʻlinglar .
61001007	Diyonatli boʻlish ustiga birodarlaringizni sevinglar . Birodarsevarlik ustiga tugal muhabbatga ega boʻlinglar .
61001008	Agar bu xislatlar sizda mavjud boʻlsa hamda yana ortib borayotgan boʻlsa , unda siz Rabbimiz Iso Masihni tanib-bilish yoʻlida na sust , na samarasiz boʻlasizlar .
61001009	Bu xislatlardan benasiblar esa kaltabin va koʻrdir , ular avvalgi gunohlaridan tozalanganini unutganlar .
61001010	Shuning uchun , ey birodarlar , Xudo sizlarni tanlaganini va daʼvat etganini bilib , bunga munosib boʻlmoq uchun yana astoydil harakat qilinglar . Bu yoʻlni tutsangiz , hech vaqt qoqinmaysizlar .
61001011	Shunday qilib , Rabbimiz va Xaloskorimiz Iso Masihning abadiy Shohligiga kirish yoʻli sizlarga keng ochiladi .
61001012	Sizlar bu narsalarni bilar ekansiz va tan olgan haqiqatda qattiq turar ekansiz , men har doim bularni eslatib turishni xohlayman .
61001013	Bu foniy makonimda boʻlgunimcha , bularni eslatish bilan sizlarni uygʻotib turishni lozim koʻraman .
61001014	Chunki bu makonimdan ayrilish vaqtim yaqinlashganini bilaman , Rabbimiz Iso Masih Oʻzi buni menga maʼlum qilgan .
61001015	Bu dunyoni tark etganimdan keyin ham sizlar doimo bularni xotirlashingiz uchun jon kuydirmoqdaman .
61001016	Biz Rabbimiz Iso Masihning kuch-qudrat bilan kelishi haqida sizlarga maʼlumot berganimizda , uydirma afsonalarni gapirib kelmadik . Uning salobatini oʻz koʻzimiz bilan koʻrganmiz .
61001017	Masih Otasi Xudodan hurmat va shon-sharaf qabul qildi . Ulugʻvorlik toʻkib turadigan dargohi sharifdan Masihga bir sado kelib : “ Bu Mening sevikli Oʻgʻlimdir , Undan mamnunman ” , — dedi .
61001018	Biz aziz togʻda U bilan birga boʻldik , osmondan kelgan bu sadoni oʻzimiz ham eshitdik .
61001019	Shuning uchun qadimgi paygʻambarlarning soʻzlari biz uchun yanada qatʼiy boʻlib qoldi . Sizlar bu soʻzlarga rioya etib , yaxshi ish qilasizlar . Tong yulduzi chiqib , kun yorigungacha , qorongʻi joyda chiroq qanday nur sochsa , paygʻambarlarning soʻzlari sizning yuragingizga shunday nur sochib tursin .
61001020	Eng avval shuni bilinglarki , paygʻambar kitoblarida uchraydigan bashoratlarning birortasi ham birovning xususiy tafsiriga bogʻliq emas .
61001021	Hech bir paygʻambar oʻzining insoniy xohishi bilan bashorat qilgan emas . Bu aziz odamlar Muqaddas Ruh tomonidan harakatga keltirilib , Xudoning soʻzlarini gapirib berganlar .
61002001	Isroil xalqi orasida soxta paygʻambarlar boʻlgani kabi , sizlarning orangizda ham soxta ustozlar boʻladi . Oʻzlarini qullikdan sotib olgan Egalarini ular inkor etib , orangizda juda zararli bidʼatlarni tarqatadilar . Bu kishilar nogahon halokatga yoʻliqib qoladilar .
61002002	Koʻp odamlar ularning fisq-fujur ishlariga mahliyo boʻladi . Ular tufayli haqiqat yoʻli haqoratga duchor boʻladi .
61002003	Ular tamagir boʻlganidan , xushomad gaplar bilan sizlarning hisobingizdan davlat orttiradilar . Mana , ularning jazosi qadimdanoq tayyor turibdi , halokati esa kechikmayapti .
61002004	Chunki Xudo hatto gunoh qilgan farishtalarni ham ayamagan . Hukm kunigacha saqlansinlar deb , U ularni jahannamning zimiston gʻorlariga qamab qoʻygan .
61002005	Xudo qadimgi dunyoni ham ayamadi . U xudosizlar dunyosi ustiga toʻfon keltirib , faqat solihlik yoʻlini xabarlab yurgan Nuh va boshqa ozgina kishini , yaʼni hammasi boʻlib sakkiz jonnigina saqladi .
61002006	Xudosizlar boshiga keladigan balolardan ibrat boʻlsin , deb Xudo Sadoʻm va Gʻamoʻra shaharlarini ham halokatga mahkum etdi va kulga aylantirdi .
61002007	Bebosh odamlarning buzuq xatti-harakatidan azob chekkan solih Lutni esa Xudo qutqardi .
61002008	Oʻsha xalq orasida yashagan bu solih odam ularning haqsiz ishlarini koʻrar , eshitar va oʻzining solih jonini kundan-kunga qiynar edi .
61002009	Bundan anglashiladiki , xudojoʻylarni vasvasadan qanday qutqarishni , jazoga mahkum betavfiqlarni esa qiyomat kunigacha qanday saqlashni Xudovand biladi .
61002010	Ayniqsa , shahvoniy havaslarga berilib , oʻz tanasini bulgʻatuvchi , ilohiy hokimiyatni esa rad qiluvchi surbet va oʻjar odamlarni jazolash yoʻlini Xudovand biladi . Ular samoviy mavjudotlarni haqorat qilishdan ham qoʻrqmaydilar .
61002011	Farishtalar odamlardan ancha kuchliroq va qudratliroq boʻlganiga qaramay , Xudovand huzurida bu mavjudotlarni qargʻab hukm etmaydilar .
61002012	Ammo bu odamlar-chi , aqliga sigʻdirolmaydigan hamma narsani yomonlaydilar , faqat tugʻma his-tuygʻulari bilangina yashaydilar , xuddi ovlanib yoʻq qilinish uchun tugʻilgan ongsiz hayvonlarga oʻxshaydilar . Ular aynan hayvon singari yoʻq boʻlib ketadi ,
61002013	qilgan nohaqliklariga yarasha jazo oladilar . Bular kunduz kuni aysh-ishratni oʻzlari uchun huzur-halovat deb hisoblaydilar . Ular nomingizga dogʻu gʻubor tushiradilar . Sizlar bilan ziyofatga oʻtirganlarida , oʻzlarining axloqiy buzuqligidan zavqlanadilar .
61002014	Koʻzlari zinoga toʻymaydi , tinimsiz gunoh qiladilar . Ular sabotsiz kishilarni ovlab , yoʻldan ozdiradilar . Koʻngillari tamagirlikka oʻrganib qolgan laʼnati odamlardir .
61002015	Ular toʻgʻri yoʻlni tark etdilar , ular Baʼoʻr oʻgʻli Balʼom yoʻlidan borib , gumroh boʻldilar . Balʼom harom yoʻl bilan topgan pulini sevib qolgan edi .
61002016	Lekin uning gunohi fosh boʻlib qoldi . Tilsiz eshak tilga kirib , inson tili bilan bu paygʻambarning tentakligiga toʻsqinlik qildi .
61002017	Bu odamlar esa suvsiz buloqlardir , boʻron haydagan toʻzon va bulutdirlar . Ular uchun tim qorongʻi zulmat tayyorlab qoʻyilgan .
61002018	Chunki xato yoʻldan zoʻrgʻa qochib qutulgan imonlilarni ular dabdabali , devonavor gaplar bilan avrab , nafslariga oʻt tushirib , fisqu fujur havasi bilan qiziqtiradilar .
61002019	Oʻzlari buzgʻunlikning quli boʻla turib , ularga erkinlik vaʼda beradilar . Ammo odam nimadan yengilsa , uning quli boʻladi .
61002020	Ular Rabbimiz va Xaloskorimiz Iso Masihni bilib olib , dunyoning qabohatlaridan qochib qutulgan edilar . Agar bundan keyin ular yana shunday ishlarga aralashib , magʻlub boʻlsalar , unda soʻnggi ahvollari avvalgi ahvollaridan battar boʻladi .
61002021	Solihlik yoʻlini bilgandan keyin , tan olgan muqaddas amrdan yuz oʻgirgandan koʻra , bu yoʻlni hech bilmagan ular uchun yaxshiroq boʻlar edi .
61002022	Mana bu ishonchli maqol ularga aynan toʻgʻri keladi : “ It oʻzining qusganiga qaytar ” , shuningdek : “ Yuvilgan toʻngʻiz balchiqda agʻnagani qaytar ” .
61003001	Ey sevganlarim , endi sizlarga bu ikkinchi maktubni yozyapman . Bu mavzularni yodingizga solib , sizda pok fikr uygʻotishga harakat qilmoqdaman .
61003002	Muqaddas paygʻambarlarning ilgarigi vaqtlarda aytgan soʻzlarini , shuningdek , Rabbimiz va Xaloskorimiz Isoning Oʻz havoriylariga sizlar uchun topshirgan vasiyatini eslab turishingizni istayman .
61003003	Avvalo shuni bilinglarki , oxirgi kunlarda oʻz nafsiga mahliyo boʻlib yuradigan hayosiz masxarabozlar paydo boʻladi .
61003004	Ular : “ Rabbingizning qaytishi toʻgʻrisidagi vaʼda qani ? Mana , ota-bobolarimiz oʻtgandan buyon , hamma narsa avval boshda qanday yaratilgan boʻlsa , shunday turibdi ” , — deb masxara qiladilar .
61003005	Vaholanki , ular ataylab shuni esdan chiqaradilarki , azalda Xudoning kalomi orqali yeru osmon bunyod boʻlgan . Yer esa suvdan chiqib , suv bilan yaratilgan .
61003006	Yana suvdan — toʻfon suvidan qadimgi dunyo mahv boʻlgan .
61003007	Hozirgi yeru osmon esa oʻsha ilohiy kalom orqali saqlanib turibdi , Xudo betavfiq odamlar uchun belgilagan hukm va halokat kunigacha yonish uchun tayyor turibdi .
61003008	Ey sevganlarim , shugina eʼtiboringizdan qochmasinki , Xudovand nazarida bir kun ming yil va ming yil bir kun kabidir .
61003009	Baʼzilar oʻylaganday , Rabbimiz bergan vaʼdasini amalga oshirishga imillamayapti . Aksincha , U hech kimning halok boʻlishini istamay , hamma tavba qilsin , deb sabr-toqat bilan kutib turibdi .
61003010	Kechasi oʻgʻri qanday kelsa , Rabbimizning mahshar kuni ham xuddi shunday nogahon kelib qoladi . U kuni osmon gumburlab tamom boʻladi , moddiy unsurlar qizib , erib ketadi , yer va unda qilingan har bir ish kulga aylanadi .
61003011	Oʻsha kunda hamma narsa yoʻq boʻlib ketar ekan , sizlar qanday kishilar boʻlmogʻingiz kerak ?
61003012	Xudoning kunida osmon yonib yoʻq boʻlar , moddiy unsurlar esa qizib , erib ketar ekan , sizlar oʻsha kunni muqaddas yurish-turish , diyonat bilan kutishingiz va shu yoʻsinda uning kelishini tezlashtirishingiz kerak .
61003013	Chunki Xudoning ahd qilgani boʻyicha , biz adolat hukm suradigan yangi yer va yangi osmonni kutyapmiz .
61003014	Buning uchun , ey sevganlarim , modomiki bularni kutyapsiz ekan , Xudo oldida tinch-totuvlik bilan yashab , begʻubor va benuqson odamlar boʻlishga jon kuydiringlar .
61003015	Sevikli birodarimiz Pavlus ham oʻziga berilgan donolik bilan sizlarga qanday yozgan boʻlsa , xuddi shu kabi Rabbimizning sabr-toqatini qutulish fursati deb hisoblanglar .
61003016	Pavlus hamma maktublarida bu mavzular haqida gapiradi-ku . Ularda tushunish qiyin boʻlgan baʼzi mavzular borki , johil va sabotsiz kishilar boshqa muqaddas yozuvlarni buzganlaridek , ularni ham buzib talqin qiladilar . Bu esa ularni halokatga yoʻliqtiradi .
61003017	Ey sevganlarim , bularni oldindan bilar ekansiz , ehtiyot boʻlinglar , yana boshboshdoq odamlarning gʻavgʻosi bilan yoʻldan ozmanglar , topgan qaroringizdan aynimanglar .
61003018	Rabbimiz va Xaloskorimiz Iso Masihning inoyatiga tayanib , Uni tanib-bilib borgan sayin rivoj topinglar . Hozirdan to mangu kungacha Unga shon-shuhrat boʻlsin ! Omin .
62001001	Azaldan bor boʻlgan Hayot Kalomi borasida biz eshitib tamosho qilgan , koʻzlarimiz koʻrgan , qoʻllarimiz sezganini sizlarga maʼlum qilmoqdamiz .
62001002	Hayot zohir boʻldi , Otaning huzuridagi abadiy Hayot bizga zohir boʻldi . Biz Uni koʻrdik va shohid boʻlib sizlarga bildirmoqdamiz .
62001003	Sizlar biz bilan munosabatda boʻlinglar , deb mana shu koʻrib eshitganlarimizdan sizlarni xabardor qilmoqdamiz . Biz esa Ota bilan va Uning Oʻgʻli Iso Masih bilan munosabatdamiz .
62001004	Bularni sizlarning shodligingiz tugal boʻlishi uchun yozyapmiz .
62001005	Masihdan eshitib , sizlarga bildirayotgan xabarimiz shuki , Xudo — nur , Unda hech qanday qorongʻilik yoʻq .
62001006	Agar U bilan aloqa qilamiz , deb qorongʻilikda yursak , yolgʻon gapirib , haqiqatga xilof ish qilgan boʻlamiz .
62001007	Biroq Uning Oʻzi nurda boʻlgani kabi , biz ham nurda yursak , bir-birimiz bilan aloqa qilamiz va Uning Oʻgʻli Isoning qoni bizni har qanday gunohdan pok qiladi .
62001008	Agar gunohimiz yoʻq desak , oʻz-oʻzimizni aldagan boʻlamiz va koʻnglimizda haqiqat boʻlmaydi .
62001009	Agar gunohlarimizni eʼtirof etsak , Xudo gunohlarimizdan oʻtadi va bizni har turli nohaqlikdan forigʻ qiladi . Chunki U Oʻz soʻzida sodiq va adolatlidir .
62001010	Agar gunoh qilganimiz yoʻq desak , Xudoni yolgʻonchi qilib qoʻygan boʻlamiz va qalbimizdan Uning kalomi joy olmaydi .
62002001	Ey farzandlarim , bularni shuning uchun yozyapmanki , sizlar gunoh qilmanglar . Bordiyu birortamiz gunoh qilib qoʻysak , Otaning oldida odil homiymiz — Iso Masih bor .
62002002	Uning Oʻzi yolgʻiz bizning gunohlarimiznigina emas , balki butun dunyoning gunohlarini yuvish uchun qurbon boʻldi .
62002003	Agar biz Uning amrlariga rioya qilsak , Uni bilib olganimizga amin boʻlamiz .
62002004	Uni bilaman deb turib , Uning amrlariga rioya qilmagan kishi yolgʻonchi boʻladi , unda haqiqat yoʻq .
62002005	Kimki Masihning kalomiga rioya qilsa , u kishida Xudoning sevgisi haqiqatan kamolga yetgan boʻladi . Biz Xudo bilan bir tan ekanimizni ana shundan bilib olamiz .
62002006	Xudo bilan bir tanman , degan kishi Masih yurganday yurmogʻi shart .
62002007	Ey mahbublarim , sizlarga yangi amrni emas , balki oʻzingiz dastlab qabul qilgan qadimgi amrni yozyapman . Qadimgi amr — sizlar eshitgan Xudo kalomi .
62002008	Shu bilan birga , yangi amrni yozyapman desam ham boʻladi , zero qorongʻilik oʻtib , haqiqiy nur hozirdan porlamoqda . Bu haqiqat Masihda ham , sizlarda ham ochiq koʻrinmoqda .
62002009	Kimki nurda yuribman desa-yu , lekin birodaridan nafratlansa , u hali ham qorongʻilikdadir .
62002010	Kimki birodarini sevsa , u nur ichida yashaydi va qoqinishga yoʻl qoʻymaydi .
62002011	Ammo birodaridan nafratlangan kishi qorongʻilikda boʻladi . U qorongʻilikda yuradi-yu , qayerga borayotganini bilmaydi ; chunki qorongʻilikda uning koʻzlari koʻr boʻlgan .
62002012	Ey farzandlarim , sizlarga yozyapman : Masih nomi tufayli gunohlaringiz kechirilgan .
62002013	Ey otalar , sizlarga yozyapman : Azaldan bor Boʻlganni bildingizlar . Ey yigitlar , sizlarga yozyapman : Yovuz shayton ustidan gʻolib chiqdingiz . Ey bolalar , sizlarga yozyapman : Sizlar Otamiz Xudoni tanib oldingiz .
62002014	Otalar , sizlarga yozdim : Siz azaldan bor Boʻlganni tanib oldingiz . Yigitlar , sizlarga yozdim : Sizlar baquvvatsizlar , Xudo kalomini dilingizda saqlayotirsiz , Yovuz shayton ustidan gʻolib chiqdingizlar .
62002015	Dunyoga va undagi narsalarga muhabbat qoʻymanglar . Kim dunyoga muhabbat qoʻysa , uning qalbidan Otaning muhabbati joy olmaydi .
62002016	Chunki dunyoga xos har bir narsa — tana nafsi , hirsli koʻzlar , maishatga oid kibr-havo Otadan emas , balki dunyodandir .
62002017	Dunyo ham , uning nafsi ham oʻtib ketadi . Lekin Xudoning irodasini bajo keltirgan kishi abadiy yashaydi .
62002018	Ey farzandlarim , dunyoning soʻnggi damlari keldi ! Dajjol kelishini eshitgansizlar , hozirdanoq koʻp dajjollar paydo boʻldi . Ana shundan biz soʻnggi damlarni yashayotganimizni bilamiz .
62002019	Ular oʻzimizning oramizdan chiqdilar , lekin ular bizga qarashli emas . Agar bizga qarashli boʻlganlarida edi , biz bilan qolgan boʻlar edilar . Ular bizdan ayrilib ketdilar , maʼlum boʻldiki , hammasi ham bizga qarashli emas .
62002020	Sizlar hammasini bilasizlar , chunki siz tabarruk Masihning Ruhiga egasizlar .
62002021	Men buni , haqiqatni bilmaydilar , deb yozayotganim yoʻq . Aksincha , sizlar haqiqatni bilasizlar , shuningdek , har qanday yolgʻon haqiqatdan paydo boʻlmasligini bilasizlar .
62002022	Agar Isoning Masihligini inkor etuvchi yolgʻonchi boʻlmasa , unda yolgʻonchi kim ? Ota va Oʻgʻilni kim inkor etsa , dajjol oʻshadir .
62002023	Kimda-kim Oʻgʻilni inkor etsa , unda Ota yoʻq . Kimda-kim Oʻgʻilni tan olsa , unda Ota ham bor .
62002024	Sizlar azaldan eshitgan kalomni dilingizda saqlanglar . Agar azaldan eshitgan kalom dilingizda saqlansa , sizlar ham Oʻgʻil , ham Ota bilan bir tan boʻlasizlar .
62002025	Masihning bizlarga bergan vaʼdasi ana shu , yaʼni abadiy hayotdir .
62002026	Bularni sizlarni yanglishtiradiganlar borligi uchun yozdim .
62002027	Holbuki , sizlar Masihning Ruhini qabul qilgansizlar . Uning Ruhi ichingizda yashayotgani uchun , sizlarga hech kimning biror narsa oʻrgatishiga ehtiyoj yoʻq . Masihning Ruhi haqiqiy , soxta emas . U sizlarga hamma narsani oʻrgatadi . Masih sizlarga oʻrgatganidek , U bilan aloqada boʻlib yashanglar .
62002028	Ha , farzandlarim , endi Masih bilan aloqada boʻlib yashanglar , toki U olamga qaytib kelganda dadil boʻlaylik , Uning oldida uyatga qolmaylik .
62002029	Agar Uning solih ekanligini bilar ekansizlar , shuni ham bilinglarki , toʻgʻri ish qilgan har bir kishi Uning farzandidir .
62003001	Qaranglar , Otamiz bizni bolalarim deb , qanday buyuk bir muhabbat koʻrsatdi ! Haqiqatan ham , biz Uning bolalarimiz . Dunyo Otamizni tanimagani uchun , bizni ham tanimayapti .
62003002	Ey mahbublarim , hozir biz Xudoning bolalari boʻlsak-da , kelajakda nima boʻlishimiz hanuz noaniq . Faqat shuni bilamizki , Iso Masih zohir boʻlganda , biz U singari boʻlamiz ; U qanday boʻlsa , shunday holda koʻramiz .
62003003	Masihga bunday umid bogʻlagan har bir kishi oʻzini poklaydi , chunki Masih pokdir .
62003004	Gunoh qiluvchi har bir kishi qonunbuzar bilan tengdir . Gunoh — qonunsizlik demakdir .
62003005	Masih esa gunohlarimizni aritish uchun paydo boʻlganini bilasizlar . Unda gunoh yoʻq .
62003006	Masih bilan bir tan boʻlgan hech kimsa gunoh qilmaydi . Kim gunoh qilib yursa , Uni koʻrmagan ham , tanimagan ham .
62003007	Ey farzandlarim , hech kim sizlarni aldamasin . Masih qanday solih boʻlsa , toʻgʻri ish qiluvchi kishi ham U singari solihdir .
62003008	Gunoh qiluvchi kishi esa iblis zotidir . Chunki dastlab iblis gunoh qilgan . Xudoning Oʻgʻli esa iblisning ishlarini barbod qilmoq uchun paydo boʻldi .
62003009	Xudodan tugʻilgan hech bir kishi gunoh qilmaydi , chunki Xudoning urugʻi uning ichida qoladi . U Xudodan tugʻilgani uchun gunoh qila olmaydi .
62003010	Kimda-kim toʻgʻri ish qilmasa , birodarini sevmasa , u Xudo zotidan emas . Xudoning bolalari ham , iblisning bolalari ham shundan bilinadi .
62003011	Boshda sizlar Masihdan eshitgan vasiyat shu : bir-birimizni sevaylik !
62003012	Oʻz ukasini qatl qilgan iblis zoti Qobilga oʻxshamaylik . Qobil ukasini nima uchun oʻldirdi ? Chunki uning ishlari qabih , ukasining ishlari esa solih edi .
62003013	Ey birodarlarim , agar dunyo sizdan nafratlanayotgan boʻlsa , hayratlanmanglar .
62003014	Biz oʻlim holatidan hayotga oʻtganimizni bilamiz , chunki biz birodarlarimizni sevamiz . Kimki birodarini sevmasa , oʻlim holatida qoladi .
62003015	Birodaridan nafratlangan har qanday kishi qotildir . Hech bir qotil esa abadiy hayotga ega boʻlmasligini bilasizlar .
62003016	Masih bizlar uchun jonini fido qildi , ana shundan biz muhabbatni bildik . Biz ham birodarlarimiz uchun jonimizni berishga burchlimiz .
62003017	Agar biror kishi farovon hayot kechirayotgan boʻlsa-yu , birodarini muhtojlik holatida koʻrib turib , koʻnglini tosh qilsa , qanday qilib u odamda Xudoning sevgisi joy oladi ?
62003018	Ey farzandlarim , biz soʻz yoki til bilangina emas , balki amalda va haqiqatda sevishimiz lozim .
62003019	Shu tariqa biz haqiqat ahli ekanimizga ishonch hosil qilamiz va Xudo oldida koʻnglimiz xotirjam boʻladi .
62003020	Agarda koʻnglimiz bizni ayblasa , Xudo koʻnglimizdan ulugʻ ekanini bilamiz . Chunki U hamma narsani aniq biladi .
62003021	Ey mahbublarim , agar vijdonimiz bizni qiynamasa , Xudo oldida dadil boʻlamiz
62003022	va Undan nimaiki soʻrasak , U beradi . Chunki biz Uning amrlarini bajo keltirib , Unga maqbul boʻlgan ishlarni qilayotirmiz .
62003023	Ilohiy amr — Xudoning Oʻgʻli Iso Masihga ishonishdan va xuddi Iso Masih buyurganidek , bir-birimizni sevishdan iborat .
62003024	Kim Xudoning amrlarini bajo keltirsa , u Xudo bilan bir tan , Xudo ham u bilan bir tan boʻladi . Xudo vujudimizda yashayotganini shundan bilamizki , U bizga Oʻz Ruhini berdi .
62004001	Ey mahbublarim , har qanday ruhga inonavermangiz . Xudodan boʻlgan-boʻlmaganligini bilish uchun ruhlarni sinovdan oʻtkazingiz . Chunki dunyoda koʻpgina soxta paygʻambarlar paydo boʻlgan .
62004002	Odam vujudi bilan dunyoga kelgan Iso Masihni tan oluvchi har bir ruh Xudodandir . Xudoning Ruhini shundan taniysizlar .
62004003	[ Odam vujudi bilan dunyoga kelgan ] Iso Masihni tan olmovchi har qanday ruh Xudodan emas . Bu — dajjolning ruhi . Dajjol kelishini sizlar eshitgan edingizlar . Mana , hozirdan u dunyodadir .
62004004	Ey farzandlarim , sizlar Xudodansizlar va soxta paygʻambarlarni yengdingizlar . Chunki ichingizdagi Ruh dunyoda hukm surayotgan ruhdan ustundir .
62004005	Ular bu dunyodan , ularning gapi ham bu dunyoga oid , shuning uchun dunyo ularni tinglaydi .
62004006	Bizlar esa Xudodanmiz , kim Xudoni tanisa , u bizni tinglaydi . Xudodan boʻlmagan bizni tinglamaydi . Ana shundan biz haqiqat ruhini va aldash ruhini taniymiz .
62004007	Ey mahbublarim , bir-birimizni sevaylik . Chunki sevgi Xudodandir . Har bir sevuvchi kishi Xudodan tugʻilgan va Xudoni taniydi .
62004008	Sevmaydigan kishi Xudoni tanigani yoʻq . Chunki Xudoning Oʻzi sevgidir .
62004009	Xudo bizga boʻlgan muhabbatini ochiq koʻrsatdi : U yagona Oʻgʻlini dunyoga yuborib , U orqali bizga hayot bagʻishladi .
62004010	Biz Xudoni sevmagan edik , U bizni sevdi va Oʻz Oʻgʻlini gunohlarimizni yuvish uchun qurbonlik qilib yubordi . Ana , bu muhabbatdir !
62004011	Ey mahbublarim , Xudo bizni shunday sevganiga yarasha , bizlar ham bir-birimizni sevishimiz qarzdir .
62004012	Hech kim hech qachon Xudoni koʻrgan emas . Agar bir-birimizni sevsak , Xudo bizning ichimizda qoladi va Uning muhabbati bizda kamol topadi .
62004013	Uning bizga bergan Ruhi orqali bilamizki , Xudo biz bilan , biz Xudo bilan bir tanmiz .
62004014	Ota Oʻz Oʻgʻlini dunyoning Xaloskori qilib yubordi , buni biz koʻrdik va guvohlik beramiz .
62004015	Agar kim Isoni Xudoning Oʻgʻli deb tan olsa , Xudo u bilan , u Xudo bilan bir tan boʻlib yashaydi .
62004016	Xudo bizga naqadar muhabbat qoʻyganini bilamiz va bunga imonimiz komil . Xudo sevgidir . Sevgini diliga jo qilgan kishi Xudo bilan bir tan boʻlib yashaydi , Xudo ham uning vujudida yashaydi .
62004017	Shu tariqa sevgi dilimizda kamol topadi va qiyomatda soʻroq boʻlganda dadil boʻlamiz . Chunki biz bu dunyoda Masih yashaganday yashaymiz .
62004018	Sevgida qoʻrquv yoʻq , aksincha , komil sevgi qoʻrquvni quvib chiqaradi . Qoʻrqoq kishida sevgi kamolotga yetmagan , chunki qoʻrquv jazo tushunchasi bilan bogʻliqdir .
62004019	Biz Uni sevaylik , chunki avval U bizni sevdi .
62004020	Agar biror kishi “ Xudoni sevaman ” desa-yu , birodaridan nafratlansa , u yolgʻonchidir . Koʻrib turgan birodarini sevmasa , koʻrmagan Xudoni qanday seva olar ekan ? !
62004021	Kim Xudoni sevsa , birodarini ham sevmogʻi lozim , degan amrni biz Masihdan olganmiz .
62005001	Iso Masihdir deb ishongan har bir kishi Xudodan tugʻilgan . Otani sevgan har bir kishi bolasini ham sevadi .
62005002	Agar Xudoni sevsak va Uning amrlariga amal qilsak , Uning bolalarini ham sevishimiz shaksizdir .
62005003	Xudoni sevish — Uning amrlarini bajo keltirish demakdir . Xudoning amrlari esa ogʻir emas ;
62005004	chunki Xudoning har bir farzandi dunyoni yengadi . Mana shu bizning imonimiz dunyo ustidan gʻolib chiqdi .
62005005	Iso Xudoning Oʻgʻli deb inongan kishidan boshqa kim ham dunyoni yenga olardi ? !
62005006	Iso Masih suv va qon bilan keldi . U faqat suv bilan emas , suv va qon bilan keldi . Ruh esa U haqda guvohlik beradi , chunki Ruh haqiqatdir .
62005007	Shunday qilib [ osmonda uchtasi guvohlik beradi : Ota , Kalom va Muqaddas Ruh . Bu uchovi bir .
62005008	Yerda ham ] uchtasi guvohlik beradi : Ruh , suv va qon . Bu uchovi bir .
62005009	Garchi insonlarning guvohligini qabul qilsak-da , ammo Xudoning guvohligi undan muhimroq , bu esa Xudoning Oʻz Oʻgʻli haqida bergan guvohligidir .
62005010	Kim Xudoning Oʻgʻliga inonsa , u oʻz yuragida Xudoning guvohligiga egadir . Xudoga inonmagan , yaʼni Uning Oʻz Oʻgʻli haqida bergan guvohligiga inonmagan kishi Xudoni yolgʻonchi qilib qoʻygan boʻladi .
62005011	Xudoning guvohligi shundan iboratki , Xudo bizlarga abadiy hayot berdi . Bu hayot esa Uning Oʻgʻlida mujassamdir .
62005012	Kim Xudoning Oʻgʻliga ega boʻlsa , hayotga egadir . Kim Xudoning Oʻgʻliga ega boʻlmasa , hayotga ega emas .
62005013	Men bularni sizlar abadiy hayotga egaligingizni bilinglar , deb yozdim . Chunki sizlar Xudoning Oʻgʻli nomiga imon keltirgansizlar .
62005014	Biz Xudo huzuriga dadillik bilan kiramiz , chunki bilamizki , Xudoning irodasiga koʻra bir nima tilasak , U bizga quloq soladi .
62005015	Agar Xudo tilaklarimizni tinglayotganini bilsak , tilaklarimiz bajo boʻlganini ham bilamiz .
62005016	Agar biror kishi birodarining gunoh qilayotganini koʻrsayu , bu gunoh abadiy oʻlimga sabab boʻlmasa , u uchun ibodat qilsin . Uning ibodati tufayli birodariga hayot bagʻishlanadi . Men buni gunohi abadiy oʻlimga sabab boʻlmaydiganlar uchun aytyapman . Abadiy oʻlimga sabab boʻladigan gunoh ham bor . Bunday gunoh uchun ibodat qiling , demayapman .
62005017	Har qanday yomonlik gunohdir , ammo hamma gunoh ham abadiy oʻlim bilan tugamaydi .
62005018	Xudodan tugʻilgan har bir odam gunoh qilmasligini bilamiz . Xudoning Oʻgʻli uni Oʻz panohida asraydi , yovuz shayton unga tegmaydi .
62005019	Bilamizki , bizlar Xudodanmiz , butun dunyo esa yovuz shaytonning hukmidadir .
62005020	Yana shuni ham bilamizki , Xudoning Oʻgʻli kelib , Haqni tanishimiz uchun bizga aql-idrok berdi . Biz Haq bilan , Uning Oʻgʻli Iso Masih bilan bir tanmiz . U Haq Taolo va abadiy hayotdir .
62005021	Ey farzandlarim , butlardan saqlaninglar . Omin .
63001001	Xudo tanlab olgan aziz xonim bilan uning bolalariga salom ! Men — moʻysafid sizlarni chin yurakdan sevaman , mengina emas , haqiqatni bilib olganlarning hammasi ham shunday sevadi .
63001002	Zero haqiqat bizning dilimizga jo boʻlgan va to abad bizlar bilan boʻladi .
63001003	Otamiz Xudo va Otaning Oʻgʻli — Rabbimiz Iso Masih bergan inoyat , marhamat va tinchlik sizlarga doim yor boʻlgay , sizlarni haqiqat va muhabbat yoʻliga yoʻnaltirgay .
63001004	Ey xonim , Otamizning bizga buyurganiga koʻra , sening bolalaringdan bir nechtasi haqiqat yoʻlidan borayotganlarini koʻrib , juda ham xursand boʻldim .
63001005	Endi sendan iltimos qilaman , bir-birimizni sevaylik . Senga yangi amr yozayotganim yoʻq , bu azaldan bizlar qabul qilgan amr .
63001006	Muhabbat — Xudoning amrlariga amal qilishimiz degani . Ilohiy amrning mohiyati esa , boshdan eshitganingizdek , muhabbatga amal qilishimizdan iborat .
63001007	Vaholanki , inson vujudiga kirgan Iso Masihni tan olmovchi koʻp aldamchilar jahonning har tarafiga yoyilib ketganlar . Eng katta aldamchi — dajjol ham bular qatorida turadi .
63001008	Qilgan mehnatimizning mahsulini yoʻqotmaslik va hamma mukofotni olish uchun oʻzingizga ehtiyot boʻlingiz .
63001009	Haddidan oshgan , Masih taʼlimotidan uzoqlashgan har qanday odamda Xudo yoʻq . Bu taʼlimotga amal qilgan kishi esa Otaga ham , Oʻgʻilga ham ega boʻladi .
63001010	Agar biror kishi oldingizga kelib bu taʼlimotni oʻrgatmasa , uni uyingizga kiritmanglar , unga salom ham bermanglar .
63001011	Chunki unga salom bergan kishi uning yomon ishlarida ishtirok etgan hisoblanadi .
63001012	Sizlarga yozadigan koʻp gaplarim bor edi-yu , ammo qogʻozu siyoh bilan yozishni istamadim . Sizlarning shodligingiz tugal boʻlsin , deb men oldingizga borib yuzma-yuz gaplashish umididaman .
63001013	Xudo tanlagan singlingning bolalari senga salom yoʻllayaptilar . Omin .
64001001	Chin koʻngildan sevadigan aziz doʻstim Gayga men — moʻysafiddan salom !
64001002	Mahbubim , sening joning huzur topgandek , yana har jihatdan huzur topib , sogʻ-salomat boʻlishingni tilayman .
64001003	Birodarlarimizdan bir nechtasi kelib , sening haqiqatga sodiq qolganing toʻgʻrisida guvohlik berishdi , bunga men haddan tashqari sevindim . Chindan ham sen haqiqat yoʻlidan borayotirsan .
64001004	Men uchun farzandlarimning haqiqat yoʻlidan borayotganlarini eshitishdan ulugʻroq bir sevinch yoʻq .
64001005	Mahbubim , sen begona birodarlarimizga sidqidildan xizmat qilib yuribsan .
64001006	Ular imonlilar jamoati oldida sening mehribonchiligingni koʻkka koʻtarishdi . Sen ularni Xudoga munosib tarzda yoʻlga otlantirsang , yaxshi ish qilgan boʻlasan .
64001007	Chunki ular majusiylardan hech yordam qabul qilmasdan , Iso Masih nomi uchun yoʻlga tushgan edilar .
64001008	Binobarin , haqiqat yoʻlida xizmat qiluvchilarning mehnatida qatnashish , bunday odamlarni qoʻllab-qoʻltiqlash bizning burchimizdir .
64001009	Men imonlilar jamoatiga baʼzi narsalarni yozgan edim . Ammo ularning oralarida oʻzini katta tutayotgan Diotref bizlarni qabul qilmayotir .
64001010	Agar kelsam , uning qilmishlarini fosh etaman . U biz haqimizda yomon gap tarqatib , nomimizga isnod keltirib yuribdi-ku . Bu bilan ham kifoyalanmay , boshqa birodarlarni oʻzi qabul qilmayapti , qabul qilmoqchi boʻlganlarga esa toʻsqinlik qilyapti va hatto ularni jamoatdan quvib chiqaryapti .
64001011	Ey mahbubim , sen yomonlikni tanqid qil , yaxshilikka taqlid qil . Yaxshilik qiluvchi Xudoning farzandidir . Yomonlik qiluvchi Xudoni koʻrgan emas .
64001012	Dimitriyning qadr-qimmatiga hamma guvoh , haqiqatning oʻzi ham guvohdir . Biz bunga oʻz guvohligimizni qoʻshamiz , bizning guvohligimiz toʻgʻri ekanini oʻzing bilasan .
64001013	Senga yozadigan koʻp gaplarim bor edi-yu , ammo siyohu qalam bilan yozishni xohlamadim .
64001014	Yaqinda seni koʻrish umididaman , oʻsha vaqtda yuzma-yuz gaplashamiz .
64001015	Tinch-omon boʻlgil . Doʻstlar senga salom yoʻllayaptilar . U yerdagi doʻstlarimga nomma-nom salom aytib qoʻy . Omin .
65001001	Men , Iso Masihning quli va Yoqubning ukasi Yahudo , Otamiz Xudo chorlagan va Iso Masih saqlayotgan Xudo azizlariga salom aytaman .
65001002	Sizlarga marhamat , tinchlik va muhabbat koʻpaysin .
65001003	Ey sevganlarim , mushtarak najotimiz haqida yozishga gʻayratim koʻp boʻlgan . Xudo bu imonni oʻz azizlariga umrbod omonatga topshirgan , men esa sizni shu yoʻlda yana jonkuyarlik bilan kurashishga undamoqni lozim koʻrdim .
65001004	Chunki baʼzi betavfiq odamlar sizning orangizga oʻgʻrincha kirib olganlar . Bular Xudoning inoyatidan buzuqlik qilishda foydalanadi , yagona Ega Xudoni va Rabbimiz Iso Masihni esa rad qiladilar . Ularning jazosi azaldanoq yozilgan .
65001005	Siz hamma narsani bilsangiz ham , esingizga tushirmoqchiman : Xudovand Isroil xalqini Misr yeridan , asirlikdan qutqarib , keyin imonsizlarni halok qilgan edi .
65001006	Shuningdek , qadr-qimmatini saqlamay , oʻz makonini tashlab ketgan farishtalarni Xudovand buyuk qiyomat kunigacha zanjirband qilib , abadiy qorongʻi-zimistonga qamab qoʻygan .
65001007	Ularga oʻxshab , fahshbozlikka va notabiiy shahvoniy hirsga berilgan Sadoʻm va Gʻamoʻra shaharlari , shuningdek , atrofdagi barcha shaharlar ham abadiy oʻt bilan kuydirilib , boshqalarga oʻrnak boʻldi .
65001008	Endi shu tariqa oʻz badanlarini harom qiluvchi , ilohiy hokimiyatni rad qiluvchi , samoviy mavjudotlarni haqorat qiluvchi xayolparastlar paydo boʻldi .
65001009	Hatto bosh farishta Mikoil Muso paygʻambarning jasadi haqida iblis bilan bahslashganda , iblisni qargʻashga jurʼat etolmay , faqat : “ Rabbim sening adabingni bersin ” , — degan edi .
65001010	Ammo bu odamlar aqliga sigʻdirolmagan hamma narsani yomonlaydilar . Qolaversa , ular ongsiz hayvonlarday tabiatan nimani uqsalar , bundan halokatga yoʻliqadilar .
65001011	Ularning holiga voy ! Ular Qobilning yoʻlidan bormoqdalar . Ular Balʼom kabi manfaatparastlik tuzogʻiga ilinganlar . Ular Qoʻrahga oʻxshab isyon qilib , halokatga uchraydilar .
65001012	Sevgi kechalaringizda sizlar bilan birga uyalmasdan yeb-ichadigan bu odamlar qora bir dogʻdir . Ular faqat oʻzlarini semirtiradigan choʻponlar , shamolda uchib yuradigan yomgʻirsiz bulutlardir . Ular tomiri bilan yulib tashlangan , mevasini tugmagan , ikki marta oʻlgan kuzgi daraxtlardir .
65001013	Ular dengizning joʻshqin toʻlqinlariday oʻzining qabohatlarini atrofga sachratadilar . Ular adashgan yulduzlardir . To abad ularga qop-qorongʻi zulmat tayyorlab qoʻyilgan .
65001014	Odam Atoning yettinchi avlodi boʻlgan Hanoʻx ham bu odamlar haqida karomat qilib shunday degan : “ Xudovand son-sanoqsiz azizlari bilan kelib ,
65001015	Butun odamzod ustidan hukm qilgay . U fosh qilgay oralaridagi barcha gunohkorlaru , Xudodan qoʻrqmay yomonlik qiluvchi Barcha betavfiqu shakkoklarni ” .
65001016	Bular — oʻz taqdiridan norozi noluvchilar . Ular faqat oʻz nafsini oʻylab ish qiladilar , dabdabali gaplar va tilyogʻlamalik bilan odamlarning koʻnglini ovlaydilar .
65001017	Ey sevganlarim , boshda Rabbimiz Iso Masihning havoriylari tomonidan aytilgan soʻzlarni esdan chiqarmanglar .
65001018	Ular sizlarga : “ Oxirgi zamonlarda oʻz nafsiga mahliyo , Xudodan qoʻrqmas masxarabozlar paydo boʻladi ” , — deb aytishgan edi .
65001019	Mana bular judolik soluvchi , moddiyatga qul , Muqaddas Ruhdan mahrum odamlardir .
65001020	Sizlar esa , ey sevganlarim , azizu muqaddas imoningizni ibrat qilib , rivoj topinglar , Muqaddas Ruh ilhomi bilan ibodat qilinglar .
65001021	Abadiy hayot uchun Rabbimiz Iso Masihning marhamatiga koʻz tutib , oʻzingizni Xudoning mehr-muhabbati soyasida saqlanglar .
65001022	Baʼzi ikkilanuvchi kishilarga mulohaza bilan shafqat qilinglar .
65001023	Boshqalarni esa olovdan olib chiqqandek , tavakkal qilib qutqarib qolinglar . Yana baʼzilarni shafqat va qoʻrquv bilan fosh qilib , ularning tanasi bulgʻagan kiyimdan ham hazar qilinglar .
65001024	Sizlarni yiqilishdan saqlab qolishga , Oʻzining ulugʻvor huzurida bekamu koʻst va Shod-xurram qilib turgʻizishga qodir boʻlgan
65001025	Yakkayu-yagona , donishmand Najotkorimiz Xudoga Iso Masih orqali azaldan , hozir va to abad Shon-sharaf , ulugʻvorlik , kuch-qudrat va saltanat boʻlsin ! Omin .
66001001	Bu kitob Iso Masihning vahiysidir . Xudo tez orada yuz berishi muqarrar boʻlgan hodisotni Oʻz qullariga koʻrsatishi uchun Iso Masihga ushbu vahiyni berdi . U esa farishtasini yuborib , quli Yuhannoga buni bildirdi .
66001002	Yuhanno Xudoning kalomi va Iso Masihning shahodati , yaʼni koʻrgan narsalarining hammasi haqida guvohlik berdi .
66001003	Bu bashoratni oʻqiyotgan va tinglayotganlar hamda bu yozilganlarga amal qiluvchilar baxtiyordir . Chunki vaqt yaqin .
66001004	Men , Yuhanno , Asiya viloyatidagi yetti Masih jamoatiga yozyapman : hozir bor , azaldan bor boʻlgan , kelajakda bor boʻlgʻusi Xudodan , Uning taxti oldida turgan yetti Ruhdan ,
66001005	shuningdek , oʻliklar ichidan birinchi boʻlib tirilgan , yer yuzi podshohlarining Shohanshohi boʻlgan ishonchli shohid — Iso Masihdan sizlarga inoyat va tinchlik boʻlsin . Iso Masih bizni koʻp sevdi . U Oʻz qonini toʻkib , bizni gunohlarimizdan forigʻ qildi .
66001006	U bizni shohlar qildi , Otasi Xudo uchun ruhoniylar ham qildi . Abadiy shon-sharaf , mangu saltanat Unga xosdir . Omin .
66001007	Mana , U bulutlar bilan kelyapti ! Har bir koʻz Uni koʻradi , Uning badanini teshganlar ham koʻradi . Dunyoning jamiki qabilalari U tufayli figʻon chekadi . Ha , shunday boʻlgay ! Omin .
66001008	“ Men — Ibtido va Intihodirman ” , — deydi Xudoyi Taolo , Hozir bor , azaldan bor boʻlgan , Kelajakda bor boʻlgʻusi Sarvari koinot .
66001009	Men — Iso Masihning qaygʻu-hasrati , saltanati va sabr-qanoatiga sizlar bilan sherik boʻlgan birodaringiz Yuhannoman . Xudoning kalomi tufayli va Iso Masih uchun shohidlik berganim sababli Patmos oroliga surgun qilingan edim .
66001010	Rabbimiz Isoning tirilishi qutlanadigan kunda men Ilohiy Ruhning taʼsirida qoldim . Birdaniga orqamdan karnay ovoziga oʻxshash kuchli bir nido eshitdim : “ [ Men Ibtido va Intiho , Avvaliyu Oxiridirman . ]
66001011	Koʻrganlaringni kitobga yozib bor va Asiyadagi yetti jamoatga — Efes , Izmir , Pergam , Tiyatira , Sardis , Filadelfiya va Laodikiya shaharlaridagi jamoatlarga yubor ” .
66001012	Men bilan gaplashayotgan Kimsani koʻrish uchun oʻgirildim . Shunda yetti oltin shamdonni koʻrdim .
66001013	Shamdonlar oʻrtasida boʻyi baravar uzun rido kiygan va koʻksiga oltin kamar bogʻlagan Inson Oʻgʻliga oʻxshash bir Kimsa koʻrindi .
66001014	Uning boshi , sochlari bamisli oq yung , qordek oppoq , koʻzlari esa otash alangasidek chaqnardi .
66001015	Uning oyoqlari koʻrada qizdirilgan yaltiroq misga oʻxshardi , ovozi koʻp suvlarning shov-shuvini eslatardi .
66001016	Oʻng qoʻlida yetti yulduzni tutib turar , ogʻzidan oʻtkir dudama qilich chiqazib turar edi . Uning yuzi kunning qizigʻida balqiydigan quyoshday balqib turardi .
66001017	Uni koʻrishim bilanoq , Uning oyoqlari ostiga jonsiz kabi yiqildim . U esa oʻng qoʻlini ustimga qoʻyib , shunday dedi : “ Qoʻrqma ! Men Avvaliyu Oxiridirman .
66001018	Tirikman . Oʻlgan edim va mana , abadulabad tirikman . Omin . Oʻlim va tamugʻ ochqichlari Mendadir .
66001019	Shunday qilib , nimalar koʻrding , nimalar boʻlyapti , bundan soʻng nimalar yuz beradi , hammasini yozib bor .
66001020	Oʻng qoʻlimda sen koʻrgan yetti yulduz va yetti oltin shamdon siriga kelsak , yetti yulduz — yetti jamoatning farishtalari , yetti shamdon esa — yetti jamoatdir ” .
66002001	“ Efesdagi jamoatning farishtasiga yoz : Yetti yulduzni oʻng qoʻlida Tutguvchi , yettita oltin shamdon orasida Yuruvchi shunday deydi :
66002002	Sening ishlaring , mehnating , sabr-toqatingni bilaman , buzuq odamlarni koʻtara olmasligingni ham bilaman . Havoriy boʻlmagan holda oʻzlarini havoriy deb aytganlarni sinading va yolgʻonini fosh qilding .
66002003	Ha , sabr-toqating bor . Mening nomim uchun koʻpni boshdan kechirding va charchamading .
66002004	Biroq senga bir eʼtirozim borki , sen ilk muhabbatingdan ayniding .
66002005	Endi qayerdan tushganingni esla ! Tavba qil va avvalgi ishlaringni qilib yur . Aks holda , tavba qilmasang , qoʻqqisdan sening yoningga kelib , shamdoningni joyidan siljitib yuboraman .
66002006	Lekin sendagi yaxshi fazilat shuki , sen nikolaychilarning ishlaridan nafratlanasan . Men ham ulardan nafratlanaman .
66002007	Ruhning jamoatlarga aytayotgan gaplarini qulogʻi bor kishi eshitsin . Gʻolibga Xudoning jannatidagi hayot daraxti mevasidan yeyishni ehson etaman ” .
66002008	“ Izmirdagi jamoatning farishtasiga yoz : Oʻlgan boʻlib , tirilib Kelgan , Birinchi va Oxirgi shunday deydi :
66002009	Sening [ ishlaring , ] qaygʻularing , kambagʻalligingni bilaman . Ammo holbuki , sen boysan ! Oʻzlarini yahudiy deganlarning haqoratlarini ham bilaman . Ular yahudiy emas , balki shayton yigʻinidirlar .
66002010	Boshga tushadigan azob-uqubatlardan hech qoʻrqma . Mana , iblis sizlarni sinash uchun orangizdan baʼzilarni olib zindonga tashlaydi , oʻn kungacha azob chekasizlar . Oʻlimgacha sodiq qol , shunda Men senga hayot tojini beraman .
66002011	Ruhning jamoatlarga aytayotgan gaplarini qulogʻi bor kishi eshitsin . Gʻolib kelgan ikkinchi oʻlimdan hech bir zarar koʻrmaydi ” .
66002012	“ Pergamdagi jamoatning farishtasiga yoz : Oʻtkir dudama qilich Sohibi shunday deydi :
66002013	[ Sening ishlaringni bilaman . ] Shaytonning taxti boʻlgan joyda yashayotganingni bilaman . Mening nomimga ixlos qoʻyding . Hatto orangizdagi sodiq shohidim Antipa shayton oʻtirgan yerda shahid boʻlgan kunlarda ham sen Menga boʻlgan imoningdan qaytmading .
66002014	Lekin senga bir oz eʼtirozim bor : orangizda Balʼom taʼlimotini tutuvchilar bor . Balʼom Isroil oʻgʻillarini yoʻldan urish uchun Boloqni tashviq qilgan edi , Boloq esa ularni butga qurbon qilingan goʻsht yeyishga va zinokorlik qilishga unatdi .
66002015	Shuningdek , sening ichingda nikolaychilar taʼlimotini tutuvchilar ham bor .
66002016	Endi tavba qil ! Aks holda men zudlik bilan oldingga borib , Oʻz ogʻzimdagi qilich bilan oʻsha gunohkorlarga qarshi jang qilaman .
66002017	Ruhning jamoatlarga aytayotgan gaplarini qulogʻi bor kishi eshitsin . Gʻolibga sirli manna va bir oq tosh beraman . Bu toshning ustiga yangi bir ism yozilganki , uni toshni olgan kishidan boshqa hech kim bilmaydi ” .
66002018	“ Tiyatiradagi jamoatning farishtasiga yoz : Koʻzlari otash alangasiday chaqnoq va oyoqlari yaltiroq misday porloq Xudoning Oʻgʻli shunday deydi :
66002019	Sening ishlaring , sevging , imoning , fidoyiliging va sabringni bilaman . Oxirgi ishlaring avvalgisidan koʻproq ekanini ham bilaman .
66002020	Lekin senga bir eʼtirozim bor : Izavel degan xotinga yoʻl qoʻyibsan . U oʻzini paygʻambar deb , qullarimga zinokorlik etishni va butga qurbon qilingan narsani yeyishni targʻib qilib , ularni toʻgʻri yoʻldan ozdirmoqda .
66002021	Tavba qilishi uchun unga muhlat berdim , ammo u zinokorligidan tavba qilmoqchi emas .
66002022	Mana , Men uni xastalik toʻshagiga yotqizaman . U bilan birga zino qilganlarni ham , bordiyu qilmishlaridan tavba qilmasalar , buyuk kulfatga duchor qilaman .
66002023	Uning farzandlariga oʻlim urugʻini yogʻdiraman . Shunda butun jamoatlar Men koʻngil va qalblarni sinab koʻrguvchi ekanimni bilib oladilar . Orangizdagi har bir kishini oʻz qilmishiga yarasha taqdirlayman .
66002024	Tiyatirada qolgan va bu taʼlimotga ergashmagan , goʻyo “ shaytonning teranliklari ” deyilgan sirlarga bosh suqmagan boshqalarning hammasiga aytaman : sizlarga boshqa ogʻirlik solmayman .
66002025	Faqat Men kelgunimga qadar , sizda bor boʻlganni qattiq ushlanglar .
66002026	Gʻolib kelgan va oxirigacha Mening ishlarimga ergashganga xalqlar ustidan hukmronlik qilishni ato etaman .
66002027	Bu iqtidorni Menga Otam ato qilgan , Men esa uni shogirdimga ato etaman . U temir tayoq ila xalqlarga choʻponlik qiladi , ular esa sopol idish singari sinib ketadi . Unga tong yulduzini ham ato qilaman .
66002028	
66002029	Ruhning jamoatlarga aytayotgan gaplarini qulogʻi bor kishi eshitsin ” .
66003001	“ Sardisdagi jamoatning farishtasiga yoz : Xudoning yetti Ruhiga va yetti yulduzga Molik shunday deydi : Sening ishlaringni bilaman . Sening goʻyo tirik degan noming bor , ammo oʻliksan .
66003002	Bedor boʻl ! Oʻlishga yuz tutmagan nimang qolgan boʻlsa , tuzatib qoʻy . Sening ishlaring Xudoyim oldida tugal emasligini aniqladim .
66003003	Nima eshitgan va qabul qilgan boʻlsang , eslab amalga oshir va tavba qil . Agar bedor boʻlmasang , Men oʻgʻriday bosib kelaman , sen esa qaysi soatda seni bosib olishimni bilmaysan .
66003004	Biroq Sardisda oʻz kiyimlarini bulgʻatmagan bir necha odamlaring bor . Ular Men bilan birga oq kiyimda yuradilar , ular bunga loyiqdir .
66003005	Kimki gʻolib kelsa , shunday oq kiyim kiyadi . Men uning nomini hayot kitobidan oʻchirmayman , Otam Xudo va Uning farishtalari oldida uning nomini tan olaman .
66003006	Ruhning jamoatlarga aytayotgan gaplarini qulogʻi bor kishi eshitsin ” .
66003007	“ Filadelfiyadagi jamoatning farishtasiga yoz : Muqaddas va Haq , Dovudning kalitiga Molik , ochganini hech kim bekita olmaydigan , bekitganini esa hech kim ocha olmaydigan Zot shunday deydi :
66003008	Sening ishlaringni bilaman . Mana , oldingdagi eshikni ochdim , uni hech kim bekita olmaydi . Senda kuch koʻp emas , ammo Mening soʻzimni saqlading , nomimni inkor etmading .
66003009	Mana , shayton yigʻinidan boʻlganlarni Men nima qilarkanman ? Ular oʻzlarini yolgʻondan yahudiy deydilar , ammo yahudiy emaslar . Men ularni shunday koʻyga solamanki , kelib sening oyogʻingga sajda qiladilar , Men seni naqadar sevganimni bilib oladilar .
66003010	Sen Mening sabr qilish haqidagi amrimni bajo keltirding , shuning uchun Men yer yuzi boʻylab yashovchilarni sinash uchun yuboriladigan vasvasa soatidan seni asrayman .
66003011	Men tezda kelaman . Qoʻlingda nimang boʻlsa , mahkam tut , zinhor biror kimsa tojingni tortib olmasin .
66003012	Gʻolibni Men Xudoyimning maʼbadida ustun qilaman , u boshqa u yerdan chiqmaydi . Uning peshanasiga Xudoyimning nomini , shuningdek , Xudoyim oldidan , osmondan tushadigan Xudoyimning shahri — yangi Quddusning nomini va Oʻzimning yangi nomimni ham yozaman .
66003013	Ruhning jamoatlarga aytayotgan gaplarini qulogʻi bor kishi eshitsin ” .
66003014	“ Laodikiyadagi jamoatning farishtasiga yoz : Omin , ishonchli va haqiqiy Shohid , Xudo yaratganlarining Boshligʻi shunday deydi :
66003015	Sening ishlaringni bilaman , sen na sovuq va na issiqsan . O , qani edi yo sovuq , yo issiq boʻlsang !
66003016	Sen issiq ham , sovuq ham emas , balki iliq boʻlganing uchun seni ogʻzimdan chiqarib yuboraman .
66003017	Sen : “ Boyman , boyib ketdim , hech narsadan kam-koʻstim yoʻq ” , — deysan-u , ammo ayanchli , achinarli , qashshoq , koʻr va yalangʻoch ekanligingni bilmaysan !
66003018	Senga maslahat beraman : boyishing uchun Mendan oʻtda toblangan oltin , yalangʻochlik aybing koʻrinmasligi uchun oq kiyim , koʻrishing uchun koʻzga surtadigan malham sotib ol .
66003019	Men kimni sevsam , uning gunohini fosh qilaman va adabini beraman . Shunday ekan , gʻayratga kel va tavba qil .
66003020	Mana , Men eshik oldida turib , taqillatyapman . Kimda-kim ovozimni eshitib eshikni ochsa , Men uning yoniga kiraman ; Men u bilan , u Men bilan kechki ovqatni baham koʻramiz .
66003021	Gʻolibga Oʻzim bilan birga taxtimda oʻtirishni ato etaman . Chunki Men ham gʻolib kelib , Otam bilan birga Uning taxtida oʻtirdim .
66003022	Ruhning jamoatlarga aytayotgan gaplarini qulogʻi bor kishi eshitsin ” .
66004001	Shundan keyin bir qaragan edim , osmonda lang ochiq bir eshikni koʻrdim . Ilgari men bilan gaplashgan karnay sadosiga oʻxshash oʻsha ovoz yana eshitildi : “ Bu yoqqa chiq , bundan keyin nima yuz berishini senga koʻrsataman ” .
66004002	Shu payt men Ilohiy Ruhning taʼsirida qoldim . Bir qarasam , osmonda bir taxt — Arshi Aʼlo turar , unda bir Siymo oʻtirar edi .
66004003	Oʻtirgan Siymo olmos va laʼlga oʻxshash yaltiroq edi . Arshi Aʼlo atrofida zumradnamo kamalak bor edi .
66004004	Tevarakda yana yigirma toʻrtta taxt turar , bu taxtlarda boshlarida oltin toj va oq kiyim kiygan yigirma toʻrt nafar oqsoqol oʻtirar edi .
66004005	Arshi Aʼlodan chaqmoq chaqib , momaqaldiroqning guldiragan ovozi kelardi . Arshi Aʼlo oldida Xudoning yetti Ruhi boʻlgan yettita mashʼal yonib turardi .
66004006	Arshi Aʼloning old qismida oynaga oʻxshagan , billurday dengiz bor edi . Arshi Aʼloning oʻrta qismi va atroflarida toʻrtta jondor turar edi , ularning oldi va orqasi koʻzlar bilan qoplangan edi .
66004007	Birinchi jondor arslonga , ikkinchisi buzoqqa oʻxshar edi , uchinchi jondorning yuzi odamsimon , toʻrtinchisi esa uchayotgan burgutga oʻxshar edi .
66004008	Bu toʻrt jondorning har birining oltita qanoti bor edi . Ular ichin-tashin , har taraflama koʻzlar bilan qoplangan edi . Kechasiyu kunduzi ular tinmay shu soʻzlarni takrorlaydi : “ Azaldan bor boʻlgan , hozir bor , Kelajakda ham bor boʻlgʻusi Sarvari koinot , Tangri Taolo Muqaddas , muqaddas , muqaddasdir ! ”
66004009	Jondorlar Arshi Aʼloda oʻtirgan , to abad barhayot Siymoga izzat-ikrom va shukronalar qilishi bilan ,
66004010	yigirma toʻrt nafar oqsoqol taxtdagi to abad barhayot Siymo oldida yerga yaslanib , sajda qilib , tojlarini taxt oldiga tashlab , shunday deydilar :
66004011	“ Yo Rabbimiz , yo Xudoyimiz ! Sen shon-shuhrat , izzat-ikrom , Kuch-qudratni egallashga loyiqsan . Zero Sen butun borliqni yaratding , Hamma narsa Sening irodang ila vujudga keldi ” .
66005001	Arshi Aʼloda oʻtirgan Siymoning oʻng qoʻlida ichi ham , tashi ham yozuvdan iborat , yettita muhr bilan muhrlangan bir kitob koʻrdim .
66005002	Kuchli bir farishta baland ovoz bilan : “ Kitobni ochishga va uning muhrlarini yechishga kim loyiq ? ” — deya eʼlon qilayotganini koʻrdim .
66005003	Biroq na osmonda , na yer yuzida , na yer ostida kitobni ocha oladigan yoki ichiga nazar sola oladigan biror kimsa yoʻq edi .
66005004	Kitobni ochib oʻqishga yoki hatto ichiga nazar solishga ham loyiq biror kimsa topilmaganligidan , men koʻp yigʻladim .
66005005	Shunda oqsoqollardan biri menga : “ Yigʻlama ! — dedi . — Mana , Yahudo qabilasidan boʻlgan Arslon , Dovud zotidan boʻlgan Gʻolib kitobni ochib , yetti muhrni yechishga qodir ” .
66005006	Toʻrt jondor va oqsoqollar qurshab olgan Arshi Aʼloning oʻrtasida boʻgʻizlangan kabi bir Qoʻzi turganini koʻrdim . Qoʻzining yetti shoxi va yetti koʻzi bor edi ; bular Xudoning yer yuziga yuborgan yetti Ruhidir .
66005007	Qoʻzi kelib , Arshi Aʼloda oʻtirgan Siymoning oʻng qoʻlidan kitobni oldi .
66005008	U kitobni olganda , toʻrt jondor va yigirma toʻrt oqsoqol Qoʻzining oldida yerga yuz tuban yiqilishdi . Har birining qoʻlida bir chang va xushboʻy tutatqilarga toʻla oltin kosalar bor edi . Xushboʻy tutatqilar — azizlarning duoyu ibodatlari demakdir .
66005009	Ular quyidagicha yangi qoʻshiq aytishar edi : “ Sen kitobni olishga , Uning muhrlarini yechishga loyiqsan ! Chunki Sen boʻgʻizlangan eding , Oʻz qoning evaziga har bir qabila , til , xalq va millatdan Xudo uchun odamlarni qoʻlga kiritding .
66005010	Bizni Xudoyimizga shohlar va ruhoniylar qilding , Bizlar yer yuzida hukm surajakmiz ” .
66005011	Keyin Arshi Aʼlo , jondorlar va oqsoqollarning atrofida koʻp farishtalarni koʻrdim , ularning ovozlarini eshitdim . Ularning sanogʻiga yetib boʻlmas , ming-minglab , lak-lak edilar .
66005012	Ular baland ovoz bilan derdilar : “ Boʻgʻizlangan Qoʻzi kuch-qudrat , boylik , Donishmandlik , saltanat , shuhratu shavkat , Hamdu sanolarga sazovordir ! ”
66005013	Koʻkdayu yerdagi , yer ostidagi , dengiz yuzidagi va ichidagi har bir maxluqot , har bir mavjudotning shunday deganini eshitdim : “ Arshi aʼloda oʻtirgan Xudo va Qoʻzi Abadulabad hamdu sanolar , shon-shuhratlar , Izzat-ikrom va saltanatga sazovordir ! ”
66005014	Toʻrt jondor : “ Omin ! ” — dedilar . Yigirma toʻrt oqsoqol esa yuz tuban yiqilib , [ ilalabad barhayot Boʻlganga ] sajda qildilar .
66006001	Keyin men Qoʻzining yetti muhrdan birini buzganini koʻrdim . Oʻsha paytda toʻrt jondordan biri momaqaldiroqqa oʻxshash ovoz bilan : “ Chiqib qaragin ! ” — deganini eshitdim .
66006002	Men bir qarasam , bir oq otni , ustida kamalagi bor suvorini koʻrdim . Unga bir toj berildi . U gʻoliblarcha yoʻlga otlandi , yana gʻalaba qozonishga chiqdi .
66006003	Qoʻzi ikkinchi muhrni buzganda , ikkinchi jondor : “ Chiqib qaragin ! ” — deganini eshitdim .
66006004	Shu payt boshqa jiyron ot chiqib qoldi . Otliqqa katta qilich — insonlar bir-birini zolimlarcha oʻldirishi uchun dunyodan tinchlikni olish qudrati berildi .
66006005	Qoʻzi uchinchi muhrni buzganda , uchinchi jondor : “ Chiqib qaragin ! ” — deganini eshitdim . Bir qarasam , qora bir ot chiqayotganini koʻrdim . Otliqning qoʻlida tarozi bor edi .
66006006	Men toʻrt jondorning orasidan shunday bir ovoz eshitganday boʻldim : “ Bir togʻora bugʻdoy bir kumush tangaga , uch togʻora arpa bir kumush tangaga . Ammo zaytun yogʻi va sharobga zarar yetkazma ! ”
66006007	Qoʻzi toʻrtinchi muhrni buzganda , “ Chiqib qaragin ! ” degan toʻrtinchi jondorning ovozini eshitdim .
66006008	Bir qarasam , bir saman ot chiqayotgan ekan . Otga mingan suvorining nomi Oʻlim edi . Tamugʻ uning ketidan kelayotgan edi . Ularga qilich bilan , qahatchilik va oʻlat bilan , yerning vahshiy hayvonlari bilan odamlarni qirish uchun yerning toʻrtdan bir qismi ustidan hokimlik berildi .
66006009	Qoʻzi beshinchi muhrni buzganda , Xudoning kalomi va bergan shahodatlari tufayli shahid boʻlganlarning jonlarini qurbongoh poyasida koʻrdim .
66006010	Baland ovoz bilan faryod qilib shunday derdilar : “ Ey muqaddas va haqqoniy Hukmdor , qachongacha hukm etmay va dunyoda yashayotganlardan qonimizning intiqomini olmay turasan ? ”
66006011	Ularning har biriga oq libos berildi . Oʻzlari kabi oʻldiriladigan hamkor va birodarlari soni toʻlmagunga qadar , qisqa bir muddat tinch qolishlari ularga aytildi .
66006012	Qoʻzi oltinchi muhrni buzganda , qarasam , buyuk zilzila boʻlayotganini koʻrdim . Quyosh xuddi qora xirqaga burkangandek qorongʻilashdi , oy esa laxta qonga aylandi .
66006013	Kuchli shamol anjir daraxtini silkitganda xom anjirlar yerga qanday toʻkilsa , osmondagi yulduzlar ham xuddi shunday yer yuziga toʻkildi .
66006014	Osmon daftarday oʻralib , yoʻqolib ketdi . Har bir togʻ va orol joyidan siljidi .
66006015	Dunyoning shohlariyu mansabdorlari , boylari , mingboshilari , zoʻravonlari , erkinu tutqinlar — bari gʻorlarga va togʻlarning qoyalari orasiga yashirindilar .
66006016	Ular togʻu qoyalarga : “ Ustimizga qulang , taxtda oʻtirgan Siymodan va Qoʻzining gʻazabidan bizni asrang !
66006017	Uning buyuk qahr-gʻazab kuni keldi-ku ! Unga kim bardosh bera oladi ? ! ” — deb yolvorar edilar .
66007001	Shundan keyin yer yuzining toʻrt burchagida turgan toʻrt nafar farishtani koʻrdim . Yel esib , yerga ham , dengizga ham , biron daraxtga ham tegmasin deb , ular yer yuzining toʻrt shamolini ushlab turar edilar .
66007002	Soʻngra men barhayot Xudoning muhrini ushlab turgan , kunchiqardan chiqayotgan boshqa bir farishtani koʻrdim . U yerga va dengizga zarar yetkazish uchun qudrat olgan toʻrtta farishtaga baland ovoz bilan xitob qildi :
66007003	“ Xudoyimizning qullari peshanalariga muhr bosmagunimizcha , na yerga , na dengizga , na daraxtlarga biron zarar yetkazmanglar ! ”
66007004	Men muhrlangan kishilarning sonini eshitdim . Bani Isroil qabilalarining barchasidan yuz qirq toʻrt ming kishi muhrlangan edi :
66007005	Yahudo qabilasidan oʻn ikki ming kishi muhrlangan edi . Ruben qabilasidan oʻn ikki ming , Gad qabilasidan oʻn ikki ming ,
66007006	Osher qabilasidan oʻn ikki ming , Naftoli qabilasidan oʻn ikki ming , Manashe qabilasidan oʻn ikki ming ,
66007007	Shimʼoʻn qabilasidan oʻn ikki ming , Leviy qabilasidan oʻn ikki ming , Issoxor qabilasidan oʻn ikki ming ,
66007008	Zavulun qabilasidan oʻn ikki ming , Yusuf qabilasidan oʻn ikki ming , Benyamin qabilasidan oʻn ikki ming kishi muhrlangan edi .
66007009	Shundan keyin qarasam , har xil millatdan , barcha qabilalar , xalqlar va tillardan boʻlgan , uning hisobiga yetib boʻlmaydigan darajada ulkan bir olomon Arshi Aʼlo oldida , Qoʻzining huzurida turardi . Hammasi oq libos kiyib , qoʻllarida xurmo novdasini tutar edilar .
66007010	Ular baland ovoz bilan : “ Najotkorlik taxtda oʻtirgan Xudoyimizga va Qoʻziga xosdir ! ” — deb xitob qilishar edi .
66007011	Hamma farishtalar taxt , oqsoqollar va toʻrt jondorning atrofida turar edilar . Taxtning oldida oʻzlarini yuz tuban yerga tashlab , Xudoga sajda qilib , bunday aytishar edi :
66007012	“ Omin ! Hamdu sanolar , shon-shuhrat , donishmandlik , Shukronayu sharaflar , qudrat va saltanat Abadulabad bizning Xudoyimizga xosdir ! Omin ” .
66007013	Oqsoqollardan biri gap boshlab mendan soʻradi : — Oq libos kiygan bu odamlar kim , ular qayerdan kelganlar ?
66007014	— Ey taqsir , buni siz bilasiz , — dedim men . U menga shunday aytdi : — Bular buyuk qaygʻudan oʻtib chiqqanlar . Liboslarini yuvib , Qoʻzining qoni bilan oqartirganlar .
66007015	Shuning uchun ular Xudoning taxti oldida turadilar va Uning maʼbadida kecha-kunduz xizmat qiladilar . Taxtda Oʻtirgan esa chodirini ularning ustiga quradi .
66007016	Ular boshqa och qolmaydilar ham , chanqamaydilar ham . Endi na quyosh , na biron-bir jazirama ularni qizitmaydi .
66007017	Chunki taxt oʻrtasidagi Qoʻzi ularni boqadi , obi hayot buloqlariga olib boradi . Xudo ularning koʻz yoshlarini butunlay artib yuboradi .
66008001	Qoʻzi yettinchi muhrni buzganda , osmon yarim soatcha sukunatda qoldi .
66008002	Men Xudoning huzurida turgan yetti farishtani koʻrdim . Ularga yettita karnay berildi .
66008003	Boshqa bir farishta kelib , qurbongohning oldida turdi . Uning qoʻlida xushboʻy tutatqilar tutatishga moslangan oltin idish bor edi . Arshi Aʼlo oldidagi oltin qurbongoh ustida bagʻishlasin deb , barcha azizlarning ibodatlari bilan qorishtirish uchun unga koʻp xushboʻy tutatqilar berildi .
66008004	Azizlarning ibodatlari bilan tutatqilarning tutuni farishtaning qoʻlidan Xudoning oldiga koʻtarildi .
66008005	Farishta tutatqi tutatayotgan idishni oldi-yu , uni qurbongohdagi otash bilan toʻldirib , yer yuziga uloqtirib yubordi . Oʻshanda gulduros sadolari yangrab , yashinlar chaqnab , zilzila boshlandi .
66008006	Keyin qoʻllarida yetti karnay tutgan yetti farishta karnay chalishga chogʻlandilar .
66008007	Birinchi farishta karnay chaldi . Qon aralash doʻl va otash paydo boʻldi va yer yuziga yogʻdirildi . Yerning uchdan biri , daraxtlarning uchdan biri va butun oʻt-oʻlanlar yonib ketdi .
66008008	Ikkinchi farishta karnay chaldi . Xuddi lovullab yonayotgan katta togʻ dengizning ichiga otilganday boʻldi va dengizning uchdan biri qonga aylandi .
66008009	Dengizdagi jonli maxluqlarning uchdan bir qismi oʻldi va kemalarning uchdan bir qismi nobud boʻldi .
66008010	Uchinchi farishta karnay chaldi . Osmondan mashʼal boʻlib yonayotgan ulkan bir yulduz daryolarning uchdan biriga , shuningdek , suv buloqlariga tushdi .
66008011	Bu yulduzning oti Erman edi . Suvlarning uchdan bir qismi ermanga aylandi , shunday taxirlashib ketgan suvdan ichib koʻp odamlar oʻldi .
66008012	Toʻrtinchi farishta karnay chaldi . Quyoshning uchdan biri , oyning uchdan biri va yulduzlarning uchdan biri zararlandi . Natijada ularning uchdan bir qismi qorongʻilashdi , kunduzning ham , tunning ham uchdan bir qismi yorugʻsiz qoldi .
66008013	Keyin qarasam , osmonning oʻrtasida uchib borayotgan bir burgut baland ovoz bilan shunday deganini eshitdim : “ Karnaylarini chaladigan boshqa uchta farishtaning karnay sadosidan yer yuzida yashayotganlarning holiga voy , voy , voy ! ”
66009001	Beshinchi farishta karnay chaldi . Osmondan yerga tushgan bir yulduzni koʻrdim . Unga tubsizlik qaʼrining kaliti berilgan edi .
66009002	U tubsizlik qaʼrining qulfini ochdi . Tubsizlik qaʼridan katta oʻchoqdan oʻrlayotgan dudga oʻxshash tutunlar chiqdi . Tubsizlik qaʼridan oʻrlayotgan tutundan quyosh va havo qorongʻilashib ketdi .
66009003	Tutundan chigirtkalar chiqib , yer yuziga tarqaldi . Ularga yer yuzidagi chayonlarning kuchiga oʻxshash bir kuch berilgan edi .
66009004	Chigirtkalarga yer yuzidagi oʻt-oʻlanlarga ham , bironta koʻkalamzor yoki daraxtga ham tegmanglar , faqat peshanalarida Xudoning muhri boʻlmagan odamlargagina zarar yetkazinglar , deb buyurildi .
66009005	Chigirtkalarga odamlarni oʻldirishga emas , faqat ularga besh oy azob berishga ruxsat etildi . Ular bergan azob esa chayon insonni chaqqandagi azobday edi .
66009006	Bu hodisa sodir boʻladigan kunlarda insonlar oʻlimni izlaydilar , ammo uni topa olmaydilar . Oʻlimni istab qoladilar , ammo oʻlim ulardan qochadi .
66009007	Chigirtkalarning koʻrinishi jangga shaylangan otlarga oʻxshar edi . Ularning boshida oltin tojga oʻxshash buyumlar bor , yuzlari esa odamsimon edi .
66009008	Sochlari ayollar sochiga , tishlari esa arslon tishiga oʻxshar edi .
66009009	Koʻkraklari xuddi temir zirhday , qanotlarining tovushi esa urushga yelib borayotgan tumonat otlaru jang aravalarining tovushini eslatar edi .
66009010	Chayonlarga oʻxshash dumlari va nishlari bor edi . Insonlarga besh oy zarar yetkazish uchun olgan qudratlari oʻsha dumlarida edi .
66009011	Ularning ustida tubsizlik qaʼrining farishtasi hukmronlik qiladi . Bu farishtaning oti yahudiycha Abaddoʻn , yunoncha Apollion demakdir .
66009012	Birinchi “ voy ” oʻtdi , mana bundan keyin yana ikkita “ voy ” bor .
66009013	Oltinchi farishta karnay chaldi . Xudo huzuridagi oltin qurbongohning toʻrtta shoxi tomondan bir ovoz eshitdim .
66009014	Bu ovoz qoʻlida karnay boʻlgan oltinchi farishtaga : “ Buyuk Frot daryosi boʻyida bogʻlab qoʻyilgan toʻrt farishtani yechib yubor ! ” — dedi .
66009015	Insonlarning uchdan birini oʻldirsin deb , oʻsha soat , oʻsha kun , oʻsha oy va oʻsha yil uchun hozir turgan toʻrtta farishta boʻshatib yuborildi .
66009016	Otliq qoʻshinlar soni ikki yuz million edi , men ularning sonini eshitdim .
66009017	Men vahiyda otlar bilan suvorilarni bunday holatda koʻrdim : ularning olov , lojuvard va oltingugurt rangli zirhlari bor edi . Otlarning boshi arslon boshiga oʻxshar , ogʻizlaridan olov , tutun va oltingugurt chiqib turar edi .
66009018	Insoniyatning uchdan biri bu uch balodan — otlar ogʻzidan chiqayotgan olov , tutun va oltingugurtdan oʻldi .
66009019	Chunki otlarning kuchi ogʻzi va dumlaridadir . Dumlarida ilonga oʻxshagan boshlari bor , bu boshlari bilan zarar yetkazadilar .
66009020	Bu balolardan omon qolgan insonlar esa oʻz qilmishlaridan tavba qilmadilar . Jinlarga bosh egishdan , koʻrolmaydigan , eshitolmaydigan , yurolmaydigan oltin , kumush , mis , tosh va yogʻoch butlarga sajda qilishdan voz kechmadilar .
66009021	Oʻzlarining qotillik , jodugarlik , zinokorlik va oʻgʻriliklaridan ham tavba qilmadilar .
66010001	Men osmondan tushayotgan , bulutga burkangan kuchli boshqa bir farishtani ham koʻrdim . Uning boshi uzra kamalak bor edi . Yuzi quyoshday yaltirar , oyoqlari olov ustunlariday lovullab turar edi .
66010002	Uning qoʻlida ochilgan bir kitobcha bor edi . U oʻng oyogʻini dengiz ustiga , chap oyogʻini esa yer yuziga qoʻyganicha ,
66010003	arslon boʻkirganday kuchli ovoz bilan hayqirdi . U hayqirgan mahalda yettita momaqaldiroq ham oʻz tovushlari bilan gapga kirdi .
66010004	Yettita momaqaldiroq oʻzicha gapira boshlaganda , men yozmoqchi boʻldim . Lekin osmondan : — Yettita momaqaldiroqning gaplarini yozma , muhrlab sir saqla ! — degan tovush eshitdim .
66010005	Dengiz va yer yuzida turgan , men koʻrgan farishta oʻng qoʻlini osmonga koʻtardi .
66010006	Osmon va undagi borliqni , yer va ustidagi borliqni , dengiz va ichidagi borliqni yaratgan , abadulabad barhayot boʻlgan Parvardigor haqi qasam ichib , farishta dedi : — Endi muhlat uzaymaydi .
66010007	Mana , yettinchi farishta karnay chalib ovoz beradigan kunlarda , Xudo Oʻz qullari — paygʻambarlarga maʼlum qilgan Oʻzining sirli murod-maqsadini butkul amalga oshirgay .
66010008	Osmondan eshitilgan ovoz menga yana gapirib : — Bor , dengiz va yer ustida turgan farishtaning qoʻlidagi ochiq kitobchani ol , — dedi .
66010009	Men farishtaning yoniga borib : — Kitobchani menga bergil , — dedim . Farishta menga : — Kitobchani olib , uni yegin ! Qorningda bir taxirlik hosil qiladi , ammo ogʻzing asalday shirin boʻladi , — dedi .
66010010	Men kitobchani farishtaning qoʻlidan olib yedim . Ogʻzim asaldek shirin boʻldi . Ammo uni yeganimdan keyin qornim achishib ketdi .
66010011	Soʻngra farishta menga : — Sen yana koʻp xalqlar , millatlar , tillar va podshohlar haqida bashorat qilishing kerak , — dedi .
66011001	Menga hassaga oʻxshash bir qamish berilib , shunday deyildi : “ Tur , Xudoning maʼbadini va qurbongohni oʻlchab chiq , unda sajda qiluvchilarni sanab chiq .
66011002	Lekin maʼbadning tashqarisidagi hovlini qoldir , uni oʻlchama . Chunki u yer majusiylarga berilgan . Ular tabarruk shaharni qirq ikki oy oyoq osti qiladilar .
66011003	Men ikki shohidimga qudrat beraman , ular jul kiygan holda bir ming ikki yuz oltmish kun paygʻambarlik qiladilar ” .
66011004	Bular dunyoning Rabbi oldida turajak ikkita zaytun daraxti va ikkita mashʼaldir .
66011005	Agar kim ularga ozor bermoqchi boʻlsa , ogʻizlaridan oʻt chiqib , dushmanlarini yeb bitiradi . Ularga ozor berishni istagan shunday oʻldirilishi kerak .
66011006	Ular paygʻambarlik qiladigan kunlarda yerga yomgʻir yogʻmasin , deb koʻk yuzini bogʻlash qudratiga egadirlar . Ular suvni qonga aylantirish va yer yuzini istagan vaqtida turli baloyu ofatlarga yoʻliqtirish qudratiga egadir .
66011007	Ular shahodat berib boʻlgandan keyin , tubsizlik qaʼridan chiqqan vahshiy hayvon ular bilan jang qiladi , ularni yengadi va oʻldiradi .
66011008	Ularning jasadlari buyuk shaharning maydoniga tashlanib qoladi . Bizning Rabbimiz ham oʻsha shaharda xochga mixlangan edi , uning ramziy nomi Sadoʻm va Misrdir .
66011009	Barcha xalqlardan , qabilalardan , turli til va millatlardan boʻlgan odamlar uch yarim kun ularning jasadlariga koʻz olaytirib , dafn etishga ruxsat berishmaydi .
66011010	Yer yuzida yashayotganlar bundan sevinib xursandchilik qilishadi va bir-birlariga hadyalar yuborishadi . Chunki ikkala paygʻambar yer yuzida yashovchilarga koʻp azob bergan edilar .
66011011	Uch yarim kundan keyin ikki paygʻambarning vujudiga Xudodan hayot ruhi kirdi va ular oyoqqa turdilar . Ularni koʻrganlarga qattiq dahshat tushdi .
66011012	Ikki paygʻambar samodan kelgan baland bir ovozning : “ Bu yoqqa chiqinglar ! ” — deganini eshitiboq , dushmanlarining koʻz oʻngida bulut ichida osmonga koʻtarilishdi .
66011013	Oʻsha zahoti shiddatli bir zilzila yuz berdi va shaharning oʻndan bir qismi quladi . Zilzilada yetti ming kishi nobud boʻldi . Qolganlari esa dahshatda qolib , samodagi Xudoga hamdu sano aytishdi .
66011014	Ikkinchi “ voy ” oʻtdi . Mana , uchinchi “ voy ” tez yaqinlashyapti .
66011015	Yettinchi farishta karnay chaldi . Osmonda baland ovozlar yangradi : “ Bu dunyoning hukmronligi Xudovandimizga Va Uning Masihiga oʻtdi endi . U abadulabad hukmronlik qiladi ” .
66011016	Soʻng Xudoning huzurida taxtlarida oʻtirgan yigirma toʻrt nafar oqsoqol yuz tuban yerga tashlandilar va Xudoga sajda qilib dedilar :
66011017	“ Yo Rabbiy , Tangri Taolo , Har narsaga qodir Sarvari koinot ! Hozir borsan , ilgari boʻlgansan . Kelajakda ham bor boʻlajaksan . Biz Senga shukrlar qilamiz . Sen buyuk qudratingni amalga oshirib , Shoh oʻrnini egallading .
66011018	Elu xalqlar gʻazablangan edi , Sen ham gʻazabga minding . Ana , oʻliklarni hukm qilish vaqt-soati keldi , Qullaring — paygʻambarlar va azizlaring Hamda Sendan qoʻrqqan kattayu kichiklarni Oʻz qilmishlariga yarasha taqdirlash vaqt-soati keldi , Yer yuzini xarob qiluvchilarni xarob qilish vaqt-soati keldi ! ”
66011019	Keyin Xudoning osmondagi maʼbadi ochildi . Maʼbadda Uning Ahd Sandigʻi koʻrindi . Oʻshanda chaqmoq chaqib , momaqaldiroq sadolari yangradi , zilzila boshlandi , shiddatli doʻl yogʻdi .
66012001	Osmonda ajoyib bir alomat — quyoshga burkangan bir ayol paydo boʻldi . Uning oyoqlari ostida oy va boshida oʻn ikki yulduzli toj bor edi .
66012002	Ayol homilador boʻlib , uni toʻlgʻoq tutar , dard bilan baqirar edi .
66012003	Soʻngra osmonda boshqa bir alomat koʻrindi : yetti boshli , oʻnta shoxli , yetti boshiga yetti toj kiygan ulkan qizil ajdaho paydo boʻldi .
66012004	U dumi bilan osmondagi yulduzlarning uchdan birini sidirib , yerga uloqtirdi . Keyin ajdaho tugʻayotgan ayolning chaqalogʻini yutib yuborish uchun uning oldida kutib turdi .
66012005	Ayol oʻgʻil tugʻdi . Oʻgʻlon Xudoning huzuriga , Arshi Aʼloga keltirildi , chunki u barcha xalqlarni temir hassa bilan boqishi kerak .
66012006	Ayol esa choʻl tomon , Xudo maxsus hozirlagan joyga qochib ketdi . U yerda u bir ming ikki yuz oltmish kun boqilishi lozim .
66012007	Osmonda jang boʻldi . Mikoil va uning farishtalari ajdahoga qarshi urishdilar . Ajdaho ham oʻzining farishtalari bilan urushga tushdi .
66012008	Ammo ajdaho gʻolib kelmadi . Osmonda ularga boshqa joy qolmadi .
66012009	Ulkan ajdaho — iblis va shayton deb atalgan , butun dunyoni aldab yoʻldan ozdirayotgan oʻsha almisoq ilon oʻz farishtalari bilan birga yer yuziga otildi .
66012010	Oʻshanda samodan baland ovoz bilan aytilgan bu soʻzlarni eshitdim : “ Endi Xudoyimiz najotkorligi , qudrati , saltanati Hamda Uning Masihi hukmronligi oʻrnatildi . Endi birodarlarimizning tuhmatchisi , Xudoyimiz huzurida ularga kecha-kunduz tuhmat qilayotgan iblis tashqariga otildi .
66012011	Ular Qoʻzining qoni sharofati bilan va Oʻzlarining shahodat kalomi bilan uni yengdilar . Ular oʻz jonlarini to oʻlguncha sevmagan edilar .
66012012	Shodlaning , ey osmonu falak va unda yashovchilar ! Ammo yer va dengizning holiga voy ! Zero iblis vaqt oz qolganini bilib , Mudhish qahr-gʻazab ila sizning oldingizga tushdi ” .
66012013	Ajdaho oʻzining yer yuziga otilganini koʻrgach , oʻgʻil bola tuqqan ayolni taʼqib qila boshladi .
66012014	Ayol ilon oldidan choʻl tomon qochib ketdi , oʻz joyiga uchib borishi uchun unga katta burgutning ikki qanoti berildi . Oʻsha yerda u uch yarim yil boqilishi lozim .
66012015	Ilon esa , uni sel olib ketsin deb , ayolning ketidan quvib , ogʻzidan daryoday suv toʻkdi .
66012016	Ammo yer xotinga yordam berdi ; yer ogʻzini ochib , ajdaho quyib yuborgan daryoni yutib yubordi .
66012017	Ajdaho ayolga qarshi dargʻazab boʻldi . U ayol naslidan omon qolganlar bilan , yaʼni Xudoning amrini saqlagan va Iso Masihning shahodatiga sodiq qolganlar bilan jang qilgani chiqdi .
66013001	Men dengiz sohilidagi qumloq ustida turgan edim . Toʻsatdan yetti boshli , oʻnta shoxli bir hayvon dengizdan chiqayotganini koʻrib qoldim . Shoxlarida oʻnta toj bor edi , boshlarida esa kufrona nomlar yozilgan edi .
66013002	Men koʻrgan hayvon qoplonga oʻxshar edi . Oyoqlari ayiqning oyogʻiga , ogʻzi esa arslonning ogʻziga oʻxshar edi . Ajdaho unga oʻz qudrati , taxti va buyuk iqtidorini berdi .
66013003	Men hayvonning boshlaridan birini oʻlar holatda yaralangan taxlitda koʻrdim . U oʻlay deganda , yarasi sogʻayib qoldi . Shunda butun jahon hayvonning ketidan baqrayib , dong qotib qoldi , hayvonga bunday iqtidor bergan ajdahoga sajda qilishdi .
66013004	Odamlar : “ Bu hayvonga oʻxshagan yana kim bor ekan ? U bilan kim urisha olar ekan ? ” — deb hayvonga ham sajda qilishdi .
66013005	Hayvonga takabburona va kufrona soʻzlar sochadigan ogʻiz berildi , u qirq ikki oy davomida bu iqtidorini amalda koʻrsatdi .
66013006	Xudoga qarshi kufr aytish , Uning nomi va makoni hamda osmonda yashovchilarga qarshi kufrlar yogʻdirish uchun hayvon ogʻzini ochdi .
66013007	Unga Xudo azizlari bilan urishish hamda ularni yengishga ruxsat berildi . Unga har bir qabila , xalq , til va millat ustidan hokimlik qilish iqtidori berildi .
66013008	Yer yuzida yashayotganlarning hammasi hayvonga sajda qilishadi , faqat dunyo yaratilganidan beri boʻgʻizlangan Qoʻzining hayot kitobiga ismi qayd boʻlganlar bundan istisnodir .
66013009	Qulogʻi bor kishi quloq solsin !
66013010	Kimki asirlikka olib borsa , oʻzi asirlikka tushar . Kimki qilichdan oʻtkazsa , oʻzi qilichdan oʻtar . Bunda Xudo azizlarining sabru imoni darkor .
66013011	Bundan soʻng men yerdan chiqayotgan boshqa bir hayvonni koʻrdim . Qoʻzi kabi ikkita shoxi bor edi va ajdaho kabi gapirardi .
66013012	U birinchi hayvonning butun iqtidori bilan uning oldida amal qilardi . Hayvon butun yer yuzini va unda yashovchilarni oʻlar holatdagi yarasi sogʻaygan birinchi hayvonga sajda qilishga majbur qildi .
66013013	U insonlar oldida hatto osmondan yerga olov tushirishga qadar ajoyib moʻjizalar yaratdi .
66013014	Birinchi hayvon oldida qilishi uchun unga berilgan moʻjizakorlik qudrati bilan u yer yuzida yashayotganlarni aldab yoʻldan ozdirdi . U odamlarga qilichdan yaralanib , biroq sogʻ qolgan birinchi hayvonning tasvirini qilishni buyurdi .
66013015	Unga hayvonning tasviriga ruh kiritish uchun qudrat berildi . Hayvon tasviri tilga kirdi va oʻziga sajda qilmaganlarning hammasini oʻldirishni buyurdi .
66013016	U hammaning — kattayu kichikning , boyu kambagʻalning , erkinu tutqinning oʻng qoʻli yoki peshanasiga tamgʻa bosilsin , deb farmon chiqardi .
66013017	Shunday qilib , kim hayvonning tamgʻasi , yaʼni uning oti yoki otining soniga ega boʻlmasa , mutlaqo oldi-sotdi qilolmas edi .
66013018	Bunda hikmat bor . Aqli yetgan kishi hayvonning sonini hisoblab chiqsin , chunki bu son — insonning sonidir . Uning soni olti yuz oltmish oltidir .
66014001	Men qaradim-u , Sion togʻida Qoʻzi turganini koʻrdim . Qoʻzi bilan birga peshanasida Uning va Otasining ismi yozilgan yuz qirq toʻrt ming kishi bor edi .
66014002	Osmondan koʻp suvlarning shov-shuviday , gumburlagan momaqaldiroq tovushiday bir tovush yangrar edi . Men eshitgan bu tovush xuddi chang chalayotgan cholgʻuchilar chiqaradigan sadoni eslatardi .
66014003	Oʻsha bir yuz qirq toʻrt ming kishi Arshi Aʼlo oldida , toʻrtta jondor va oqsoqollar oldida yangi bir kuy kuylar edilar . Yer yuzidan sotib olingan bu yuz qirq toʻrt ming kishidan boshqa hech kim bu kuyni oʻrgana olmas edi .
66014004	Bular oʻzlarini xotinlar bilan bulgʻatmagan maʼsum kishilardir . Bular Qoʻzi qayoqqa ketsa , Uning orqasidan ketgan kishilardir . Bular Xudo va Qoʻziga toʻngʻich boʻlgudek , insonlar orasidan sotib olinganlar .
66014005	Ularning tilida yolgʻon-makr yoʻq , [ Xudoning taxti oldida ] ular benuqsondir .
66014006	Shundan keyin osmon oʻrtasidan uchib borayotgan boshqa bir farishtani koʻrdim . Bu farishta yer yuzida yashovchi har bir millat va qabilaga , har qanday til va xalqqa abadiy Mujda keltirayotgan edi .
66014007	U baland ovoz bilan shunday dedi : “ Xudodan qoʻrqing , Uni ulugʻlang ! Uning hukm qilish vaqt-soati keldi . Yeru koʻkni , dengizni , buloqlarni Yaratganga sajda qilinglar ! ”
66014008	Keyin boshqa bir farishta uchib kelib , shunday dedi : “ Vayron boʻldi ! Vayron boʻldi buyuk Bobil shahri ! U barcha xalqlarga ichirgan edi Oʻzining qaynoq fahshu zino sharobidin ” .
66014009	Soʻngra uchinchi farishta uchib kelib , baland ovozda shunday dedi : — Kimki hayvonga va uning tasviriga sajda qilib , peshanasi yoki qoʻliga tamgʻa qabul qilsa ,
66014010	u Xudoning qahr kosasida soflab tayyorlangan qaynoq gʻazab sharobini ichadi-yu , muqaddas farishtalar va Qoʻzi oldida yonayotgan oltingugurt ichida azob chekadi .
66014011	Ular azobining dudi abadulabad burqirab turadi . Hayvon va uning tasviriga sajda qilib , hayvon nomli tamgʻani qabul qilganlar kechayu kunduz tinchlik koʻrmaydilar .
66014012	Bunga Xudo amrini saqlagan va Isoga sodiq qolgan azizlarning sabr-toqati darkor .
66014013	Shunda osmondan menga gapirayotgan bir ovozni eshitdim : — Buni yozib ol : Bundan keyin Rabbimiz Iso ummati boʻlib dunyodan oʻtganlar baxtlidir ! — Ha , — deydi Ruh , — ular oʻz mehnatlaridan tinchisin , ularning qilgan ishlari oʻzlariga hamrohdir .
66014014	Shundan keyin bir yorugʻ bulut koʻrdim . Bulut ustida Inson Oʻgʻliga oʻxshagan Siymo oʻtiribdi ; Uning boshida oltin toj va qoʻlida oʻtkir oʻroq .
66014015	Maʼbaddan boshqa bir farishta chiqib , bulut ustida Oʻtirganga baland ovoz bilan shunday dedi : “ Oʻrogʻingni ishga solib oʻr , chunki oʻrim-yigʻim vaqti keldi . Mana , yerning hosili yetildi ” .
66014016	Bulut ustida Oʻtirgan oʻrogʻini yerga tashladi , yerning hosili ham oʻrildi .
66014017	Osmondagi maʼbaddan boshqa bir farishta chiqdi . Uning ham oʻtkir oʻrogʻi bor edi .
66014018	Olovga hukmron yana boshqa bir farishta esa qurbongohdan chiqib keldi . U oʻtkir oʻroqli farishtaga shunday xitob qildi : “ Oʻtkir oʻrogʻingni ishga sol , yerdagi uzum boshlarini qirqib ol , chunki yerda uzum pishib shingil-shingil boʻldi ” .
66014019	Farishta oʻrogʻini yerga tashladi , yerdagi uzum boshlarini terib , Xudoning katta qahr-gʻazab charxiga uloqtirdi .
66014020	Charx shaharning tashqarisida ishga tushdi . Charxdan oqib chiqqan qon daryo boʻlib , bir ming olti yuz oʻq otimi yergacha bordi va otlarning yuganlarigacha chiqdi .
66015001	Men osmonda odatdan tashqari ajoyib boshqa bir alomat koʻrdim : qoʻlida oxirgi yetti balo bor yetti farishta . Ana shu balolar bilan Xudoning gʻazabi tamom boʻladi .
66015002	Men goʻyo olov aralash oynadan yasalgan bir dengizni ham koʻrdim . Hayvonga , uning tasviri , [ tamgʻasi ] hamda nomining soniga qarshi gʻalaba qozonganlar Xudoning changlarini qoʻlga olib , shu oyna dengizning ustida turgan edilar .
66015003	Ular Xudo quli Musoning kuyini va Qoʻzining kuyini kuylab , shunday derdilar : “ Yo Rabbiy , Tangri Taolo , Har narsaga qodir Sarvari koinot ! Sening ishlaring buyuk va ajoyibdir . Ey elu xalqlar Podshohi ! Sening yoʻllaring toʻgʻri va haqdir .
66015004	Ey Xudovandi karim ! Kim choʻchimas ekan Sendan ? Kim ulugʻlamas ekan ismingni ? Zero yolgʻiz Oʻzing muqaddassan . Jamiki ellar huzuringga kelib , Senga bosh egib sajda qilgaylar . Barchaga ayon boʻldi odil hukmlaring ” .
66015005	Shundan soʻng qaradim-u , samodagi maʼbad , yaʼni Shahodat Chodiri ochilganini koʻrdim .
66015006	Yetti baloga hokim yetti farishta toza va porloq zigʻir mato kiygan va koʻksiga oltin kamarlar bogʻlagan holda maʼbaddan chiqdilar .
66015007	Toʻrt jondordan biri yetti farishtaga abadulabad barhayot Xudoning gʻazabi bilan toʻliq yettita oltin kosa berdi .
66015008	Maʼbad Xudoning ulugʻvorligi va qudratidan dud bilan toʻlib ketdi . Yetti farishtaning yetti balosi tamom boʻlmaguncha , hech kim maʼbadga kira olmadi .
66016001	Bundan keyin maʼbaddan yetti farishtaga : “ Boringlar , Xudoning gʻazabi bilan toʻlib-toshgan yetti kosani yerga toʻkinglar ” , — degan baland bir ovoz eshitdim .
66016002	Birinchi farishta borib kosasini yerga toʻkdi . Oʻzida hayvonning tamgʻasi boʻlgan va uning tasviriga sajda qilayotgan odamlarda ogʻir , jirkanch yiringli yaralar paydo boʻldi .
66016003	Ikkinchi farishta kosasini dengizga toʻkdi . Dengiz oʻlikning qoniga oʻxshash bir tus oldi va ichidagi butun jonivorlar oʻldi .
66016004	Uchinchi farishta kosasini daryolarga va buloqlarga toʻkdi , bular ham qonga aylanib ketdi .
66016005	Suvlar farishtasining shunday deganini eshitdim : “ Yo Rabbiy , Sen barhaqsan , Hozir bor , azaldan boru muqaddassan . Sening hukming — odil hukm .
66016006	Aziz-muqaddaslar va paygʻambarlar qonini toʻkkanlarga Sen qon ichirding , ular bunga loyiqdir ” .
66016007	Qurbongoh ham tilga kirib , shunday deganini eshitdim : “ Ha , Rabbiy , Tangri Taolo , Har narsaga qodir Sarvari koinot ! Sening hukmlaring odil va haqqoniydir ” .
66016008	Toʻrtinchi farishta oʻz kosasini quyosh ustiga toʻkdi , quyoshga insonlarni oʻtday yondirish qudrati berildi .
66016009	Jazirama issiq insonlarni qizdirganda , ular bu ofatlarga hukmi oʻtadigan Xudo shaʼniga hamdu sanolar emas , haqoratlar yogʻdirdilar , qilmishlaridan tavba qilmadilar .
66016010	Beshinchi farishta kosasini hayvon taxtiga toʻkib yubordi , hayvonning saltanati zimistonga chulgʻanib qoldi . Odamlar azobdan tillarini tishladi .
66016011	Azob va yara-jarohatlaridan nolib , osmondagi Xudoni haqorat qildilar-u , qilmishlaridan tavba qilmadilar .
66016012	Oltinchi farishta kosasini buyuk Frot daryosi ustiga toʻkdi . Kunchiqardan keladigan shohlarga yoʻl ochilsin deb , daryoning suvi quridi .
66016013	Bundan keyin ajdaho , hayvon va soxta paygʻambarning ogʻizlaridan chiqayotgan qurbaqanamo uchta yovuz ruhni koʻrdim .
66016014	Bular ajoyibot yaratadigan jinlarning ruhidir . Ular har narsaga qodir Xudoning ulugʻ kunida boʻladigan jangga barcha jahon shohlarini toʻplash uchun chiqadilar .
66016015	“ Mana , Men oʻgʻri kabi kelyapman ! Baxtlidir hushyor tortgan kishi , Yalangʻoch yurmayin , aybim koʻrinmasin deb Kiyimini saqlab turgan kishi ! ”
66016016	Ruhlar shohlarni yahudiy tilida Hor-Magidoʻn deyilgan joyga toʻpladilar .
66016017	Yettinchi farishta kosasini havoga toʻkdi . Samoviy maʼbaddagi taxtdan : “ Amalga oshdi ! ” — degan baland bir ovoz chiqdi .
66016018	Shu vaqt yashinlar chaqnab , ovozlar yangrab , momaqaldiroq guldiradi . Shunday kuchli zilzila boʻldiki , yer yuzida inson yashagandan beri bu qadar kuchli zilzila yuz bermagan edi .
66016019	Ulugʻ shahar uch boʻlakka boʻlinib ketdi . Majusiylar shaharlari yer bilan yakson boʻldi . Xudoning qaynoq qahr-gʻazab sharobi bilan toʻlgan kosa unga berilsin deb , buyuk Bobil shahri ham Xudoning huzurida xotirlandi .
66016020	Har bir orol oʻrnidan jildi , togʻlar koʻzdan gʻoyib boʻldi .
66016021	Osmondan har bir donasi botmon keladigan yirik doʻl insonlar ustiga yogʻildi . Odamlar doʻl balosidan Xudoni haqorat qilishardi , chunki bu balo haddan ziyod edi .
66017001	Yetti kosali yetti farishtadan biri kelib , menga shunday dedi : “ Bu yoqqa kelgin , koʻp suvlar boʻyida oʻtirgan buyuk fohishaga chiqarilgan hukmni senga koʻrsataman .
66017002	Yer yuzi shohlari u bilan fahsh qilardi , yer yuzida yashayotganlar uning zino sharobidan mast boʻlardilar ” .
66017003	Bundan keyin farishta meni Ilohiy Ruh taʼsirida choʻlga olib keldi . U yerda yetti boshli , oʻn shoxli , kufrona nomlar bilan toʻlib-toshgan qip-qizil bir hayvon ustiga mingan xotinni koʻrdim .
66017004	Xotin qip-qizil , argʻuvon kiyimda , oltin , javohirot , marvaridlar bilan bezangan edi . Uning qoʻlida iflosliklar bilan , zino haromliklari bilan toʻlib-toshgan oltin kosa bor edi .
66017005	Xotinning peshanasida uning ismi yozilgan edi : “ Sir : buyuk Bobil — yer yuzi fohishalari va haromliklari onasidir ” .
66017006	Xotin Xudo azizlari qonidan , Iso shohidlari qonidan mast boʻlganini koʻrdim . Uni koʻrib , gʻoyat darajada hayron boʻldim .
66017007	Farishta menga dedi : “ Nima uchun hayratga tushding ? Men senga xotinning va uni koʻtarib yurgan yetti boshli , oʻn shoxli hayvonning sirini aytib beraman .
66017008	Ana , sen koʻrgan hayvon bor edi , endi yoʻq . U koʻp oʻtmay tubsizlik qaʼridan chiqib , halokatga yoʻliqadi . Yer yuzida yashayotgan va dunyo yaratilgandan buyon hayot kitobiga yozilmagan barcha odamlar hayvonni koʻrib , hayron qoladilar . Chunki u bor edi , hozir yoʻq , ammo yana keladi .
66017009	Buni anglamoq uchun oʻtkir aqlu idrok darkor . Yetti bosh — xotin ustida oʻtirgan yetti togʻdir .
66017010	Shu bilan birga yetti podshohdir . Bularning beshtasi mahv boʻldi , bittasi qoldi , boshqasi esa hali kelgan emas ; u kelganda ham koʻp vaqt turmaydi .
66017011	Ilgari bor , hozir yoʻq hayvon esa yetti podshohdan biri boʻla turib , sakkizinchisidir , u halokatga yoʻliqadi .
66017012	Sen koʻrgan oʻnta shox — oʻn podshoh demakdir . Ular hali saltanatni qoʻlga olgan emas . Ular hayvon bilan birga podshoh boʻlib , bir soat hokimlik qiladilar .
66017013	Bular bir fikrda boʻlib , qudratni va saltanatni hayvonga topshiradilar .
66017014	Ular Qoʻzi bilan jang qiladilar , ammo Qoʻzi ularni yengib chiqadi . Chunki Qoʻzi hokimlarning Hokimi — Shohanshohdir . U bilan birga boʻlganlar esa daʼvat etilganlar , tanlanganlar , sodiq qolganlardir ” .
66017015	Farishta menga yana shunday dedi : “ Fohisha oʻtirgan , sen koʻrgan suvlar — elu xalq , millatlar , elatlar va tillardir .
66017016	Sen koʻrgan hayvondagi oʻnta shox fohishadan nafratlanadilar . Uni yalangʻochlab , barbod qiladilar , goʻshtini burdalab yeydilar , oʻzini esa oʻtda yondiradilar .
66017017	Chunki Xudo Oʻzining irodasini bajarishni ularning diliga solgan . Shunday qilib , Xudoning kalomlari bajo kelmagunga qadar , ular bir jon , bir tan boʻlib , oʻz hukmronliklarini hayvonga topshiradilar .
66017018	Sen koʻrgan xotin — yer yuzi podshohlari ustidan hukmronlik qiladigan buyuk shahardir ” .
66018001	Bundan keyin ulugʻ saltanat sohibi boshqa bir farishtaning osmondan tushayotganini koʻrdim . Uning ulugʻvorligidan yer yuzi yorishib ketdi .
66018002	U kuchli bir nido bilan bunday dedi : “ Vayron boʻldi ! Vayron boʻldi buyuk Bobil ! U jinlarning makoni , har turli yomon ruhning panohi , Har qanday murdoru manfur qushning panohi boʻldi .
66018003	U barcha xalqlarga oʻzining qaynoq fahshu zino sharobidan ichirgan edi . Yer yuzi podshohlari u bilan zinokorlik qilgan edi , Yer yuzi savdogarlari uning safolaru dabdabalaridan boyib ketdilar ” .
66018004	Shu payt osmondan boshqa bir ovoz eshitdim . U dediki : “ Ey xalqim , undan chiqib keting ! Sherik boʻlmang uning gunohlariga , Duchor boʻlmang-da balolariga !
66018005	Koʻkkacha borib yetdi-ku uning gunohi , Xudo esladi uning nohaqliklarini .
66018006	Bobil sizga qanday sazo bergan boʻlsa , Siz ham unga shunday sazo bering ! Qilmishiga yarasha unga ikki barobar sazo bering ! Oʻzi tayyorlagan ichimlikdan ikki barobar toʻldirib unga ichiring !
66018007	U naqadar kekkayib dabdaba surgan boʻlsa , Unga shu qadar azob va gʻam-gʻussa orttiring ! U oʻzicha : “ Tul emas , men malikaman , Gʻam-gʻussa ham koʻrmayman ” , — deb aytdi-ku .
66018008	Shu bois uning taqdiridagi baloyu ofatlar — Oʻlim , gʻam-gʻussayu qahatchiliklar Bir kunning oʻzida qoʻpajak . U oʻtda yoqilib kul boʻlajak . Qudratlidir uni hukm qilguvchi Xudoyi Taolo ” .
66018009	Bobil bilan zino qilib , kayf-safo surgan yer yuzi podshohlari undagi yongʻin tutunini koʻrib , uning holiga boʻzlab yigʻlaydilar .
66018010	Bobilning azob-uqubati dahshatidan qoʻrqib , uzoqda turib deydilar : “ Voy , sening holingga voy ! Ey buyuk shahar , mustahkam Bobil ! Bir soatdayoq senga jazo keldi ! ”
66018011	Yer yuzi savdogarlari ham uning holiga yigʻlab motam tutadilar . Chunki ularning mollarini endi hech kim sotib olmaydi .
66018012	Oltin , kumush , javohirot va marvaridlar ; atlasu shoyi , argʻuvonu qirmizi gazlamalar ; har turli xushboʻy yogʻochlar , fil suyagidan yasalgan har xil buyumlar ; eng qimmatbaho yogʻochdan , misdan , temirdan va marmardan yasalgan turli buyumlar ;
66018013	dolchin , atirlar , xushboʻy tutatqilar , moylar va smolalar , sharob , zaytun yogʻi , sara un va bugʻdoylar ; qoramol va qoʻylar , otlaru aravalar , shuningdek , odamlarning jonini ham , tanini ham sotib oladigan boshqa hech kim boʻlmaydi .
66018014	Sen jondan yaxshi koʻrgan mevalar qoʻlingdan ketdi . Butun davlatu shavkating nom-nishonsiz yoʻq boʻlib ketdi .
66018015	Bu mollar bilan savdo-sotiq qilib , boyib ketgan savdogarlar Bobilning azob-uqubat dahshatidan qoʻrqib , uzoqda turganlaricha yigʻlab , zorlab , deydilar :
66018016	“ Ahvolingga voy , voy ! Shoyi , atlas , qirmizi kiyimlar ila yasangan , Oltin , javohirot , marvaridlar ila bezanganbuyuk shahar !
66018017	Shunday boyliging bir soatdayoq yoʻq boʻlib ketdi ” . Har bir dargʻa , kemachi va kema yoʻlovchisi , dengizda savdo-sotiq qiluvchilarning hammasi uzoqda turganlaricha ,
66018018	shahardagi yongʻindan oʻrlayotgan dudga qarab : “ Qanday shahar bu buyuk shaharga oʻxshaydi ? ! ” — deb faryod chekardilar .
66018019	Ular boshlariga kul sochib , faryod chekib , ingrab dod solardilar : “ Voy holingga , voy , ey buyuk shahar ! Dengizdagi kemalarga ega boʻlganlarning hammasi sening qimmatbaho mollaringdan boyigan edi . Endilikda u bir soatdayoq xarobaga aylandi ! ”
66018020	Shodlaning uning holiga , ey osmon , Ey aziz-muqaddaslar , havoriylaru nabilar ! Zero Xudo uni hukm qilib , oʻchingizni oldi .
66018021	Keyin kuchli bir farishta tegirmon toshiga oʻxshash katta toshni koʻtarib dengizga uloqtirdi-da , shunday dedi : “ Mana shunday shiddat-la qulab tushgusi Buyuk shahar Bobil ! Endi u aslo qad koʻtarmas .
66018022	Changchilar , ashulachilar , naychiyu surnaychilar ovozi endi eshitilmas senda . Endi sanʼat ham , sanʼatkor ham sendan chiqmas . Tegirmon charxining tovushi ham aslo eshitilmagay senda .
66018023	Endi chiroq ham senga shuʼla sochmas , Kuyov bilan kelinning ovozi ham kelmagay sendan . Savdogarlaring yer yuzining katta aʼyonlari edi , Sehrgarliging bilan butun xalqlar aldangan edi ” .
66018024	Paygʻambarlar , aziz-muqaddaslar va yer yuzida oʻldirilganlarning hammasining qoni Bobildan topildi .
66019001	Bundan keyin osmonda katta olomonning gʻala-gʻovuriga oʻxshash baland ovozlar eshitdim : “ Halleluya ! Xudoyimizga tegishlidir najotkorlik , ulugʻvorlik , kuch va qudrat .
66019002	Uning hukmi haq va toʻgʻridir . Yer yuzini oʻz zinosi bilan buzgan buyuk fohishani U hukm qildi , Oʻz qullarining xunini undan oldi ” .
66019003	Ikkinchi marta dedilar : “ Halleluya ! Bobilning dudi abadulabad burqiragay ” .
66019004	Shu payt yigirma toʻrt nafar oqsoqol va toʻrt jondor oʻzlarini yerga tashlab : “ Omin ! Halleluya ! ” — deya taxtda oʻtirgan Xudoga sajda qildilar .
66019005	Keyin taxtdan bir ovoz keldi : “ Ey Xudoyimizning barcha qullari , Undan qoʻrquvchi kattayu kichiklar , Unga hamdu sano aytinglar ! ”
66019006	Soʻngra koʻp xaloyiq , shovullagan suvlar , gumburlagan momaqaldiroqqa oʻxshash sadolar eshitdim . Ular shunday derdi : “ Halleluya ! Har narsaga qodir Xudoyimiz , Sarvari koinot Shoh oʻrnini oldi .
66019007	Uning izzat-hurmatini bajo keltiraylik , Sevinib xursand boʻlaylik ! Qoʻzining nikoh soati yetdi , Uning kelini oʻzini hozirladi ” .
66019008	Kiyinish uchun kelinga pok , oppoq shoyi berildi . Shoyi — aziz-muqaddaslarning solihligidir .
66019009	Soʻng farishta menga : — Yoz ! — dedi , — Qoʻzining nikoh oqshomiga chaqirilganlar baxtiyordir ! Yana menga : — Bular Xudoning haq soʻzlaridir , — dedi .
66019010	Men unga sajda qilish uchun oyoqlariga yiqildim . Lekin u menga shunday dedi : — Zinhor bu ishni qilma ! Men sening hamkoringman , shuningdek , Isoning shohidi boʻlgan hamma birodarlaringning hamkoriman . Xudoga sajda qil ! Zero Isoga shohidlik paygʻambarlik ruhi bilan tengdir .
66019011	Bundan keyin osmon ochilib , u yerda bir oq ot turganini koʻrdim . Otliqning ismi Sodiq va Haq edi . U odilona hukm chiqarib , jang qiladi .
66019012	Uning koʻzlari olov alangasiday . Boshida koʻp toji bor , peshanasiga esa Oʻzidan boshqa hech kim bilmaydigan bir ism yozilgan .
66019013	U qonga boʻyalgan kiyim kiygan , Unga “ Xudoning Kalomi ” deb nom berilgan edi .
66019014	Pok , oppoq shoyi kiygan samoviy qoʻshinlar oq otda Uning ketidan borardi .
66019015	Xalqlarga shikast berish uchun Uning ogʻzidan bir keskir shamshir chiqib turardi . Qoʻlida temir tayoq bilan ularni boqadigan Oʻshadir . Har narsaga qodir Xudoning qaynoq qahr-gʻazab sharobini tayyorlashga moslangan charxni Oʻzi bosadi .
66019016	Uning kiyimi va belida shunday bir ism yozilgan : “ Hokimlarning Hokimi — Shohanshoh ” .
66019017	Shundan soʻng quyosh ustida turgan bir farishtani koʻrdim . U baland ovoz chiqarib , osmon oʻrtasidan uchib borayotgan barcha qushlarga shunday xitob qildi : “ Xudoning buyuk bazmiga kelinglar !
66019018	Shohlar , sarkardalar , kuchlilar murdasini , otu otliqlar murdasini , hamma erkinu tutqinlar , kattayu kichiklar murdasini xomtalash qilish uchun toʻplaninglar ! ”
66019019	Shundan keyin men hayvonni , yer yuzi shohlarini , ularning qoʻshinlarini koʻrdim ; ular ot mingan Chavandoz bilan Uning qoʻshinlariga qarshi jang qilish uchun bir yerga toʻplangan edilar .
66019020	Hayvon va uning oldida gʻaroyibotlar qilgan soxta paygʻambar asir tushdilar . Hayvonning tamgʻasini qabul qilib , uning tasviriga sajda qilganlarni oʻz gʻaroyibotlari bilan aldagan soxta paygʻambar ana shu edi . Har ikkovi ham oltingugurt bilan yonayotgan otash koʻliga tiriklayin tashlandi .
66019021	Boshqalar esa ot mingan Chavandozning ogʻzidan chiqqan shamshir bilan oʻldirildi . Hamma qushlar ularning goʻshtini yeb toʻydi .
66020001	Qoʻlida tubsizlik qaʼrining kaliti va katta zanjir bilan osmondan tushayotgan farishtani koʻrdim .
66020002	Farishta ajdahoni , yaʼni iblis va shayton deb atalgan almisoq ilonini tutib , uni ming yil muddatga kishanlab qoʻydi .
66020003	Ming yil tamom boʻlgunga qadar yana xalqlarni aldamasin deb , uni tubsizlik qaʼriga tashlab qamab qoʻydi va uning ustiga muhr bosdi . Ming yil oʻtgandan keyin qisqa bir muddatga uni ozod qilish kerak .
66020004	Men taxtlarni va taxtda oʻtirganlarni koʻrdim . Ularga hukm etish huquqi berilgan edi . Isoning shahodati va Xudoning kalomi tufayli boshi olinganlarning jonini ham koʻrdim . Bular hayvonga va uning tasviriga sajda qilmagan , peshanalari va qoʻllariga uning tamgʻasini qabul qilmaganlar edi . Ular tirilib , Masih bilan ming yil hukm surdilar .
66020005	Qolgan oʻliklar ming yil tamom boʻlgunga qadar tirilmadi . Bu — birinchi qiyomatdir .
66020006	Birinchi qiyomatda ishtirok etadiganlar baxtiyor va muqaddasdir . Ikkinchi oʻlim ularga hokim emas . Ular Xudoning va Masihning ruhoniylari boʻlib , U bilan ming yil hukm suradilar .
66020007	Ming yil tugagach , shayton oʻz zindonidan ozod etiladi .
66020008	Yerning toʻrt burchagidagi xalqlarni , Yaʼjuj-Maʼjujni aldab vasvasa qilish va jangga toʻplash uchun zindondan chiqadi . Ularning soni dengiz qumiday son-sanoqsizdir .
66020009	Ular yer yuzi tekisligiga chiqib , muqaddaslar manzili va aziz shaharni qurshab oldilar . Shu payt Xudo osmondan oʻt yogʻdirib , ularni qirib tashladi .
66020010	Ularni aldagan iblis esa hayvon va soxta paygʻambar boʻlgan olovli va oltingugurtli koʻlga tashlandi . U yerda ular kechayu kunduz , ilalabad azob chekadilar .
66020011	Keyin buyuk bir oq taxt va taxtda oʻtirgan Siymoni koʻrdim . Uning huzuridan yeru osmon qochar edi , lekin ularga joy topilmadi .
66020012	Men Xudo taxti oldida turgan katta-kichik oʻliklarni koʻrdim . Kitoblar ochildi . Hayot kitobi degan boshqa bir kitob ham ochildi . Oʻliklarning har biri , kitoblarda yozilgani boʻyicha , qilmishlariga yarasha hukm etildi .
66020013	Dengiz oʻzidagi oʻliklarni berdi , oʻlim ham , tamugʻ ham oʻzlaridagi oʻliklarni berdi , har bir kishi qilmishlariga yarasha hukm etildi .
66020014	Oʻlim va tamugʻ olov koʻliga tashlandi . Mana bu olov koʻli — ikkinchi oʻlimdir .
66020015	Ismlari hayot kitobida yozilmaganlarning hammasi olov koʻliga tashlandi .
66021001	Shundan keyin men yangi bir osmon va yangi bir yerni koʻrdim . Avvalgi yeru osmon gʻoyib boʻlgan edi , dengiz ham endi yoʻq edi .
66021002	Men , Yuhanno , tabarruk shahar — Quddusni koʻrdim ; u kuyovi oldiga bezanib chiqayotgan kelin kabi osmondan , Xudo huzuridan tushayotgan edi .
66021003	Men Arshi Aʼlodan kelgan baland bir ovozni eshitdim , u shunday dedi : “ Mana , Xudoning makoni insonlar aro ! Xudoning Oʻzi odamlar ichra yashar . Ular Xudoning xalqi boʻlgay , Xudoning Oʻzi ular ichra maskan qilgay .
66021004	Xudo ularning koʻzidagi har bir yoshni artib olur . Endi oʻlim sira boʻlmas . Huzun ham , faryod ham , ogʻriq ham boʻlmas . Zero avvalgilar oʻtib ketdi ” .
66021005	Taxtda oʻtirgan Siymo : “ Mana , Men hammasini yangi qilib yaratyapman ! ” — dedi . Keyin menga : “ Bularni yozib qoʻy , bu soʻzlar ishonchli va haqqoniydir ! ” — dedi .
66021006	Soʻng menga qarab , dedi : “ Amalga oshdi ! Ibtido va Intiho , Bosh va Soʻng Oʻzimman . Men chanqaganga obi hayot bulogʻidan tekin bahra beraman .
66021007	Gʻolib kelganga bular nasib qiladi . Men uning Xudosi boʻlaman , u Mening oʻgʻlim boʻladi .
66021008	Ammo qoʻrqoq , imonsiz , nopok , qotil , zinokor , jodugar , butparast va hamma yolgʻonchilarning qismati olov va oltingugurt bilan yonayotgan koʻldadir . Bu ikkinchi oʻlimdir ” .
66021009	Shu payt oxirgi yetti baloga toʻldirilgan yettita kosani ushlagan yetti farishtadan biri oldimga keldi va men bilan gaplashib : “ Bu yoqqa kel , Qoʻziga kelin boʻladigan ayolni senga koʻrsataman ” , — dedi .
66021010	Farishta meni Ilohiy Ruhning taʼsirida baland , yuksak bir toqqa olib chiqdi-da , menga koʻkdan , Xudo huzuridan tushayotgan tabarruk shahar — Quddusni koʻrsatdi .
66021011	Shahar Xudoning ulugʻvor jamoli bilan balqir , uning sayqali qimmatbaho tosh , billur olmosga oʻxshar edi .
66021012	Uning devori qalin va baland edi ; oʻn ikki darvozasi boʻlib , darvozalari ustida oʻn ikkita farishta oʻltirar edi . Darvozalarda ismlar — Bani Isroilning oʻn ikki qabilasi nomlari yozilgan edi .
66021013	Sharqdan uch , shimoldan uch , janubdan uch va gʻarbdan uch darvoza bor edi .
66021014	Shahar devorlarining oʻn ikki poydevori boʻlib , ularda Qoʻzining oʻn ikki havoriysi nomlari yozib qoʻyilgan edi .
66021015	Men bilan gaplashgan farishtaning qoʻlida shaharni , uning darvozalariyu devorini oʻlchash uchun oltindan bir oʻlchagichi bor edi .
66021016	Shahar toʻrtburchak shaklda joylashgan , uning boʻyi eni bilan teng edi . Farishta shaharni oʻlchagich bilan oʻlchadi , u oʻn ikki ming oʻq otimi ekan . Uning eni , boʻyi va balandligi bir-biriga teng edi .
66021017	Farishta shaharning devorlarini ham oʻlchadi ; u insonlar oʻlchovida ham , farishtalar oʻlchovida ham yuz qirq toʻrt tirsak chiqdi .
66021018	Devorlar olmosdan , shahar esa shishaday tiniq , sof oltindan qurilgan edi .
66021019	Shahar devorlarining poydevorlari turli qimmatbaho toshlar bilan bezatilgan edi : birinchi poydevor olmosdan , ikkinchisi koʻk yoqutdan , uchinchisi aqiqdan , toʻrtinchisi zumraddan edi .
66021020	Beshinchisi firuza , oltinchisi laʼl , yettinchisi sariq yoqut , sakkizinchisi koʻk zumrad , toʻqqizinchisi zabarjad , oʻninchisi yashil aqiq , oʻn birinchisi lojuvard , oʻn ikkinchisi binafsharang yoqutdan edi .
66021021	Oʻn ikki darvoza — oʻn ikki marvariddan iborat edi , yaʼni har bir darvoza bitta marvariddan yasalgan edi . Shaharning koʻchasi esa bamisoli shaffof shishadek , sof oltindan edi .
66021022	Bu shaharda maʼbad koʻrmadim . Chunki har narsaga qodir Xudoyi Taolo va Qoʻzining Oʻzi shaharning maʼbadidir .
66021023	Shaharni yoritish uchun quyoshga yoki oyga ehtiyoj ham yoʻq . Chunki Xudoning ulugʻvor jamoli uni yoritadi , Qoʻzining Oʻzi uning yoritqichi boʻladi .
66021024	[ Qutulgan ] xalqlar shaharning nurida yurishadi . Yer yuzi podshohlari unga oʻz shon-shuhratlarini keltiradilar .
66021025	Shahar darvozalari kun boʻyi ochiq turadi , sira yopilmaydi , chunki u yerda tun boʻlmaydi .
66021026	Xalqlarning barcha davlatu savlati unga kiritiladi .
66021027	Lekin hech qanday murdor narsa , hech bir razil yoki yolgʻonchi kishi unga kirmaydi ; faqat Qoʻzining hayot kitobida yozilganlar kiradi .
66022001	Farishta menga Xudoning va Qoʻzining taxtidan chiqib , shahar koʻchasi boʻylab oqayotgan billurday tiniq obi hayot daryosini koʻrsatdi .
66022002	Daryoning u yogʻida ham , bu yogʻida ham har oyda bir , yaʼni yilda oʻn ikki marta hosil beradigan hayot daraxti bor edi . Bu daraxtning barglari xalqlarga shifo baxsh etadi .
66022003	Boshqa hech qanday laʼnat qolmaydi . Shaharda Xudoning va Qoʻzining taxti boʻladi , Uning qullari Unga xizmat qiladi .
66022004	Ular Uning yuzini koʻrib turadi , Uning ismi ularning peshanasiga yozilgan boʻladi .
66022005	U yerda boshqa tun boʻlmaydi ; chiroqqa ham , quyosh yogʻdusiga ham ehtiyoj boʻlmaydi . Chunki Xudoyi Taolodan ularga nur yogʻilib turadi , ular esa to abad hukmronlik qiladilar .
66022006	Farishta menga shunday dedi : — Bu soʻzlar ishonchli va haqqoniydir . Aziz paygʻambarlarni ruhlantirgan Xudoyi Taolo yaqin orada yuz berishi muqarrar boʻlgan voqealarni oʻz qullariga bildirish uchun farishtasini yubordi .
66022007	“ Mana , Men tezda kelaman ! Bu kitobning bashoratli kalomlariga Rioya qilganlar baxtiyordir ! ”
66022008	Men , Yuhanno , bularni koʻrdim va eshitdim . Bularni koʻrib eshitganimda , menga koʻrsatgan farishtaning oyoqlariga yiqilib sajda qilmoqchi boʻldim .
66022009	Ammo u menga : — Zinhor bu ishni qilma ! Men sening hamda birodarlaring — paygʻambarlarning hamkoriman , shuningdek , bu kitobning soʻzlariga rioya qiluvchilarning hamkoriman . Xudoga sajda qil ! — dedi .
66022010	Keyin menga yana shunday dedi : — Bu kitobning bashoratli kalomlarini muhrlab sir saqlama , chunki vaqt yaqindir .
66022011	Fosiq , mayli , yomonlik qilaversin ; nopok , mayli , ifloslik qilaversin . Solih esa toʻgʻri ish qilaversin va muqaddas kishi oʻzini muqaddas saqlasin .
66022012	“ Mana , Men tez kelaman , qarimtam Oʻzim bilan . Har kimga qilmishiga yarasha sazo bergumdir .
66022013	Men Ibtido va Intiho , Avvaliyu Oxiri , Bosh va Soʻngdirman ” .
66022014	Qanday baxtlidir kiyimlarini yuvganlar , hayot daraxti mevasidan yeb , shahar darvozalaridan kirish huquqiga ega boʻlganlar !
66022015	Tashqarida esa itlar , jodugarlar , zinokorlar , qotillar , butparastlar , yolgʻon-makrga ruju qoʻyganlarning hammasi boʻladi .
66022016	“ Men — Iso Oʻz farishtamni oldingizga yubordim , Toki u bu toʻgʻrida jamoatlarimga shahodat bersin . Men Dovud avlodidan kelib chiqqan Zot , Yorugʻ tong yulduzidirman ” .
66022017	Ruh ham , Kelin ham : “ Kel ! ” — deb chorlayapti . Eshitgan kishi ham : “ Kel ! ” — desin . Chanqagan kelsin , xohlagan hayot suvidan tekin bahra olsin .
66022018	Bu kitobning bashoratli kalomlarini eshituvchi har bir kishiga shahodatim shu : kimda-kim bularga biror narsa qoʻshsa , Xudo bu kitobda yozilgan balolarni unga taqdir qiladi .
66022019	Kimda-kim bu kitobda bashorat qilib aytilgan soʻzlardan biror narsani olib tashlasa , Xudo uni bu kitobda yozilgan hayot daraxtidan va muqaddas shahardan mahrum qiladi .
66022020	Bu gaplarning Shohidi : “ Ha , Men tez kelaman ! ” — deyapti . Omin ! Kel , yo Rabbimiz Iso !
66022021	Rabbimiz Iso Masihning inoyati barchangizga yor boʻlsin . Omin .
