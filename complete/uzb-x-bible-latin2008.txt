# language_name:        Oʻzbekcha (Uzbek)
# closest ISO 639-3:    uzb
# ISO_15924:            Latn
# year_short:           2008
# year_long:            
# vernacular_title:     O‘zbek tilidagi Injil
# english_title:        Bible in Uzbek, Injil translation (Latin)
# URL:                  http://ibtrussia.org/en/text?m=UZIBTL
# copyright_short:      © Muqaddas Kitob Tarjima qilish Instituti.
# copyright_long:       iБиблием изэдзэкІынкІэ Институтыр<br>Институт перевода Библии, 101000 Москва, Главпочтамт, а/я 360<br>ibt_inform@ibt.org.ru
# notes:                
01001001	Azalda Xudo osmon bilan yerni yaratdi .
01001002	Yer hali shaklsiz va bo‘m-bo‘sh bo‘lib , tubsizlik uzra qorong‘ilik hukm surar edi . Xudoning Ruhi esa suv yuzida parvoz etar edi .
01001003	Xudo : « Yorug‘lik bo‘lsin » , — dedi va yorug‘lik paydo bo‘ldi .
01001004	Xudo yorug‘likning yaxshi ekanini ko‘rib , uni qorong‘ilikdan ajratdi .
01001005	Shunday qilib , Xudo yorug‘likni kunduz , qorong‘ilikni esa tun deb atadi . Kech bo‘ldi , erta bo‘ldi — bu birinchi kun edi .
01001006	Yana Xudo : « Suvliklar o‘rtasida ularni bir-biridan ajratib turadigan gumbaz paydo bo‘lsin » , — dedi .
01001007	Shunday ham bo‘ldi . Xudo bir gumbazni vujudga keltirib , gumbaz ostidagi suvni gumbaz ustidagi suvdan ajratdi .
01001008	Ushbu gumbazni esa Xudo osmon deb atadi . Kech bo‘ldi , erta bo‘ldi — bu ikkinchi kun edi .
01001009	Yana Xudo : « Osmon ostidagi suv bir joyga to‘plansin , quruqlik ko‘rinsin » , — dedi va shunday ham bo‘ldi .
01001010	Xudo quruqlikni yer deb atadi , suvlarning jamini esa dengizlar deb atadi . Bularning ham Xudo yaxshi ekanini ko‘rdi .
01001011	Yana Xudo : « Yer o‘simlik ko‘kartirsin : urug‘ beradigan o‘t-o‘lanlar , mevasida urug‘i bor turli-tuman mevali daraxtlar yer yuzida unib-o‘ssin » , — dedi va shunday ham bo‘ldi .
01001012	Yer turiga ko‘ra o‘simliklarni : urug‘ beradigan o‘t-o‘lanlar hamda mevasida urug‘i bor mevali daraxtlarni undirdi . Xudo bularning ham yaxshi ekanini ko‘rdi .
01001013	Kech bo‘ldi , erta bo‘ldi — bu uchinchi kun edi .
01001014	Yana Xudo : « Kunni tundan ajratish hamda fasllar , kunlar , yillarni belgilash uchun osmon gumbazida yoritqichlar paydo bo‘lsin .
01001015	Bular yer yuzini yoritmoq uchun osmon gumbazida nur sochib tursin » , — dedi va shunday ham bo‘ldi .
01001016	Shunday qilib , Xudo ikkita katta yoritqichni : kunni boshqarish uchun kattaroq yoritqichni va tunni boshqarish uchun kichikroq yoritqichni , shuningdek , yulduzlarni ham vujudga keltirdi .
01001017	Yer yuzini yoritib tursin va tun bilan kunni boshqarib , yorug‘likni qorong‘ilikdan ajratib tursin , deb Xudo bularni osmon gumbazida joylashtirdi . Bularning ham Xudo yaxshi ekanini ko‘rdi .
01001018	
01001019	Kech bo‘ldi , erta bo‘ldi — bu to‘rtinchi kun edi .
01001020	Yana Xudo : « Suv to‘da-to‘da jonivorlar bilan qaynasin , yer ustidagi osmon gumbazi bo‘ylab qushlar uchsin » , — dedi .
01001021	Xudo haybatli dengiz ajdarlarini , suvda qaynaydigan turli-tuman mayda jonivorlarni hamda qush-parrandalarni yaratdi . Bularning ham Xudo yaxshi ekanini ko‘rdi .
01001022	Xudo ularni muborak qilib : « Barakali bo‘linglar , ko‘payinglar , dengiz suvlarini to‘lg‘azinglar . Yer yuzida esa parranda ko‘paysin » , — dedi .
01001023	Kech bo‘ldi , erta bo‘ldi — bu beshinchi kun edi .
01001024	Yana Xudo : « Yer turli-tuman tirik jonni : chorva , sudraluvchi hamda yovvoyi hayvon turlarini hosil qilsin » , — dedi va shunday ham bo‘ldi .
01001025	Xudo yerga xos turli-tuman yovvoyi hayvonlarni , chorvani , quruqlikda sudraluvchilarni vujudga keltirdi . Bularning ham Xudo yaxshi ekanini ko‘rdi .
01001026	Yana Xudo : « O‘z suratimizga ko‘ra , O‘zimizga o‘xshash odamni yarataylik . U dengizdagi baliqlar , ko‘k yuzidagi parrandalar , chorvalar , ha , butun yer yuzi va yerda harakat qiluvchi barcha maxluqot ustidan hokimlik qilsin » , — dedi .
01001027	Shunday qilib , Xudo odamni O‘z suratida , ilohiy suratda yaratdi . Ularni erkak va xotin qilib yaratdi .
01001028	Xudo odamlarni muborak qilib , ularga : « Barakali bo‘linglar , ko‘payinglar . Yer yuzini to‘lg‘azib tobe qilinglar . Dengizdagi baliqlar , ko‘k yuzidagi parrandalar hamda yer yuzida harakatlanuvchi barcha hayvonlar ustidan hokim bo‘linglar » , — dedi .
01001029	Xudo davom etib : « Mana , Men sizlarga butun yer yuzidagi urug‘ beradigan o‘t-o‘lanning va urug‘li meva beradigan daraxtning hammasini berdim ; sizlarga ovqat uchun yaraydi .
01001030	Shuningdek , tirik joni bo‘lgan butun yovvoyi hayvonlarga : ko‘k yuzida uchib yuruvchi barcha parrandalarga va yer yuzida harakat qiluvchi barcha maxluqlarga ham yemish uchun ko‘k o‘tning har turli navini berdim » , — dedi va shunday ham bo‘ldi .
01001031	Xudo butun yaratganlariga qarab , hammasining juda yaxshi ekanini ko‘rdi . Kech bo‘ldi , erta bo‘ldi — bu oltinchi kun edi .
01002001	Shu zaylda osmon bilan yer hamda ulardagi borliq mavjudot yaratilib bo‘ldi .
01002002	Xudo O‘z faoliyatini yettinchi kunda tamomlab , u kunda barcha qilgan ishlaridan tindi .
01002003	Xudo yettinchi kunni muborak va muqaddas qilib ayirdi , chunki ushbu kunda U O‘zining butun yaratish faoliyatidan tingan edi .
01002004	Osmon bilan yerning yaratilish tarixi mana shudir . Xudovandi Karim yeru osmonni bunyod etgan ediyu ,
01002005	lekin hali yerga yomg‘ir yog‘dirmagan va yerni ishlash uchun odam ham yaratmagan edi . Yer yuzida hech qanday dasht butasi va hech qanday dala giyohi ham o‘smagan edi .
01002006	Faqat yerdan bug‘ ko‘tarilib , butun yer yuzini sug‘orib turar edi .
01002007	O‘sha paytda Xudovandi Karim yerning tuprog‘idan odamni yasab , uning dimog‘iga hayot nafasini pufladi . Shu yo‘sinda odam tirik jon bo‘ldi .
01002008	Xudovandi Karim sharq tomonda , Adan o‘lkasida bog‘ o‘tqazib , O‘zi yasagan odamni u yerga qo‘ydi .
01002009	So‘ngra Xudovandi Karim ko‘zga yoqqan , yemoqqa yaxshi bo‘lgan har xil daraxtni yerdan o‘stirdi . Bog‘ning o‘rtasida esa hayot daraxtini , shu bilan birga yaxshi va yomonni bilish daraxtini ham o‘stirdi .
01002010	Bog‘ni sug‘orish uchun bir daryo Adandan oqib chiqib , to‘rt irmoqqa bo‘linar edi .
01002011	Bir irmoqning oti Pisho‘ndir . U oltin yeri bo‘lgan butun Havila diyorini aylanib oqadi .
01002012	U diyorning oltini qimmatlidir . U yerda billur va aqiq toshi ham bor .
01002013	Ikkinchi irmoqning oti Giho‘ndir . U butun Kush diyorini aylanib oqadi .
01002014	Uchinchi irmoqning oti Dajladir . U Assiriyaning sharqiy yonidan oqib o‘tadi . To‘rtinchi irmoq esa Frotdir .
01002015	Shunday qilib , Xudovandi Karim odamni Adan bog‘ini ishlab parvarish qilishi uchun u yerga joylashtirdi .
01002016	Xudovandi Karim odamga buyurib dedi : « Sen bu bog‘ning har bir daraxtidan yeyavergin .
01002017	Faqat yaxshi va yomonni bilish daraxtidan yema . Chunki undan yegan kuniyoq o‘lasan » .
01002018	Yana Xudovandi Karim : « Odamning yolg‘iz bo‘lishi yaxshi emas , endi unga munosib madadkor yarataman » , — dedi .
01002019	U tuproqdan har xil dasht hayvonini , ko‘kda uchuvchi har xil parrandani yasadi va ularga ot qo‘yish maqsadida odamning oldiga keltirdi . Odam esa har bir jonli maxluqqa ot qo‘ydi va o‘sha maxluqning oti shunday bo‘ldi .
01002020	Odam hamma chorva tuyoqlariga , hamma osmon parrandalari va dasht hayvonlariga ot qo‘yib bo‘ldi , ammo odamga muvofiq madadkor topilmadi .
01002021	Shunda Xudovandi Karim odamni qattiq uyquga mubtalo qildi . Odam uxlab qolgach , uning qovurg‘alaridan bittasini oldi va o‘rnini et bilan qopladi .
01002022	Odamning qovurg‘asidan Xudovandi Karim bir xotin barpo qilib , uni odamning oldiga olib keldi .
01002023	Shunda odam : « Mana , endi bu suyak mening suyaklarimdan , bu et mening etimdandir . U xotin kishi deb aytiladi , zeroki u er kishidan olingan » , — dedi .
01002024	Shuning uchun kishi ota-onasini qoldirib , o‘z xotiniga yopishib qoladi va ikkovi bir tan bo‘ladilar .
01002025	Odam bilan xotini esa qip-yalang‘och bo‘lib , bir-biridan uyalmas edilar .
01003001	Xudovandi Karim yaratgan barcha dasht hayvonlari orasida eng ayyori ilon edi . Ilon xotinga : — Chindan ham Xudo , bog‘dagi hech bir daraxtning mevasidan yemanglar , deb aytdimikin ? — dedi .
01003002	Xotin ilonga dedi : — Bog‘ daraxtlarining mevasidan yeya olamiz-u ,
01003003	Xudo faqat bog‘ning o‘rtasidagi daraxtning mevasini yemanglar , unga tegmanglar , bo‘lmasa o‘lasizlar , dedi .
01003004	Ilon xotinga : — Yo‘q , mutlaqo o‘lmaysizlar !
01003005	Chunki Xudo biladiki , undan yegan kuniyoq ko‘zlaringiz ochilib qoladi va Xudo kabi yaxshi va yomonni biladigan bo‘lasizlar , — dedi .
01003006	Xotin ko‘rsaki , daraxtning mevasi yemoqqa yaxshi , ko‘zga yoqimli hamda did-farosat topishga foydali ekan . U daraxtning mevasidan olib , yedi . So‘ng eriga ham berdi , eri ham yedi .
01003007	Shu onda ikkovining ko‘zlari ochilib , yalang‘och ekanlarini payqadilar . Anjir barglarini bir-biriga tikib , o‘zlari uchun yopinchiqlar yasadilar .
01003008	Kunning salqin shabadasi esgan vaqtda Odam va uning xotini bog‘da yurgan Xudovandi Karimning ovozini eshitib qolishdi . Ular Uning nazaridan qochib , bog‘dagi daraxtlar orasida yashirinishdi .
01003009	Lekin Xudovandi Karim Odamga xitob qilib , so‘radi : — Qayerdasan ?
01003010	— Men ovozingni bog‘da eshitdim-u , qip-yalang‘ochman deb qo‘rqib , yashirindim , — dedi Odam .
01003011	Xudovand : — Yalang‘och ekaningni senga kim aytdi ? Yo Men yema deb buyurgan daraxt mevasidan yedingmi ? — deya so‘radi .
01003012	Odam : — Sen bergan bu xotin daraxtning mevasidan menga berdi va men ham yedim , — dedi .
01003013	Xudovandi Karim xotinga : — Bu nima qilganing ? — dedi . — Ilon meni aldadi va men yedim , — dedi xotin .
01003014	Shunda Xudovandi Karim ilonga aytdi : « Bu qilgan ishing uchun sen hamma chorva tuyoqlari va hamma dasht hayvonlaridan ko‘ra la’natisan . Umring bo‘yi qorning bilan yurib , tuproq yeysan .
01003015	Sen bilan xotin orasiga , sening zoting bilan uning zoti orasiga adovat solaman . O‘sha zot sening boshingni ezib tashlaydi , sen esa uning tovonini chaqasan » .
01003016	Keyin xotinga dedi : « Sening homiladorlik paytidagi mashaqqatingni bag‘oyat orttiraman . Sen dard bilan farzandlar tug‘asan . Ishtiyoqing eringga bo‘ladi , u esa senga hokim bo‘ladi » .
01003017	Keyin Odamga dedi : « Sen xotiningning gapiga quloq solding , Men yema deb buyurgan daraxt mevasidan yeding . Endi sen sababli yer la’natidir . Umring bo‘yi mashaqqat chekib , yer undirgan hosildan yeysan .
01003018	Yer senga tikanu yantoq o‘stiradi , sen esa dasht o‘tini yeb yurasan .
01003019	Sen yerdan olingansan va yerga qaytguningga qadar peshana teri bilan non yeb yurasan . Zero tuproqdirsan va tuproqqa qaytarsan » .
01003020	Shundan so‘ng Odam xotinining ismini Havo ( ya’ni Barhayot ) qo‘ydi , chunki u hamma hayot egalarining onasi bo‘ldi .
01003021	Xudovandi Karim Odam va uning xotini uchun teridan kiyim yasab , ularni kiyintirdi .
01003022	« Mana , odamzod yaxshi va yomonni farqlashda xuddi Bizday bo‘lib qoldi ! — dedi Xudovandi Karim . — Endi , tag‘in qo‘lini cho‘zib , hayot daraxti mevasidan ham olmasin , uni yeb abadiy yashamasin ! »
01003023	Shu bilan Xudovandi Karim , o‘zi chiqqan yerni ishlasin , deb odamzodni Adan bog‘idan chiqarib yubordi .
01003024	U odamzodni haydab yubordi-da , hayot daraxtiga boradigan yo‘lni qo‘riqlash uchun Adan bog‘ining sharqiy tomoniga karublarni va aylanadigan alangali qilichni qo‘ydi .
01004001	Odam xotini Havoga yaqinlashgach , u homilador bo‘lib Qobilni tug‘di . Havo : « Xudovand bergan qobillik bilan bir kishini qo‘lga kiritdim » , — dedi .
01004002	Keyinroq uning ukasi Hobilni tug‘di . Hobil qo‘ychivon , Qobil esa dehqon bo‘ldi .
01004003	Bir muddatdan keyin Qobil yerning mahsulidan Xudovandga hadya taqdim etdi .
01004004	Hobil ham qo‘ylarining kattasidan qurbonlik so‘yib , uning dumbasini taqdim etdi . Xudovand Hobilni va uning hadyasini manzur ko‘rdi .
01004005	Ammo Qobilni va uning hadyasini manzur ko‘rmadi . Shunda Qobil qattiq ranjib , qovog‘ini soldi .
01004006	Xudovand Qobilga : — Nima uchun sen ranjiding ? Nega qovoq solib o‘tiribsan ?
01004007	Agar yaxshilikni niyat qilganingda , unda bosh ko‘tarib yurmasmiding ? Agar niyating yaxshi bo‘lmasa , ostonada gunoh poylab turib , seni o‘ziga jalb qiladi . Sen esa , aksincha , unga hokim bo‘l ! — dedi .
01004008	Qobil ukasi Hobil bilan so‘zlashib oldi . Ular dashtda bo‘lgan vaqtda Qobil ukasi Hobilga qarshi qo‘l ko‘tarib uni o‘ldirdi .
01004009	Xudovand Qobildan so‘radi : — Ukang Hobil qayerda ? — Bilmayman , men ukamning soqchisimi ? — dedi Qobil .
01004010	Xudovand : — Sen nima ish qilib qo‘yding ? Ukangning qoni tuproqdan Menga qarab faryod etmoqda .
01004011	Endi o‘zingning dastingdan og‘zini ochib ukangning qonini yutib qo‘ygan tuproqdan quvilib , la’nati bo‘lgaysan .
01004012	Yerga ishlov berganingda ham , u o‘z quvvatini boshqa senga bermas . Yer yuzida sarson-sargardon bo‘lgaysan , — dedi .
01004013	Qobil Xudovandga : — Mening jazoyim ko‘tara oladiganimdan ham kattadir .
01004014	Agar Sen meni bugun bu tuproqdan haydasang , endi Sening huzuringdan yashirinib yuraman , jahonda sarson-sargardon bo‘laman . Har bir yo‘liqqan jonzod meni o‘ldirib yuborar , — dedi .
01004015	Xudovand Qobilga : — Agar kimki Qobilni o‘ldirsa , undan yetti karra o‘ch olinar , — dedi-yu , Qobilni har bir yo‘liqqan urmasligi uchun unga bir nishona qo‘ydi .
01004016	Shunday qilib , Qobil Xudovand huzuridan chiqib ketdi-da , Adanning sharqiy tomonidagi No‘d yerida o‘rnashdi .
01004017	Qobil xotiniga yaqinlashgach , u homilador bo‘lib Hano‘xni tug‘di . Qobil shahar binokori bo‘ldi . Qurgan shahrini esa o‘g‘lining nomi bilan Hano‘x deb atadi .
01004018	Hano‘xdan Erod tug‘ildi . Eroddan Mahuyo’il tug‘ildi . Mahuyo’ildan Matushoil tug‘ildi . Matushoildan esa Lamak tug‘ildi .
01004019	Lamak ikki xotin oldi : birining ismi Ada , ikkinchisining ismi Silla edi .
01004020	Ada Yovolni tug‘di . Yovol chodirda yashovchi chorvadorlarning otasi bo‘ldi .
01004021	Ukasining ismi Yuvol edi . U hamma g‘ijjak va nay chaluvchilarning otasi bo‘ldi .
01004022	Silla Tuvol-Qayinni tug‘di . Bu har xil mis va temir qurollarni yasovchilarning otasi bo‘ldi . Tuvol-Qayinning singlisi esa Naoma edi .
01004023	Lamak o‘z xotinlariga dedi : « Ey Ada va Silla , Mening gapimni tinglangiz ! So‘zlarimga quloq solingiz , Ey Lamak xotinlari ! Meni yarador qilishsa , bir kishini , Shikastlantirishsa , bir bolani o‘ldirurman .
01004024	Agar Qobil uchun yetti karra o‘ch olinsa , Lamak uchun yetmish yetti karra o‘ch olinur ! »
01004025	Odam yana o‘z xotiniga yaqinlashdi . U esa bir o‘g‘il tug‘ib : « Qobil o‘ldirgan Hobil evaziga Xudo menga boshqa zurriyot berdi » , — dedi va uning ismini Shit ( ya’ni Evaz ) qo‘ydi .
01004026	Shit ham bir o‘g‘il ko‘rdi , ismini Eno‘sh ( ya’ni Inson ) qo‘ydi . O‘sha paytda insonlar Xudovandning ismini chaqira boshladilar .
01005001	Bu Odam avlodlarining kitobidir : Xudo Odamni yaratgan kunida unga ilohiy surat berdi .
01005002	U odamlarni erkak va xotin qilib yaratdi . Ularni yaratgan kunining o‘zidayoq muborak qilib , ularga Odamzod nomini berdi .
01005003	Odam bir yuz o‘ttiz yosh umr ko‘rgandan so‘ng , o‘ziga o‘xshagan , o‘zining suratidek bir o‘g‘il ko‘rdi . Uning ismini Shit qo‘ydi .
01005004	Shit tug‘ilganidan keyin Odam yana sakkiz yuz yil yashab , ko‘p o‘g‘illar va qizlar ko‘rdi .
01005005	Odam jami to‘qqiz yuz o‘ttiz yosh umr ko‘rib , o‘ldi .
01005006	Shit bir yuz besh yoshida Eno‘shni dunyoga keltirdi .
01005007	Eno‘sh tug‘ilganidan keyin Shit yana sakkiz yuz yetti yil yashab , ko‘p o‘g‘illar va qizlar ko‘rdi .
01005008	Shit jami to‘qqiz yuz o‘n ikki yosh umr ko‘rib , o‘ldi .
01005009	Eno‘sh to‘qson yoshida Qenanni dunyoga keltirdi .
01005010	Qenan tug‘ilganidan keyin Eno‘sh yana sakkiz yuz o‘n besh yil yashab , ko‘p o‘g‘illar va qizlar ko‘rdi .
01005011	Eno‘sh jami to‘qqiz yuz besh yosh umr ko‘rib , o‘ldi .
01005012	Qenan yetmish yoshida Maholalil degan o‘G‘il ko‘rdi .
01005013	Maholalil tug‘ilganidan keyin Qenan yana sakkiz yuz qirq yil yashab , ko‘p o‘g‘illar va qizlar ko‘rdi .
01005014	Qenan jami to‘qqiz yuz o‘n yosh umr ko‘rib , o‘ldi .
01005015	Maholalil oltmish besh yoshida Yoredni dunyoga keltirdi .
01005016	Yored tug‘ilganidan keyin Maholalil yana sakkiz yuz o‘ttiz yil yashab , ko‘p o‘g‘illar va qizlar ko‘rdi .
01005017	Maholalil jami sakkiz yuz to‘qson besh yosh umr ko‘rib , o‘ldi .
01005018	Yored bir yuz oltmish ikki yoshida Hano‘xni dunyoga keltirdi .
01005019	Hano‘x tug‘ilganidan keyin Yored yana sakkiz yuz yil yashab , ko‘p o‘g‘illar va qizlar ko‘rdi .
01005020	Yored jami to‘qqiz yuz oltmish ikki yosh umr ko‘rib , o‘ldi .
01005021	Hano‘x oltmish besh yoshida Matushalohni dunyoga keltirdi .
01005022	Matushaloh tug‘ilganidan keyin Hano‘x yana uch yuz yil yashadi . U Xudo bilan yurib , ko‘p o‘g‘illar va qizlar ko‘rdi .
01005023	Hano‘x jami uch yuz oltmish besh yosh umr ko‘rib ,
01005024	birdaniga yo‘q bo‘lib ketdi . U Xudo bilan yurar edi , Xudo esa uni olib ketdi .
01005025	Matushaloh bir yuz sakson yetti yoshida Lamakni dunyoga keltirdi .
01005026	Lamak tug‘ilganidan keyin Matushaloh yana yetti yuz sakson ikki yil yashab , ko‘p o‘g‘illar va qizlar ko‘rdi .
01005027	Matushaloh jami to‘qqiz yuz oltmish to‘qqiz yosh umr ko‘rib , o‘ldi .
01005028	Lamak bir yuz sakson ikki yoshida bir o‘g‘il ko‘rdi .
01005029	Lamak : « Xudovand la’nat etgan yerni ishlaganda qo‘llarimiz chekadigan mashaqqatlarga shu yupanchiq bo‘lsin » , — deb , o‘g‘lining ismini Nuh ( ya’ni Yupanchiq ) qo‘ydi .
01005030	Nuh tug‘ilganidan keyin Lamak yana besh yuz to‘qson besh yil yashab , ko‘p o‘g‘illar va qizlar ko‘rdi .
01005031	Lamak jami yetti yuz yetmish yetti yosh umr ko‘rib , o‘ldi .
01005032	Nuh besh yuz yoshga kirib , Som , Hom va Yofit degan o‘g‘illarni ko‘rdi .
01006001	Yer yuzida odamlar ko‘paya boshlab , ular uchun qizlar ham tug‘ildi .
01006002	Ilohiy zotlar esa odamzod qizlarining juda yaxshiligini ko‘rib , istaganlarini xotinlikka oladigan bo‘ldilar .
01006003	Shunda Xudovand : « Mening Ruhim odamzodda abadiy qolmas , zeroki u o‘tkinchi maxluqdir . Uning umri yuz yigirma yil bo‘ladi » , — dedi .
01006004	Ilohiy zotlar odamzod qizlari bilan aralashgandan so‘ng , ular uchun bola tug‘dilar . O‘sha zamonda va keyinroq ham yerda bahodirlar nasli bor edi . Bular qadim zamonning qahramonlari deb shuhrat topganlar .
01006005	Yerda odamzodning yomonligi oshib borayotganini , ko‘nglidagi butun fikr-xayoli esa hamisha yomonlik ekanini Xudovand ko‘rib , uni yaratganidan o‘kindi , yuragi achishib ketdi .
01006006	
01006007	« O‘zim yaratgan odamzodni yer yuzidan qirib tashlayman , — dedi Xudovand . — Odamzoddan tortib hayvongacha , yerda qimirlovchidan tortib ko‘kdagi parrandagacha jamiki jonni qirib tashlayman . Endi ularni yaratganimdan o‘kinyapman » .
01006008	Biroq Nuh Xudovandning iltifotiga sazovor bo‘lgan edi .
01006009	Nuhning nasl-nasab tarixi shudir : Nuh solih kishi bo‘lib , o‘z qavmida benuqson turmush kechirar , Xudo bilan yurar edi .
01006010	U Som , Hom va Yofit degan uch o‘g‘il ko‘rdi .
01006011	O‘shanda yer zo‘ravonlikka to‘lib-toshgan , Xudoning ko‘zi oldida buzila borayotgan edi .
01006012	Yerdagi har bir bashar o‘z yo‘lini buzib , yer razillashib borayotganini Xudo ko‘rdi-da ,
01006013	Nuhga xitob qilib dedi : « Butun bashariyatning oxiri Mening ko‘z o‘ngimda turibdi , chunki ular dastidan yer zo‘ravonlikka to‘lib-toshmoqda . Endi Men ularni yer bilan birga yo‘q qilaman .
01006014	Sen esa o‘zingga shamshod yog‘ochidan kema yasagin . Kemani xona-xona qilib , ichkaridan va tashqaridan qatronlagin .
01006015	Kemaning uzunligi uch yuz gaz , kengligi ellik gaz , balandligi esa o‘ttiz gaz bo‘lsin .
01006016	Kemada tuynuk ochib , ustini bir gaz yuqoriroqda tom bilan yopib qo‘ygin . Kemaning eshigini uning yon tomonida joylashtirgin . Kemani pastki , o‘rta va yuqori qavatli qilib qurgin .
01006017	Men yer yuzini to‘fon bilan bostirib , falak ostida hayot ruhiga ega bo‘lgan hamma maxluqlarni mahv etaman . Yerda yashovchi borliq mavjudot halok bo‘ladi .
01006018	Men faqat sen bilan ahd tuzib , shunday shart qo‘yaman : sen bilan o‘g‘illaring , xotining va kelinlaring kemaga kirib qutulasizlar .
01006019	Shuningdek , sen bilan tirik qolishlari uchun hamma jonzodlardan kemaga kirgizgin : har bir maxluqning erkak va urg‘ochi jinsidan ikkitadan olib kirgizgin .
01006020	Parranda , chorva , yerda qimirlovchi jonivorlarning hammasidan ikkitadan sen bilan borsin va tirik qolsinlar .
01006021	Bundan tashqari , yeyiladigan har xil oziq-ovqatdan ham yetarli g‘amlab olgin . U sen va jonivorlar uchun yemish bo‘lsin » , — dedi .
01006022	Xudo nimaiki buyurgan bo‘lsa , Nuh hammasini xuddi shunday bajo keltirdi .
01007001	Xudovand Nuhga : « Sen butun xonadoning bilan kemaga kiringlar . Chunki bu nasl orasidan Mening nazarimda solih bo‘lgan yolg‘iz seni topdim , — dedi .
01007002	— Halol bo‘lgan har bir chorva tuyog‘ining erkak va urg‘ochi jinsidan yettitadan , harom bo‘lgan chorvaning erkak va urg‘ochi jinsidan esa ikkitadan olib , o‘zing bilan kemaga kirgizgin .
01007003	Osmondagi parrandalarning ham erkak va urg‘ochi jinsidan yettitadan olib kirgizgin , toki butun yer yuzida yashovchi har xil jonivorlardan tirik qolganlar bo‘lsin .
01007004	Chunki yetti kundan keyin Men yerga qirq kechayu qirq kunduz davom etadigan yomg‘ir yog‘diraman . O‘zim bunyod etgan barcha mavjudotni yer yuzidan qirib tashlayman » .
01007005	Nuh esa Xudovand buyurgan hamma narsani bajo keltirdi .
01007006	Nuh olti yuz yoshda bo‘lganda , yer yuzini to‘fon suvlari bosdi .
01007007	Nuh va uning o‘g‘illari , xotini , kelinlari u bilan birga to‘fondan qochib , kemaga kirdilar .
01007008	Xudo Nuhga buyurganidek , halol hamda harom chorva tuyoqlarining , parrandalar va barcha yerda qimirlovchi hayvonlarning erkak va urg‘ochi jinsidan juft-juft bo‘lib Nuhning oldiga kemaga kirdilar .
01007009	
01007010	O‘sha yetti kun o‘tgandan so‘ng yer yuzini to‘fon suvlari bosdi .
01007011	Nuh umrining olti yuzinchi yili , ikkinchi oyining naq o‘n yettinchi kunida ulkan tubsizlik buloqlari bari qaynay boshlab , osmon qopqalari ochilib ketdi .
01007012	Ketidan yer yuziga qirq kechayu qirq kunduz yomg‘ir yog‘di .
01007013	Ana shu kunning o‘zida Nuh va uning o‘g‘illari Som , Hom va Yofit , Nuhning xotini bilan uchta kelini hammasi birga kemaga kirdilar .
01007014	Ular bilan birga barcha yovvoyi hayvon , chorva va yerda qimirlovchi mayda jonivorlar turlari , shuningdek , barcha parranda turlaridan xilma-xil patli qushlar kemaga kirdilar .
01007015	Hayot ruhiga ega bo‘lgan har bir maxluqdan juft-juft bo‘lib Nuhning oldiga , kemaga kirdilar .
01007016	Xudo Nuhga buyurganidek , kemaga kirgan har bir maxluqning erkak va urg‘ochi jinsidan bor edi . Oxirida Xudovand Nuhning ketidan eshikni yopib qo‘ydi .
01007017	Qirq kun davomida yer yuzini to‘fon bosdi , suvlar toshib , kemani yerdan yuqoriga ko‘tardi .
01007018	Yer yuzini bosayotgan suv toshqini tobora kuchayib borar ekan , kema suv yuzida suzib yurar edi .
01007019	Yer yuzidagi suv toshqini behad kuchayib , osmonu falak ostidagi baland tog‘larning hammasini qoplab oldi .
01007020	Suv toshqini tog‘u tepalikdan o‘n besh gaz yuqoriroq ko‘tarilib , hamma yoqni ko‘mib tashladi .
01007021	Yer yuzida harakat qiluvchi har bir maxluq — parranda ham , chorva ham , yovvoyi hayvonlar ham , yerda qimirlovchi mayda jonivorlar ham , odamlar ham birdan halok bo‘ldilar .
01007022	Quruqlikda yashovchi dimog‘ida hayot nafasi bor bo‘lgan har bir jonzod o‘lib ketdi .
01007023	Yerda bor bo‘lgan butun mavjudot qirildi . Odamdan tortib chorvagacha , yerda qimirlovchi maxluqdan tortib ko‘kda uchuvchi qushgacha bari yer yuzidan qirildi . Faqat Nuh va u bilan birga kemada bo‘lganlar tirik qoldilar .
01007024	Yer yuzidagi suv toshqini esa bir yuz ellik kun davom etdi .
01008001	Nuh va u bilan birga kema ichida bo‘lgan yovvoyi hayvonlar va chorvaning hammasi Xudoning xotirida bo‘lib , U yer yuzi ustidan shamol estirdi . Shundan so‘ng suvlar pasaya boshladi .
01008002	Tubsizlik buloqlari tugab , osmon qopqalari yopilib , yog‘ayotgan yomg‘ir tinib qoldi .
01008003	Suv bora-bora yer yuzidan qaytib , bir yuz ellik kun o‘tgandan so‘ng kamayib ketdi .
01008004	Yettinchi oyning o‘n yettinchi kunida kema Ararat tog‘ligi ustiga kelib to‘xtab qoldi .
01008005	Suv o‘ninchi oygacha kamayib bordi . Nihoyat o‘ninchi oyning birinchi kunida tog‘ cho‘qqilari ko‘rindi .
01008006	Tag‘in qirq kun o‘tgandan keyin , Nuh qurgan kemasining darchasini ochib ,
01008007	quzg‘unni chiqarib yubordi . Quzg‘un esa yer ustidagi suv qurimaguncha , tashqariga uchib ketib va qaytib kelib turar edi .
01008008	Yana Nuh endi yer yuzidan suv tushgan-tushmaganini ko‘rmoqchi bo‘lib , oldidan kaptarni chiqarib yubordi .
01008009	Ammo kaptar oyoq qo‘yadigan qo‘nolg‘a topolmay , yana Nuhning yoniga , kemaga qaytib keldi . Chunki hali butun yer yuzi suv bilan qoplangan edi . Nuh qo‘lini cho‘zib , kaptarni oldi va o‘z yoniga , kemaga kirgizdi .
01008010	Yetti kun sabr qilib , Nuh tag‘in kaptarni kemadan chiqarib yubordi .
01008011	Oqshom vaqti kaptar uning yoniga qaytib kelganida , tumshug‘ida yangi yulingan zaytun bargi bor edi . Endi Nuh yer yuzidan suv pasayib qolganini bildi .
01008012	Nuh yana yetti kun sabr qilib , kaptarni boshqatdan chiqarib yubordi . Bu gal esa kaptar uning oldiga qaytib kelmadi .
01008013	Nuh umrining olti yuz birinchi yili , birinchi oyining birinchi kunida yerni qoplagan suv qurib ketgan edi . Nuh kemaning qopqog‘ini ko‘tarib qarab , yer yuzining endi quruq bo‘lganini ko‘rdi .
01008014	Ikkinchi oyning yigirma yettinchi kunida yer qoq quruq bo‘ldi .
01008015	Xudo Nuhga xitob qilib :
01008016	« Sen xotining , o‘g‘illaring va kelinlaring bilan kemadan chiqib ketinglar !
01008017	Sen bilan birga bo‘lgan hayvonlarning hammasini , parranda , chorva tuyoqlari , yerda harakat qiluvchi maxluqlar qancha bo‘lmasin , o‘zing bilan tashqariga chiqargin . Ular yer yuzida barakali bo‘lib ko‘paysin , yer bo‘ylab qaynab borishsin » , — dedi .
01008018	Shunda Nuh bilan o‘g‘illari , xotini va kelinlari tashqariga chiqdilar .
01008019	Ular bilan barcha yovvoyi hayvonlar , mayda jonivorlar , parrandalar — yer yuzida harakat qiluvchi maxluqlar qancha bo‘lmasa-da , hammasi oila-oila bo‘lib kemadan chiqib ketdilar .
01008020	So‘ngra Nuh Xudovand sha’niga qurbongoh qurdi . Har bir halol chorvadan , har bir halol parrandadan olib , qurbongoh ustida so‘yib kuydirdi .
01008021	Xudovand qurbonlik tutunining xush hidini iskab , O‘z ko‘nglida dedi : « Men yerni odamzod tufayli boshqa la’natlamayman . Zeroki odamzod ko‘nglidagi fikr-xayol yoshligidanoq buzuqdir . Men avval qilganimdek , endi boshqa hamma jonivorlarni urib nobud qilmayman .
01008022	Bundan keyin yer bor ekan , ekin-tikin , o‘rim-yig‘im , sovuq bilan issiq , yoz bilan qish , kun bilan tun tugamaydi » .
01009001	Xudo Nuh bilan o‘g‘illarini muborak qilib , dedi : « Barakali bo‘lib ko‘payinglar , yer yuzini to‘lg‘azinglar .
01009002	Yerdagi hamma hayvonlar , osmondagi barcha parrandalar , butun yer yuzida harakat qiluvchi maxluqlar va butun dengizdagi baliqlar sizlardan qo‘rqib , dahshatga tushadilar . Ana , ular qo‘lingizga topshirilgan .
01009003	Yashayotgan har bir jonivor sizlar uchun yemish bo‘ladi ; ko‘k o‘t kabi bularning hammasini ham sizlarga berdim .
01009004	Faqat etni o‘z joni , ya’ni qoni bilan yemanglar .
01009005	Ayniqsa sizning joningizni olgandan Men xun talab qilaman . Odam jonini olgan har bir hayvondan , shuningdek , o‘z qon-qardoshining jonini olgan har bir odamdan Men xun talab qilaman .
01009006	Kim odam qonini to‘ksa , uning qoni odam qo‘li bilan to‘kilur . Zero odam Xudo suratida yaratilgandir .
01009007	Sizlar barakali bo‘lib ko‘payinglar , yer yuzida tarqalib , ko‘payib boringlar » .
01009008	Yana Xudo Nuh bilan o‘g‘illariga dedi :
01009009	« Men sizlar bilan va sizlardan keyingi nasllar bilan ahd-paymon qilaman .
01009010	Shuningdek , sizlar bilan bo‘lgan parranda , chorva , har bir tirik jon bilan , ya’ni kemadan chiqib , orangizda yashayotgan yerning hamma hayvonlari bilan ahd-paymon qilaman .
01009011	Sizlar bilan qilayotgan ahdim ana shu mazmunda : endi hech qachon to‘fon suvlari bilan butun maxluqot qirilmaydi , endi hech qachon yerni xarob qiluvchi to‘fon yuz bermaydi » .
01009012	Xudo tag‘in dedi : « Mening sizlar bilan hamda sizlardagi har bir tirik jon bilan qilayotgan , nasldan-naslga abadiy o‘tadigan ahdimning alomati shu :
01009013	O‘zim bilan yer orasidagi ahdimning alomati sifatida Men bulutlarda yoyimni paydo qilaman .
01009014	Bundan buyon yer yuziga bulut tortganimda , bulutlarda Mening yoyim namoyon bo‘ladi .
01009015	Sizlar bilan va barcha maxluqlar bilan , har bir tirik jon bilan qilgan ahdimni Men eslab turib , butun maxluqotni yo‘q qiladigan to‘fon toshqiniga ortiq yo‘l bermayman .
01009016	Men bulutlarda yoy paydo bo‘lganini ko‘rganim sayin , O‘zim ila yerdagi butun maxluqot — har bir tirik jon orasidagi abadiy ahdni xotirda tutaman » .
01009017	Xudo yana bir bor Nuhga : « Mening yerdagi har bir maxluq bilan qilgan ahdimning alomati ana shu bo‘ladi » , — dedi .
01009018	Nuhning kemadan chiqqan o‘g‘illari — Som , Hom va Yofit edilar . Hom Kan’onning otasi bo‘ldi .
01009019	Nuhning bu uchala o‘g‘lidan odamzod tarqab , butun yer yuzi bo‘ylab o‘rnashdi .
01009020	Nuh yer haydab , dastlabki tokzorni o‘tqazdi .
01009021	U o‘zi qilgan sharobdan ichib mast bo‘lib , chodirida yalang‘och yotgan edi .
01009022	Kan’onning otasi Hom o‘z otasining yalang‘och yotganini ko‘rdi-da , tashqariga chiqib , aka-ukasiga so‘zlab berdi .
01009023	Shunda Som va Yofit ikkovlon choponni yelkasiga tashlab olishdi-da , orqasi bilan yurib borib , yalang‘och otalarini yopib qo‘yishdi . Yuzlarini boshqa tomonga burib , uning yalang‘ochligini ko‘rishmadi .
01009024	Nuh mastlikdan keyin o‘ziga kelgach , kenja o‘g‘li unga nima qilganini anglab :
01009025	« Kan’on la’nati bo‘lsin ! Og‘a-inilariga qullarning quli bo‘lsin ! » — dedi .
01009026	Va so‘ngra yana dedi : « Somning Tangrisi Xudovandga sanolar ! Kan’on Somga qul bo‘lsin !
01009027	Xudo Yofitni fotih qilsin , Som chodirlarini unga bersin , Kan’on unga qul bo‘lsin ! »
01009028	Nuh to‘fondan so‘ng yana uch yuz ellik yil yashadi .
01009029	Nuh jami bo‘lib to‘qqiz yuz ellik yosh umr ko‘rib , o‘ldi .
01010001	Nuh o‘g‘illari — Som , Hom va Yofitning nasl-nasab tarixi quyidadir . To‘fondan keyin ulardan shu avlodlar kelib chiqdi :
01010002	Yofitning o‘g‘illari : Go‘mer , Ma’juj , Moday , Yovon , Tuvol , Mashak va Tiros .
01010003	Go‘merning o‘g‘illari : Ashkanoz , Rifat va To‘garma .
01010004	Yovonning o‘g‘illari : Elisha va Tarshish , Kittim va Do‘donim .
01010005	Bulardan dengiz sohilida yashovchi xalqlar tarqalib , har biri o‘z elati , o‘z xalqi va tili bo‘yicha joylashgan .
01010006	Homning o‘g‘illari : Kush , Misr , Put va Kan’on .
01010007	Kushning o‘g‘illari : Sabo , Havila , Savta , Ra’ma va Savtaxa . Ra’maning o‘g‘illari : Shabo va Dedon .
01010008	Kush yana Nimro‘d degan o‘g‘il ko‘rdi . Nimro‘d jahon qahramonlarining birinchisi edi .
01010009	U Xudovand oldida ov botiri deb shon qozondi . Shu sababli el orasida : « Xudovand oldida Nimro‘d kabi botir ovchi » , degan so‘z aytiladigan bo‘ldi .
01010010	Nimro‘d dastavval Vaviloniya mamlakatidagi Bobil , Erex , Akkad va Kalne shaharlari ustidan o‘z hokimiyatini o‘rnatdi .
01010011	O‘sha mamlakatdan Assiriyaga ko‘chib , Nineviya , Rahovot-Ir va Kelah shaharlarini bino qildi .
01010012	Nineviya bilan Kelah orasida Rasan shahrini ham qurdi ; u Buyuk Shahar deb ham aytiladi .
01010013	Misrdan ludiy , anamiy , lahobiy , naftuhiy ,
01010014	patro‘siy , shuningdek , filistiy xalqiga asos bo‘lgan kasluhiy va kafto‘riy xalqlari kelib chiqqan .
01010015	Kan’ondan to‘ng‘ichi Sido‘n hamda Het bino bo‘lgan .
01010016	Yana Kan’ondan yabusiy , amo‘riy , girgoshiy ,
01010017	hivviy , arqiy , siniy ,
01010018	arvodiy , samoriy va hamotiy xalqlari kelib chiqqan . Keyinroq Kan’on qabilalari tarqalib ,
01010019	ular yashaydigan makon chegarasi Sido‘ndan Garor va G‘azagacha , yana bu yerdan Sado‘m , G‘amo‘ra , Adma , Sabo‘yim va Lesha shaharlarigacha borar edi .
01010020	Bularning har biri o‘z elati , o‘z xalqi va tili bo‘yicha o‘lkasiga ega bo‘lgan Hom farzandlaridir .
01010021	Yofitning akasi Som ham farzandlar ko‘rdi ; u barcha Ibr farzandlarining otasi bo‘ldi .
01010022	Somning o‘g‘illari : Elam , Assur , Arpaxshod , Lud va Aram .
01010023	Aramning o‘g‘illari : Us , Hul , Gatar va Mash .
01010024	Arpaxshod esa Shaloh , Shaloh esa Ibr degan o‘g‘illar ko‘rdilar .
01010025	Ibr ikki o‘g‘ilni ko‘rdi : to‘ng‘ichi ayyomida dunyo bo‘lingani uchun , uning otini Falaj ( ya’ni Bo‘linish ) qo‘ydi ; kenjasining ismi esa Yo‘qton edi .
01010026	Yo‘qtonning o‘g‘illari : Almo‘dod , Shalaf va Hosarmavt , Yorah ,
01010027	Hado‘rom , Uzol , Diqlo ,
01010028	O‘vol , Abumoil , Shabo ,
01010029	O‘fir , Havila va Yo‘bob edilar . Bularning bari Yo‘qton farzandlari edi .
01010030	Ular Mesho bilan Sefor oralig‘idagi Sharq tog‘ligida o‘rnashganlar .
01010031	Mana shularning har biri o‘z elati , o‘z xalqi va tili bo‘yicha o‘lkasiga ega bo‘lgan Som farzandlaridir .
01010032	Bularning hammasi Nuh nasl-nasabi sifatida o‘z elati , o‘z qabilasini tashkil etgan . To‘fondan so‘ng bulardan bir necha xalqlar bo‘linib , butun yer yuziga tarqalib ketgan .
01011001	Butun jahonning tili bir , nutqi bir bo‘lgan vaqtlar edi .
01011002	Odamlar Sharq tomon ko‘chib ketayotgan edilar . Bobil mamlakatida bir tekislik topib , u yerda o‘rnashdilar .
01011003	Odamlar bir-biroviga : « Keling , g‘isht quyib xumdonda yaxshilab pishiramiz » , — deb aytishdi . Shundan so‘ng tosh o‘rniga g‘isht , gil o‘rniga qatron ishlatadigan bo‘lishdi .
01011004	Ular : « Keling , o‘zimizga shahar va boshi osmonga yetadigan minora bino qilaylik , butun yer yuziga tarqalib ketmaslik uchun o‘zimiz uchun nom chiqaraylik » , — deyishdi .
01011005	Odam farzandlari qurayotgan shahar va minorani ko‘rish uchun Xudovand osmondan tushdi .
01011006	Xudovand : « Mana , hammasining millati bir , tili ham bir . Ular bu ishni boshlabdi-yu , endi xayolidagi allaqanday ishlarni ham qilishdan voz kechmaydilar .
01011007	Qani endi pastga tushib , o‘sha yerdayoq ularning tilini aralashtirib yuboraylik , toki biri boshqasining so‘zini tushunmaydigan bo‘lib qolsin ! » — dedi .
01011008	Shunday qilib , Xudovand odamlarni u joydan butun yer yuziga tarqatib yubordi . Shundan so‘ng shaharni qurishni ham bas qilishdi .
01011009	Shahar Bobil ( ya’ni Aralashuv ) deb atalib qoldi , chunki o‘sha yerda Xudovand butun jahonning tilini aralashtirib , odamlarni yer yuzi bo‘ylab tarqatib yuborgan edi .
01011010	Som avlodlari quyidagilardir : To‘fondan ikki yil o‘tgandan so‘ng Som yuz yoshga kirdi va Arpaxshod ismli o‘g‘il ko‘rdi .
01011011	Arpaxshod tug‘ilganidan keyin Som yana besh yuz yil yashab , ko‘p o‘g‘illar va qizlar ko‘rdi .
01011012	Arpaxshod o‘ttiz besh yoshida Shaloh ismli o‘g‘il ko‘rdi .
01011013	Shaloh tug‘ilganidan so‘ng Arpaxshod yana to‘rt yuz uch yil yashab , ko‘p o‘g‘illar va qizlar ko‘rdi .
01011014	Shaloh o‘ttiz yoshida Ibr ismli o‘g‘il ko‘rdi .
01011015	Ibr tug‘ilganidan keyin Shaloh yana to‘rt yuz uch yil yashab , ko‘p o‘g‘illar va qizlar ko‘rdi .
01011016	Ibr o‘ttiz to‘rt yoshida Falaj ismli o‘g‘il ko‘rdi .
01011017	Falaj tug‘ilganidan so‘ng Ibr yana to‘rt yuz o‘ttiz yil yashab , ko‘p o‘g‘illar va qizlar ko‘rdi .
01011018	Falaj o‘ttiz yoshida Rag‘u ismli o‘g‘il ko‘rdi .
01011019	Rag‘u tug‘ilganidan keyin Falaj yana ikki yuz to‘qqiz yil yashab , ko‘p o‘g‘illar va qizlar ko‘rdi .
01011020	Rag‘u o‘ttiz ikki yoshida Sarug‘ ismli o‘g‘il ko‘rdi .
01011021	Sarug‘ tug‘ilganidan so‘ng Rag‘u yana ikki yuz yetti yil yashab , ko‘p o‘g‘illar va qizlar ko‘rdi .
01011022	Sarug‘ o‘ttiz yoshida Naho‘r ismli o‘g‘il ko‘rdi .
01011023	Naho‘r tug‘ilganidan keyin Sarug‘ yana ikki yuz yil yashab , ko‘p o‘g‘illar va qizlar ko‘rdi .
01011024	Naho‘r yigirma to‘qqiz yoshida Terah ismli o‘g‘il ko‘rdi .
01011025	Terah tug‘ilganidan so‘ng Naho‘r yana yuz o‘n to‘qqiz yil yashab , ko‘p o‘g‘illar va qizlar ko‘rdi .
01011026	Terah yetmish yil yashab , Ibrom , Naho‘r va Haron ismli o‘g‘illar ko‘rdi .
01011027	Terah avlodlari quyidagilardir : Terahdan Ibrom , Naho‘r va Haron tug‘ildi . Haron esa Lut ismli o‘g‘il ko‘rdi .
01011028	Haron otasi Terah tirikligidayoq tug‘ilgan yeri — xaldeylarning Ur shahrida o‘ldi .
01011029	Ibrom va Naho‘r uylandilar : Ibrom xotinining oti Soray edi , Naho‘r esa Haronning qizi va Iskoning singlisi Milkani oldi .
01011030	Soray naslsiz bo‘lib , bola tug‘mas edi .
01011031	Terah o‘g‘li Ibromni , o‘g‘li Harondan bo‘lgan nabirasi Lutni , Ibromning xotini bo‘lgan kelini Sorayni oldi va ular bilan birga xaldeylarning Ur shahridan chiqib , Kan’on mamlakatiga qarab jo‘nadi . Horon shahriga yetib kelib , o‘sha yerda o‘rnashdilar .
01011032	Terah ikki yuz besh yil umr ko‘rib , Horon shahrida qazo qildi .
01012001	Xudovand Ibromga xitob qilib dedi : « O‘z yeringdan , ona yurtingdan , otang uyidan chiqib , Men senga ko‘rsatadigan yerga ket .
01012002	Sendan buyuk xalq vujudga keltiraman . Seni tabarruk qilib , nomingni ulug‘layman . Sen barakali bo‘lgaysan .
01012003	Seni duo qilganlarni Men duo qilaman , seni la’natlaganlarni Men la’natlayman . Yer yuzidagi barcha qabilalar sendan baraka topadilar » .
01012004	Ibrom , Xudovand buyurganidek , Horondan chiqib ketdi . Lut esa unga yo‘ldosh bo‘ldi . Ibrom Horondan chiqqanida yetmish besh yoshda edi .
01012005	U xotini Sorayni , jiyani Lutni , orttirgan hamma mol-mulkini hamda Horonda xizmatga olgan odamlarni o‘zi bilan olib , Kan’on mamlakatiga qarab yo‘lga tushdi . Oxiri u yerga yetib borishdi .
01012006	Ibrom mamlakat bo‘ylab kezib , Shakam shahriga , Mo‘re degan tabarruk daraxt turgan makonga keldi . O‘sha vaqtda bu yerda kan’oniylar yashar edi .
01012007	Xudovand Ibromga zohir bo‘lib : « Men bu yerni sening zurriyotingga beraman » , — dedi . Ibrom esa o‘sha yerda o‘ziga zohir bo‘lgan Xudovand sha’niga qurbongoh qurdi .
01012008	U yerdan jo‘nab , Ibrom Baytil shahrining sharq tomonidagi tog‘lik joyga ko‘chib ketdi . G‘arb tomonga qaraganda Baytil , sharq tomonga qaraganda esa G‘ay ko‘rinib turadigan bir joyda chodir tikdi . O‘sha yerda yana Xudovand sha’niga qurbongoh qurib , Xudovand ismini chaqirdi .
01012009	Keyin Ibrom o‘z yo‘lida davom etib , Janubistonga ketdi .
01012010	Shu orada mamlakatda qahatchilik yuz berdi . Ibrom musofir bo‘lib yashash uchun Misrga qarab ravona bo‘ldi , chunki mamlakatdagi qahatchilik haddan ziyod edi .
01012011	Misrga yaqinlashayotgan vaqtda , Ibrom xotini Sorayga shunday dedi : — Mana , men bilamanki , sen juda go‘zal xotinsan .
01012012	Misrliklar seni ko‘rgach : « Bu uning xotinidir » , deb meni o‘ldirib , seni tirik qoldiradilar .
01012013	Endi o‘zingni uning singlisiman deb aytgin , toki sen orqali men yaxshilik topib , barhayot qolayin .
01012014	Nihoyat Ibrom Misrga yetib kelganida , misrliklar uning xotini juda ham go‘zalligini ko‘rishdi .
01012015	Fir’avnning amirlari ham ko‘rib , u haqda Fir’avnga madh etishdi . Fir’avn esa ayolni saroyiga olib keltirdi .
01012016	U sababli Ibromga ham muruvvat qildi : unga qo‘yu sigirlar , eshaklar , qullar , cho‘rilar , xachirlar va tuyalar sovg‘a qildi .
01012017	Ammo Xudovand Ibromning xotini Soray tufayli Fir’avn va uning saroy ahlini og‘ir kulfatlarga yo‘liqtirdi .
01012018	Shunda Fir’avn Ibromni chaqirtib : — Menga bu nima qilganing ? Bu sening xotining ekanligini nega menga bildirmading ?
01012019	Nima uchun « Bu mening singlim » deding ? Bo‘lmasa uni o‘zimga xotinlikka olmasdim-ku ! Mana xotining , ol-da , ko‘zimdan yo‘qol ! — dedi .
01012020	So‘ng Fir’avn odamlariga farmon berdi . Ular Ibrom bilan xotinini o‘zlarining bor-yo‘q narsalari bilan birga uzatib qo‘yishdi .
01013001	Shunday qilib , Ibrom o‘zi bilan xotini va Lutni hamda butun mol-mulklarini olib , Misrdan chiqdi va Janubistonga qaytib ketdi .
01013002	Ibrom chorvaga , kumushu oltinga juda boy edi .
01013003	U yana Janubistondan safarga chiqib , Baytilga yetguncha qo‘noqlab yo‘l yurdi . Baytil bilan G‘ay orasida joylashgan va ilgari o‘z chodirini tikkan makonga bordi .
01013004	Ibrom dastlab qurbongoh qurgan o‘sha joyda Xudovand ismini chaqirdi .
01013005	Ibromning yo‘ldoshi Lutda ham qo‘ylar , sigirlar va chodirlar bor edi .
01013006	Nihoyat mamlakatga ikkovi birga sig‘may qoldi . Ularning mol-mulki juda ko‘payib , endi birga yashay olmas edilar .
01013007	Bundan tashqari o‘sha vaqtda mamlakatda kan’oniylar va perizziylar yashar edi . Ibrom bilan Lutning cho‘ponlari orasida janjal yuz berib qolgan bir paytda ,
01013008	Ibrom Lutga : « Zinhor bir-birimiz va molboqarlarimiz orasida janjal bo‘lmasin . Biz qarindoshmiz ! — dedi .
01013009	— Mana , butun mamlakat ko‘z o‘ngingda turibdi . Mendan ajralib , istagan tomoningga keta qol . Agar sen chap tomonga ketsang , unda men o‘ng tomonga boraman , agar o‘ng tomonga ketsang , unda men chap tomonga boraman » .
01013010	Lut atrofga bir qaragan edi , ko‘ziga keng O‘rdun uvasi ko‘rindi . Xudovand Sado‘m va G‘amo‘rani xarob qilishidan oldin bu uva to So‘arga borguncha juda sersuv edi , bamisoli Xudovandning jannatiday , Misr diyoriday edi .
01013011	Shunday qilib , Lut o‘ziga butun O‘rdun uvasini tanladi . Ular bir-biridan ayrildilar . Lut sharq tomon harakat qildi ,
01013012	Ibrom esa Kan’on yurtida turaverdi . Lut uvadagi shaharlarda o‘rnashib , chodirlar qurib , Sado‘m yaqinlarigacha yetdi .
01013013	Sado‘m odamlari esa o‘ta yovuz , Xudovand oldida juda gunohkor edilar .
01013014	Lut Ibromdan ayrilganidan keyin , Xudovand Ibromga dedi : « Endi sen hozir turgan joyingdan shimolga , janubga , sharqqa va g‘arbga ko‘zingni tikkin .
01013015	Ana , shu sen ko‘rib turgan mamlakatning hammasini Men senga va zurriyotingga abadiy beraman .
01013016	Sening zurriyotingni yerning qumidek ko‘paytiraman . Agar biron kishi yerning qumini sanay olsa , sening zurriyotingni ham sanab bo‘ladi .
01013017	Qani o‘rningdan tur , mamlakatni bu boshidan u boshigacha kezib chiq ! Senga Men uni beraman » .
01013018	Shundan so‘ng Ibrom Hebro‘ndagi Mamre bolutzorida manzil qilib , chodirlarini ko‘chirib bordi . O‘sha joyda Xudovand sharafiga qurbongoh tikladi .
01014001	O‘sha zamonda Bobil podshohligida Amrafel , Ellasar podshohligida Ario‘x , Elam podshohligida Kado‘r-Loo‘mer va Go‘yim podshohligida Tid’ol hukmronlik qilardilar .
01014002	Ular Sado‘m shohi Bera , G‘amo‘ra shohi Birsha , Adma shohi Shin’ob , Sabo‘yim shohi Shemavar va Bela ( ya’ni So‘ar ) shohi bilan urushga bordilar .
01014003	Bu shohlar hammasi birlashib , Siddim vodiysi ( ya’ni bugungi Tuz dengizi ) tomon harakat qildilar .
01014004	Ular o‘n ikki yil Kado‘r-Loo‘merga qaram bo‘lgan va o‘n uchinchi yilda esa isyon qilgan edilar .
01014005	O‘n to‘rtinchi yilda Kado‘r-Loo‘mer va u bilan birlashgan podshohlar hujumga o‘tib , Ashtaro‘t-Qarnaym shahridagi rafoiylarni , Hom shahridagi zuziylarni va Qiryotaym tekisligida yashovchi emiylarni mag‘lubiyatga uchratdilar .
01014006	Se’ir tog‘ligida yashovchi ho‘riylarni ham yengib , cho‘l chekkasidagi El-Poron shahrigacha quvib bordilar .
01014007	U yerdan qaytib , Ayn-Mishpot ( ya’ni Qadesh ) shahriga bordilar , butun omoleqiylar yurtini olib , Hasaso‘n-Tomor shahrida yashovchi amo‘riylarni ham mag‘lubiyatga uchratdilar .
01014008	Shu orada Sado‘m , G‘amo‘ra , Adma , Sabo‘yim va Bela ( ya’ni So‘ar ) shaharlarining shohlari Siddim vodiysida dushmanga qarshi saf tortib kutib turgan edilar .
01014009	Ana shu beshta shoh to‘rtta podshoh — Elam podshohi Kado‘r-Loo‘mer , Go‘yim podshohi Tid’ol , Bobil podshohi Amrafel va Ellasar podshohi Ario‘xga qarshi jang qildilar .
01014010	Siddim vodiysi o‘shanda qatron chuqurlari bilan to‘la edi . Sado‘m va G‘amo‘ra shohlari yengilib qochib ketishayotganda , bu chuqurlarga yiqilib ketdilar . Qutulib qolganlari esa tog‘larga qochib ketdilar .
01014011	To‘rtala podshoh esa Sado‘m va G‘amo‘ra shaharlarining butun boylik va ozuqalarini talab ketdilar .
01014012	O‘sha vaqtda Sado‘mda yashab turgan Ibromning jiyani Lutni ham asir olib , uning o‘zini va butun mol-mulkini olib ketdilar .
01014013	Qochoqlardan biri ibroniy Ibromga borib , bo‘lgan voqealarni xabar qildi . Ibrom o‘sha vaqtda Eshko‘l va Onerning qarindoshi — amo‘riy Mamrening bolutzorida yashar , Mamrening qavmi esa uning ittifoqchilari edi .
01014014	Ibrom jiyani asir olinganini eshitib , o‘zining uyida tug‘ilib tarbiyalangan uch yuz o‘n sakkiz erni qurollantirdi-da , podshohlarning ketidan quvib , Dan shahriga yetib bordi .
01014015	Kechasi Ibrom va uning qullari bo‘linib , dushmanga hujum qilishdi va ularni tor-mor qilishdi . Ularning ketidan yana quvib , Damashq shahrining shimoliy tarafidagi Ho‘va yerigacha yetib kelishdi .
01014016	U yerdan Ibrom o‘ljaga olingan butun mol-mulklarni qaytarib keldi . Jiyani Lutni va uning mol-mulki , xotinlari bilan qavm-qarindoshlarini ham qaytarib keldi .
01014017	Ibrom Kado‘r-Loo‘mer va unga ittifoqdosh bo‘lgan podshohlarni tor-mor etib qaytib kelayotganida , Sado‘m shohi uni Shove tekisligida ( ya’ni Shoh vodiysida ) qarshilagani chiqdi .
01014018	Xudoyi Taoloning ruhoniysi bo‘lgan Salim shohi Malkisidq ham Ibromga non va sharob olib chiqdi .
01014019	U Ibromni duo qilib , shunday dedi : « Yeru ko‘kni yaratgan Xudoyi Taolo Ibromni muborak qilgay !
01014020	Yovlaringni qo‘lingga bergan Xudoyi Taolo O‘zi muborak bo‘lgay ! » Ibrom esa Malkisidqqa har bir narsadan ushr berdi .
01014021	Sado‘m shohi Ibromga : — Odamlarni menga beru , mol-mulkni o‘zingga olgin , — dedi .
01014022	Lekin Ibrom Sado‘m shohiga dedi : — Men yeru ko‘kni yaratgan Xudovand , Tangri Taolo haqi ont ichib qo‘l ko‘taraman :
01014023	Sening butun narsalaringdan , ipdan tortib choriq bog‘igacha biron narsa ham olmayman . Yana : « Men Ibromni davlatmand qildim » , demagin .
01014024	Yolg‘iz yigitlarning yeb-ichganlari va men bilan jangga borgan odamlar — Oner , Eshko‘l va Mamrening ulushi bunga kirmaydi , ular o‘z hissalarini olsinlar .
01015001	Bu hodisalardan keyin Xudovand Ibromga vahiy orqali kalomini yuborib : — Ey Ibrom , qo‘rqma , Men senga qalqonman . Sen uchun mukofot g‘oyat katta bo‘ladi , — dedi .
01015002	Ibrom bunga javoban : — Yo Xudoyo Xudovando ! Sen menga nima berasan ? Mana , men farzandsiz ketayotirman . Ro‘zg‘orimni esa menga o‘g‘illik qiladigan damashqlik Il’azar boshqaradi .
01015003	Sen menga avlod bermaganingdan so‘ng , endi xonadonimda o‘g‘illik qiladigan mana shu qulboshim mening vorisim bo‘ladi , — dedi .
01015004	Shunda Xudovand Ibromga kalomini yuborib : — Yo‘q , bu sening vorising bo‘lmaydi , balki o‘z urug‘ingdan hosil bo‘lajak o‘g‘ling sening vorising bo‘ladi , — dedi .
01015005	So‘ng Ibromni tashqariga chiqarib : — Osmonga qarab yulduzlarni sanay olsang , sana , — dedi . Va qo‘shib : — Mana sening avloding ham shunchalik ko‘p bo‘ladi , — dedi .
01015006	Ibrom esa Xudovandga ishondi va shu tariqa oqlandi .
01015007	So‘ngra Xudovand Ibromga yana xitob qilib : — Bu yerga ega bo‘lishing uchun Men , Xudovand , seni xaldeylarning Ur shahridan chiqarganman , — dedi .
01015008	Ibrom so‘radi : — Yo Xudoyo Xudovando ! Bu yerga ega bo‘lishimni men qanday bilaman ?
01015009	Xudovand : — Menga uch yoshli g‘unajin , uch yoshli echki , uch yoshli qo‘chqor va bitta musicha bilan kaptar jo‘jasini topib kel , — dedi .
01015010	Ibrom esa bularning hammasini topib keldi . Qurbonliklarni ikki pora qilib , har qaysi bo‘lagini boshqa bo‘lagining qarshisiga qo‘ydi . Faqat qushlarni pora qilmadi .
01015011	O‘laksalar ustiga kalxatlar qo‘na boshladi , Ibrom ularni hurkitib yubordi .
01015012	Quyosh botish chog‘ida Ibromni qattiq uyqu bosdi . Shu paytda katta dahshatu zulmat uni chulg‘ab oldi .
01015013	Xudovand Ibromga xitob qilib dedi : — Shuni yaxshi bilib qo‘yginki , sening nasl-nasabing begona yurtda g‘ariblarcha yashab , qul bo‘ladilar , to‘rt yuz yil jabr-zulm ko‘radilar .
01015014	Ammo ularni qul qilgan xalqni esa Men hukm etaman . Shundan so‘ng ular katta mol-mulk bilan u yerdan chiqib ketadilar .
01015015	Sen nuroniy mo‘ysafid bo‘lib o‘lib , dafn etilajaksan va ota-bobolaring oldiga borajaksan .
01015016	Amo‘riylarning gunohi haddidan oshmaguncha , sening nasl-nasabing bu yerga qaytib kelmas , faqat to‘rt avlod o‘tgandan keyin qaytib kelajaklar .
01015017	Quyosh botib , qorong‘ilik cho‘kkan edi . Qo‘qqisdan tutab turgan bir tandir va alangalanayotgan bir mash’al ko‘rindi , bular qurbonlik parchalari orasidan o‘tdi .
01015018	O‘sha kunning o‘zida Xudovand Ibrom bilan ahd qilib , dedi : — Misr vodiysidan boshlab ulkan Frot daryosiga qadar bu yerning hammasini Men sening avlodingga beraman :
01015019	qeniylar , qenizziylar , qadmo‘niylar ,
01015020	hetiylar , perizziylar , rafoiylar ,
01015021	amo‘riylar , kan’oniylar , girgoshiylar va yabusiylar yurtlarining hammasini sening avlodingga beraman .
01016001	Ibromning xotini Soray bola tug‘mayotgan edi . Sorayning Hojar degan misrlik cho‘risi bor edi .
01016002	Bir kuni Soray Ibromga : — Mana , Xudovand meni tug‘ishdan ojiz qildi . Siz endi cho‘rimning yoniga kiravering , balki undan bolali bo‘larman , — dedi . Ibrom Sorayning so‘ziga quloq soldi .
01016003	Shunday qilib , ular Kan’on yurtida o‘rnashganlarining o‘ninchi yilida Ibromning xotini Soray o‘zining misrlik cho‘risi Hojarni eri Ibromga xotinlikka olib berdi .
01016004	Ibrom Hojarning yoniga kirganidan keyin , u homilador bo‘ldi . Hojar homiladorligini payqagach , xonimini nazarga ilmay qo‘ydi .
01016005	Soray Ibromga : — Mening jafo chekishimga siz aybdor ! Men cho‘rimni sizning qo‘yningizga solib qo‘ydim , u homilador ekanini bilgach , meni nazariga ilmay qo‘ydi . Bizning oramizda Xudovand Hokim ! — dedi .
01016006	Ibrom Sorayga : — O‘z cho‘ring o‘z ixtiyoringda emasmi ? Sen u bilan bilganingni qilaver , — dedi . Soray esa cho‘risi Hojarga shunday ozor berdiki , Hojar Sorayning oldidan qochib ketdi .
01016007	Nihoyat Xudovandning farishtasi cho‘ldagi bir chashma boshida , Shur yo‘lidagi buloq boshida Hojarni topib :
01016008	— Ey Sorayning cho‘risi Hojar ! Qaydan kelib , qayga borayotirsan ? — dedi . — Men xonimim Sorayning oldidan qochib kelayotirman , — dedi Hojar .
01016009	Xudovandning farishtasi unga : — Xoniming yoniga qayt va uning ozoriga chida , — dedi .
01016010	So‘ng Xudovand farishtasi qo‘shib Hojarga : — Sening avlodingni shu qadar ko‘paytiramanki , ko‘pligidan uni sanab bo‘lmaydi , — dedi .
01016011	Xudovandning farishtasi uchinchi gal Hojarga gapirdi : — Mana , sen homilador bo‘lding , endi bir o‘g‘il tug‘asan . Xudovand sening jafolaringga quloq solgani uchun , o‘g‘lingning ismini Ismoil ( ya’ni Xudo eshitadi ) deb qo‘yasan .
01016012	U insonlar orasida asov eshakday bo‘lgay . Uning qo‘li hammaga qarshi , hammaning qo‘li ham unga qarshi ko‘tarilgay . U barcha qarindoshlari bilan qarama-qarshilikka borib turajak .
01016013	Hojar : — Meni ko‘rib turgan Tangrini men o‘z ko‘zim bilan ko‘rib , tirik qolibman , — dedi va o‘ziga gapirayotgan Xudovandni « Ko‘ruvchi Tangri » deb chaqirdi .
01016014	Shuning uchun ham bu quduq « Barhayot Tangri ko‘zi » deb nom oldi . U Qadesh bilan Barad orasida joylashgan .
01016015	Hojar Ibromga o‘g‘il tug‘ib berdi . Ibrom Hojar tuqqan o‘g‘ilning otini Ismoil qo‘ydi .
01016016	Hojar Ibromga Ismoilni tug‘ib berganida , Ibrom sakson olti yoshda edi .
01017001	Ibrom to‘qson to‘qqiz yoshga kirgan edi . Xudovand unga zohir bo‘lib dedi : « Men Qodir Tangriman . Mening oldimda pokdil bo‘lib yurgin .
01017002	Men sen bilan ahd-paymon qilaman , seni juda ham ko‘paytiraman » .
01017003	Ibrom yuz tuban yerga yiqildi . Xudo u bilan gaplashib dedi :
01017004	« Men sen bilan ahd qilib , seni ko‘pdan-ko‘p xalqlarning otasi qilaman .
01017005	Sening isming endi Ibrom emas , balki Ibrohim bo‘ladi ; zero seni ko‘pdan-ko‘p xalqlarning otasi qilib tayinladim .
01017006	Seni juda ham barakali qilib , sendan el-xalqlar vujudga keltiraman . Sening urug‘ingdan podshohlar kelib chiqadilar .
01017007	Men sen bilan va sendan keyingi avlodlaring bilan nasldan-naslga o‘tib barqaror bo‘ladigan abadiy ahdimni tuzaman . Sening va sendan keyingi avlodlaringning Xudosi Men bo‘laman .
01017008	Sen hozir musofirlarcha yashayotgan mamlakatni — butun Kan’on yerini senga va sendan keyingi avlodlaringga abadiy mulk qilib beraman . Ularning Xudosi Men bo‘laman » .
01017009	Xudo Ibrohimga yana dedi : « Endi sen va sendan keyin tug‘iladigan barcha avlodlaring ham Mening ahdimga rioya qilib yuringlar .
01017010	Senga va sendan keyingi avlodlaringga quyidagi ahdga rioya qilishingizni buyuraman : orangizdagi har bir erkak xatna qilinsin .
01017011	Sizlar a’zongiz uchidagi terini kestirib , sunnat bo‘linglar . Ana shu Men bilan sizlarning orangizdagi ahdning belgisi bo‘ladi .
01017012	Bundan buyon naslingizdan tug‘iladigan har bir o‘g‘il bolangiz , shu jumladan uyda tug‘ilgan va begona urug‘dan bo‘lib , sotib olingan barcha o‘g‘il bolalar ham sakkiz kunligida xatna qilinsinlar .
01017013	Xoh uyingizda tug‘ilsin , xoh sotib olinsin , so‘zsiz xatna qilinsinlar . Mening ahdim o‘z tanangizda muhrlangan abadiy ahd bo‘ladi .
01017014	A’zosini kestirmay , sunnatsiz turavergan erkak esa o‘z qavmi orasidan yo‘q qilinsin . Bunday kishi Mening ahdimni buzgan hisoblanadi » .
01017015	Xudo Ibrohimga yana : — Xotining Sorayni endi Soray deb chaqirma ; uning ismi Soro ( ya’ni Beka ) bo‘lsin .
01017016	Men uni barakali qilib , undan senga o‘g‘il ham beraman . Uni shunday barakali qilamanki , u el-xalqlarning onasi bo‘ladi . Undan hatto xalqlarning podshohlari tug‘iladilar , — dedi .
01017017	Ibrohim buni eshitib , yuz tuban yerga yiqildi . « Nahotki yuz yoshga kirgan erkakdan bola bo‘lsa ? Nahotki to‘qson yashar Soro bola tug‘sa ? » — deb ko‘nglidan o‘tkazdi va kulib yubordi .
01017018	So‘ng Ibrohim Xudoga : — Koshki Ismoil Sening lutfu karaming ostida yashasa edi ! — dedi .
01017019	Xudo dedi : — Xotining Soro senga o‘g‘il tug‘ib berishi muqarrar . Unga Is’hoq deb ism qo‘yasan . Undan keyingi avlod uchun ham abadiy ahd bo‘lsin , deb Men u bilan ahdlashmoqchiman .
01017020	Biroq , Ismoil haqida aytgan so‘zingga ham quloq berdim . Men uni barakali qilaman va juda ham ko‘paytiraman . Undan o‘n ikki qabila yo‘lboshchisi kelib chiqadi . Men undan buyuk xalq vujudga keltiraman .
01017021	Ammo O‘z ahdimni esa kelasi yil shu vaqtning o‘zida Soro senga tug‘ib beradigan Is’hoq orqali amalga oshiraman .
01017022	Xudo Ibrohim bilan gapini tamomlab , uning oldidan yuqoriga ko‘tarildi .
01017023	Ibrohim esa , Xudo unga buyurganidek , o‘sha kunning o‘zida o‘g‘li Ismoilni va uning xonadonida tug‘ilgan hamda sotib olingan butun erkaklarni xatna qildi .
01017024	Ibrohim o‘zi xatna qilinganida to‘qson to‘qqiz yoshda edi .
01017025	Uning o‘g‘li Ismoil xatna qilinganida o‘n uch yoshda edi .
01017026	Ular ikkalasi o‘sha kunning o‘zida sunnat qilindilar .
01017027	Shuningdek , Ibrohim bilan birga uning xonadonidagi barcha erkaklar — uyda tug‘ilganlar bilan begona urug‘dan sotib olinganlar ham barchasi xatna qilindilar .
01018001	Kunning jazirama issiq vaqtida Ibrohim chodirining eshigi oldida o‘tirgan edi . Birdaniga Xudovand Mamre bolutzori ichidan unga zohir bo‘ldi .
01018002	Ibrohim bir qarab , ro‘parada uch kishi turganini ko‘rdi . Ibrohim ularni ko‘rishi bilanoq chodir eshigidan turib , ularni kutib olgani chopdi-da , yergacha egilgancha ta’zim qildi .
01018003	— Hazratim , — dedi , — Agar mendan rozi bo‘lsang , bandangdan yuz o‘girib ketma .
01018004	Bir oz suv keltirsin , oyoqlaringizni yuvinglar , shu daraxt tagida yonboshlab dam olinglar .
01018005	Men bir luqma non olib kelay . Dilingizga quvvat kiritib , yana safarni davom ettirasizlar . Bandangiz tomon yo‘lingiz tushibdi , axir . — Xo‘p , xuddi aytganingdek qilaver ! — dedi ular .
01018006	Ibrohim chodirga , Soroning yoniga shoshilib kirdi-da : — Tez bo‘l , uch tog‘ora mayda un olib , xamir qil va patir yop , — dedi .
01018007	So‘ng Ibrohim poda tomon chopdi-yu , bitta yaxshi , yosh buzoqni olib , xizmatchi yigitga berdi . Yigit esa darhol buzoqni so‘yib pishirishga qo‘l urdi .
01018008	Shu orada Ibrohim sariyog‘ bilan sut keltirdi . Buzoq pishgach , uni ham mehmonlar oldiga qo‘ydi . Ular ovqatlanar ekanlar , Ibrohim daraxtning tagida hozir bo‘lib turardi .
01018009	Ular Ibrohimdan so‘rashdi : — Xotining Soro qayerda ? — Shu yerda , chodirda , — dedi Ibrohim .
01018010	Ulardan Biri : — Kelgusi yil shu vaqtda Men sening oldingga qaytib kelganimda , xotining Soroning bir o‘g‘li bo‘ladi , — dedi . Soro esa Uning orqa tomonida , chodirning eshigi oldida gapni tinglab turardi .
01018011	U bu gapni eshitib , ich-ichidan kulib yubordi . Chunki Ibrohim bilan Soro endi juda qarib qolishgan , umrlari oxirlab qolgan , Soroda xotinlarga xos xususiyat ham tugagan edi . « Qariganimdan keyin men yana gashtimni surar ekanman-da ! Janobim ham qarib qolganlar-ku , axir » , — deb ko‘nglidan kechirdi .
01018012	
01018013	Xudovand Ibrohimga dedi : — Nima uchun Soro kulib , « Men qariganimda yana bola tug‘sam bo‘larmikin » , deb aytdi ?
01018014	Xudovand uchun imkonsiz narsa bormi ? Kelgusi yil belgilangan vaqtda Men sening oldingga qaytib kelganimda , Soroning bir o‘g‘li bo‘ladi , — dedi .
01018015	Shunda Soro qo‘rqib : — Kulganim yo‘q , — deb so‘zidan tondi . Lekin U : — Yo‘q , kulding ! — dedi .
01018016	Farishtalar u yerdan pastga qarab , Sado‘m tomon jo‘nab ketdilar . Ibrohim esa ularni kuzatib qo‘ygani birpas ularga yo‘ldosh bo‘ldi .
01018017	Shu orada Xudovand dedi : « Men qiladigan ishimni Ibrohimdan yashirmayman .
01018018	Ibrohimdan-ku ulug‘ va kuchli xalq kelib chiqadi . Butun yer yuzidagi xalqlar undan baraka topadilar .
01018019	U o‘zidan keyingi o‘g‘illariga va uy ahliga ham Xudovand yo‘lidan borishni , to‘g‘rilik va odillik bilan ish qilishni amr etsin , deb Men uni tanladim . Shu amrga amal qilishsa , Men , Xudovand , Ibrohim haqida so‘zlaganlarimni amalga oshiraman » .
01018020	Xudovand yana dedi : « Sado‘m va G‘amo‘ra ustidan ohu vohlar ko‘p bo‘lgan , ularning gunohlari juda og‘ir bo‘lgan .
01018021	Endi Men pastga tushay , qulog‘imga yetib kelgan oh-fig‘onlar rostmikin , ular eshitganimcha razillikka borganmikin , bir ko‘rayin . Rost bo‘lmasa uni ham bilayin » .
01018022	Shu orada farishtalar Sado‘mga qarab jo‘nab ketishgan , Ibrohim esa yolg‘iz o‘zi Xudovand oldida tik turgan edi .
01018023	Ibrohim Unga yaqinroq kelib dedi : — Nahotki Sen solihni yovuz kishi bilan birga qirib tashlasang ?
01018024	Balki bu shaharda ellik nafar solih kishi bordir . Nahotki o‘sha ellik nafar solih haqi bu joyga omonlik bermasang ?
01018025	Aslo , solihni yovuz bilan birga qirib tashlama ! Solih bilan yovuzning qismatini barobar tutish hech ham Senga munosib ish emas . Sen butun yerning Hokimisan , shak-shubhasizki , Sen adolat bilan hukm qilasan .
01018026	Xudovand : — Agar Men Sado‘m shahrida ellik nafar solih kishi topsam , ular haqi butun bu joyga omonlik beraman , — dedi .
01018027	Ibrohim javob berdi : — Mana men tuproq va kul bo‘la turib , Rabbimga gapirishga jur’at etdim .
01018028	Agar ellik solihga besh nafar yetmasa-chi , shu besh nafar uchun Sen butun shaharni xarob qilasanmi ? — Agar u yerda qirq besh nafar solih topsam , xarob etmayman , — dedi Xudovand .
01018029	Ibrohim yana Unga gapirishda davom etib : — Bordiyu , u yerda qirq nafar topilsa-chi ? — dedi . — Shu qirq nafar haqi uchun ham bu ishni qilmayman , — dedi Xudovand .
01018030	Ibrohim yana : — Aytadigan so‘zimga Rabbim g‘azablanmasin-u , mabodo u yerda o‘ttiz nafar topilsa-chi ? — dedi . Xudovand : — Agar u yerda o‘ttiz nafar topilsa ham , bu ishni qilmayman , — dedi .
01018031	Ibrohim : — Mana , men Rabbimga gapirishga ko‘p jur’at qildim , bordiyu u yerda yigirma nafar topilsa-chi ? — dedi . Xudovand : — O‘sha yigirma nafar haqi uchun ham bu joyni xarob qilmayman , — dedi .
01018032	Ibrohim Unga : — Men yana bir marta so‘zlasam , Rabbim darg‘azab bo‘lmasin : bordiyu u yerda o‘n nafargina topilsa-chi ? — dedi . Xudovand : — O‘sha o‘n nafar haqi uchun ham bu joyni xarob qilmayman , — dedi .
01018033	Xudovand Ibrohim bilan gapini tamom qilib , undan ayrilib ketdi . Ibrohim esa o‘z makoniga qaytib ketdi .
01019001	Oqshom tushgach , o‘sha ikki farishta Sado‘mga keldilar . Shahar darvozasi yonida Lut o‘tirgan edi . Lut ularni ko‘rishi bilanoq o‘rnidan turib , ularga peshvoz chiqdi , yuzi bilan yerga yiqilgudek bo‘lib ta’zim qildi :
01019002	— Janoblarim , bandangizning uyiga kirib kechani o‘tkazinglar , oyoqlaringizni yuvinglar . Erta bilan turib , yana o‘z yo‘lingizga ketasizlar , — dedi . Ular esa : — Yo‘q , biz ko‘chada tunaymiz , — dedilar .
01019003	Faqat Lut ularga juda ko‘p yalingandan keyin uning uyiga kirib mehmon bo‘ldilar . Lut ularga ziyofat berdi , patir non yopdi , ular yeb to‘ydi .
01019004	Ular hali yotmagan edilar , Sado‘m shahrining barcha aholisi , yoshlardan tortib keksalargacha — shaharning hamma odamlari yiroq-yaqindan kelishib , uyning atrofini o‘rab oldilar .
01019005	Ular Lutni chaqirib : — Bu kech sening oldingga kelgan odamlar qani ? Ularni bizning oldimizga olib chiq , ularni yaqindan bilib olaylik ! — dedilar .
01019006	Lut esa ularning oldiga , ostonaga chiqib , ketidan eshikni yopib qo‘ydi-da :
01019007	— Birodarlarim , zinhor ularga yomonlik qilmanglar !
01019008	Mana , mening erga tegmagan ikki qizim bor . Yaxshisi men ularni oldingizga chiqaray , ular bilan o‘zingiz ma’qul ko‘rganingizni qilinglar . Faqat bu odamlarga qo‘l tegizmanglar , ular mening tomim ostida manzil topishgan , axir , — dedi .
01019009	Ammo odamlar bir og‘izdan : — Yo‘lni bo‘shat ! Mana bir kishi begona joydan istiqomat qilishga keladi-yu , oxirida qozilikka ham intiladi ! Endi ulardan ko‘ra senga ko‘proq yomonlik qilamiz , — deb Lutni ko‘p siqdilar . Eshikni sindirib tashlash uchun hamla qildilar .
01019010	Shu zahot ichkaridagi zotlar qo‘l uzatib , Lutni yonlariga , uyga olib kirdilar va orqalaridan eshikni bekitib qo‘ydilar .
01019011	Eshik oldida turgan odamlarning kattayu kichigini ko‘rlikka mubtalo qildilar , ular esa eshikni topishga ojiz bo‘ldilar .
01019012	Farishtalar Lutga : — Bu yerda sening yana kiming bor ? Kuyovingmi , o‘g‘lingmi , qizingmi — shaharda kiming bo‘lsa , hammasini bu yerdan olib chiqib ketgin .
01019013	Chunki biz bu shaharni xarob qilmoqchimiz . Bu yerdagi odamlarning yovuzligi haqidagi oh-fig‘onlar Xudovandgacha yetib bordi . Mana shu joyni xarob qilish uchun Xudovand bizni yubordi , — deyishdi .
01019014	Lut tashqariga chiqib , kuyovlari bilan gaplashdi : — Turinglar , bu joydan chiqib ketinglar , chunki Xudovand bu shaharni xarob qilmoqchi , — dedi . Lekin kuyovlari nazarida u hazil qilayotgandek tuyuldi .
01019015	Tong otganda , farishtalar Lutni qistab : — Bu shaharning gunohi tufayli halok bo‘lmasliging uchun endi o‘rningdan tur , o‘zing bilan xotiningni va ikki qizingni olib ket , — dedilar .
01019016	Lut esa sustkashlik qilsa ham , Xudovand uni ayadi . Farishtalar uni , xotini va ikki qizini qo‘lidan ushlab , shaharning tashqarisiga chiqarib qo‘ydilar .
01019017	Ularni tashqariga chiqarayotgan vaqtda farishtalardan biri : — Joningni saqlab qochib qol , orqaga hech qarama . Halok bo‘lmaslik uchun atrofdagi biron joyda ham to‘xtamay , to‘g‘ri toqqa chiq , boshingni omon saqla , — dedi .
01019018	Ammo Lut unga : — Yo‘q endi , Hazratim !
01019019	Mana , sen shu bandangni iltifotingga sazovor hisoblabsan , jonimni ayab , juda katta ehson qilding . Biroq , o‘zimni kulfatu o‘limdan saqlab qolish uchun toqqa qochib keta olmayman .
01019020	Mana , shu yaqin joyda kichik shaharcha bor . Men anavi kichkina joyga qochib , jonimni saqlab qolaman , — dedi .
01019021	Farishta Lutga dedi : — Men bu ishda ham senga e’tibor beraman , sen aytgan shaharni yakson qilmayman .
01019022	Endi tez harakat qil , u yerga qochib omon bo‘l . Chunki sen u yerga yetib bormaguningcha , men biron ish qila olmayman , — dedi . Ana shu sababli bu shahar So‘ar ( ya’ni Kichkina ) deb atalib keladi .
01019023	Mamlakat uzra kun yorishib , Lut So‘arga yetib borgan ediki ,
01019024	Xudovand Sado‘m bilan G‘amo‘ra ustiga osmondan , O‘z huzuridan olovli oltingugurt yog‘dirdi .
01019025	Bu shaharlarni hamda ularda yashovchilarning hammasini , butun uva va uning o‘simliklarini ham yer bilan yakson qilib tashladi .
01019026	Lutning xotini esa orqasiga qarab , tuz tiragiga aylanib qoldi .
01019027	Erta bilan Ibrohim yo‘lga chiqib , Xudovand ro‘parasida turgan o‘sha joyga bordi .
01019028	Pastga qarab , Sado‘m va G‘amo‘ra hamda butun uva bo‘ylab ro‘y bergan fojiani payqadi . Yer sathidan ko‘tarilayotgan pag‘a-pag‘a tutun yonar ko‘radan chiqayotgan tutunga o‘xshar edi .
01019029	Lut istiqomat qilgan uva shaharlarini Xudo yer bilan yakson qilganida , U Ibrohimning haqi uchun talaf bo‘layotganlar orasidan Lutni xalos qilgan edi .
01019030	Lut So‘ar shahridan chiqib , ikki qizi bilan tog‘da yashay boshladi . Chunki u So‘arda turishdan qo‘rqdi va ikki qizi bilan bir g‘orda istiqomat qilaverdi .
01019031	Bir kuni Lutning katta qizi kichigiga dedi : — Otamiz qari , yer yuzidagi odatga ko‘ra biz nikohga olinishimiz uchun mamlakatda biron erkak qolmagan .
01019032	Kel , otamizga sharob ichirib , u bilan yotamiz , toki otamizdan nasl saqlaylik .
01019033	O‘sha kechasi qizlar otalariga sharob ichirdilar . Katta qiz otasining yotog‘iga kirib , u bilan yotdi . U esa qizining qachon yotib , qachon turganini bilmadi .
01019034	Ertasiga katta qiz singlisiga : — Men o‘tgan kecha otam bilan yotdim . Bu kecha unga yana sharob ichiramiz , bu gal sen uning yotog‘iga kirib u bilan yot , toki otamizdan nasl saqlaylik , — dedi .
01019035	Qizlar o‘sha kechasi ham otalariga sharob ichirdilar . Kichik qiz borib , otasi bilan yotdi . Otasi esa qizining qachon yotib , qachon turganini bilmadi .
01019036	Shunday qilib , Lutning ikkala qizi ham otalaridan homilador bo‘ldilar .
01019037	Katta qiz o‘g‘il tug‘ib , uning ismini Mo‘ov qo‘ydi ; u bugungacha Mo‘ov xalqining otasidir .
01019038	Kichik qiz ham o‘g‘il tug‘ib , uning ismini Ben-Ammi qo‘ydi ; u bugungacha Ammon o‘g‘illarining otasidir .
01020001	Ibrohim u yerdan Janubistonga ko‘chib borib , Qadesh bilan Shur orasida o‘rnashib oldi . Garor shahrida esa manzilgoh qildi .
01020002	Ibrohim xotini Soroni « singlim » deb aytar edi . Garor shohi Abumalik esa odam yuborib , Soroni xotinlikka oldi .
01020003	Bir kecha Xudo Abumalikning tushiga kirib , unga : — Sen mana shu olgan xotining tufayli o‘lasan , chunki u eri bor xotindir , — dedi .
01020004	Abumalik esa Soroga yaqinlashmagan edi . U : — Yo Rabbim , nahotki Sen begunoh xalqni ham halok qilsang ?
01020005	Ana u kishi o‘z ayolini singlim dedi-ku ! Xotinning o‘zi ham : « Bu mening akam » , deb aytib yuribdi-ku . Men bu ishni soddadillik bilan , halol qo‘lim bilan qildim , — dedi .
01020006	Xudo Abumalikka tushida dedi : — Sen bu ishni soddadillik bilan qilganingni Men ham bilar edim . Shuning uchun seni Menga qarshi gunoh qilishdan saqladim , seni Soroga tegishga qo‘ymadim .
01020007	Endi sen bu ayolni eriga qaytarib ber . U payg‘ambardir , sen uchun ibodat qiladi va sen tirik qolasan . Agarda ayolni qaytarib bermasang , shuni bilki , sen bilan xalqing hammangiz butunlay o‘lasizlar !
01020008	Abumalik ertalab turishi bilan barcha qullarini chaqirib , bu gaplarning hammasini ularga uqtirib berdi . U odamlar esa qattiq qo‘rqib ketishdi .
01020009	So‘ngra Abumalik Ibrohimni chaqirtirib , unga : — Sen bizga nima qilding ? Men senga nima yomonlik qildimki , sen mening va mamlakatim boshiga og‘ir gunoh keltirding ? Sen hech kim qilmaydigan ishlarni menga qilding ! — dedi .
01020010	Keyin Abumalik Ibrohimdan yana : — Sen asli nimani ko‘zlab bu ishni qilding ? — deb so‘radi .
01020011	Ibrohim aytdi : — Men : bu joyda Xudodan qo‘rqish degan narsa yo‘q , xotinim sababli meni o‘ldirarlar , dedim .
01020012	Lekin haqiqatan ham u mening singlim , onamning qizi bo‘lmasa-da , otamning qizidir . Endi esa u mening xotinim ham bo‘ldi .
01020013	Bir vaqtlar Xudo meni otam uyidan adashtirib darbadarlikka yo‘liqtirgan edi . Shunda men Soroga : Menga qiladigan yaxshiliging shu bo‘lsinki , biz qayerga borsak , sen meni akam deb ayt , dedim .
01020014	Shunda Abumalik qo‘yu sigirlar , qulu cho‘rilarni Ibrohimga tortiq qildi . Xotini Soroni esa unga qaytarib berdi .
01020015	— Mana , mening o‘lkam sening ko‘z oldingda turibdi . O‘zingga yoqqan joyda istiqomat qil , — dedi Abumalik .
01020016	Soroga ham : — Mana , men akangga mingta kumush tanga beryapman , bular sening yuz-ko‘zingni paranjiday qavming ko‘zidan to‘ssin , sening iffating beg‘ubor ekanini hamma aniq bilsin , — dedi .
01020017	O‘shanda Ibrohim Xudoga ibodat qildi , Xudo esa Abumalikka shifo berdi . Uning xotini va cho‘rilariga ham Xudo shifo berib , ularni yana tug‘adigan qildi .
01020018	Chunki Ibrohimning xotini Soro sababli Xudovand Abumalikning xonadonidagi har bir ayolni tug‘ishdan ojiz qoldirgan edi .
01021001	Xudovand bergan so‘zini amalga oshirib , Soroni yo‘qladi .
01021002	Soro esa homilador bo‘lib , Ibrohimga qarigan chog‘ida , Xudo unga belgilagan vaqtda o‘g‘il tug‘ib berdi .
01021003	Ibrohim o‘zidan bo‘lgan , Soro unga tug‘ib bergan o‘g‘lining otini Is’hoq ( ya’ni Kulgan ) qo‘ydi .
01021004	Ibrohim , Xudo buyurganidek , o‘g‘li Is’hoqni sakkiz kunligida xatna qildi .
01021005	Is’hoq tug‘ilganida , Ibrohim yuz yoshda edi .
01021006	Soro esa : « Xudo meni kulgi qildi , eshitgan barcha mening ustimdan kuladi » , — dedi .
01021007	Va yana : « Soro chaqaloq emizadi , deb Ibrohimga kim aytar edi ? Endi qarang , Ibrohim qariganidan keyin men o‘g‘il tug‘dim ! » — dedi .
01021008	Is’hoq o‘sib , uning emchakdan ajralish kuni kelib qolganda , Ibrohim o‘g‘li sharafiga katta ziyofat berdi .
01021009	Misrlik Hojarning Ibrohimga tug‘ib bergan o‘g‘li esa sho‘xlik qilayotgan edi . Soro buni ko‘rib ,
01021010	Ibrohimga : — Bu cho‘rini o‘g‘li bilan birga haydab yubor ! Bu cho‘rining o‘g‘li mening o‘g‘lim Is’hoq bilan baravar voris bo‘lmaydi , — dedi .
01021011	Ibrohim bu gapdan juda xafa bo‘ldi . Axir , bu ham uning o‘g‘li edi .
01021012	Ammo Xudo Ibrohimga dedi : — Sen o‘g‘ling va cho‘ring uchun xafa bo‘lma . Soroning aytadigan hamma gapiga quloq sol . Chunki sening nasling Is’hoq orqali ko‘payadi .
01021013	Shunga qaramay , cho‘ringning o‘g‘lidan ham bir xalq yarataman , chunki u ham sening naslingdir .
01021014	Ibrohim ertalab turib , non va bir mesh suvni olib Hojarga berdi , uning yelkasiga qo‘yib , bolasi bilan jo‘natib yubordi . Hojar esa ketayotib , Be’r-Sheva cho‘lida adashib qoldi .
01021015	Meshdagi suv tamom bo‘lgach , Hojar bolasini bir butaning tagiga tashlab ketdi .
01021016	« Bolamning o‘lishini ko‘rmayin » , — deb u nariroq ketdi-da , bir o‘q otar masofadagi uzoqlikda o‘tirdi . Hojar ro‘parada o‘tirganicha , dod-faryod ko‘tardi .
01021017	Xudo esa o‘smirning dodiga quloq soldi . Xudoning farishtasi osmondan Hojarga xitob qildi : — Ey Hojar , senga nima bo‘ldi ? Qo‘rqma , Xudo o‘smirning dodini yotgan joyidan eshitdi .
01021018	Endi o‘rningdan tur , o‘smirni ko‘tarib ol va uning qo‘lidan qattiq ushla . Chunki Men undan buyuk xalq yarataman , — dedi .
01021019	Xudo Hojarning ko‘zlarini ochib yubordi , u suvi bor quduqni ko‘rib qoldi . Borib meshni suvga to‘ldirdi-da , bolasiga ichirdi .
01021020	Shundan keyin o‘smir cho‘l-biyobonda yashay boshladi . Xudo esa doimo u bilan birga edi . U ulg‘ayib , kamonkash bo‘ldi .
01021021	U Poron cho‘lida istiqomat qilardi . Onasi esa uni Misr yurtidan uyladi .
01021022	O‘sha vaqtda Abumalik o‘z lashkarboshisi Pixo‘l bilan Ibrohimning oldiga borib gap ochdi : — Sen nimaiki qilsang , Xudo sen bilandir .
01021023	Endi shu turgan joyda meni va o‘g‘il-nabiralarimni aldamaslik to‘g‘risida Xudo haqi qasamyod qilgin : men senga qanday ehson qilgan bo‘lsam , sen ham menga va sen musofir bo‘lgan mamlakatga shunday ehson qilgaysan , — dedi .
01021024	Ibrohim : — Men qasamyod qilaman , — dedi-yu ,
01021025	shu bilan Abumalikning qullari suvi bor quduqni zo‘rlik bilan olganliklari haqida gina qildi .
01021026	Abumalik : — Men bu ishni kim qilganini bilmayman , sen ham menga xabar qilmaganding . Men bu haqda bugungacha eshitganim yo‘q edi , — dedi .
01021027	Shunda Ibrohim qo‘ylar va sigirlarni Abumalikka tortiq qilib , ikkovlari ahdlashdilar .
01021028	Ibrohim yettita urg‘ochi qo‘zini podadan alohida ajratib qo‘ydi .
01021029	Abumalik Ibrohimdan : — Nima uchun sen shu yettita urg‘ochi qo‘zini alohida qo‘yding ? — deya so‘radi .
01021030	Ibrohim : — Bu yetti urg‘ochi qo‘zini mening qo‘limdan olgin , shu quduqni men o‘zim qaziganligimga mana shu qo‘zilar guvoh bo‘lsin , — dedi .
01021031	U yerda ikkovi qasamyod qilishdi . Shu sababli Ibrohim o‘sha joyni Be’r-Sheva deb atadi .
01021032	Ular Be’r-Shevada ahdlashib bo‘lgach , Abumalik va lashkarboshisi Pixo‘l yo‘lga tushib , filistiylar mamlakatiga qaytib ketishdi .
01021033	Ibrohim esa Be’r-Shevada yulg‘unzor o‘tqazdi . O‘sha yerda u abadiy Tangri bo‘lgan Xudovand ismini chaqirdi .
01021034	Ibrohim ancha vaqt filistiylar mamlakatida musofirday yashadi .
01022001	Bu hodisalardan so‘ng Xudo Ibrohimni sinab , unga : — Ibrohim ! — dedi . — Labbay ! — dedi u .
01022002	Xudo : — O‘zing sevadigan yagona o‘g‘ling Is’hoqni olib Mo‘riyo yeriga ket . U yerda Men senga aytadigan toqqa chiqib , o‘g‘lingni qurbon qil , — dedi .
01022003	Ibrohim erta bilan turib , eshagini egarlab , qurbonlik kuydirish uchun o‘tin ham maydaladi-da , qulvachchalardan ikkitasini va o‘g‘li Is’hoqni o‘zi bilan oldi , Xudo unga aytgan joyga qarab ravona bo‘ldi .
01022004	Uch kun yurishgandan keyin Ibrohim nariga bir ko‘z tashladi , o‘sha joyni uzoqdan ko‘rdi .
01022005	U yigitlariga : — Sizlar eshak bilan bu yerda o‘tirib kutib turinglar . Men o‘smir bilan u yoqqa borib sajda qilib , yana yoningizga qaytib kelamiz , — dedi .
01022006	Ibrohim qurbon kuydirishga yaraydigan o‘tinni o‘g‘li Is’hoqning yelkasiga ortdi . O‘t va pichoqni esa o‘zi qo‘liga olib , ikkovlari birga jo‘nab ketdilar .
01022007	Shu orada Is’hoq otasi Ibrohimga : — Otajon ! — dedi . — Labbay , o‘g‘lim , — dedi u . — Mana , o‘t bor , o‘tin bor , lekin qurbon qo‘zisi qani ? — deb so‘radi .
01022008	Ibrohim : — O‘g‘lim , qurbon qo‘zisini Xudo O‘zi beradi , — dedi . Shunday qilib , ikkovlari yo‘lda davom etdilar .
01022009	Xudo Ibrohimga aytgan joyga kelganlarida , u qurbongoh tiklab , o‘tinni qaladi . So‘ng o‘g‘li Is’hoqni bog‘lab , uni qurbongoh ustiga , o‘tinlarning ustiga yotqizdi .
01022010	Ibrohim pichoqqa qo‘l solib , o‘g‘li Is’hoqni bo‘g‘izlamoqchi bo‘lgan ham ediki ,
01022011	birdaniga osmondan Xudovandning farishtasi unga xitob qildi : — Ibrohim ! Ibrohim ! — Labbay , — dedi u .
01022012	Farishta : — O‘smirga qarshi qo‘l ko‘tarma , unga hech yomonlik qilma . Men endi bilamanki , sen Xudodan qo‘rqasan , yakkayu yagona o‘g‘lingni ham Mendan ayamading , — dedi .
01022013	Ibrohim bir orqasiga burilib qarasa , chakalakda shoxlari o‘ralib qolgan qo‘chqorni ko‘rdi . Ibrohim borib , qo‘chqorni olib keldi va uni o‘g‘li o‘rniga so‘yib kuydirdi .
01022014	Bu joyga Ibrohim « Xudovand ta’minlaydi » degan nom berdi . Binobarin bugun ham : « Xudovand tog‘ida ta’minot bor » , deb aytishadi .
01022015	Xudovandning farishtasi ikkinchi gal osmondan Ibrohimga xitob qildi :
01022016	— Men Zotim haqi qasamyod qilamanki , Xudovand gapirmoqda : sen bu ishni qilib , yagona o‘g‘lingni ayamaganing uchun ,
01022017	Men senga qut-baraka beraman . Nasl-nasabingni ko‘kdagi yulduzlarday va dengiz sohilidagi qumday ko‘paytirib yuboraman . Sening o‘g‘il-nabiralaring o‘z dushmanlarining shaharlarini oladilar .
01022018	Sen gapimga quloq solganing uchun , yer yuzidagi barcha xalqlar sening naslingdan baraka topadilar , — dedi .
01022019	Shundan so‘ng Ibrohim yana yigitlari yoniga qaytib keldi . Ular bu yerdan birga jo‘nashib , Be’r-Shevaga ketdilar . Ibrohim Be’r-Shevada turar edi .
01022020	Bu hodisalardan keyin Ibrohimning qulog‘iga : « Mana sening ukang Naho‘rning xotini Milka ham o‘g‘illarning onasi bo‘ldi » , degan xabar yetdi .
01022021	Chunonchi Naho‘rning o‘g‘illari : to‘ng‘ichi Us va uning ukasi Buz , Aramning otasi Qamuil ,
01022022	Kasad , Hazo‘ , Pildosh , Idlof va Batuil .
01022023	Batuil esa Rivqo degan qizning otasi bo‘ldi . Mana shu sakkiz o‘g‘ilni Milka Ibrohimning ukasi Naho‘rga tug‘ib berdi .
01022024	Naho‘rning Rauma degan ikkinchi xotini ham bor edi ; u esa eriga Tavah , Gaham , Tahash va Maaxa ismli o‘g‘illarni tug‘ib berdi .
01023001	Soro yuz yigirma yetti yil umr ko‘rdi .
01023002	Soro shu yoshida Kan’on mamlakatidagi Qirat-Arba ( ya’ni Hebro‘n ) shahrida qazo qildi . Ibrohim esa Soro uchun yig‘lab , ta’ziya marosimi o‘tkazdi .
01023003	Marhumasiga motam tutish davri tugagach , Ibrohim hetiylarning oldiga borib ularga :
01023004	— Men sizlarning oldingizda g‘aribu musofir bo‘lib yashab kelaman . Endi marhumam bilan vidolashib , uni dafn etishim uchun menga yeringizdan maqbara quradigan joy ajratib beringlar , — dedi .
01023005	Hetiylar Ibrohimga javob berib :
01023006	— Ey taqsirimiz , bizni tingla : biz seni o‘z oramizda Xudoning amiri deb bilamiz . Sen maqbaramizning eng yaxshisiga marhumangni dafn qilgin . Bizlardan biron kishi marhumangni ko‘mishing uchun o‘z maqbarasini sendan ayamaydi , — deyishdi .
01023007	Ibrohim o‘rnidan turib u yerning xalqi — hetiylarga ta’zim qildi-da ,
01023008	ularga xitob qildi : — Agar marhumam bilan vidolashib uni dafn etishimga rozi bo‘lsangizlar , unda meni tinglanglar . Men uchun So‘har o‘g‘li Afrondan iltimos qilinglar ,
01023009	u o‘zining dalasi chetidagi Maxpela g‘orini menga bersin . Men orangizda bemalol maqbara qurishim uchun , u shu g‘orni menga to‘la narxga bersin .
01023010	Hetiy Afron esa o‘z qavmi orasida o‘tirgan edi . Shahar darvozasiga kelgan hamma hetiylarga eshittirib , Afron Ibrohimga javob berdi :
01023011	— Yo‘q , taqsirim , meni tingla : o‘sha dalani men senga shundayligicha beraman , undagi g‘orni ham beraman , mana , senga buni berishimga o‘z qavmim kishilari guvohdirlar . Sen marhumangni dafn qila qol , — dedi .
01023012	Ibrohim u yerning xalqi oldida ta’zim qildi-da ,
01023013	hamma xalqqa eshittirib Afronga : — Qani endi sen mening gapimga quloq solsang : senga u dala evaziga pul beraman . Pulini mendan ol , men esa bemalol marhumani u yerga ko‘ma qolay , — dedi .
01023014	Afron Ibrohimga javob berib :
01023015	— Mayli taqsirim , meni tingla : yerning qimmati to‘rt yuz kumush yombi turadi , bu bizning oramizda hech narsa emas . Sen marhumangni dafn qila qol , — dedi .
01023016	Ibrohim Afronning hetiylarga eshittirib aytgan narxiga unadi , savdogarlar muomalasida o‘tadigan og‘irlikdagi to‘rt yuz kumush yombini tortib Afronga berdi .
01023017	Shunday qilib , Mamre qarshisidagi Maxpela degan yerning dalasi va undagi g‘or , shuningdek , dalada va uning atrofida bo‘lgan barcha daraxtlar Afronning qo‘lidan ketib ,
01023018	Ibrohimning mulkiga o‘tdi . Shahar darvozasidan kirib chiqadigan hetiylarning hammasi esa bunga guvoh bo‘ldilar .
01023019	Shundan keyin Ibrohim xotini Soroni o‘sha yerga dafn qildi . Shu yo‘sin Kan’on mamlakatidagi , Mamre ( Hebro‘n ) qarshisida joylashgan Maxpela dalasi hamda undagi g‘or hetiylar mulkidan chiqib , Ibrohimga oilasi uchun maqbara bo‘ladigan yer ulushi bo‘lib o‘tdi .
01023020	
01024001	Ibrohim endi qarib , kunlari oxirlab qolgan edi . Xudovand uni har jihatdan barakali qilgan edi .
01024002	Ibrohimning butun mol-mulkini boshqaradigan xonadon raisi bor edi . Ibrohim unga : — Qo‘lingni sonimning tagiga qo‘y .
01024003	Yeru osmonni yaratgan Xudovand haqi senga qasam ichiraman : men kan’oniylarning orasida yashasam-da , kan’oniy qizlaridan o‘g‘limga xotin olma .
01024004	Sen o‘zimning vatanimga borib , qavm-qarindoshlarimdan o‘g‘lim Is’hoqqa xotin olgin , — dedi .
01024005	Xizmatkor Ibrohimga javoban : — Bosh ustiga ! Lekin bordiyu u qiz men bilan bu yerga kelishga rozi bo‘lmasa , unda men o‘g‘lingizni siz qoldirib ketgan yurtingizga qaytarishim kerakmi ? — deb so‘radi .
01024006	Ibrohim unga : — Zinhor-bazinhor o‘g‘limni u yerga qaytarma !
01024007	Meni otam uyidan , qavmim yeridan olgan , osmonni yaratgan Xudovandning O‘zi menga qasamyod qilib : « Mana , shu yerni sening zurriyotingga beraman » , deb aytgan edi . Endi esa U sening oldingga farishtasini yuboradi va sen o‘g‘limga o‘sha yerdan xotin topasan .
01024008	Agar u qiz sening orqangdan kelishga rozi bo‘lmasa , unda sen bu qasamdan ozod bo‘lasan . Faqat o‘g‘limni u yerga qaytara ko‘rma ! — dedi .
01024009	Shunda xizmatkor xo‘jayini Ibrohimning soni tagiga qo‘lini qo‘yib , unga bu haqda qasamyod qildi .
01024010	So‘ng u xo‘jayinining tuyalaridan o‘ntasini va har xil qimmatbaho buyumlaridan ham o‘zi bilan olib , jo‘nab ketdi . U yo‘l yurib , Mesopotamiyaga , Naho‘r yashagan shaharga yetib bordi .
01024011	Ayollar suv tortish uchun chiqadigan oqshom payti bo‘lgan edi , xizmatkor tuyalarni shahar tashqarisidagi quduqning boshida cho‘ktirib
01024012	dedi : — Yo Xudoyo Xudovando , xo‘jayinim Ibrohimning Xudosi ! Xo‘jayinim Ibrohimga inoyat qilib , bugun ishimga omad bergin .
01024013	Mana , men shu chashma boshida turibman , shahar ahlining qizlari hozir suv tortgani chiqishyapti .
01024014	Men qaysi qizga : « Ko‘zangni pasaytir , men suv ichay » , desam , u esa : « O‘zing ich , tuyalaringni ham sug‘oraman » , desa , Sen bandang Is’hoqqa loyiq ko‘rganing o‘sha bo‘lsin . Sen xo‘jayinimga inoyat qilishingni men shundan bilaman , — dedi .
01024015	Xizmatkor hali gapirib turgan ham ediki , Rivqo ko‘zasini yelkalab chiqib qoldi . U Ibrohimning ukasi Naho‘r bilan xotini Milkaning o‘g‘li — Batuilning qizi edi .
01024016	Bu qiz rangi-raftori juda chiroyli , biron erkak qo‘l tegizmagan bokira qiz edi . U chashmaga inib , ko‘zasini to‘ldirib oldi-da , yuqoriga qaytib chiqdi .
01024017	Shunda xizmatkor uni qarshilagani chopdi va : — Ko‘zangdan menga bir qultum suv ber-chi , — dedi .
01024018	Qiz : — Iching , janobim , — dedi-yu darhol ko‘zasini pasaytirib , o‘z qo‘li bilan unga ichirdi .
01024019	Unga ichirib bo‘lgach : — Men sizning tuyalaringizga ham suv tortaman , to‘yguncha ichsin , — dedi-da ,
01024020	tez ko‘zasida qolgan suvni oxurga bo‘shatdi . Yana quduq tomon chopib borib , suv tortdi va u kishining hamma tuyalarini ham sug‘ordi .
01024021	Xizmatkor kishi esa , Xudo yo‘limni o‘ngladimi , deb bilmoqchi bo‘lib , diqqat bilan qizga qaraganicha jim turar edi .
01024022	Tuyalarni sug‘orib bo‘lgandan so‘ng , xizmatkor qizning burniga taqish uchun bir misqolcha keladigan oltin sirg‘a va qo‘llariga taqish uchun chorak qadoqcha keladigan ikkita oltin bilaguzukni qo‘ynidan olib chiqardi .
01024023	U qizdan : — Menga ayt-chi , sen kimning qizisan ? Otangning uyida tunashimiz uchun joy bormi ? — deb so‘radi .
01024024	Qiz unga : — Men Milkaning Naho‘rga tug‘ib bergan o‘g‘li Batuilning qiziman , — dedi .
01024025	Va qo‘shib : — Bizda somon ham , yem ham ko‘p ; tunash uchun joy ham bor , — dedi .
01024026	Shunda xizmatkor kishi tiz cho‘kib , Xudovandga sajda qildi-da :
01024027	— O‘zining inoyatu sadoqatini xo‘jayinimdan ayamagan Ibrohimning Tangrisi — Xudovandga hamdu sanolar bo‘lsin ! Yo‘lda ketayotganimda , Xudovand meni to xo‘jayinimning urug‘lari oldigacha boshlab keldi , — dedi .
01024028	Qiz esa haramga yugurib borib , bu gaplardan onasini xabardor qildi .
01024029	Rivqoning Lobon ismli akasi bor edi . Lobon tashqarida turgan kishini qarshilagani chashma tomon chopdi .
01024030	U singlisining burnidagi sirg‘ani , qo‘llaridagi bilaguzuklarni ko‘rib , Rivqodan u kishining nimalar aytganini eshitishi bilanoq u kishining oldiga bordi . Xizmatkor esa tuyalar yonida , chashma boshida turar edi .
01024031	Lobon unga : — Kel , ey Xudovand olqagan ! Nega tashqarida turibsan ? Ana , men uy-joyni yig‘ishtirdim , tuyalarga o‘rin bor , — dedi .
01024032	Shundan so‘ng xizmatkor uyga kirdi . Tuyalarning egar-jabduqlarini yechishib , ularga somon va yem berishdi . Xizmatkor va uning yo‘ldoshlariga oyoqlarini yuvish uchun suv berishdi .
01024033	Uning oldiga ovqat qo‘yishdi . Ammo u : — Talabimni aytmagunimcha ovqat yemayman , — dedi . — Mayli , aytgin , — deyishdi ular .
01024034	— Men Ibrohimning quliman , — dedi u .
01024035	— Mening xo‘jayinim Xudovanddan mo‘l baraka topib , juda ulug‘ kishi bo‘lib qoldi . Mana Xudovand unga qo‘yu sigirlar , kumushu oltinlar , qulu cho‘rilar , tuya bilan eshaklar berdi .
01024036	Xo‘jayinimning xotini Soro hatto qariganidan keyin eriga o‘g‘il tug‘ib berdi . Xo‘jayinim esa o‘zining bor-yo‘g‘ini o‘g‘liga topshirdi .
01024037	Xo‘jayinim menga qasam ichirib : « Men yurtlarida yashayotgan kan’oniylarning qizlaridan o‘g‘limga xotin olma .
01024038	Balki otamning uyiga , qarindoshlarimning oldiga borib o‘g‘limga xotin olasan » , dedi .
01024039	Men xo‘jayinimdan : « Bordiyu u qiz orqamdan kelmasa-chi ? » — deb so‘radim .
01024040	U menga : « Men doimo Xudovandning ko‘z oldida yuraman . Mana , Xudovand O‘z farishtasini sen bilan yuborib , yo‘lingni o‘nglaydi . Sen qarindoshlarimdan , otam uyidan o‘g‘limga xotin topib kel .
01024041	Shundan keyin men ichirgan qasamdan ozod bo‘lasan . Mabodo sen qarindoshlarim oldiga kelganingda , ular senga qizini berishmasa , shunda sen bu qasamdan ozod bo‘lasan » , — dedi .
01024042	Shunday qilib , men bugun chashma yoniga kelganimda : Yo Xudoyo Xudovando , xo‘jayinim Ibrohimning Xudosi ! Koshki Sen mening yo‘limni o‘nglasang ! — dedim .
01024043	— Hozir men shu chashma boshida turibmanu , shunday bo‘lsinki , suv olgani chiqadigan qaysi qizga men : « Ko‘zangdan menga bir oz suv ichir-chi » , desam ,
01024044	va u menga : « O‘zing ich , tuyalaringni ham sug‘oraman » , deb aytsa , Xudovand xo‘jayinimning o‘g‘liga loyiq ko‘rgan xotin ana o‘sha bo‘lsin , dedim .
01024045	Men hali ich-ichimdan gapirib turganimda , mana yelkasida ko‘zasi bilan Rivqo chiqib qoldi . U chashmaga inib suv tortdi . Men unga : Menga suv ichir-chi , dedim .
01024046	U esa tezda ko‘zasini yelkasidan tushirib : « O‘zingiz iching , tuyalaringizni ham sug‘oraman » , dedi . O‘zim ichdim , tuyalarni esa u sug‘ordi .
01024047	Undan : Kimning qizisan ? deb so‘rasam , u : « Men Milkaning Naho‘rga tuqqan o‘g‘li Batuilning qiziman » , dedi . Shundayoq men uning burniga sirg‘a va qo‘llariga bilaguzuklar taqdim .
01024048	So‘ng tiz cho‘kib , Xudovandga sajda qildim . Xo‘jayinimning o‘g‘liga o‘zining jiyanini olish uchun meni to‘g‘ri yo‘lga boshlab kelgan xo‘jayinim Ibrohimning Tangrisi — Xudovandga hamdu sanolar o‘qidim .
01024049	Endi sizlar xo‘jayinimga iltifotu sadoqat ko‘rsatishga tayyor bo‘lsangizlar , menga aytinglar , yo‘q bo‘lsa , uni ham aytinglar , toki men shu yo bu yo‘lga burilay .
01024050	Lobon va Batuil javob berishib : — Bu Xudovandning ishi . Senga yaxshi-yomon biron javob berish bizning ishimiz emas .
01024051	Mana , Rivqo sening ixtiyoringdadir , uni ol-da , ket . Xudovand aytganidek , xo‘jayiningning o‘g‘liga xotin bo‘lsin , — dedilar .
01024052	Ibrohimning xizmatkori ularning so‘zlarini eshitgach yergacha enkayib Xudovandga sajda qildi .
01024053	Xizmatkor kumush va oltin asboblar va kiyimlarni chiqarib , Rivqoga berdi . Shuningdek , uning akasi va onasiga qimmatbaho sovg‘alar berdi .
01024054	Xizmatkor va uning yo‘ldoshlari yeb-ichib , yotdilar . Ertalab turishlari bilan xizmatkor : — Meni xo‘jayinimning oldiga uzatib qo‘yinglar , — dedi .
01024055	Ammo Rivqoning akasi va onasi : — Qiz besh-o‘n kun biznikida qolsin , keyin boradi , — deyishdi .
01024056	— Meni kechiktirmanglar , Xudovand mening yo‘limni o‘nglagan , axir . Endi meni kuzatib qo‘yinglar , xo‘jayinimning oldiga boray , — dedi u .
01024057	Ular : — Qizni chaqirib uning fikrini so‘raymiz , — deyishdi .
01024058	Rivqoni chaqirishib undan : — Bu kishi bilan ketasanmi ? — deb so‘radilar . — Ketaman , — dedi u .
01024059	Shunday qilib , ular singillari Rivqoni , uning enagasini , Ibrohimning xizmatkori bilan odamlarini kuzatib qo‘ydilar .
01024060	Rivqoni duo qilishib : « Ey singlimiz , sendan ming-minglar tug‘ilsin , Sening zurriyoting dushman shaharlarini olsin ! » — dedilar .
01024061	Shunday qilib , Rivqo va cho‘rilari o‘rinlaridan turib , tuyalarga minib , xizmatkor kishining ortidan ketishdi . Xizmatkor esa Rivqoni o‘zi bilan olib ketdi .
01024062	Shu paytda Is’hoq Janubistonda turar edi . U « Barhayot Tangri ko‘zi » nomli quduq ziyoratidan qaytib kelgan edi .
01024063	Shom vaqti Is’hoq yaxshilab o‘ylash uchun dashtga chiqdi . U bir qarasa , tuyalar kelayotgan ekan .
01024064	Rivqo ham shu vaqt bir ko‘z tashlab , Is’hoqni ko‘rib qoldi . Rivqo sapchib tuyadan tushdi-da ,
01024065	xizmatkordan : — Dashtda kezib bizga peshvoz chiqayotgan bu kishi kim ? — deb so‘radi . — Bu mening xo‘jayinim , — dedi u . Shunda Rivqo paranjiga o‘randi .
01024066	Xizmatkor esa Is’hoqqa hamma qilgan ishlarini aytib berdi .
01024067	Shunday qilib , Is’hoq Rivqoni onasi Soroning chodiriga olib keldi . Rivqoga uylandi ; unga ko‘p muhabbat qo‘ydi . Shu zaylda Is’hoq onasining o‘limidan so‘ng tasalli topdi .
01025001	Ibrohim yana Qatura ismli xotin olgan edi .
01025002	U eriga Zimron , Yo‘qshon , Medon , Midyon , Ishboq va Shuahni tug‘ib berdi .
01025003	Yo‘qshon esa Shabo va Dedon degan o‘g‘illar ko‘rdi . Dedonning o‘g‘illari — Ashurim , Latushim va Laumim edilar .
01025004	Midyonning o‘g‘illari — Ayfo , Afar , Hano‘x , Avido va Eldao edilar . Bularning hammasi Qaturaning o‘g‘il-nabiralari edi .
01025005	Ibrohim o‘zining bor-yo‘g‘ini Is’hoqqa topshirdi .
01025006	Sorodan keyingi xotinlari tuqqan o‘g‘illariga esa Ibrohim sovg‘alar berdi va tirikligida ularni o‘g‘li Is’hoqning oldidan kunchiqar tomonga , Sharq mamlakatiga jo‘natdi .
01025007	Ibrohim jami bir yuzu yetmish besh yil umr ko‘rib , vafot etdi .
01025008	U ko‘ngli to‘q va qari , nuroniy mo‘ysafid bo‘lib olamdan o‘tdi , ota-bobolari oldiga jo‘nadi .
01025009	O‘g‘illari Is’hoq va Ismoil uni Mamre qarshisidagi hetiy So‘har o‘g‘li Afronga qarashli bo‘lgan , Maxpela degan dalaning g‘origa dafn etdilar .
01025010	Ibrohim hetiylardan sotib olgan ushbu dalada o‘zi va xotini Soro ko‘mildilar .
01025011	Ibrohimning vafotidan keyin uning o‘g‘li Is’hoq Xudodan ko‘p baraka topdi . Is’hoq « Barhayot Tangri ko‘zi » degan quduq yaqinida istiqomat qildi .
01025012	Soroning cho‘risi misrlik Hojar tuqqan , Ibrohim o‘g‘li bo‘lgan Ismoilning nasl-nasab tarixi quyidadir .
01025013	Ismoil o‘g‘illarining avlod-ajdod shajarasi ismlari bo‘yicha : Ismoilning to‘ng‘ichi Navoyo‘t , so‘ng Qedor , Adboil , Mibsom ,
01025014	Mishmo , Dumo , Masso ,
01025015	Hadad bilan Temo , Yatur , Nafish va Qedmo .
01025016	Bu Ismoil o‘g‘illari nomlari ismoiliylarning o‘n ikki qabilasi va ularning yo‘lboshchilari , shuningdek , ovullari va manzillariga o‘tgan .
01025017	Ismoil jami bo‘lib bir yuz o‘ttiz yetti yil yashab , o‘ldi . U olamdan o‘tib , o‘zining ota-bobolari oldiga jo‘nadi .
01025018	Ismoiliylar Havila diyoridan to Misr chegarasi yaqinligidagi Assiriya yo‘lida joylashgan Shur cho‘ligacha tarqalib o‘rnashganlar . Avval aytilganidek , ular barcha qarindoshlari bilan qarama-qarshi tushib turar edilar .
01025019	Ibrohim o‘g‘li Is’hoqning nasl-nasab tarixi shudir : Ibrohim Is’hoqning otasi edi .
01025020	Is’hoq Mesopotamiyadan aramiy Batuilning qizi va aramiy Lobonning singlisi bo‘lgan Rivqoni o‘ziga xotinlikka olganida qirq yashar edi .
01025021	Is’hoqning xotini farzandsiz yurardi . Is’hoq u uchun Xudovandga ko‘p iltijo qilardi . Uning iltijosi ijobat bo‘lib , Rivqo homilador bo‘ldi .
01025022	Uning qornidagi o‘g‘illari talashadigan bo‘lib qoldilar . Shunda Rivqo : « Agar bunday bo‘lsa , menga nima keragi bor ? » — dedi va Xudovandga murojaat etgani bordi .
01025023	Xudovand unga dedi : « Sening qorningda ikkita xalq bor , Ichingdan ikkita el ayrilib chiqajak . Bir xalq ikkinchisidan zo‘r chiqib , Kattasi kichigiga qul bo‘lajak ! »
01025024	Rivqoning oy-kuni to‘lib , tug‘ish vaqti keldi , ko‘rsaki , qornida egizak bor ekan .
01025025	Birinchi tug‘ilgan bolaning butun tanasi qizg‘ish va po‘stindek serjun edi . Shu tufayli uning ismini Esov ( ya’ni Serjun ) qo‘ydilar .
01025026	Keyinroq uning ukasi onasi qornidan chiqayotganda , u akasi Esovning tovonini qo‘li bilan ushlab turgan edi . Shuning uchun unga Yoqub ( ya’ni Tovon Ushlagan ) otini berdilar . Bular tug‘ilganida Is’hoq oltmish yashar edi .
01025027	Bolalar o‘sib katta bo‘lishdi . Esov mohir ovchi , dala-dasht odami , Yoqub esa chodirda yashovchi beozor odam bo‘ldi .
01025028	Is’hoq ovga o‘ch bo‘lganidan , Esovni sevardi . Rivqo esa Yoqubni sevardi .
01025029	Bir kuni Yoqub shavla pishirgan edi . Esov daladan charchab kelib ,
01025030	Yoqubga : — Menga yeyishga shu qizilidan ber , ana shu qizilidan ! Men juda charchab ketdim , — dedi . Shu sababli u Edo‘m deb ham nom oldi .
01025031	— Hozirning o‘zida menga to‘ng‘ichligingni sot ! — dedi Yoqub .
01025032	Esov : — Men jonimni nuqul hovuchlab yursam , to‘ng‘ichlikdan menga nima foyda ? — dedi .
01025033	Yoqub : — Hozirning o‘zida menga qasamyod qil ! — dedi . O‘shanda Esov Yoqubga qasamyod qilib , o‘zining to‘ng‘ichligini unga sotdi .
01025034	Yoqub esa Esovga non va yasmiq shavla berdi . Esov yedi , ichdi va turib ketdi . Shunday qilib , Esov o‘zining to‘ng‘ichligini xo‘rlab tashladi .
01026001	Ibrohim davrida bo‘lgan avvalgi qahatchilikdan keyin mamlakatda yana qahatchilik yuz berdi . Is’hoq Garor shahriga , filistiylar shohi Abumalikning oldiga bordi .
01026002	Xudovand unga zohir bo‘lib : « Misrga borma , lekin Men senga aytadigan yerda istiqomat qilgin , — dedi .
01026003	— Shu yerda musofir bo‘lib turgin . Men sen bilan bo‘lib , seni barakali qilaman . Mana shu yerlarning hammasini senga va sening zurriyotingga beraman , otang Ibrohimga ichgan qasamimni bajo keltiraman .
01026004	Sening zurriyotingni falakdagi yulduzlarday ko‘paytirib , shu yerlarning hammasini ularga beraman . Yer yuzining hamma xalqlari sening zurriyotingdan baraka topadilar .
01026005	Chunki Ibrohim o‘zi Mening gapimga quloq soldi , farmonu qonunlarimga , tartibu ta’limotlarimga rioya qilib yurdi » .
01026006	Shunday qilib , Is’hoq Garor shahrida maskan qildi .
01026007	Bu shaharning odamlari undan xotini haqida so‘raganlarida , u xotinini singlim deb aytdi . « Rivqo chiroyli , mabodo bu joyning odamlari shu sababdan meni o‘ldirmasinlar » , — deb o‘ylab , uni xotinim deb aytishga qo‘rqar edi .
01026008	Is’hoq u yerda yashayotganiga bir muncha vaqt bo‘lgan edi . Bir kuni filistiylarning shohi Abumalik darchadan ko‘z tashlab qarasa , Is’hoq xotini Rivqo bilan sho‘xlik qilayotgan ekan .
01026009	Abumalik shu zahoti Is’hoqni chaqirtib : — Bu sening xotining ekan-da ! Nega sen uni singlim deb aytding ? — dedi . Is’hoq unga : — Meni u tufayli o‘ldirishadi , deb qo‘rqdim , — dedi .
01026010	— Bu nima qilganing ? Xalq orasidan kimdir xotining bilan yotishiga oz qoldi-ku . Shunday bo‘lganda , sen boshimizga katta gunoh keltirar eding ! — dedi Abumalik .
01026011	So‘ng Abumalik butun xalqqa amr qilib : — Kimki bu odamga yoki xotiniga qo‘l tegizsa , albatta o‘ldiriladi ! — dedi .
01026012	Is’hoq u yerda ekin ekdi va o‘sha yili yuz barobar ko‘p hosil ko‘tardi . Xudovand unga baraka bergani uchun ,
01026013	Is’hoq juda boyib ketib , g‘oyat ulug‘ kishi bo‘lib qoldi .
01026014	Uning qo‘y suruvlari , sigir podalari va qullarining sanog‘iga yetib bo‘lmas edi . Shuning uchun filistiylar unga hasad qilardi .
01026015	Otasi Ibrohim tirikligida uning qullari qazigan quduqlarning hammasini filistiylar tuproq to‘ldirib , ko‘mib tashladilar .
01026016	Abumalik Is’hoqqa : — Bizning yerimizdan ket , chunki sen bizlardan ancha kuchliroq bo‘lib ketding , — dedi .
01026017	Shundan keyin Is’hoq u yerdan jo‘nadi va Garor vodiysida manzil qilib , o‘rnashib oldi .
01026018	Otasi Ibrohim davrida qazilgan va uning vafotidan keyin filistiylar ko‘mib tashlagan quduqlarni Is’hoq yana qazib , otasi qo‘ygan avvalgi nomlarni qo‘ydi .
01026019	Is’hoqning qullari u vodiyni qazib , u yerda qaynab chiqayotgan buloqni topdilar .
01026020	Garor cho‘ponlari esa : « Bu suv bizniki » , — deb Is’hoqning cho‘ponlari bilan janjal qildilar . Ular bilan ancha talash-tortish qilganlari uchun Is’hoq u quduqni Asaq ( ya’ni Talashuv ) deb atadi .
01026021	So‘ngra boshqa bir quduq qazidilar . U uchun ham janjal qilishgach , uni Sitna ( ya’ni Tuhmat ) deb atadi .
01026022	U yerdan ko‘chib , yana boshqa bir quduq qazidilar . Bu gal janjallashmadilar va Is’hoq : « Xudovand bizga kenglik berdi ; endi biz mamlakatda yoyilib boramiz » , — deya , quduqqa Rahovot ( ya’ni Kenglik ) deb nom berdi .
01026023	U joydan Is’hoq Be’r-Shevaga ko‘chib ketdi .
01026024	Xudovand o‘sha kechasi unga zohir bo‘lib : « Men otang Ibrohimning Xudosiman . Qo‘rqma , Men sen bilan . Bandam Ibrohim xotiri uchun Men seni barakali qilib , zurriyotingni ko‘paytiraman » , — dedi .
01026025	Is’hoq esa o‘sha yerda qurbongoh tiklab , Xudovand ismini chaqirdi . O‘sha yerda chodirini qurdi va uning qullari shu yerdan quduq qazishdi .
01026026	Abumalik bilan maslahatchisi Ahuzat va lashkarboshisi Pixo‘l Garordan Is’hoqning oldiga borishdi .
01026027	Is’hoq ularga : — Nega mening oldimga keldingizlar ? Sizlar meni yomon ko‘rib , orangizdan chiqarib yuborgan edingizlar-ku ! — dedi .
01026028	Ular esa : — Bizlarga ochiq ayon bo‘ldiki , Xudovand sen bilan ekan . Shuning uchun ham sen bilan biz oramizda endi qasam bo‘lsin , dedik .
01026029	Biz senga zarar yetkazmaganmiz , senga faqat yaxshilik qilganmiz , seni eson-omon jo‘natib yuborganmiz . Endi sen ham bizga yomonlik qilmasliging haqida ahd qilaylik . Mana , Xudovand seni barakali qilgan , — deyishdi .
01026030	Is’hoq ularga ziyofat berdi . Ular yeb-ichishdi .
01026031	Erta bilan turib , bir-biriga qasamyod qilishdi . Is’hoq ularni kuzatdi va ular Is’hoqning oldidan eson-omon ketishdi .
01026032	O‘sha kuni Is’hoqning qullari kelib : « Biz suv topdik » , — deb o‘zlari qaziyotgan quduq haqida uni ogoh qildilar .
01026033	Is’hoq u quduqning otini Shiv’a ( ya’ni Qasamyod ) qo‘ydi . Shu sababdan u shaharning oti bugunga qadar Be’r-Shevadir .
01026034	Esov qirq yoshida hetiy Be’riyning qizi Yahuditni va hetiy Eylonning qizi Bo‘smatni xotinlikka oldi .
01026035	Bu kelinlar Is’hoq bilan Rivqoni jonidan to‘ydirdi .
01027001	Is’hoq qarib , ko‘zlari xiralashib qolgan chog‘da , u katta o‘g‘li Esovni yoniga chaqirib : — O‘g‘lim ! — dedi . — Labbay ! — dedi Esov .
01027002	— Mana , men endi qarib qoldim , ajalim keladigan kunni bilmayman .
01027003	Endi sen o‘q-yoy va sadoqni olib dashtga bor , men uchun ov qilib kel .
01027004	Men yaxshi ko‘rgan taomdan tayyor qilib keltir , toki men yeb , o‘lmasimdan oldin , jonim tanimda borida seni duo qilayin , — dedi .
01027005	Is’hoq o‘g‘li Esovga gapirayotgan vaqtda , onasi Rivqo eshitib turgan edi . Esov ov qilib kelish uchun dashtga ketganidan keyin ,
01027006	Rivqo o‘g‘li Yoqubga dedi : — Men otangning akang Esovga aytgan gapini eshitdim . U Esovga :
01027007	« Menga ov qilib kel , men yaxshi ko‘rgan taomdan tayyor qil , — dedi , — o‘lishimdan oldin seni Xudovand huzurida duo qilayin » , — dedi .
01027008	Endi o‘g‘lim , mening gapimga quloq sol !
01027009	Qo‘tonga borib , u yerdan menga ikkita yaxshi uloq olib kel . Men ulardan otang yaxshi ko‘radigan taomni tayyorlayman .
01027010	Sen otangga olib borib unga yedirasan , toki u seni o‘limidan oldin duo qilsin .
01027011	Yoqub onasi Rivqoga : — Esov akam serjun odam , mening terim esa silliqqina .
01027012	Bordiyu otam meni paypaslab ko‘rsa , men uning oldida aldamchi bo‘lib qolaman-u , o‘zimga duo o‘rniga la’nat olaman , — dedi .
01027013	Onasi unga : — Sen oladigan la’nat mening bo‘ynimga bo‘lsin , o‘g‘lim . Sen gapimga quloq sol , qani endi borib , men aytganni olib kel ! — dedi .
01027014	Shunda Yoqub borib , onasiga istaganini olib keldi . Onasi esa Yoqubning otasi yaxshi ko‘radigan taomni tayyor qilib qo‘ydi .
01027015	Uyda katta o‘g‘li Esovning saqlanayotgan eng chiroyli kiyimlarini olib , kichik o‘g‘li Yoqubga kiygizdi .
01027016	Uning qo‘llarini va bo‘ynining silliq joyini esa so‘yilgan uloqlarning terisi bilan yopdi .
01027017	So‘ng u tayyorlagan lazzatli taom bilan nonni o‘g‘li Yoqubning qo‘liga berdi .
01027018	Yoqub otasi yoniga kelib : — Ota ! — dedi . — Labbay o‘g‘lim , sen kimsan ? — dedi u .
01027019	Yoqub otasiga : — Men sizning to‘ng‘ichingiz Esovman . Siz aytgandek qildim . Marhamat dasturxonga o‘tirib , ovimdan tayyorlangan taomdan yeng , toki meni tirikligingizda duo qiling , — dedi .
01027020	Is’hoq o‘g‘lidan : — Qanday qilib bunchalik tez topding , o‘g‘lim ? — deb so‘radi . — Xudovand , sizning Xudoyingiz menga ro‘para qildi , — dedi u .
01027021	Is’hoq Yoqubga : — Yaqinroq kel-chi , o‘g‘lim , men seni bir paypaslab ko‘rayin , sen o‘g‘lim Esovmisan , yoki yo‘qmi ? — dedi .
01027022	Yoqub otasi Is’hoqqa yaqinlashgach , otasi uni paypaslab ko‘rdi-da : — Ovoz — Yoqubning ovoziyu , ammo qo‘llar — Esovning qo‘llari , — dedi .
01027023	Uni tanimadi , chunki uning qo‘llari akasi Esovning qo‘llariday serjun tuyular edi . Baribir uni duo qildi .
01027024	Bir ozdan keyin yana so‘radi : — Sen o‘g‘lim Esovmisan ? — Ha , menman , — dedi u .
01027025	— Unday bo‘lsa , mayli , menga ovingning o‘ljasidan keltirib ber , o‘g‘lim . Men uni yeb , jonim borida seni duo qilayin , — dedi . Yoqub o‘ljasidan otasiga keltirib berdi , otasi yedi . Sharob keltirdi , uni ham ichdi .
01027026	So‘ng Is’hoq Yoqubga : — Yaqinroq kelib meni o‘pgin , o‘g‘lim ! — dedi .
01027027	U yaqinlashib otasini o‘pdi . Is’hoq o‘g‘lining kiyimini iskab , uni duo qilib dedi : « Mana , o‘g‘limning isi — Xudovand muborak qilgan dashtning isiday !
01027028	Xudo senga ko‘k shabnamini va yer semizligini , G‘alla ham uzum farovonligini ato etsin .
01027029	Xalqlar senga qaram bo‘lsin , Uluslar senga bo‘yin sunsin . Aka-ukalaringga sarvar bo‘lgil , Og‘a-inilaring senga bo‘ysunsin . Senga la’nat o‘qiganlar la’nati bo‘lgay , Seni duo qiluvchilar muborak bo‘lgay » .
01027030	Yoqub Is’hoqning duosini endigina olib , otasi oldidan tashqariga chiqqan ham ediki , akasi Esov ovdan qaytib kelib qoldi .
01027031	U ham lazzatli taom tayyorladi va otasiga keltirib : — Ota ! Marhamat qilib o‘g‘lingizning ovidan tayyorlangan taomdan yeng , toki joningiz borida meni duo qilgaysiz , — dedi .
01027032	Otasi Is’hoq undan : — Sen kimsan ? — deb so‘radi . — Men to‘ng‘ich o‘g‘lingiz Esovman , — dedi u .
01027033	Shunda Is’hoqni g‘oyat shiddatli titroq bosdi : — Anavi ov ovlab menga keltirgan kim edi , axir ? Sening kelishingdan oldin men kimning ovi o‘ljasidan yeb uni duo qilgan bo‘lsam , o‘sha tabarruk bo‘ladi , — dedi .
01027034	Esov otasining so‘zlarini eshitgach , baland va g‘oyat achchiq faryod ko‘tarib : — Ota , meni ham duo qilsangiz-chi ! — deb otasiga yolvordi .
01027035	— Ukang hiyla ishlatib , sening duoyingni olib ketdi-ku , axir , — dedi otasi .
01027036	Esov : — Unga Yoqub deb ot qo‘yishlari bekorga emas-da ! Ikki marta u meni aldadi : avval to‘ng‘ichligimni oldi , mana endi duoyimni ham olib ketibdi ! — dedi . So‘ng u yana so‘radi : — Men uchun biron duo qoldirmadingizmi ?
01027037	Is’hoq javob berib : — Men ukangni senga sarvar qildim , hamma birodarlarini ham unga qul qilib berdim . G‘alla va uzum ne’mati bilan uni ta’minladim . Endi sen uchun nima qilayin , o‘g‘lim ? — dedi .
01027038	Esov otasiga : — Ota , nahotki duo sizda bittagina bo‘lsa ? Ota , meni ham duo qiling ! — deb qattiq dod solib yig‘ladi .
01027039	Otasi Is’hoq unga shunday javob berdi : « Sening maskaning unumdor yerlardan yiroq , Yuqoridan tushgan ko‘k shabnamidan yiroq bo‘lgay .
01027040	Sen qiliching tig‘ida yashab , Ukangga qaram bo‘lgaysan . Bir vaqt silkinganingda esa , Uning zulmini bo‘yningdan tashlarsan » .
01027041	Yoqub otasining duosini olgani sababli , Esov ukasini yomon ko‘rib qoldi . Esov : « Otamning kuni bityapti , ana o‘shanda ukam Yoqubni o‘ldiraman » , — deb o‘ylab yurdi .
01027042	Rivqo bibi katta o‘g‘li Esovning fikridan xabardor bo‘lgach , kichik o‘g‘li Yoqubni chaqirib unga dedi : « Mana , akang Esov sendan o‘ch olmoqchi , seni o‘ldirish niyatida yuribdi .
01027043	Endi o‘g‘lim , mening so‘zimga quloq sol : sen bu yerdan chiqib , Horonga , akam Lobonning yoniga qochib ket .
01027044	Akang g‘azabidan tushmaguncha , sen bir muddat Lobonning yonida yashagin .
01027045	Qo‘y , akangning g‘azabi sendan qaytsin , unga qilgan ishing esidan chiqsin , o‘shanda men kishi yuborib seni u yerdan oldirib kelarman . Aks holda men bir kunning o‘zida ikkovlaringizdan ham mahrum bo‘lib qolaman-ku ! »
01027046	Keyin Rivqo Is’hoqqa so‘zlab : « Hetiy kelinlarimiz dastidan men jonimdan bezor bo‘ldim . Agar Yoqub ham bu yerning qizlari — Het qizlaridan xotin olsa , unda menga yashashning nima keragi bor ? » — dedi .
01028001	Shunda Is’hoq Yoqubni chaqirib , uni duo qildi va shunday vasiyat qildi : « Kan’on qizlaridan xotin olma .
01028002	Bu yerdan chiqib , Mesopotamiyaga , onangning otasi Batuilning xonadoniga ket . U yerdan onangning akasi Lobonning qizlaridan o‘zingga xotin ol .
01028003	Qodir Tangri seni barakali qilsin , senga farovonlik berib , naslingni ko‘paytirsin , sendan xalqlar jamoatini vujudga keltirsin .
01028004	Ibrohimning barakatini senga hamda zurriyotingga bersin , toki sen musofir bo‘lib yurgan yerni — Xudo Ibrohimga bergan yerni egallab olgin » .
01028005	Shuni aytib , Is’hoq Yoqubni jo‘natdi . Yoqub Mesopotamiyaga , o‘zining va Esovning onasi Rivqoning akasi aramiy Batuilning o‘g‘li Lobonning oldiga bordi .
01028006	Is’hoq Yoqubni duo qilib , o‘ziga xotin olishi uchun uni Mesopotamiyaga yuborayotganini , uni duo qilayotganida esa « Kan’on qizlaridan xotin olma » , deb buyurganini Esov eshitgan edi .
01028007	Yoqub ota-onasining gapiga quloq solib , Mesopotamiyaga ketdi .
01028008	Esov esa Kan’on qizlari otasi Is’hoqqa yoqmaganini bilib ,
01028009	Ibrohim o‘g‘li Ismoilning oldiga bordi va allaqachon olgan xotinlari ustiga Ismoilning qizi , Navoyo‘tning singlisi Maholatni o‘ziga xotinlikka oldi .
01028010	Yoqub Be’r-Sheva shahridan jo‘nab , Horonga qarab yo‘l oldi .
01028011	Quyosh botay degan paytda u biron joyga tushib , tunamoqchi bo‘ldi . Atrofdagi toshlardan birini oldi-da , boshi tagiga qo‘yib yotdi .
01028012	U uxlar ekan , tushida tik turgan narvonni ko‘rdi . Narvonning bir uchi yerga , bir uchi osmonga tegib turar , Xudoning farishtalari esa unda chiqib tushayotgan edilar .
01028013	Xudovandning O‘zi ham narvonning ustida turganicha , shunday gapirdi : « Men — Xudovand , otang Ibrohimning va Is’hoqning Xudosiman . Sen yotgan yerni Men senga va zurriyotingga beraman .
01028014	Sening zurriyoting yerning qumidek ko‘p bo‘ladi . G‘arbu sharqqa , shimolu janubga yoyilib borasan . Sendan va zurriyotingdan yer yuzidagi hamma qabilalar baraka topadilar .
01028015	Mana , Men sen bilan . Qayerga bormagil , Men seni asrayman , seni yana shu yerga qaytaraman . Senga aytganlarimni to bajo keltirmagunimcha , seni tark etmayman » .
01028016	Yoqub uyg‘ongach : « Chindan ham bu yerda Xudovand bor ekan , men esa bilmabman ! » — dedi .
01028017	U juda vahimaga tushib : « Qanday qo‘rqinchli bu joy ! Bu Xudoning uyidan boshqa narsa emas , bu osmon qopqasidir ! » — dedi .
01028018	Erta bilan Yoqub o‘rnidan turdi-da , boshi tagiga qo‘ygan toshni olib , uni yodgorlik qilib tikladi , uni Xudoga bag‘ishlash uchun ustidan moy quydi .
01028019	Ilgari Luz deb nomlangan bu shaharga Baytil ( ya’ni Xudo uyi ) nomini berdi .
01028020	Yoqub nazr atab , dedi : « Agar Xudo men bilan bo‘lib , borayotgan shu yo‘limda meni asrasa , menga yeyishim uchun non , kiyishim uchun kiyim-kechak berib tursa ,
01028021	meni eson-omon otamning uyiga qaytarib keltirsa , unda Xudovandni o‘zimning yagona Xudoyim bilaman .
01028022	Men yodgorlik qilib tiklagan shu toshning o‘zi Xudoning uyi bo‘ladi . Menga Sen nimaiki bersang , o‘ndan bir qismini Senga ushr qilib beraman » .
01029001	Yoqub yo‘l yurib , sharqiylar o‘lkasiga yetib bordi .
01029002	U bir ko‘z tashlab qarasa , dashtda bir quduq , quduq yaqinida esa uchta qo‘y suruvi yotganini ko‘rdi . U yer odamlari bu quduqdan suruvlarini sug‘orib yurishar ekan . Quduqning og‘zida katta tosh bor edi .
01029003	Hamma suruvlarini u yerga haydab kelishar va quduq og‘zidan toshni yumalatib , qo‘ylarini sug‘orib , quduqni yana tosh bilan yopib qo‘yib yurishar ekan .
01029004	Yoqub u yerdagilardan so‘radi : — Ey birodarlarim , qayerdansizlar ? — Biz Horondanmiz , — dedi ular .
01029005	Yoqub so‘radi : — Naho‘rning o‘g‘li Lobonni taniysizlarmi ? — Taniymiz , — deyishdi .
01029006	Yoqub : — O‘zi sog‘-salomatmi ? — dedi . Ular : — Sog‘-salomat . Mana , hozir uning qizi Rohila qo‘ylari bilan kelyapti , — deyishdi .
01029007	Yoqub : — Hali kun botishiga ancha bor , chorvani to‘dalaydigan payt bo‘lgani yo‘q . Sizlar qo‘ylarni sug‘orib , yana borib o‘tlatinglar , — dedi .
01029008	Ular : — Hamma suruvlarni yig‘ib , quduq og‘zidan toshni yumalatmaguncha , biz qo‘ylarni sug‘ora olmaymiz , — dedilar .
01029009	Yoqub bular bilan hanuz gaplashib turar ekan , Rohila otasining qo‘ylari bilan kelib qoldi . Chunki qo‘ylarni u boqardi .
01029010	Yoqub tog‘asi Lobonning qizi Rohilani va qo‘ylarini ko‘rishi bilanoq , quduqqa borib uning og‘zidan toshni yumalatib yubordi-da , tog‘asi Lobonning qo‘ylarini sug‘ordi .
01029011	So‘ng Yoqub Rohilani o‘pib , baland ovoz bilan yig‘lab yubordi .
01029012	U Rohilaga uning otasining jiyani va ammasi Rivqoning o‘g‘li ekanini bildirdi . Shunda Rohila yugurib borib , otasiga xabar qildi .
01029013	Lobon singlisining o‘g‘li Yoqub kelganini eshitgan zahoti uni qarshilamoq uchun chopib bordi va uni quchoqlab , yuz-ko‘zidan o‘pdi . So‘ng Lobon uni uyiga olib keldi va Yoqub unga hamma bo‘lgan voqealarni hikoya qilib berdi .
01029014	Lobon unga : — Sen o‘zimning etu suyagimsan ! — dedi . Yoqub Lobonnikida bir oycha yashagandan keyin ,
01029015	Lobon Yoqubdan so‘radi : — Nahotki sen mening jiyanim bo‘la turib , menga tekin xizmat qilarkansan ? Menga ayt-chi , xizmat haqingga nima to‘lay ?
01029016	Lobonning ikki qizi bor edi : kattasining ismi Lea , kichigining ismi Rohila edi .
01029017	Leaning ko‘zlari ojizroq , Rohila esa qaddi-qomati kelishgan , juda chiroyli qiz edi .
01029018	Yoqub Rohilani sevib qolgani uchun , Lobonga : — Kichik qizingiz Rohila uchun yetti yil sizga xizmat qilaman , — dedi .
01029019	Lobon unga : — Boshqa birovga berganimdan ko‘ra , uni senga berganim yaxshidir . Mayli , menikida turaver , — dedi .
01029020	Shunday qilib , Yoqub Rohila uchun yetti yil xizmat qildi . Unga bo‘lgan muhabbati sababli yetti yil uning ko‘ziga bir necha kundek ko‘rindi .
01029021	Oxiri Yoqub Lobonga : — Mening muddatim tugadi , endi xotinimni bering , men uning yoniga kirayin , — dedi .
01029022	Lobon u yerning hamma aholisini to‘plab , bazm qildi .
01029023	Kechasi esa qizi Leani Yoqubning oldiga keltirdi . Yoqub u bilan yotdi .
01029024	( Lobon o‘zining cho‘risi Zilpani qizi Leaga cho‘rilikka bergan edi . )
01029025	Erta bilan Yoqub turib ko‘rsaki , u Lea ekan ! U Lobonga borib : — Bu nima qilganingiz ? Men sizga Rohila uchun xizmat qilmagandimmi ? Nega meni aldadingiz ? — dedi .
01029026	Lobon unga : — Bizning makonimizda kichikni kattadan oldin berish odati yo‘q .
01029027	Mayli , Leaning kelinlik haftasi tugasin , o‘shanda men Rohilani ham senga beraman , agar uning evaziga menikida yana yetti yil xizmat qilsang , — dedi .
01029028	Yoqub bunga ko‘ndi . Leaning kelinlik haftasi o‘tgandan keyin , Lobon qizi Rohilani ham Yoqubga xotinlikka berdi .
01029029	( Lobon o‘zining cho‘risi Bilhani qizi Rohilaga cho‘rilikka bergan edi . )
01029030	Yoqub Rohila bilan ham yotdi . Uni Leadan ko‘proq sevardi . Shunday qilib , Yoqub Lobonnikida yana yetti yil xizmat qildi .
01029031	Xudovand Leaning eriga sevimsiz ekanini ko‘rib , uni tug‘adigan qildi . Rohila esa pushtsiz edi .
01029032	Lea homilador bo‘lib bir o‘g‘il tug‘di . U : « Xudovand mening musibatimni ko‘rdi , erim endi meni sevadi » , — deb , o‘g‘liga Ruben ( ya’ni o‘g‘ilni ko‘ring ) ismini qo‘ydi .
01029033	U yana homilador bo‘lib bir o‘g‘il tug‘di . Bu gal u : « Xudovand mening sevimsizligimdan qulog‘ini bekitmay , menga buni ham berdi » , — deb , o‘g‘liga Shim’o‘n ( ya’ni Eshituvchi ) ismini berdi .
01029034	U yana homilador bo‘lib bir o‘g‘il tug‘di va : « Endi bu safar erim menga bog‘lanadi , chunki men unga uch o‘g‘il tug‘ib berdim » , — dedi , o‘g‘lini Leviy ( ya’ni Bog‘langan ) deb atadi .
01029035	U yana homilador bo‘lib bir o‘g‘il tug‘di va : « Bu gal men Xudovandga shukur qilaman » , — dedi , o‘g‘liga Yahudo ( ya’ni Shukur ) ismini qo‘ydi . Shundan keyin u tug‘ishdan qoldi .
01030001	Rohila Yoqubga bola tug‘olmagach , opasiga hasad qila boshladi . U Yoqubga : — Menga farzand bering , bo‘lmasa o‘laman ! — dedi .
01030002	Lekin Yoqub Rohilaga g‘azablanib : — Nahotki men seni onalik baxtidan bebahra qilgan Xudoning o‘rnida bo‘lsam ? ! — dedi .
01030003	Rohila : — Mana cho‘rim Bilha bilan yoting . Men uni o‘z tizzalarimga olib tug‘diraman , bolasiga doya ham , ona ham bo‘laman , — dedi .
01030004	Shunday qilib , Rohila o‘zining cho‘risi Bilhani eriga xotinlikka berdi va Yoqub u bilan yotdi .
01030005	Bilha homilador bo‘lib , Yoqubga bir o‘g‘il tug‘ib berdi .
01030006	Shunda Rohila : « Xudo meni himoya qildi , faryodimni eshitib menga bir o‘g‘il berdi » , — dedi va o‘g‘lining otini Dan ( ya’ni Himoyachi ) qo‘ydi .
01030007	So‘ngra Rohilaning cho‘risi Bilha yana homilador bo‘lib , Yoqubga ikkinchi bir o‘g‘il tug‘ib berdi .
01030008	Rohila : « Men opamni ilohiy kurash bilan yengdim » , — dedi va o‘g‘liga Naftoli ( ya’ni Kurashchi ) ismini qo‘ydi .
01030009	Lea tug‘ishdan qolganini bilgach , o‘zining o‘rniga cho‘risi Zilpani Yoqubga xotinlikka berdi .
01030010	Leaning cho‘risi Zilpa ham Yoqubga bir o‘g‘il tug‘ib berdi .
01030011	Shunda Lea : « Toleim keldi » , — deb , uning otini Gad ( ya’ni Tole ) qo‘ydi .
01030012	Leaning cho‘risi Zilpa Yoqubga ikkinchi bir o‘g‘il tug‘ib berdi .
01030013	Shunda Lea : « Men qanday baxtiyorman , endi ayollar meni baxtiyor deyishadi » , — deb , o‘g‘liga Osher ( ya’ni Baxtiyor ) degan nom berdi .
01030014	Ruben bug‘doy o‘rimi vaqtida dalaga bordi . Dalada mehrigiyohlarni topib , onasi Leaga keltirdi . Shunda Rohila Leaga : — O‘g‘lingning mehrigiyohlaridan menga ham ber ! — dedi .
01030015	Ammo Lea unga : — Erimni olganing kammi , o‘g‘limning mehrigiyohlarini ham olmoqchimisan ? — dedi . — Mayli , o‘g‘lingning mehrigiyohlari evaziga bu kecha erim sen bilan yotsin , — dedi Rohila .
01030016	Kechqurun Yoqub daladan kelgach , Lea uni qarshi olgani chiqdi-da , unga : — Siz mening yotog‘imga kiring , chunki men sizni o‘g‘lim topgan mehrigiyohlar evaziga sotib oldim , — dedi . Yoqub o‘sha kecha Lea bilan yotdi .
01030017	Xudo esa Leani eshitdi ; u homilador bo‘lib Yoqubga beshinchi bir o‘g‘il tug‘ib berdi .
01030018	Shunda Lea : « Cho‘rimni erimga berganim uchun Xudo menga mukofot berdi » , — dedi , o‘g‘lini Issoxor ( ya’ni Mukofot ) deb atadi .
01030019	Lea yana homilador bo‘lib , Yoqubga oltinchi o‘g‘il tug‘ib berdi .
01030020	Lea : « Xudo menga yaxshi hadya berdi ; men erimga olti o‘g‘il tug‘ib berganim uchun u endi menga e’tibor beradi » , — dedi va o‘g‘lining otini Zavulun ( ya’ni Mo‘tabar ) qo‘ydi .
01030021	Keyinroq u qiz tug‘ib , ismini Dina qo‘ydi .
01030022	Rohilani esa Xudo unutmagan edi . Xudo uning nolasini eshitib , uni tug‘adigan qildi .
01030023	Rohila homilador bo‘lib bir o‘g‘il tug‘di . U : « Xudo mening sharmandaligimni oradan ko‘tardi » , — dedi .
01030024	So‘ng : « Xudovand menga boshqa bir o‘g‘il ham qo‘shib bersin » , — dedi va o‘g‘lining ismini Yusuf qo‘ydi .
01030025	Rohila Yusufni tuqqanidan keyin , Yoqub Lobonga dedi : — Menga javob bering , men o‘z makonimga , o‘z mamlakatimga ketayin .
01030026	Men xotinlarim va bolalarim uchun sizga xizmat qilganman , endi ularni o‘zimga bering va men ketaman . Men sizga qanday xolis xizmat qilib kelganimni o‘zingiz bilasiz , — dedi .
01030027	Lobon unga : — Menga iltifot qilib so‘zimni tingla ! Men-ku : « Xayrli folim bor » , deb aytib yurgan ekanman , Xudovand meni sen tufayli barakali qilgan ekan .
01030028	Menga xizmat haqingni ayt , senga beraman , — dedi .
01030029	Yoqub : — Sizga ko‘rsatgan xizmatim samarasini o‘zingiz ko‘ryapsiz . Men kelganimda , chorvalaringizning ahvoli qandayligini esingizga keltiring-chi .
01030030	Men kelganimdan oldin sizning molingiz ozgina edi , keyinchalik o‘sib ko‘paydi . Men har qadam otganimda , Xudovand sizni ham barakali qildi . Lekin men o‘z uy-ro‘zg‘orimni qachon boqar ekanman ? — dedi .
01030031	Lobon : — Senga nima beray ? — dedi . — Menga hech narsa bermang , — dedi Yoqub . — Men yana sizning podalaringizni boqib cho‘ponligimni davom ettiraman , agar siz quyidagi shartimga rozi bo‘lsangiz :
01030032	Men bugun barcha podalaringiz ichidan o‘taman . Qo‘ylardan qora , ola yoki xoldor bo‘lganini , shuningdek , echkilardan ham ola yoki xoldor bo‘lganini podadan ajratib qo‘yaman . Shu hayvonlar mening xizmat haqim bo‘ladi .
01030033	Siz keyinchalik mening xizmat haqimni tekshirgani kelganingizda , ko‘nglim tozaligi sizning ko‘z o‘ngingizda ravshan bo‘ladi . Echkilarimdan qaysi biri ola yoki xoldor bo‘lmasa , qo‘ylarimdan qaysi biri qora bo‘lmasa , o‘g‘irliq hisoblansin .
01030034	Lobon : — Mayli , sen aytgandek bo‘lsin , — dedi-yu ,
01030035	o‘sha kunning o‘zida tanasida oqi bor barcha ola , chipor va xoldor takalar hamda echkilarni , shuningdek , barcha qora qo‘ylarni podadan ayirib qo‘ydi-da , o‘g‘illarining qaramog‘iga topshirdi .
01030036	U o‘zi bilan Yoqub orasidagi masofani uch kunlik yo‘l qilib belgiladi . Shunday qilib , Yoqub Lobonning qolgan qo‘ylarini boqib yuraverdi .
01030037	Yoqub o‘ziga terak , bodom va chinor daraxtlaridan yosh novdalarni qirqib oldi . Novdalarning po‘stlog‘ini oq qavatigacha yo‘l-yo‘l qilib shilib olib , ularda oq chiziqlar paydo qildi .
01030038	Po‘stlog‘i shilingan novdalarni esa u chorva suv ichadigan oxurlar yoniga , hayvonlarning ro‘parasiga qo‘ydi . Hayvonlar suv ichgani kelganda , novdalarning oldida juftlashib bo‘g‘oz bo‘lar edi .
01030039	Poda bu novdalar oldida bo‘g‘oz bo‘lgandan keyin , ola-bula , chipor va xoldor tug‘ardi .
01030040	Yoqub qo‘zilarni qo‘tondan ayirib , qo‘ylarning yuzlarini Lobonning hamma olachipor va qora hayvonlari tomonga qaratardi . Shunday qilib , u o‘ziga maxsus podalar yaratib , Lobonning chorvasi bilan birga emas , alohida qo‘yardi .
01030041	Urg‘ochilarning baquvvatlari qochayotgan vaqtda , Yoqub ular novdalar oldida juftlashsin , deb novdalarni suv oxurlari yoniga , qo‘ylarning ro‘parasiga qo‘yardi .
01030042	Lekin zaif urg‘ochilar qochayotgan paytda , u novdalarni qo‘ymas edi . Shunday qilib , zaif hayvonlar tuqqanlari Lobonning podalariga , baquvvatlari esa Yoqubnikiga o‘tar edi .
01030043	Natijada Yoqub haddan ortiq boyib , juda badavlat kishi bo‘lib ketdi . Uning qo‘y-echki podalari , cho‘rilaru qullari , tuya bilan eshaklari son-sanoqsiz edi .
01031001	Lobonning o‘g‘illari : « Mana Yoqub otamizning hamma narsasini o‘zlashtirgan , otamizni shilib , o‘zining butun bu boyligini orttirgan » , — deb aytib yurgan edilar . Bu gaplar Yoqubning qulog‘iga yetib qoldi .
01031002	Yoqub Lobonning avzoyini ko‘rib , u ham ilgarigiday unga yaxshi ko‘z bilan qaramayotganini sezdi .
01031003	Shu payt Xudovand Yoqubga xitob qilib : « Sen ota-bobolaring yeriga , tug‘ilgan yurtingga qaytib bor , Men sen bilan bo‘laman » , — dedi .
01031004	Yoqub kishi yuborib , Rohila va Leani o‘zining suruvlari o‘tlab yurgan yaylovga chaqirtirdi .
01031005	Ular kelgach , Yoqub ularga : « Otangizning avzoyi yaxshi emas , u menga ilgarigiday yaxshi ko‘z bilan qaramayapti , — dedi . — Ammo otamning Xudosi men bilandir .
01031006	Bilasizlarki , men otangizga butun kuchim bilan xizmat qildim .
01031007	Lekin otangiz menga pand berdi , xizmat haqimni o‘n marta o‘zgartirdi . Shunga qaramay , Xudo uning menga yomonlik qilishiga yo‘l qo‘ymadi .
01031008	Qachon u : “ Xoldorlar sening xizmat haqing bo‘ladi ” , — desa , butun poda xoldor tug‘ardi . Qachon u : “ Chiporlar sening xizmat haqing bo‘ladi ” , — desa , butun poda chipor tug‘ardi .
01031009	Mana Xudoning O‘zi otangizning chorvasini olib menga berdi .
01031010	Chorvalarning bo‘g‘oz bo‘lish vaqtida bir kuni tush ko‘rib qoldim . Tushimda nazar solsam , urg‘ochilarni qochirgan takalar ola , xoldor va yo‘l-yo‘l ekanlar .
01031011	Xudoning farishtasi tushimga kirib : — Ey Yoqub ! — dedi . — Labbay ! — dedim men .
01031012	U : — Endi nazar solib ko‘r , urg‘ochilarni qochirgan hamma takalar ola , xoldor va yo‘l-yo‘ldirlar . Mana , Lobon sen bilan nima qilayotganini ko‘rdim .
01031013	Men — Baytilda senga zohir bo‘lgan Xudoman . Sen u yerda yodgorlik toshiga moy surtgansan , u yerda Menga nazr atagansan . Endi tur , bu mamlakatdan chiqib , tug‘ilgan yurtingga qaytib ket , — dedi » .
01031014	Rohila bilan Lea Yoqubga javob berishdi : « Otamiz uyida bizning yana hissamiz , merosimiz qolganmikin ?
01031015	U bizlarni sotdi , pulimizni ham yedi . Bizlar endi unga begona bo‘lib qoldik .
01031016	Shunga ko‘ra , Xudo otamizdan olib bergan butun bu boylik bizlarga va bolalarimizga tegishli . Endi Xudo sizga nima aytgan bo‘lsa , hammasini bajo keltiring » , — deyishdi .
01031017	Yoqub o‘g‘illari bilan xotinlarini tuyalarga mindirib , u yerdan qo‘zg‘aldi .
01031018	O‘zining butun chorvasini oldiga solib , hamma orttirgan mol-mulkini , Mesopotamiyada qo‘lga kiritgan bor-yo‘g‘ini olib , Kan’on mamlakatiga , otasi Is’hoq huzuriga qarab yo‘lga tushdi .
01031019	Lobon esa o‘sha payt qo‘ylarining junini qirqqani ketgan edi . Rohila fursatdan foydalanib , otasining uyidagi sanamlarni o‘g‘irladi .
01031020	Shu tariqa Yoqub aramiy Lobonni aldab ketdi . O‘zining qochishidan uni ogoh qilmay ,
01031021	bor-yo‘q narsasini yig‘ishtirib , qochib ketdi . Frot daryosidan o‘tib , Gil’ad tog‘ligiga qarab jo‘nadi .
01031022	Uch kun o‘tgach , Yoqubning qochganligi haqidagi xabar Lobonga yetib bordi .
01031023	U qarindosh-urug‘larini o‘zi bilan olib yo‘lga chiqdi-da , yetti kun Yoqubning ketidan quvib , Gil’ad tog‘ligida unga yetib oldi .
01031024	Lekin o‘sha kechasi Xudo aramiy Lobonning tushiga kirib , unga : « Ehtiyot bo‘l , Yoqubga yaxshi-yomon gaplar bilan do‘q-po‘pisa qilma ! » — dedi .
01031025	Lobon Yoqubga yetib olganida , Yoqub tepada chodir tikib yotgan edi . Lobon ham o‘zining uru G‘-aymoqlari bilan birga Gil’ad tog‘ligida chodir tikdi .
01031026	Lobon Yoqub bilan yuzlashib : — Sen nima qilding ? — dedi . — Nega sen menga pand berib , qizlarimni harbiy asiralarday olib ketding ?
01031027	Nega meni laqillatib , o‘g‘rincha qochib ketding ? Menga bildirganingda edi , men seni xursandchilik va qo‘shiqlar bilan , doyra va g‘ijjak sadolari ostida kuzatardim .
01031028	Sen hatto nabiralarim va qizlarimni o‘pishimga ham imkon bermading . Sen ahmoqlarcha ish tutding !
01031029	Sizlarni jazolash mening qo‘limdan kelsa kerak . Ammo o‘tgan kecha otangizning Xudosi menga xitob qilib : « Ehtiyot bo‘l , Yoqubga yaxshi-yomon gaplar bilan do‘q-po‘pisa qilma » , — dedi .
01031030	Albatta , sen endi otang uyiga borasan . O‘zimnikilarni ko‘ray , deb ko‘zing to‘rt bo‘ldi , axir . Lekin nega sen xudolarimni o‘g‘irlab ketding ?
01031031	Yoqub Lobonga javob berib : — Men qo‘rqdim . Mabodo siz qizlaringizni mendan tortib olasiz , deb qo‘rqib yurgan edim .
01031032	Ammo xudolaringizga kelsak , agar ularni kimning yonidan topsangiz , u tirik qolmasin ! Qarindoshlarimning ko‘zi oldida hamma narsamni titkilab ko‘ring . Agar sizning biror narsangizni topsangiz , olib keting ! — dedi . Rohila sanamlarni o‘g‘irlaganini Yoqub bilmas edi .
01031033	Lobon Yoqubning chodiriga , so‘ngra Leaning va ikkala cho‘rining chodirlariga ham kirdi , ammo sanamlarni topolmadi . Leaning chodiridan chiqib , Rohilaning chodiriga kirdi .
01031034	Rohila esa sanamlarni tuya egarining tagiga qo‘yib qo‘ygan va uning ustida o‘tirgan edi . Lobon butun chodirni axtarib chiqdi-yu , biroq sanamlarini topolmadi .
01031035	Shu orada Rohila otasiga : — Janobimning huzurida o‘rnimdan turmaganimga ularning achchiqlari kelmasin , men xotinlar odatiga yo‘liqqanman , — dedi . Shunday qilib , Lobon qancha axtarsa ham , sanamlarini topolmadi .
01031036	Yoqub esa achchiqlanib , Lobonni jerkib dedi : — Aybim va gunohim nimaki , siz quturganday mening ketimdan quvyapsiz ?
01031037	Siz mening hamma anjomlarimni titib chiqdingiz , o‘z uy anjomlaringizdan nima topdingiz ? Topgan bo‘lsangiz , qani mening va o‘zingizning qarindoshlaringiz oldida bu yerga qo‘ying . Ular ikkovimizning oramizda hukm qilsinlar .
01031038	Mana , yigirma yildir men siznikida bo‘ldim . Sovliq qo‘ylaringiz va echkilaringiz chala tug‘madilar . Men qo‘toningizdan biron qo‘chqor ham yeganim yo‘q .
01031039	Yovvoyi hayvonlar bo‘g‘izlab tashlaganlarini sizning oldingizga keltirmas ham edim , zararini o‘z bo‘ynimga olardim . Lekin siz kunduzi o‘g‘irlanganmi , kechasi o‘g‘irlanganmi , hammasini mendan talab etardingiz .
01031040	Kunduzi issiqdan , kechasi sovuqdan azob chekardim . Ko‘zlarimdan uyqum qochardi .
01031041	Mening yigirma yil umrim sizning uyingizda shunday o‘tdi . O‘n to‘rt yil ikki qizingiz uchun , olti yil chorvangiz uchun sizga xizmat qildim . Siz esa xizmat haqimni o‘n marta o‘zgartirdingiz .
01031042	Agarda otamning Xudosi , otam Is’hoq va bobom Ibrohim qo‘rqqan Tangri men bilan bo‘lmaganida edi , endi siz hozir ham meni quruq jo‘natar edingiz . Lekin Xudo mening azobimni va qo‘llarim chekkan mashaqqatni ko‘rib , kecha meni himoya qildi .
01031043	Lobon Yoqubga javoban dedi : — Bu qizlar — mening qizlarim . Bu bolalar — mening bolalarim . Bu chorva — mening chorvam . Sen ko‘rib turgan hamma narsalar — meniki . Shunday ekan , men o‘z qizlarimga va ular tuqqan bolalarga biror nima qila olsam bo‘ladimi ?
01031044	Endi kel , ikkimizning oramizda ahd qilamiz , bu ahd sen va menga guvoh bo‘ladi .
01031045	Shunda Yoqub bir toshni olib , uni yodgorlik qilib qo‘ydi .
01031046	So‘ng qarindoshlariga : « Tosh to‘plab kelinglar » , — dedi . Ular tosh to‘plab , uyum yasadilar . O‘sha yerda , tosh uyumining ustida ovqat yedilar .
01031047	Lobon tosh uyumini Yagar-Sahaduta , Yoqub esa Galyed deb atadi .
01031048	Lobon : « Bugun bu tosh uyumi bizning oramizda shohiddir » , — degani uchun , u yer Galyed ( ya’ni Shohid Tepasi ) deb atalib keladi .
01031049	Shuningdek , tepa Mispo ( ya’ni Posbonlik ) deb ham atalgan . Chunki Lobon so‘zida davom etib : — Bir-birimizni ko‘rmay qolganimizdan keyin , Xudovand ikkovimizning oramizda posbonlik qilib tursin .
01031050	Agar qizlarimga ozor bersang yoki ular ustiga yana xotinlar olsang , bilib qo‘yginki , bizning oramizda insongina emas , balki Xudoning O‘zi shohid bo‘ladi , — dedi .
01031051	Lobon Yoqubga yana shunday dedi : — Men o‘rnatgan shu tosh uyumi va mana bu yodgorlik bizning oramizda qolib ketsin .
01031052	Tepa va yodgorlikdan o‘tib , men senga , yoki sen menga zarba bermasligimizga bu tepa hamda yodgorlik guvoh bo‘lib tursin .
01031053	Ibrohim hamda Naho‘rning , shuningdek , ularning ota-bobolarining Xudosi bizning oramizda hukm qilsin . Shunda Yoqub otasi Is’hoq qo‘rqqan Tangri haqi qasamyod qildi .
01031054	Yoqub tog‘ ustida mol so‘yib , xudoyi qildi va qarindoshlarini taom yemoqqa chaqirdi . Ular ovqatlanib , tog‘da tunadilar .
01031055	Erta bilan Lobon turib , nabiralarini va qizlarini o‘pib duo qildi , yo‘lga ravona bo‘lib , o‘z makoniga qaytib ketdi .
01032001	Yoqub o‘z yo‘lida ketayotgan ekan , Xudoning farishtalari unga uchrab qoldilar .
01032002	Yoqub ularni ko‘rib : « Bu Xudoning lashkargohi-ku ! » — deb yubordi , u joyni Mahanayim ( ya’ni Lashkargohlar ) deb atadi .
01032003	Yoqub o‘zidan oldin Se’ir Dashti deyiladigan Edo‘m mamlakatiga , akasi Esov oldiga xabarchilar yubordi .
01032004	Ularga buyurib dedi : « Janobim Esovga shunday deb aytinglar : “ Sizning bandangiz Yoqub deyaptiki , men Lobonnikida musofir bo‘lib yashab , hozirgacha band bo‘lib qoldim .
01032005	Shu orada men ho‘kizlar , eshaklar , qo‘y-echkilar , qulu cho‘rilar egasi bo‘ldim . Endi xabarchilarni janobimni ogoh qilish va uning iltifotiga sazovor bo‘lish uchun yubordim ” » .
01032006	Xabarchilar borib kelib , Yoqubga : « Bizlar akangiz Esovning yoniga bordik . U sizning qarshingizga chiqib kelayotir , u bilan to‘rt yuz kishi bor » , — deyishdi .
01032007	Shunda Yoqub juda qo‘rqib , yuragi ziq bo‘lib ketdi . O‘zining odamlari bilan qo‘y , sigir va tuyalarni ikki manzilga ayirib qo‘ydi .
01032008	« Agar Esov bir manzilga kelib menga zarba bersa , qolgan manzildagilar qutulib qolar » , — deb o‘yladi .
01032009	Yoqub ibodat qilib dedi : « Yo Xudoyo Xudovando , bobom Ibrohimning va otam Is’hoqning Xudosi ! Sen menga : “ Ona yurtingga , o‘z qavm-urug‘laringga qaytgin va Men senga ehson qilaman ” , — deb aytgan eding .
01032010	Bandangga ko‘rsatgan butun mehr-shafqatingga va sadoqatingga men sazovor emasman . Men-ku , tayog‘im bilangina ushbu O‘rdun daryosidan o‘tgan edim , endi mana , ikki manzilning egasi bo‘ldim .
01032011	Marhamat qilib , meni akam Esovning qo‘lidan qutqazgin ! Men undan juda qo‘rqaman , mabodo u kelib meni , farzandlarim bilan onalarini qirib tashlamasin .
01032012	Sen menga degansanki : “ Men senga ehson qilaman , sening zurriyotingni dengiz qumidek ko‘paytirib yuboraman , ko‘pligidan uni sanab bo‘lmaydi ” » .
01032013	Yoqub o‘sha kecha u joyda tunadi . O‘zida bor narsalarning hammasidan akasi Esovga sovg‘a uchun ajratdi :
01032014	ikki yuz bosh echki , yigirma bosh taka , ikki yuz bosh sovliq qo‘y , yigirma bosh qo‘chqor ,
01032015	o‘ttiz bosh sog‘in tuya bilan bo‘taloqlari , qirq bosh sigir bilan o‘n bosh novvos , yigirmata urg‘ochi eshak va o‘nta hangi eshak .
01032016	Har bir podani alohida-alohida qullariga topshirib , ularga : « Mening oldimdan o‘tib boraveringlar va poda bilan poda orasida belgili masofa qoldiringlar » , — dedi .
01032017	Yana ulardan birinchisiga maxsus amr berib : « Akam Esov sen bilan uchrashib qolganda : “ Kimnikisan ? Qayerga boryapsan ? Oldingdagi bu poda kimniki ? ” — deb so‘rab qolsa ,
01032018	unda deginki : “ Bandangiz Yoqubnikidir , janobim Esovga Yoqubning yuborgan hadyasidir . Mana , uning o‘zi ham bizning ketimizdan kelayotir ” » .
01032019	Yoqub ikkinchisiga ham , uchinchisiga ham , podalarni haydab ketayotganlarning hammasiga ham buyurib : « Esov bilan uchrashib qolganingizda , unga xuddi shunday deb aytinglar .
01032020	Ayniqsa : “ Bandangiz Yoqub orqamizdan kelayotir ” , — deb ta’kidlab aytinglar » , — dedi . Yoqub : « O‘zimdan oldin borayotgan hadyalar bilan uni tinchitaman , undan keyin u bilan yuzma-yuz ko‘rishamiz , balki mendan yuz o‘girmas » , — deb o‘ylar edi .
01032021	Shunday qilib , Yoqub hadyalarni o‘zidan oldin yubordi . O‘zi esa o‘sha kecha yana manzilida tunadi .
01032022	Hali tun o‘tmay , Yoqub o‘rnidan turdi-da , ikki xotini bilan ikki cho‘risini hamda o‘n bir bolasini olib , Yabbo‘q daryosining kechuvidan o‘tdi .
01032023	Ularni va o‘zida bor bo‘lgan narsalarini ham daryodan o‘tkazdi .
01032024	Oxirida yakka o‘zi qoldi va bir Zot tong otguncha u bilan kurashdi .
01032025	U Yoqubni yenga olmagach , uning son bo‘g‘iniga urdi va soni bo‘g‘inidan chiqib ketdi .
01032026	U Zot : — Meni qo‘yib yubor , mana tong otdi , — dedi . Lekin Yoqub Unga : — Meni duo qilmaguningcha , Seni qo‘yib yubormayman ! — dedi .
01032027	O‘sha Zot : — Oting nima ? — deb so‘radi . U : — Otim Yoqub , — dedi .
01032028	O‘sha Zot : — Bundan buyon seni Yoqub emas , balki Isroil deydilar . Chunki sen Xudo hamda odamlar bilan kurashib , g‘olib chiqding , — dedi .
01032029	Yoqub : — O‘tinib so‘rayman , ismingni ayt-chi ! — deb iltimos qildi . Lekin U : — Nima uchun Mening ismimni so‘rayapsan ? — dedi . So‘ng o‘sha yerda Yoqubni duo qildi .
01032030	Yoqub esa : « Xudoni yuzma-yuz turib ko‘rdim , U jonimga ora kirdi » , — dedi . Shuning uchun o‘sha joyni Panuil ( ya’ni Xudo Yuzi ) deb atadi .
01032031	U Panuildan uzoqlashganda , kun yorisha boshlagan edi . U soni og‘rib , oqsab yurardi .
01032032	Shu sababdan Isroil farzandlari bugungacha son bo‘g‘inidagi quymuch payini yemaydilar . Chunki u Zot Yoqubni naq shu joyiga urgan edi .
01033001	Yoqub nazar solib bir qaragan edi , Esov va u bilan to‘rt yuz kishi kelayotganini ko‘rdi . Shunda Yoqub bolalarini Lea , Rohila va ikki cho‘risi orasida taqsim qildi .
01033002	Cho‘rilar va ularning bolalarini oldinga , Lea va uning bolalarini ketroqqa , Rohila bilan Yusufni esa eng orqaga qo‘ydi .
01033003	Yoqubning o‘zi hammaning oldida borib , akasiga yaqinlashguncha yetti marta yergacha egilib ta’zim qildi .
01033004	Esov ukasini qarshilagani yugurdi , uni quchoqlab , bo‘yniga osilib , yuz-ko‘zidan o‘pdi . Ular yig‘lashdilar .
01033005	Esov boshini ko‘tarib qarab , xotinlar bilan bolalarni ko‘rdi . — Bular sening kiming bo‘ladilar ? — deb so‘radi . — Bular sizning bandangizga Xudo ehson qilgan bolalardir , — dedi Yoqub .
01033006	Shunda cho‘rilar bilan bolalari ham yaqinlashib , ta’zim qilishdi .
01033007	So‘ngra Lea bilan bolalari , oxirida esa Yusuf bilan Rohila ham hammalari yaqinlashib , ta’zim qilishdi .
01033008	Esov so‘radi : — Men uchrashib qolgan boshqa toifa-chi , ularni yuborishingdan maqsad nima ? — Janobimning iltifotiga sazovor bo‘lishim uchun yubordim , — dedi Yoqub .
01033009	— Ey birodarim , menda ko‘p narsa bor , o‘zingniki o‘zingga bo‘lsin , — dedi Esov .
01033010	Yoqub : — Yo‘q , agar siz meni iltifotingizga sazovor hisoblasangiz , sovg‘amni mening qo‘limdan oling . Mana siz meni ochiq chehra bilan qarshiladingiz , siz bilan yuzma-yuz ko‘rishish men uchun xuddi Xudoning yuzini ko‘rish demakdir .
01033011	Marhamat qilib , sizning oldingizga yuborgan sovg‘a-salomimni qabul qiling . Chunki Xudo menga ehson qildi , menda hamma narsa bor , — dedi . Yoqub unga ko‘p yolvorgach , Esov sovg‘alarni qabul qildi va :
01033012	— Qani yuraylik , men sening oldingda boraveraman , — dedi .
01033013	Lekin Yoqub unga dedi : — Janobim biladilarki , bolalar nozik , qo‘ylar va sigirlarim esa sog‘iladigan . Agar ularni bir kungina qistab haydasalar , butun chorva o‘lib qoladi .
01033014	Iltimos , janobim o‘z bandasidan ilgari boraversinlar . Men ixtiyorimdagi mollar va bolalarning qadamiga qarab , asta-sekingina yurib , janobim yoniga , Se’irga yetib boraman .
01033015	Esov : — Men bilan kelgan odamlardan bir nechtasini sening izmingga topshirayin , — dedi . Lekin Yoqub : — Nima keragi bor ? Janobim meni iltifotiga sazovor hisoblasalar , bas , — dedi .
01033016	Shunday qilib , Esov o‘sha kuni o‘z yo‘liga , Se’ir tomonga qaytib ravona bo‘ldi .
01033017	Yoqub esa Sukkotga ko‘chib ketdi . O‘zi uchun uy qurib , chorvalariga esa chaylalar yasadi . Shuning uchun bu joy Sukkot ( ya’ni Chaylalar ) degan nom oldi .
01033018	Shunday qilib , Yoqub Mesopotamiyadan qaytib kelgandan keyin Kan’on mamlakatidagi Shakam shahriga eson-omon borib , shaharning ro‘parasida manzil qurdi .
01033019	So‘ngra o‘rnashgan yerni Shakamning otasi Hamo‘r o‘g‘illaridan yuz kumush tangaga sotib oldi .
01033020	U joyga bir qurbongoh qurib , uni Tangriga — Isroilning Xudosiga bag‘ishladi .
01034001	Leaning Yoqubga tug‘ib bergan qizi Dina bir kuni Kan’on qizlarini ko‘rishga borish uchun manzildan tashqariga chiqdi .
01034002	U yerning amiri hivviy Hamo‘rning o‘g‘li Shakam qizni ko‘rib , uni ushladi , zo‘rlab u bilan yotdi .
01034003	Shakam Yoqubning qizi Dinaga maftun bo‘lgan , uni juda sevib qolgan edi . U bu qizning dilini ovlamoqchi bo‘ldi .
01034004	Otasi Hamo‘rga ham bildirib : — Bu qizchani menga xotinlikka olib bering , — dedi .
01034005	Yoqub esa qizi Dinaning nomusi toptalganini eshitgach , o‘g‘illari chorva bilan dashtdan qaytib kelguncha xomush yurdi .
01034006	Shakamning otasi Hamo‘r Yoqub bilan gaplashmoqchi bo‘lib , uning oldiga bordi .
01034007	Shu orada Yoqubning o‘g‘illari dashtdan kelishdi . Bo‘lgan hodisani eshitishgach , ularning g‘azabi qaynab , qattiq jahli chiqib : — Yoqubning qizi bilan yotib , Isroil nomiga isnod keltiribdi , qilmaydigan ishni qilib qo‘yibdi ! — deyishdi .
01034008	Hamo‘r ularga : — O‘g‘lim Shakam qizingizga juda ishqiboz bo‘lgan , endi marhamat qilib uni o‘g‘limga xotinlikka bersangizlar .
01034009	Bir-birimiz bilan quda-andachilik qilaylik , siz qizlaringizni bizlarga beringlar , bizning qizlarimizni o‘zingizga olinglar .
01034010	Bizlar bilan yashaysizlar , bu yer sizlarning ixtiyoringizda bo‘ladi . Bu yerda yashab , savdo-sotiq qilasizlar , yer-suv egasi bo‘lasizlar , — dedi .
01034011	Keyin Shakam so‘z olib , qizning otasiga va akalariga : — Faqat sizlarning iltifotingizni qozonsam , bas . Menga nimaiki desangizlar , uni beraman .
01034012	Mendan qancha sovg‘a , qalin talab qilsangizlar ham , beraman ; faqat qizni menga xotinlikka beringlar , — dedi .
01034013	Yoqubning o‘g‘illari esa singillari Dinani harom qilgan Shakam va otasi Hamo‘rga ayyorlik bilan javob bermoqchi bo‘ldilar .
01034014	Ularga : — Bu ishni bizlar qilolmaymiz ; singlimizni sunnat bo‘lmagan odamga berish biz uchun benomuslik bo‘ladi .
01034015	Basharti har bir erkagingiz bizlardek xatna qilinsa , biz bunga rozi bo‘lamiz .
01034016	U taqdirda qizlarimizni sizlarga beramiz , sizlarning qizlaringizni ham o‘zimizga olamiz , sizlar bilan yashab , bitta qavm bo‘lamiz .
01034017	Agar bizlarga quloq solmay , xatna bo‘lmasangizlar , qizimizni olib ketamiz , — deyishdi .
01034018	Ularning bu gaplari Hamo‘r bilan o‘g‘li Shakamga ma’qul tushdi .
01034019	Yigit Yoqubning qiziga mehr qo‘yganidan , bu ishni bajarishni kechiktirmadi . U otasining xonadonida hammadan e’tiborli edi .
01034020	Shunday qilib , Hamo‘r va o‘g‘li Shakam shahar darvozasi oldiga borishdi va o‘z hamshaharlariga xitob qilib :
01034021	— Bu odamlar bizga nisbatan beg‘araz . Mayli , shu mamlakatda yashab savdo-sotiq qilsinlar . Yerimiz keng , ular bemalol sig‘adi . Ularning qizlarini o‘zimizga xotinlikka olaylik , o‘z qizlarimizni ham ularga beraylik .
01034022	Endi bu odamlar bizlar bilan birga yashab bir qavm bo‘lishga rozi-yu , lekin bittagina shartlari bor : bizlardagi har bir erkak ular singari xatna qilinsin ekan .
01034023	Shunda ularning podalari , mol-mulklari , ot-ulovlari ham bizlarniki bo‘ladi-ku ! Faqat ularning bu shartiga ko‘nsak bo‘ldi , bizlar bilan birga yashaydilar , — deyishdi .
01034024	Buni eshitganlaridan keyin , shahar darvozasidan kirib-chiqadigan hamma erkaklar Hamo‘r va o‘g‘li Shakamning gapiga kirib , xatna bo‘ldilar .
01034025	Oradan uch kun o‘tib , ular og‘rib yotar ekanlar , Yoqubning ikki o‘g‘li — Dinaning akalari Shim’o‘n va Leviy har biri o‘z qilichini taqib olishdi-da , tinch shaharga nogahon hujum qilib , butun erkaklarni o‘ldirdilar .
01034026	Hamo‘rni va o‘g‘li Shakamni ham tig‘dan o‘tkazib , Dinani Shakamning uyidan olib ketdilar .
01034027	Yoqubning o‘g‘illari o‘lganlarning ustiga yopirilib , singillarini sharmanda qilgan shaharni talon-taroj qilib tashladilar .
01034028	Ham shahardan topgan , ham dashtdan topgan qo‘y-echki , qoramol va eshaklarni olib ketdilar .
01034029	Shaharliklarning butun boyligini talab , bola-chaqasi bilan ayollarining hammasini esa asir olib , uylaridagi bor-yo‘g‘ini o‘lja qilib olib ketdilar .
01034030	Yoqub Shim’o‘n va Leviyga : — Sizlar meni bu yurtning ahli — kan’oniylar va perizziylarning nafratiga qoldirib , notinch qilib qo‘ydingizlar-ku ! Mening odamlarim ozgina ; menga qarshi qo‘shin tizib zarba berishsa , men bilan butun xonadonim ham qirilib yo‘q bo‘lib ketamiz-ku , — dedi .
01034031	O‘g‘illari esa : — Singlimiz bilan fohisha kabi muomala qilishiga yo‘l qo‘yib bo‘ladimi , axir ? ! — deyishdi .
01035001	Xudo Yoqubga : « O‘rningdan tur , Baytilga borib u yerda istiqomat qil . Akang Esovning oldidan qochayotganingda senga zohir bo‘lgan Xudo sha’niga u yerda qurbongoh tiklagin » , — dedi .
01035002	Shunda Yoqub o‘zining oilasiga va xonadonidagi boshqa barchaga xitob qilib : « Orangizda saqlab yurgan yot xudolar sanamlarini o‘zlaringizdan uzoqlashtiringlar . O‘zlaringizni pokiza qilib , kiyimlaringizni almashtiringlar .
01035003	Biz shu yerdan qo‘zg‘alib , Baytilga boramiz . Boshimga og‘ir kun tushgan vaqtlarda menga ko‘mak bergan va yurgan yo‘limda har doim men bilan bo‘lgan Xudo sha’niga u yerda qurbongoh quraman » , — dedi .
01035004	Shunda ular saqlab yurgan hamma yot xudolar sanamlarini va quloqlariga taqib yurgan but sirg‘alarni Yoqubga berishdi . Yoqub esa bularni Shakam yaqinidagi ulug‘ daraxtning tagiga ko‘mdi .
01035005	So‘ngra ular u yerdan jilib yo‘lga tushishdi . Tevarak-atrofdagi shaharlar ahli esa Xudodan qattiq vahm olgan edi , shuning uchun Bani-Yoqubning ketidan quvishmadi .
01035006	Shunday qilib , Yoqub va u bilan yurgan butun qavm Kan’on yeridagi Luz shahriga yetib keldilar . ( Luz — Baytilga tengdir . )
01035007	U yerda Yoqub qurbongoh tiklab , o‘sha joyni El-Baytil ( ya’ni Baytil Xudosi ) deb atadi . Chunki akasi oldidan qochayotganida o‘sha yerda Xudo unga O‘zini namoyon qilgan edi .
01035008	Shu orada Rivqoning enagasi Devora o‘lib qoldi . Uni Baytilning pastrog‘idagi bolut daraxti tagiga ko‘mdilar , daraxtni esa « yig‘i bolut » deb atadilar .
01035009	Mesopotamiyadan qaytib kelganidan keyin , Xudo Yoqubga yana bir bor zohir bo‘ldi . Xudo uni muborak qilib :
01035010	« Sening oting Yoqub bo‘lsa-da , bundan keyin seni Yoqub deyishmaydi ; endi sening isming Isroil bo‘ladi » , — deganidek , unga Isroil deb nom qo‘ydi .
01035011	Xudo unga yana : « Men Qodir Tangriman . Barakali bo‘lib , o‘sib-ko‘paygin . Sendan bir xalq va hatto xalqlar jamoati bunyod bo‘ladi ; sening urug‘ingdan podshohlar chiqadi .
01035012	Men Ibrohimga va Is’hoqqa bergan bu yerni senga va sendan keyingi zurriyotingga beraman » , — dedi .
01035013	Yoqub bilan so‘zlashib bo‘lib , Xudo uning yonidan yuqoriga ko‘tarildi .
01035014	Yoqub esa Xudo o‘zi bilan gaplashgan joydagi toshni olib , yodgorlik tikladi , toshning ustiga sharob va yog‘ to‘kib nazr atadi .
01035015	Xudo o‘zi bilan so‘zlashgan joyni esa Baytil ( ya’ni Xudo uyi ) deb atadi .
01035016	Baytildan jo‘nab , yo‘l bosar edilar . Efratga borishga sal qolgan ediki , Rohilani to‘lg‘oq tutib , u juda qiynaldi .
01035017	U azob chekib tug‘ayotganida , doyasi unga : « Qo‘rqma , bu ham senga o‘g‘il bo‘ladi » , — dedi .
01035018	Nihoyat , Rohila o‘layotib , joni chiqay deganda , tug‘ilgan o‘g‘lini Ben-O‘ni ( ya’ni Shum Oyoq ) deb chaqirdi . Ammo otasi uning ismini Benyamin ( ya’ni O‘ng Qo‘lim ) deb qo‘ydi .
01035019	Efrat , ya’ni Baytlahm yo‘lida marhuma Rohilani dafn etishdi .
01035020	Yoqub uning qabri ustida yodgorlik tikladi . Qabr bugungacha « Rohila maqbarasi » deb aytiladi .
01035021	Shundan so‘ng Isroil yo‘lga chiqib , Adir Minora degan joyning narigi tomonida chodir qurdi .
01035022	Isroil u yurtda o‘rnashganidan keyin , o‘g‘li Ruben borib otasining cho‘ri xotinlaridan biri Bilha bilan yotdi . Isroil buni eshitdi , [ o‘g‘lini yomon ko‘rib ketdi . ] Yoqubning jami bo‘lib o‘n ikki o‘g‘li bor edi :
01035023	Lea tuqqan o‘g‘illar : Yoqubning to‘ng‘ichi Ruben , keyin Shim’o‘n , Leviy , Yahudo , Issoxor va Zavulun .
01035024	Rohila tuqqan o‘g‘illar : Yusuf va Benyamin .
01035025	Rohilaning cho‘risi Bilha tuqqan o‘g‘illar : Dan va Naftoli .
01035026	Leaning cho‘risi Zilpa tuqqan o‘g‘illar : Gad va Osher . Yoqub Mesopotamiyada bo‘lganida , mana shu o‘g‘illarni ko‘rdi .
01035027	Yoqub otasi Is’hoqning oldiga , Mamre degan joyga bordi . Ibrohim ham , Is’hoq ham musofir bo‘lib yashagan bu joy Qirat-Arba ( ya’ni Hebro‘n ) shahri yaqinidadir .
01035028	Is’hoq esa jami bir yuzu sakson yil umr ko‘rib , vafot etdi .
01035029	U to‘q va keksayib olamdan o‘tdi , o‘zining ota-bobolari oldiga jo‘nadi . Uning o‘g‘illari Esov va Yoqub uni ko‘mishdi .
01036001	Edo‘m xalqining otasi Esovning nasl-nasab tarixi quyidagicha :
01036002	Esovning xotinlari Kan’on qizlaridan edi . Bular — hetiy Eylonning qizi Ada , hivviy Siv’o‘n o‘g‘li Ononing qizi Aholibama
01036003	va Ismoilning qizi , Navoyo‘tning singlisi Bo‘smat edilar .
01036004	Ada Esovga Elifazni , Bo‘smat esa Rag‘uilni tug‘ib berishdi .
01036005	Aholibama esa Ya’ush , Ya’lam va Qo‘rahni tug‘di . Hali Kan’on yerida bo‘lganda Esov uchun tug‘ilgan o‘g‘illari ana shular edi .
01036006	Keyinroq Esov xotinlarini , o‘g‘il-qizlarini va xonadonidagi borliq jonni , shuningdek , butun chorva podalarini , Kan’on yerida orttirgan barcha mol-mulkini olib , ukasi Yoqubning oldidan o‘zga mamlakatga ko‘chib ketdi .
01036007	Ikkala aka-ukaning mol-mulki juda ko‘paygani uchun , ular endi birga yashay olmas edilar . Ularning chorvalari ko‘pligidan , ular musofir bo‘lib turgan mamlakat endi ularni sig‘dirolmaydigan bo‘lib qolgan edi .
01036008	Shunday qilib , Esov ( Edo‘mga tengdir ) Se’ir tog‘ligida o‘rnashib oldi .
01036009	Esovdan kelib chiqqan , Se’ir tog‘ligida o‘rnashgan Edo‘m xalqining nasl-nasabi quyidagicha :
01036010	Esovga xotini Adadan Elifaz , xotini Bo‘smatdan esa Rag‘uil nomli o‘g‘illar tug‘ildilar .
01036011	Elifazning o‘g‘illari : Teman , O‘mar , Safo‘ , Ga’tam va Qanoz edilar .
01036012	Esov o‘g‘li Elifazning ikkinchi xotini Timna esa eriga Omoleqni tug‘ib berdi . Ana shular hammasi Esovning xotini Adaning o‘g‘il-nabiralari edi .
01036013	Rag‘uilning o‘g‘illari : Nahat , Zarah , Shamma va Mizza edilar . Bular esa Esovning xotini Bo‘smatning o‘g‘il-nabiralari edi .
01036014	Siv’o‘n o‘g‘li Ononing qizi Aholibama eri Esovga Ya’ush , Ya’lam va Qo‘rah degan o‘g‘illarni tug‘ib berdi .
01036015	Esov naslidan kelib chiqqan qabila yo‘lboshchilari quyidagilardir : Esovning to‘ng‘ichi Elifaz — Teman , O‘mar , Safo‘ , Qanoz ,
01036016	Qo‘rah , Ga’tam va Omoleq nomli qabila yo‘lboshchilarining otasi bo‘lgan . Ana shu Edo‘m qabilalari bari Elifazdan kelib chiqib , Esovning xotini Adaning o‘g‘il-nabiralari edilar .
01036017	Esovning ikkinchi o‘g‘li Rag‘uil esa — Nahat , Zarah , Shamma va Mizza nomli qabila yo‘lboshchilarining otasi bo‘lgan . Ana shu Edo‘m qabilalari Rag‘uildan kelib chiqib , Esovning xotini Bo‘smatning o‘g‘il-nabiralari edilar .
01036018	Esovning xotini Aholibamaning eriga tug‘ib bergan o‘g‘illari : Ya’ush , Ya’lam va Qo‘rah edilar . Bular xuddi shu ismli qabilalarning yo‘lboshchilari bo‘lganlar . Ana shular Esovning xotini , Ononing qizi Aholibamadan bino bo‘lgan yo‘lboshchilar edi .
01036019	Shunday qilib , bu Edo‘m qabilalarining hammasiga Esovning o‘g‘illari yo‘lboshchi bo‘lganlar .
01036020	Edo‘m tub aholisining kelib-chiqishi ho‘riy Se’irning o‘g‘illaridan boshlangan . Se’irning o‘g‘illari : Lo‘tan , Sho‘val , Siv’o‘n , Ono ,
01036021	Disho‘n , Esar va Dishan edilar . Bular Edo‘mdagi ho‘riy qabilalarining yo‘lboshchilari bo‘lganlar .
01036022	Lo‘tanning o‘g‘illari Ho‘riy va Hemam edilar . Lo‘tanning Timna degan singlisi ham bor edi .
01036023	Sho‘valning o‘g‘illari : Alvon , Manohat , Evol , Shafo‘ va O‘nom edilar .
01036024	Siv’o‘nning o‘g‘illari : Ayyo va Ono edilar . ( Otasi Siv’o‘nning eshaklarini cho‘lda boqayotganida issiq buloqni topgan o‘sha Ono edi . )
01036025	Ononing esa Disho‘n otli o‘g‘li va Aholibama otli qizi bor edi .
01036026	Disho‘nning o‘g‘illari : Hamdon , Eshbon , Yitron va Karon edilar .
01036027	Esarning o‘g‘illari : Bilhon , Za’von va Aqon edilar .
01036028	Dishanning o‘g‘illari : Us va Oron edilar .
01036029	Shunday qilib , Se’ir yurtidagi Ho‘riy qabilalarining nomlari o‘z yo‘lboshchilarining tartibi bo‘yicha shundaydir : Lo‘tan , Sho‘val , Siv’o‘n , Ono , Disho‘n , Esar va Dishan .
01036030	
01036031	Isroil farzandlari ustidan biron podshoh hukm surmasdan oldin , Edo‘m yurtida quyidagi podshohlar hukmronlik qilganlar :
01036032	Edo‘m taxtida o‘tirgan ilk podshoh Dinhoba shahridan bo‘lgan Ba’o‘r o‘g‘li Bela edi .
01036033	Bela o‘lgach , uning o‘rniga Bo‘sra shahridan Zarah o‘g‘li Yo‘bob taxtga chiqdi .
01036034	Yo‘bob o‘lgach , uning o‘rniga Teman yurtidan Hushom taxtga chiqdi .
01036035	Hushom o‘lgach , uning o‘rniga Mo‘ov yerida midyonliklarni tor-mor etgan , Avit shahridan bo‘lgan Bedod o‘g‘li Hadad taxtga chiqdi .
01036036	Hadad o‘lgach , uning o‘rniga Masreqa shahridan Samla taxtga chiqdi .
01036037	Samla o‘lgach , uning o‘rniga daryo bo‘yida joylashgan Rahovot shahridan Shoul taxtga chiqdi .
01036038	Shoul o‘lgach , uning o‘rniga Axbo‘r o‘g‘li Baal-Hanan taxtga chiqdi .
01036039	Axbo‘r o‘g‘li Baal-Hanan o‘lgach , uning o‘rniga Hadar taxtga chiqdi . U Pag‘u shahridan bo‘lib , xotini esa Matradning qizi , Mezahobning nabirasi Mehatobila edi .
01036040	Esovdan kelib chiqqan Edo‘m qabilalarining nomlari sulolalari va o‘rnashgan joylari bo‘yicha shulardir : Timna , Alva , Yatet ,
01036041	Aholibama , Elo , Pino‘n ,
01036042	Qanoz , Teman , Mibsor ,
01036043	Magdiel va Iram . Ushbu qabilalar o‘z yo‘lboshchilarining nomlarini olib , har birisi o‘zining yashash yeriga ega bo‘lgan . Mana shularning hammasi Edo‘m xalqining otasi Esovdan kelib chiqqanlar .
01037001	Yoqub otasi musofir bo‘lib yashagan mamlakatda — Kan’on diyorida yashayverdi .
01037002	Yoqubning nasl-nasab tarixi esa quyidagicha : Yoqubning o‘g‘li Yusuf o‘n yetti yashar o‘smir bo‘lib qolgan edi . U otasining xotinlari Bilha va Zilpadan tug‘ilgan akalari bilan birga chorva boqar , otasi oldida akalarining g‘iybatini qilar edi .
01037003	Isroil esa Yusufni hamma o‘g‘illaridan ko‘proq sevar edi , chunki u Isroilning qarilik chog‘ida ko‘rgan o‘g‘li edi . Shu sababli unga beqasam to‘n qildirdi .
01037004	Yusufning akalari esa otalari uni hamma o‘g‘illaridan ko‘proq sevganini bilib , Yusufni yomon ko‘rib qoldilar . Endi u bilan do‘stona gaplasha olmas edilar .
01037005	Bir kuni Yusuf tush ko‘rib , akalariga aytib berdi . Ular esa uni yanada yomon ko‘rib qolishdi .
01037006	Yusuf akalariga : — Men ko‘rgan bu tushni tinglanglar , — dedi .
01037007	— Tushimda bizlar ekinzorda bog‘lam bog‘layotgan ekanmiz . Qarasam , mening bog‘lamim yerdan ko‘tarilib , tik turgan ekan , sizlarning bog‘lamlaringiz esa davra olib , mening bog‘lamimga ta’zim qildi .
01037008	Yusufning akalari unga : — Nahotki sen bizning ustimizdan podshoh yoki hukmron bo‘lmoqchisan ? — deyishdi . Uni ko‘rgan tushi va gapirgan gapi tufayli yanada yomon ko‘rib qoldilar .
01037009	Keyin Yusuf yana boshqa bir tush ko‘rdi . Uni ham akalariga hikoya qilib berdi : — Men yana tush ko‘rdim . Tushimda quyosh va oy hamda o‘n bir yulduz menga ta’zim qilayotgan ekan , — dedi .
01037010	Yusuf buni akalari va otasiga ham hikoya qilgan edi , otasi uni koyib : — Bu ko‘rgan tushing qanday tush ekan ? Nahotki men , onang va akalaring sening oyoqlaringga yiqilib ta’zim qilsak ? — dedi .
01037011	Yusufga akalari hasad qilishardi . Lekin otasini bu gaplar o‘ylatib qo‘ydi .
01037012	Yusufning akalari otalarining podalarini boqish uchun Shakamga ketishgan edi .
01037013	Shu vaqt Isroil Yusufga : — Akalaring Shakamda mol boqishyapti . Kel , seni ularning yoniga yuborayin , — dedi . — Xo‘p bo‘ladi , otajon ! — dedi Yusuf .
01037014	— Sen borib akalaring va podalarning hol-ahvolini bilib , menga xabar keltir , — deb otasi uni Hebro‘n vodiysidan jo‘natdi . Yusuf Shakamga qarab yo‘l oldi .
01037015	Dashtda adashib qoldi . Bir kishi Yusufni ko‘rib , undan so‘radi : — Nimani izlayapsan ?
01037016	— Men akalarimni izlayapman , ular qayerda mol boqishyapti ? Bilsang , menga ayt , — dedi Yusuf .
01037017	Haligi odam unga : — Ular bu yerdan jo‘nab ketishdi . Do‘tanga boramiz , deb aytganlarini eshitgan edim , — dedi . Shunda Yusuf akalarining ketidan borib , ularni Do‘tanda topdi .
01037018	Yusuf hali yaqinlashmasdanoq , akalari ko‘rib , Yusufni o‘ldirishga qasd qildilar .
01037019	Bir-biroviga : — Mana , o‘sha tush ko‘ruvchi kelyapti !
01037020	Kelinglar endi , uni o‘ldiramiz va biron quduqqa tashlaymiz . So‘ngra yirtqich hayvon uni yeb ketibdi , deb aytamiz . Shunda uning tushlari nima bo‘larkan , ko‘ramiz , — dedilar .
01037021	Ammo Ruben Yusufni ularning qo‘lidan qutqarmoqchi bo‘lib , ukalariga : — Uning joniga qasd qilmaylik .
01037022	Qon to‘kmanglar , uni mana shu yaqindagi cho‘l qudug‘iga tashlasalaring bo‘ldi , faqat uning joniga qasd qilmanglar ! — dedi . Chunki u Yusufni ukalari qo‘lidan qutqarib , otasi oldiga qaytarish niyatida edi .
01037023	Yusuf akalari yoniga kelganda , akalari uni ushlab , ustidagi beqasam to‘nni yechib ,
01037024	o‘smirni quduqning ichiga tashlab ketishdi . Quduq esa quruq , ichida suv yo‘q edi .
01037025	Ular ovqatlanib o‘tirib , bir qarashgan edi , Gil’ad tomondan ismoiliylar karvoni kelayotganini ko‘rishdi . Ularning tuyalariga xushbo‘y smolalar va tutatqilar hamda mumiyo ortilgan , Misrga qarab yo‘l bosayotgan edilar .
01037026	Yahudo birodarlariga : — Ukamizning qonini to‘kib buni yashirishdan nima foyda bor ?
01037027	Kelinglar , yaxshisi uni ismoiliylarga sotamiz , qo‘limizni uning qoni bilan bulg‘amaymiz . U bizning ukamiz , o‘z suyagimiz , axir , — dedi . Yahudo aka-ukalarini ko‘ndirdi .
01037028	Shu payt Midyondan savdogarlar karvoni o‘tayotgan edi . Ular Yusufni quduqdan tortib chiqardilar va yigirma kumush tangaga ismoiliylarga sotdilar . Ular esa Yusufni Misrga olib ketdilar .
01037029	Ruben o‘sha quduq boshiga qaytib borib , qarasaki , Yusuf quduq ichida yo‘q ! U choponini yirtib tashladi-da ,
01037030	ukalari yoniga qaytib borib ularga : — Bola yo‘q , endi men qayerga bosh uray ? — dedi .
01037031	Shunda aka-ukalar Yusufning beqasam to‘nini olib , bir takani so‘yib , to‘nni taka qoniga botirdilar .
01037032	So‘ng to‘nni otalari oldiga yuborib : « Biz buni topdik . Taning-chi , bu o‘g‘lingizning choponimi , yoki u emasmi ? » — deb so‘ratdilar .
01037033	Yoqub choponni tanib : — O‘g‘limning choponi-da , uni yirtqich hayvon yegan . Yusuf burda-burda bo‘lgan , shekilli , — dedi .
01037034	Va kiyimini yirtib , beliga jul o‘rab , o‘g‘li uchun ancha vaqt motam tutdi .
01037035	Hamma o‘g‘il-qizlari unga tasalli bermoq uchun otasini borib ko‘rsa-da , ammo u ovunishni rad qilar , — Men motamli bo‘lib o‘g‘limning yoniga , o‘liklar diyoriga boraman , — derdi . O‘g‘lining hasratida ko‘p faryod chekdi .
01037036	Shu orada midyonliklar Yusufni Misrga olib borib , Fir’avnning saroyi ma’muri va soqchilar boshlig‘i — Po‘tifarga sotgan edilar .
01038001	O‘sha vaqtda Yahudo o‘z aka-ukalaridan ayrilib jo‘nadi . U yo‘l yurib , Adullam shahrida Hiro otli boyning yonida joylashdi .
01038002	Yahudo u yerda Shuo ismli kan’onlik bir odamning qizini ko‘rib qoldi . Uni xotinlikka olib , bir yostiqqa bosh qo‘yishdi .
01038003	Ayol homilador bo‘lib bir o‘g‘il tug‘di . Eri uning otini G‘yer qo‘ydi .
01038004	U yana homilador bo‘lib bir o‘g‘il tug‘di , uning otini O‘nan qo‘ydi .
01038005	U tag‘in bir o‘g‘il tug‘ib , uning otini Shelo qo‘ydi . Bu tug‘ilgan paytda Yahudo Kazzob shahrida edi .
01038006	Yahudo to‘ng‘ichi G‘yerni Tamara ismli bir qizga uylantirdi .
01038007	Yahudoning to‘ng‘ichi G‘yer Xudovand nazarida nobop odam bo‘lgani uchun , Xudovand uni o‘ldirdi .
01038008	Shunda Yahudo O‘nanga : — Qaynag‘alik burchingni o‘tab , akangning xotinini nikohingga ol , toki akangga zurriyot yetishtirgin , — dedi .
01038009	Lekin O‘nan bu zurriyot o‘ziniki bo‘lmasligini bilib , akamga zurriyot qolmasin , deb uning xotini bilan qovushgan paytlarda urug‘ini yerga to‘kib yuborar edi .
01038010	Uning bu qilgan ishi esa Xudovandga yoqmadi va Xudovand uni ham o‘ldirdi .
01038011	Yahudo kelini Tamaraga : — O‘g‘lim Shelo katta bo‘lgunga qadar sen otangning uyida beva turavergin , — dedi . Chunki Yahudo : « Bu ham akalari kabi o‘lmasin » , deb qo‘rqar edi . Shunday qilib , Tamara ketdi , otasining uyida yashayverdi .
01038012	Ancha vaqt o‘tgandan so‘ng Shuoning qizi , ya’ni Yahudoning xotini o‘lib qoldi . Yahudo bir muddat o‘tib taskin topganidan keyin , o‘zi bilan do‘sti adullamlik Hironi olib , qo‘ylarining junini qirqayotganlarni ko‘rgani Timnaga borishdi .
01038013	Tamaraning qulog‘iga : « Mana , qaynotang qo‘ylarining junini qirqish uchun Timnaga borayotir » , — degan darak yetib keldi .
01038014	Shunda u bevalik kiyimlarini yechib , paranji yopinib , o‘zini tanib bo‘lmaydigan qildi-da , Timnaga boradigan yo‘lda joylashgan Enoyim yerining kiraverishida o‘tirdi . Tamara : « Shelo endi katta bo‘lgan , meni unga xotinlikka berishmaydi » , degan xulosaga kelgan edi .
01038015	Yahudo Tamaraning yuzi yopiq o‘tirganini ko‘rib , fohisha deb o‘yladi .
01038016	U o‘zining kelini ekanini bilmay , Yahudo yo‘lidan ayol tomon burildi-da : — Ruxsat ber , sen bilan yotay , — dedi . — Siz men bilan yotsangiz , menga nima berasiz ? — dedi ayol .
01038017	Yahudo : — Qo‘tondan senga bir uloq berib yuboraman , — dedi . — Yuborguningizgacha garovga biron narsa berasizmi ? — dedi .
01038018	Yahudo : — Garovga nima beray ? — deb so‘radi . — Muhringizni , uning ipini va qo‘lingizdagi hassani bering , — dedi ayol . Yahudo u aytgan narsalarni berdi va u bilan yotdi . Tamara esa undan homilador bo‘ldi .
01038019	Tamara uyiga qaytib ketdi va paranjisini yechib , yana o‘zining bevalik kiyimlarini kiydi .
01038020	Shu orada Yahudo o‘sha ayolga garovga bergan narsalarimni qaytarib olay , deb adullamlik do‘sti orqali uloqni yubordi . Uni topolmagach ,
01038021	do‘sti bu joyning odamlaridan so‘radi : — Enoyimda yo‘l chekkasida o‘tirgan anavi fohisha qani ? — Bu yerda fohisha yo‘q edi , — deyishdi .
01038022	Do‘sti Yahudoning yoniga qaytib kelib : — Uni topolmadim , u joy odamlari ham o‘sha yerda fohisha yo‘qligini aytdilar , — dedi .
01038023	Yahudo : — Mana men bu uloqni yubordim , lekin sen ayolni topmabsan . Mayli o‘ziga olib qo‘ysin , tag‘in biz uyatga qolmaylik , — dedi .
01038024	Qariyb uch oy o‘tgach , Yahudoga : « Sening kelining Tamara zino qilibdi , fohishaligidan homilador ham bo‘libdi » , — degan xabar yetkazishdi . Yahudo : — Uni maydonga chiqarib yoqinglar ! — dedi .
01038025	Tamarani tashqariga olib chiqishayotgan vaqtda , u qaynotasiga kishi yuborib : « Men mana bu buyumlarning egasidan homilador bo‘lganman . Taning-chi , bu muhr , bu ip , bu hassa kimniki ekan ? » — degan gapni jo‘natdi . Yahudo buyumlarni tanib :
01038026	— Men emas , u haqlidir , chunki men uni o‘g‘lim Sheloga bermadim , — dedi . Shundan keyin Tamaraga boshqa tegmadi .
01038027	Tamarani to‘lg‘oq tutganida , uning qornida egiz bolalar borligi ma’lum bo‘ldi .
01038028	Tug‘ayotgan vaqtda bolalardan biri qo‘lini chiqardi . Doya alvon ip olib : « Mana bu birinchi bo‘lib chiqdi ! » — deb ipni uning qo‘liga bog‘ladi .
01038029	Bola qo‘lini qaytarib olishi bilan uning birodari chiqdi . Shunda doya : « Ha , sen qanday yorib chiqib olding ! » — dedi . Shuning uchun Yahudo uning ismini Paras qo‘ydi .
01038030	Keyin qo‘lida alvon ip bo‘lgan birodari ham chiqdi . Uning otini Zarah qo‘ydi .
01039001	Shu orada Yusufni Misrga olib borishgan edi . Fir’avn saroyining ma’muri va soqchilar boshlig‘i , Misrning begi bo‘lgan Po‘tifar Yusufni u yerga olib borgan ismoiliylardan sotib olgan edi .
01039002	Xudovand Yusuf bilan edi . U misrlik xo‘jayinining uyida turarkan , omadli kishi bo‘lib qoldi .
01039003	Uning xo‘jayini ham Xudovand Yusuf bilan bo‘lganini angladi . Chunki Yusuf qo‘l urgan har qanday ishga Xudovand omad berar edi .
01039004	Shunday qilib , Yusuf xo‘jayinining ko‘nglini topib , uning shaxsiy xodimi bo‘lib qoldi . Bek Yusufni o‘z xonadoni ustidan gumashta qilib tayinlab , bor-budini uning ixtiyoriga topshirdi .
01039005	Misrlikning xonadoni va butun mol-mulki ustidan Yusuf gumashta qilib tayinlangan vaqtdan e’tiboran Xudovand Yusuf tufayli u xonadonni barakali qildi , uyda va dashtdagi hamma narsasida Xudovandning barakati namoyon edi .
01039006	Bek o‘zining bor-yo‘g‘ini Yusufning qaramog‘iga topshirib , endi o‘z tomog‘idan boshqa hech narsa haqida qayg‘urmas edi . Yusuf qaddi-qomati kelishgan , juda chiroyli yigit edi .
01039007	Oradan bir muddat o‘tgach , bekning xotini Yusufga ko‘zini tikadigan bo‘ldi . U Yusufga : — Men bilan yot ! — deb aytar edi .
01039008	Ammo Yusuf rad etib , xo‘jayinining xotiniga : — Mana , xo‘jayinim men uning xonadonida qiladigan hech bir ishimga aralashmaydi , o‘zining bor-budini mening ixtiyorimga topshirgan .
01039009	Bu xonadonda mendan katta odam yo‘q . Xo‘jayin mendan hech narsani ayamay , birgina seni bermagan . Sen uning xotinisan-ku . Men qanday qilib bunday qabihlikka borib , Xudoga qarshi gunoh qilaman ? — dedi .
01039010	Beka kundan-kun zo‘rlasa-da , Yusuf u bilan yotishga yoki hatto o‘tirishga ham ko‘nmas edi .
01039011	Kunlarning birida Yusuf o‘z ishini qilish uchun uyga kirdi . Uy xizmatchilaridan hech kim yo‘q edi .
01039012	Beka Yusufning jomasini ushlab : — Men bilan yot ! — dedi . Ammo Yusuf jomasini ayolning qo‘lida qoldirib , tashqariga qochib ketdi .
01039013	U qochib ketgandan keyin , beka jomani qo‘lida ushlagancha
01039014	uy xizmatchilarini chaqirdi va ularga : — Qaranglar olib kelgan odamni ! Endi bu ibroniy bizlar bilan sho‘xlik qilishga ham intiladi-da ! Mana hozir u kelib , men bilan yotmoqchi bo‘ldi . Ammo men baland ovoz bilan qichqirib yubordim .
01039015	U faryod ko‘targanimni eshitgach , o‘z jomasini yonimda qoldirib tashqariga qochib ketdi , — dedi .
01039016	Beka Yusufning jomasini yonida olib qo‘ydi . Bek uyiga qaytib kelgach ,
01039017	unga arz qilishga tushdi : — Bizlarga siz keltirgan shu ibroniy qul men bilan sho‘xlik qilmoqchi bo‘lib yonimga keldi .
01039018	Ovozimni baland qilib , qichqirishim bilan u jomasini yonimda qoldirib , tashqariga qochib ketdi , — dedi .
01039019	Yusufning xo‘jayini esa xotinining : « Yusuf menga ne-ne ishlarni qilmadi ! » — degan nolishini eshitib , jahli chiqdi .
01039020	U Yusufni ushlab , podshohning maxsus zindonidagi qamoqxonaga qamatib qo‘ydi . Shunday qilib , Yusuf zindonda yotar edi .
01039021	Lekin Xudovand Yusuf bilan bo‘lib , unga ehson qilar edi . Yusuf zindon boshlig‘ining ko‘nglini topdi .
01039022	Zindon boshlig‘i qamoqdagi butun mahbuslarni Yusufning qaramog‘iga berdi , u yerdagi hamma ishlarni Yusuf idora qilar edi .
01039023	Zindon boshlig‘i endi Yusufning nazorati ostidagi hech bir ishga aralashmas edi . Chunki Xudovand Yusuf bilan bo‘lib , u qilgan hamma ishga omad berar edi .
01040001	Bu hodisalardan so‘ng Misr podshohining soqiysi va novvoyi o‘z janoblari — Fir’avnga qarshi gunoh qildilar .
01040002	O‘zining bosh soqiysi va bosh novvoyi bo‘lgan bu ikkala ma’muridan Fir’avn achchiqlanib ,
01040003	ularni qamatib qo‘ydi . Ular yotgan qamoqxona soqchilar boshlig‘ining nazorati ostida bo‘lib , u yerda Yusuf ham mahbus edi .
01040004	Soqchilarning boshlig‘i Yusufni bularga malay qilib qo‘ydi . Shunday qilib , Yusuf ularga xizmat qilar edi .
01040005	Misr podshohining soqiysi bilan novvoyi bir muddat qamoqda yotganlaridan keyin , bir kechaning o‘zida ikkalasi birdan tush ko‘rishdi . Har bir tushning o‘ziga xos ma’nosi bor edi .
01040006	Sahar turib , Yusuf ularning yoniga keldi , har ikkovining ko‘ngli xufton ekanini ko‘rdi .
01040007	Yusuf o‘zi bilan bir qatorda xo‘jayini — Fir’avnning uyida asir bo‘lgan bu ma’murlardan : — Nima uchun bugun yuzlaringiz g‘amgin ? — deb so‘radi .
01040008	Ular : — Biz tush ko‘rdik , ammo tushni ta’bir qiladigan kishini topolmadik , — deyishdi . Yusuf ularga : — Tushning ta’birlari Xudodan emasmi ? Menga tushuntirib beringlar-chi , — dedi .
01040009	Shunda bosh soqiy tushini Yusufga hikoya qildi : — Men tushimda oldimda bir tok ko‘rdim .
01040010	Tokda uchta novda bor ekan . Novdalar o‘sib , gullab , shingil-shingil uzumlar pishdi .
01040011	Mening qo‘limda Fir’avnning kosasi bor ekan . Men uzumlarni olib siqdim va Fir’avnning kosasiga quyib , kosani uning qo‘liga berdim , — dedi .
01040012	Yusuf unga : — Tushning ta’biri shu : uch novda — uch kun .
01040013	Mana uch kundan keyin Fir’avn sening boshingni yuksaltirib , avvalgi mansabingga qaytaradi . Xuddi unga soqiylik qilgan vaqtda qilganingday , avvalgi tartib bo‘yicha yana Fir’avnning kosasini uning qo‘liga berasan .
01040014	U senga himmat qilganidan so‘ng , meni ham eslab turgin . Marhamat qilib Fir’avn huzurida meni yodingga keltir va meni bu qamoqxonadan chiqarib olishga tirishgin .
01040015	Meni ibroniylarning yeridan o‘g‘irlab ketishgani yetmagandek , endi bu yerda ham biron-bir jinoyat qilmay , bu chuqurga tiqib qo‘yildim , — dedi .
01040016	Bosh novvoy esa Yusuf boyagi tushni yaxshilikka yo‘yganini ko‘rgach : — Men ham tush ko‘rdim , — dedi . — Boshim ustida uchta savatda kulcha bor ekan .
01040017	Eng ustki savatda novvoylar Fir’avn uchun maxsus tayyorlagan har xil taomlar bor ekan . Lekin qushlar kelib , boshim ustidagi savatdan ularni cho‘qib ketdi .
01040018	Yusuf javob berdi : — Tushning ta’biri shu : uch savat — uch kun .
01040019	Mana shu uch kundan keyin Fir’avn boshingni tanangdan judo qilib , seni dorga ostiradi , qushlar kelib etingni tanangdan cho‘qib ketadi , — dedi .
01040020	Oradan uch kun o‘tib , Fir’avn o‘zining tug‘ilgan kunini nishonlash munosabati bilan butun mulozimlari uchun ziyofat qildi . Mulozimlaridan o‘zining bosh soqiysi bilan bosh novvoyini ham o‘rtaga chiqardi .
01040021	Bosh soqiyni o‘z mansabiga qaytardi va u yana kosani Fir’avn qo‘liga berdi .
01040022	Lekin bosh novvoyni esa , Yusuf ta’bir qilganidek , dorga ostirdi .
01040023	Shundan so‘ng bosh soqiy Yusufni boshqa eslamadi , uni unutib yubordi .
01041001	Oradan ikki yil o‘tgach , Fir’avn tush ko‘rib qoldi . Tushida u Nil daryosi bo‘yida turgan ekan .
01041002	Daryodan ko‘rimli , semiz yetti bosh sigir chiqib , qiyoqzorda o‘tlab yurishar ekan .
01041003	Ularning ketidan daryodan ko‘rimsiz , oriq yetti bosh sigir chiqib , daryo bo‘yidagi sigirlar yonida turibdi .
01041004	Ko‘rimsiz , oriq sigirlar ko‘rimli , semiz yetti sigirni yeb yuboribdi . Shundan keyin Fir’avn uyg‘ondi .
01041005	U yana uyquga ketib , ikkinchi marta tush ko‘rdi . Tushida bitta poyada yettita yaxshi va to‘liq boshoq chiqibdi .
01041006	Ularning ketidan cho‘l shamoli qovjiratgan oriqqina yetti boshoq o‘sib chiqibdi .
01041007	Bu oriq boshoqlar semiz va to‘liq yetti boshoqni yutib yuboribdi . Shundan so‘ng Fir’avn uyg‘onib , tush ko‘rganini bildi .
01041008	Sahar paytida Fir’avnning ko‘ngli juda g‘ash edi . U kishi yuborib , Misrning barcha sehrgarlari va donishmandlarini chaqirtirdi . Fir’avn ularga tushlarini hikoyat qildi , ammo unga ta’bir qilib beradigan biron kishi topilmadi .
01041009	Shunda Fir’avnning bosh soqiysi so‘z olib unga dedi : — Men bugun gunohlarimni eslatishga majburman .
01041010	Fir’avn janobi oliylarining bandalariga g‘azablari kelib , meni va bosh novvoyni soqchilar boshlig‘ining qamoqxonasiga topshirgan edilar .
01041011	Bir kechaning o‘zida men va jo‘ram birdan tush ko‘rib qoldik , har birimizning tushimiz esa o‘ziga xos ta’birni talab qilar edi .
01041012	U yerda bizlar bilan soqchilar boshlig‘iga xizmat qilib yurgan bir ibroniy yigit bor edi . Biz tushlarimizni unga so‘zlab berdik , u bizga ta’bir qilib berdi , tushlarimizni alohida-alohida sharhlab berdi .
01041013	Xullasi kalom , u qanday ta’bir etgan bo‘lsa , xuddi shunday bo‘ldi . Men o‘z mansabimga qaytarildim , jo‘ram esa osildi .
01041014	Buni eshitiboq , Fir’avn Yusufni olib kelish uchun kishilar yubordi . Ular shoshib-pishib Yusufni zindondan chiqarishdi , sochini olib , kiyimini almashtirishdi . Yusuf Fir’avnning huzuriga keldi .
01041015	Fir’avn unga : — Men tush ko‘rdim , lekin uni ta’bir qiladigan kishi yo‘q . Eshitishimcha , sening tushni ta’bir qilishga fahming yetar ekan , — dedi .
01041016	Yusuf Fir’avnga : — Bu mendan emas ; lekin Xudo Fir’avnga xayrli bashorat qilgan bo‘lsa kerak , — deb javob berdi .
01041017	Fir’avn Yusufga : — Men tushimda Nil bo‘yida turgan ekanman .
01041018	Shunda daryodan semiz va go‘zal yetti bosh sigir chiqib , qiyoqzorda o‘tlab yurishar ekan .
01041019	Ularning ketidan ko‘rinishi yomon , badbashara , juda oriq boshqa yetti bosh sigir chiqdi . Men butun Misr yerida shunchalik yomon sigirni ko‘rmagan edim .
01041020	Yomon , oriq sigirlar esa avvalgi yetti semiz sigirni yeb yubordi .
01041021	Semiz sigirlar ularning qorniga kirgan bo‘lsa-da , qornida borligi bilinmas edi . Ularning ko‘rinishi avvalgidek yomon edi . Shundan so‘ng men uyg‘onib ketdim .
01041022	Keyingi tushimda men bitta poyada o‘sib chiqqan yettita to‘liq va yaxshi boshoqni ko‘rdim .
01041023	Ularning ketidan ingichka , cho‘l shamolidan qovjiragan , quruq yettita boshoq o‘sib chiqdi .
01041024	Ingichka boshoqlar esa yettita to‘liq boshoqni yutib yubordi . Shunda men buni sehrgarlarga aytdim , ammo menga sharhlab beradigan kishi topilmadi , — dedi .
01041025	Yusuf Fir’avnga dedi : — Fir’avnning tushlari bir . Xudo qilmoqchi bo‘lgan ishini Fir’avnga bildiribdi .
01041026	Yetti bosh yaxshi sigir — yetti yil , yettita yaxshi boshoq ham — yetti yil . Tushlarning ma’nosi bir .
01041027	Ulardan keyin chiqqan yetti bosh yomon va oriq sigir esa — yana yetti yil , shuningdek , oriq va cho‘l shamolidan qovjiragan yettita boshoq ham o‘sha ma’noda : ya’ni bu yetti qahatchilik yilini bildiradi .
01041028	Men shuni demoqchiman : Xudo qiladigan ishini Fir’avnga namoyon qilibdi .
01041029	Butun Misr mamlakatida yetti yil buyuk farovonlik bo‘ladi .
01041030	O‘sha davrdan so‘ng yetti yil qahatchilik bosh ko‘taradi . Misrni xarob qiladigan bu ocharchilik og‘irligidan mamlakat ko‘rgan avvalgi farovonlik davri butunlay esdan chiqib ketadi .
01041031	Keyin paydo bo‘ladigan qahatchilik shunchalik og‘ir bo‘ladiki , mamlakatda hech farovonlik bo‘lmaganday tuyuladi .
01041032	Tush Fir’avnga ikki marta takror namoyon bo‘lishi esa shundan dalolat beradiki , bu ish Xudo oldida muqarrardir , U buni kechiktirmay amalga oshiradi .
01041033	Endi Fir’avn janobi oliylari aqlli va dono bir odamni saylab , uni Misr yurti ustidan qo‘ysinlar ,
01041034	toki u oliy farmon ila yetti farovonlik yili badalida Misrning hosilidan beshdan bir qismini ajratib undirish uchun mamlakat ustidan nozirlar tayinlasin .
01041035	Bu keladigan yaxshi yillarda butun hosilni yig‘ib g‘amlab qo‘yishsin , shaharlarda oziq-ovqat bo‘lishi uchun g‘allani Fir’avnning omborxonalariga g‘aramlab saqlashsin .
01041036	Misrning boshiga keladigan yetti yillik qahatchilik davrida mamlakat qirilmasligi uchun , bu oziq-ovqatlar zaxira bo‘ladi .
01041037	Bu gap Fir’avn va uning butun amaldorlariga ma’qul tushdi .
01041038	Fir’avn o‘z a’yonlariga : — O‘zida Xudoning Ruhi bo‘lgan bunday odamni topib bo‘ladimi ? — dedi .
01041039	Fir’avn Yusufga qayrilib : — Xudo bularning hammasini senga ma’lum qilgan ekan . Sendan aqlliroq va donoroq odam yo‘q .
01041040	Sen xonadonim ustidan rais bo‘lasan , butun xalqim sening amringga qarab ish tutadi . Men faqat taxtim bilangina sendan katta bo‘laman .
01041041	Men seni butun Misr yurti ustidan boshliq qilib tayinlayman , — dedi-da ,
01041042	o‘z uzugini barmog‘idan chiqarib , Yusufning barmog‘iga taqdi . Unga kimxob to‘n kiygizib , bo‘yniga oltin zanjir taqdi .
01041043	Fir’avn Yusufni o‘z o‘rinbosarining aravasiga mindirib , u borishidan oldin « Ta’zim qilinglar ! » deya jar soldirdi . Shunday qilib , Yusuf butun Misr ustidan boshliq bo‘lib qoldi .
01041044	Fir’avn Yusufga : — Men , Fir’avn , senga aytyapman : sen amr bermasdan butun Misr yerida hech kimsa yo qo‘lini yo oyog‘ini ko‘tarmaydi , — dedi .
01041045	U Yusufga Safnat-Pa’nah deb ism qo‘ydi va O‘n shahrining kohini Po‘tiferoning qizi O‘snatni unga xotinlikka olib berdi . Yusuf esa Misr yurti bo‘yicha yuksalib bordi .
01041046	Misr podshohi — Fir’avnning huzurida turganida Yusuf o‘ttiz yoshda edi . Shunday qilib , Yusuf Fir’avnning huzuridan chiqib , butun Misr mamlakatini kezadigan bo‘ldi .
01041047	Yetti farovonlik yili boshlanib , yer mo‘l-ko‘l hosil berdi .
01041048	Bu yetti yil ichida Yusuf Misrning butun oziq-ovqatini yig‘ib , shaharlarda g‘amlab qo‘ydi . Har shaharning atrofidagi dalalarda yetishgan g‘allani omborlarga g‘aramlab qo‘ydi .
01041049	Yusuf dengiz qumiday ko‘p , behisob ko‘p g‘alla jamg‘ardi . G‘alla miqdori son-sanoqsiz edi .
01041050	Qahatchilik davri boshlanishidan avval O‘n shahrining kohini Po‘tiferoning qizi O‘snat Yusufga ikki o‘g‘il tug‘ib berdi .
01041051	Yusuf : « Xudo menga butun mashaqqatimni va butun otam uyini unuttirdi » , — deya , to‘ng‘ichining ismini Manashe ( ya’ni Unuttirgan ) qo‘ydi .
01041052	Ikkinchi o‘g‘li tug‘ilganida Yusuf : « Xudo g‘urbatsaroyimda meni samarali qildi » , — deya , o‘g‘lining otini Efraim ( ya’ni Samarali ) qo‘ydi .
01041053	Misr yurti ko‘rgan yetti farovonlik yili tugadi .
01041054	Yusuf oldindan aytgan yetti qahatchilik yili boshlandi . Barcha o‘lkalar ocharchilikka yo‘liqqan bo‘lsa-da , Misrning har burchagida non serob edi .
01041055	Oxiri Misr xalqi ham ochlik chekib , Fir’avnga non deb faryod qila boshladi . Fir’avn esa butun Misr aholisiga : « Yusufning oldiga boringlar , u sizlarga nima aytsa , shuni qilinglar » , — deb aytardi .
01041056	Qahatchilik endi butun yer yuzini qoplagan edi . Yusuf hamma omborlarni ochib , misrliklarga g‘alla sotardi . Shunga qaramay , Misrda qahatchilik kuchayib borardi .
01041057	Boshqa hamma o‘lkalardan ham Yusufdan g‘alla sotib olish uchun Misrga kelishardi , chunki butun yer yuzida ocharchilik juda kuchaygan edi .
01042001	Yoqub Misrda g‘alla borligini eshitib , o‘g‘illariga : — Nima uchun sizlar bir-biringizga qarab turibsizlar ?
01042002	Men Misrda g‘alla borligini eshitdim . Endi hammamiz bu yerda ochlikdan o‘lmaylik-da , sizlar u yerga borib , bizga g‘alla sotib olib kelinglar , — dedi .
01042003	Shundan keyin Yusufning o‘nta akasi g‘alla sotib olish uchun Misr tomon jo‘nadilar .
01042004	Yusufning ukasi Benyaminni esa Yoqub akalari bilan yubormadi . « Mabodo u biron baloga yo‘liqmasin » , — deb qo‘rqar edi .
01042005	Shunday qilib , Misrga g‘alla sotib olgani borganlar orasida Isroil o‘g‘illari ham bor edi , chunki Kan’on o‘lkasida ham qahatchilik hukm surar edi .
01042006	Misrning hokimi bo‘lgan Yusuf esa boshqa o‘lkalardan kelayotganlarga ham g‘alla sotar edi . Shu orada Yusufning akalari kelib qolishdi . Yuzlari yerga tekkudek egilib , unga ta’zim qilishdi .
01042007	Yusuf esa akalarini ko‘rib , ularni tanidi , lekin tanimaslikka oldi . Ularga : — Qayerdan keldilaring ? — deb qattiq gapirdi . — Biz Kan’on yeridan oziq-ovqat sotib olgani keldik , — dedi ular .
01042008	Yusuf akalarini tanigan bo‘lsa-da , akalari uni tanimadilar .
01042009	Yusuf ular haqida ko‘rgan tushlarini eslab , ularga : — Sizlar josussizlar ! Bu mamlakatning kamchiliklarini bilib olish uchun kelgansizlar-da ! — dedi .
01042010	Lekin ular Yusufga : — Yo‘q , janobi oliylari , bandalaringiz oziq-ovqat sotib olgani kelganlar .
01042011	Biz hammamiz bir odamning farzandlarimiz . Sizning bandalaringiz to‘g‘ri odamlar , josus emaslar , — deyishdi .
01042012	Yusuf ularga : — Yo‘q , sizlar bu mamlakatning kamchiliklarini bilib olish uchun kelgansizlar , — dedi yana .
01042013	Ular : — Biz , bandalaringiz , o‘n ikki og‘a-inimiz . Bizlar Kan’on yurtidagi bitta odamning farzandlarimiz . Kichigi hozir otamizning yonida , boshqa biri esa g‘oyib bo‘lgan , — deyishdi .
01042014	Yusuf ularga : — Ana , xuddi aytganimday , sizlar josusdan boshqa narsa emassizlar .
01042015	Sizlar endi sinovdan o‘tasizlar : Fir’avnning joni haqi qasam ichamanki , agar kenja ukangiz bu yerga kelmasa , sizlar bu yerdan chiqmaysizlar .
01042016	O‘zingizdan birortangiz borib , ukangizni olib kelsin . Sizlar esa qamalib turasizlar , toki so‘zlaringiz haqiqat yoki yolg‘onligi aniq-ravshan yuzaga chiqsin . Bo‘lmasa , Fir’avnning joni haqi qasam ichamanki , sizlar josus deb hisoblanasizlar , — dedi .
01042017	Yusuf aka-ukalarni uch kungacha qamatib qo‘ydi .
01042018	Uchinchi kuni ularni chaqirtirib : — Men Xudodan qo‘rqaman . Agar sizlar shu shartimni bajo keltirsalaring , tirik qolasizlar .
01042019	Agar to‘g‘ri odamlar bo‘lsalaring , unda birodaringizdan biri siz qamalgan uyda qamoqda tursin , sizlar esa ochlikdan sulaygan xonadoningiz ahliga g‘alla olib boringlar
01042020	va ukangizni olib , mening oldimga qaytib kelinglar . O‘shanda so‘zlaringiz to‘g‘riligi bilinadi va sizlar o‘lmaysizlar , — dedi . Aka-ukalar bunga rozi bo‘lishdi .
01042021	O‘zaro so‘zlashib : — Darhaqiqat bizlar ukamizga qarshi gunohkor bo‘ldik . U bizga yalinib-yolvordi , biz uning joni qiynalayotganini pisand qilmadik , unga quloq solmadik . Ana shuning uchun boshimizga endi bu kulfat keldi , — deyishdi .
01042022	Ruben ham ularga qo‘shilib : — Bolaga qarshi gunoh qilmang , deb men sizlarga aytgan edim-ku . Ammo sizlar quloq solmadingizlar . Mana endi bizdan uning qoniga qon olinadi ! — dedi .
01042023	Ularning gaplarini Yusuf tushunishini akalari bilmas edi , chunki Yusuf ular bilan tarjimon orqali gaplashar edi .
01042024	Yusuf shu onda ulardan ayrilib tashqariga chiqdi-yu , yig‘lab yubordi . Yana o‘ziga kelib , ularning yoniga qaytib keldi va oralaridan Shim’o‘nni chiqarib olib , akalarining ko‘z oldida uni bog‘latib qo‘ydi .
01042025	Yusuf amr berib , ularning qoplari g‘allaga to‘ldirilsin , har birining puli o‘z qopiga qaytarib solinsin , ularga yo‘l uchun ovqat berilsin , deb buyurdi . Aytilganlar bajarildi .
01042026	Birodarlar sotib olgan don-dunlarini eshaklariga ortib , u yerdan jo‘nab ketishdi .
01042027	Bir manzilga tushganlaridan keyin , ulardan biri eshagiga yem bergani qopini ochdi-yu , o‘z kumush pulini ko‘rib qoldi . Pul xurjun og‘zida yotgan ekan .
01042028	U birodarlariga : — Menga pulimni qaytarishibdi-ku , mana , o‘z xurjunimda ekan ! — dedi . Shunda ularning yuraklari qinidan chiqquday bo‘ldi . Qaltirab bir-birlariga : — Xudo bizga qilayotgan bu ish o‘zi nimasi ? — derdilar .
01042029	Oxiri Kan’on yurtiga , otalari Yoqub oldiga qaytib keldilar . Ular bilan yuz bergan hamma voqealarni otalariga hikoya qilib berdilar :
01042030	— Misrni boshqaruvchi zoti oliy biz bilan ters gaplashdi , bizni josuslar gumon qildi .
01042031	Biz unga : To‘g‘ri odamlarmiz , josus emasmiz , dedik .
01042032	Biz yagona otamizning o‘n ikki o‘g‘limiz , ukamizning biri g‘oyib bo‘lgan , kichigi esa hozir Kan’on yurtida , otamizning yonida , dedik .
01042033	Mamlakatni boshqaruvchi zoti oliy esa bizga : “ Sizlar to‘g‘ri odamlar ekaningizni men shundan bilaman : birodaringizdan birini mening yonimda qoldiringlar , sizlar esa ochlikdan sulaygan xonadoningiz ahliga g‘allani olib borib ,
01042034	ukangizni olib , mening oldimga qaytib kelinglar . O‘shandagina sizlar josus emas , balki to‘g‘ri odamlar ekaningizni bilaman . Birodaringizni sizlarga qaytarib beraman va bu mamlakatda oldi-sotdi qilasizlar ” , — dedi .
01042035	Shu mahal aka-ukalar o‘z qoplarini bo‘shatishdi , har birining kumush tuguni ham qopida edi . Ular va otalari Yoqub kumush tugunlarini ko‘rib , qo‘rqib ketishdi .
01042036	Otalari ularga : — Sizlar meni farzandlarimdan mahrum qildingizlar : Yusuf yo‘q , Shim’o‘n yo‘q , Benyaminni ham olib ketmoqchisizlar . Mening boshimga ne-ne ofatlar keldi ! — dedi .
01042037	Ruben otasiga : — Benyaminni menga ishonib topshiring . Agar uni sizga qaytarmasam , mening ikki o‘g‘limni o‘ldiring . Men uni sizga sog‘-salomat qaytarib kelaman , — dedi .
01042038	Lekin Yoqub : — Mening o‘g‘lim sizlar bilan bormaydi . Chunki uning akasi o‘ldi va yolg‘iz u qoldi . Yana mabodo sizlar borayotgan yo‘lda u biron baloga yo‘liqmasin , oq sochimni alam bilan go‘rga olib bormanglar , — dedi .
01043001	Mamlakatda qahatchilik kuchayib borar edi .
01043002	Misrdan keltirgan g‘allani yeb tugatganlaridan keyin , Yoqub o‘z o‘g‘illariga : — Yana borib bizga bir oz oziq-ovqat sotib olib kelinglar , — dedi .
01043003	Yahudo unga javob berdi : — O‘sha zoti oliy bizga qat’iyan ta’kidlab : “ Agar ukangiz sizlar bilan kelmasa , mening yuzimni ko‘rmaysizlar ” , deb aytgan edi .
01043004	Agar siz ukamizni biz bilan yuborsangiz , u yerga borib sizga oziq-ovqat sotib olib kelamiz .
01043005	Agar yubormasangiz , biz bormaymiz . U zot : “ Ukangiz sizlar bilan kelmasa , mening yuzimni ko‘rmaysizlar ” , deb aytib qo‘ydi bizga .
01043006	Isroil : — Nima uchun sizlar u zotga yana ukangiz borligini bildirib , mening boshimga balo bo‘ldingizlar ? — dedi .
01043007	Ular : — U zoti oliy o‘zimizni va tug‘ishganlarimizni so‘roq qilib turdi-da . “ Hali ham otangiz tirikmi ? Boshqa birodaringiz bormi ? ” deb so‘raganida , biz unga to‘g‘ri javob berdik . “ Ukangizni keltiringlar ” , deb aytishini biz qayerdan bilibmiz ? — deyishdi .
01043008	Yahudo ham otasi Isroilga : — Bolani men bilan yuboring . Biz jo‘nab keta qolaylik va siz ham , biz bilan bolalarimiz ham tirik qolaylik , ochlikdan o‘lmaylik .
01043009	Men o‘zim bola uchun kafil bo‘laman , uni mening qo‘limdan olasiz . Agar uni sizga sog‘-salomat qaytarib bermasam , unda men umrbod sizning la’natingizga qolay .
01043010	Agar biz bunday xayolga bormaganimizda , hozirgacha ikki marta borib kelgan bo‘lar edik , — dedi .
01043011	Isroil o‘z o‘g‘illariga dedi : — Unday bo‘lsa , mana qiladigan ishingizni bilib olinglar : sizlar bu yerning a’lo noz-ne’matlaridan olib idishlaringizga solinglar . O‘sha zoti oliyga bir oz mumiyo , bir oz asal , atirlar , xushbo‘y tutatqilar , pista va bodom sovg‘a qilib olib boringlar .
01043012	O‘zlaringiz bilan ikki baravar kumush pul olib , xurjunlaringizga solib qo‘yilgan pullarni ham qaytarib beringlar . Har holda qandaydir bir yanglishlik yuz bergandir .
01043013	Xo‘p , endi ukangizni olib keta qolinglar , u zoti oliyning oldiga qaytib boringlar .
01043014	U Benyamin va boshqa birodaringizni ham siz bilan qaytarib yuborishi uchun uning huzurida Qodir Olloh sizlarga marhamat aylasin . Men agar farzandlarimdan mahrum bo‘ladigan bo‘lsam , mayli , mahrum bo‘lay .
01043015	Aka-ukalar sovg‘a-salomlarni ulovlarga ortib , o‘zlari bilan ikki baravar pulni hamda Benyaminni olib yo‘lga tushdilar . Misrga yetib borib , Yusufning huzurida hozir bo‘ldilar .
01043016	Yusuf Benyaminni birodarlari bilan birga ko‘rgach , o‘zining uy boshqaruvchisiga : — Bu odamlarni uyga olib bor va hayvon so‘yib taom tayyorla . Ular peshin paytida men bilan ovqat yeydilar , — dedi .
01043017	U esa Yusufning aytganini qilib , aka-ukalarni Yusufning uyiga olib bordi .
01043018	Ular Yusufning uyiga olib borilayotganlarini bilgach , qo‘rqib ketishdi . O‘zlaricha : « Mana , bundan oldin xurjunlarimizga qaytarib solib qo‘yilgan pul uchun bizni olib borishyapti . Hozir ustimizga hamla qilishadi , bizni qul qilib , eshaklarimizni esa olib ketishadi » , — dedilar .
01043019	Hovliga kirayotganda , ular Yusufning uy boshqaruvchisiga bosh urib :
01043020	— Tinglang , ey janob , biz bundan oldin ham g‘alla sotib olish uchun bu yerga kelgan edik .
01043021	Jo‘nayotganimizda bir manzilga tushib xurjunlarimizni ochsak , har birimizning kumush aqchamiz hech kamaymay xurjunlarimizda turgan ekan . Endi biz buni qaytarib bergani keldik .
01043022	Buning ustiga biz oziq-ovqat sotib olish uchun yana boshqa pul keltirdik . Boshda kim pulni xurjunlarimizga solib qo‘ygan , biz bilmaymiz , — deyishdi .
01043023	Uy boshqaruvchi : — Xotirjam bo‘linglar , qo‘rqmanglar . Sizlarning Xudoyingiz , otangizning Xudosi xurjunlaringizga xazina qo‘yib ketibdi . Men sizlardan o‘z haqimni oldim , xolos , — dedi . Shu bilan Shim’o‘nni ularning oldiga chiqardi .
01043024	Uy boshqaruvchi aka-ukalarni Yusufning uyiga keltirdi va ularga oyoqlarini yuvgani suv berdi , eshaklariga yem berdi .
01043025	Peshinda Yusuf bilan birga ovqatlanishlarini eshitishib , u kelguncha sovg‘a-salomni tayyor qilib qo‘yishdi .
01043026	Yusuf uyga kelgach , ular o‘zlari bilan olib kelgan sovg‘alarni uyga kirgizishdi va Yusufning oldida yergacha enkayib ta’zim qilishdi .
01043027	Yusuf ulardan hol-ahvol so‘rab : — O‘sha sizlar aytgan qari otangiz salomatmi , hanuz hayotmi ? — dedi .
01043028	— Bandangiz otamiz salomat , hanuz hayotdir , — deb bosh egib ta’zim qilishdi .
01043029	Yusuf ko‘zlarini o‘z onasining o‘g‘li , ukasi Benyaminga tikib : — Menga aytgan kenja ukangiz bumi ? — dedi . Va bir ozdan so‘ng : — Ey o‘g‘lim , Xudo senga marhamat aylasin ! — dedi-yu ,
01043030	shitob bilan chiqib ketdi . Chunki ukasiga nisbatan mehri qaynab , yig‘lagisi kelgan edi . U o‘z yotog‘iga kirib , u yerda yig‘lab yubordi .
01043031	Yuzini yuvib , yana tashqariga chiqqanidan keyin , o‘ziga hokim bo‘lib : — Taom qo‘yilsin ! — deb amr berdi .
01043032	Yusufga alohida , aka-ukalariga alohida hamda u bilan ovqatlanayotgan misrliklarga alohida qo‘ydilar . Chunki misrliklar ibroniylar bilan birga ovqat yeyishi mumkin emas , bu ular uchun makruh hisoblanadi .
01043033	Yusuf o‘z qarshisida hamma aka-ukalarini to‘ng‘ichidan kenjasigacha yosh tartibi bo‘yicha o‘tqazdi . Ular esa bir-biriga taajjub bilan qarab turishardi .
01043034	Yusufning dasturxonidan ularga ovqat berishar ekan , Benyaminning hissasini akalariga qaraganda besh karra ko‘p qilib berishardi . Shunday qilib , aka-ukalar Yusuf bilan yeb-ichib , aysh surar edilar .
01044001	Yusuf o‘zining uy boshqaruvchisiga amr etib : — Bu odamlarning xurjunlarini o‘zlari ko‘tara olguncha oziq-ovqat bilan to‘ldir , har birining pulini ham o‘z xurjuni ichiga qaytarib sol .
01044002	O‘sha kenjaning xurjuniga esa g‘allaga bergan puli bilan mening xususiy kumush jomimni solib qo‘y , — dedi . Uy boshqaruvchi Yusuf aytgandek qildi .
01044003	Ertasiga tong yorishgan paytda og‘a-inilarni eshaklari bilan jo‘natib yuborishdi .
01044004	Ular shahardan chiqib , uncha uzoqqa bormagan ham edilarki , Yusuf o‘zining uy boshqaruvchisiga shunday buyurdi : — Qani , u odamlarning ketidan quv . Ularga yetib olgach , shunday deb aytasan : “ Nima uchun sizlar yaxshilikka yomonlik qaytardingizlar ?
01044005	Mana bu jom — xo‘jayinim ichimlik ichadigan jomning o‘zi-ku ! Xo‘jayinim unga qarab karomat qiladi . Sizlarning bu qilgan ishingiz juda yomon ish ” .
01044006	Uy boshqaruvchi og‘a-inilarga yetib olib , xuddi shu gapni ularga aytdi .
01044007	Og‘a-inilar unga : — Nima uchun janobimiz bunday deyaptilar ? Bandalaringiz bunday yaramas ishni aslo qilmaydilar .
01044008	Mana , bundan avval biz xurjunlarimizdan topgan kumush pulni Kan’on yeridan olib kelib , sizga qaytarib berdik , yana qanday qilib biz xo‘jayiningizning uyidan kumush yoki oltinni o‘g‘irlar ekanmiz ?
01044009	Bandalaringizdan kimning yonidan jom topilsa , u o‘lsin va hammamiz ham janobimizga qul bo‘laylik , — deyishdi .
01044010	Uy boshqaruvchi : — Mayli , aytganingizdek bo‘lsin . Jom kimning yonidan topilsa , u menga qul bo‘ladi , qolganlaringiz esa aybsiz bo‘lib chiqasizlar , — dedi .
01044011	Ularning har biri shosha-pisha o‘z xurjunini yerga tushirib ochishdi .
01044012	Uy boshqaruvchi esa kattasining ham , kichigining ham ashyolarini tintib chiqib , jomni Benyaminning xurjunidan topdi .
01044013	Shunda ular kiyimlarini yirtib , yukini eshagiga ortib , shaharga qaytib borishdi .
01044014	Yahudo bilan ukalari Yusufning uyiga kirib kelishdi . U hanuz shu yerda edi . Uning oldida yerga yiqilishdi .
01044015	Yusuf ularga : — Bu qilgan ishingiz nimasi ? Yoki mendek odam karomat qila olishini bilmas edingizlarmi ? — dedi .
01044016	Yahudo : — Biz janobimizga nima ham derdik ? Nima deb o‘zimizni oqlaymiz ? Mana Xudoning O‘zi bandalaringizning gunohini fosh qilibdi-ku . Mayli , biz janobimizga qul bo‘lamiz , jom topilgan odam ham , boshqalarimiz ham sizga qul bo‘lamiz , — dedi .
01044017	Yusuf : — Aslo , men bunday qilmayman . Faqat kimdan jom topilgan bo‘lsa , o‘sha menga qul bo‘ladi , qolganlaringiz esa eson-omon otalaringiz oldiga borasizlar , — dedi .
01044018	Shunda Yahudo Yusufga yaqinroq kelib dedi : — Janobi oliylari ijozat bersalar , bandangiz janobimning quloqlariga bir og‘iz so‘z aytsa . Janobimning o‘zi Fir’avn o‘rnida bo‘lsalar-da , mendan g‘azablanmasinlar .
01044019	Janobimiz o‘z bandalaridan otamiz yoki birodarimiz borligi haqida so‘raganlarida ,
01044020	biz janobimizga : Bizlarning qari otamiz bor , uning qarilikda ko‘rgan kenja o‘g‘li ham bor , dedik . Uning birodari o‘lgach , onasiga yolg‘iz u qoldi va otamiz ham uni ko‘p sevadi , dedik .
01044021	Shunda siz bandalaringizga : « Uni menga keltiringlar , toki men unga bir nazar solayin » , — deb aytdingiz .
01044022	Lekin biz janobimizga : Bola otasini qoldirib kelolmaydi . Agar otasi undan judo bo‘lib qolsa , o‘lib qoladi , dedik .
01044023	Ammo siz bandalaringizga : « Agar kenja ukangiz sizlar bilan kelmasa , yuzimni boshqa ko‘rolmaysizlar » , — deb aytdingiz .
01044024	Biz bandangiz , otamizning yoniga qaytib borganimizda , janobimizning so‘zlarini unga aytib berdik .
01044025	Otamiz : « Yana borib bizga bir oz oziq-ovqat sotib olinglar » , — deganlarida ,
01044026	biz : Borolmaymiz , agar kenja ukamiz bizlar bilan bormasa , u janobi oliylarning yuzini ko‘rolmaymiz , dedik .
01044027	Shunda bandangiz , otamiz bizga : « Bilasizlarki , xotinim Rohila menga ikki o‘g‘il tug‘ib berdi xolos .
01044028	Biri mening oldimdan chiqib ketdi . Men : yirtqich hayvon uni yebdi , dedim va hozirgacha ham uni topmadim .
01044029	Bunisini ham mening ko‘z oldimdan olib ketsangizlar va u baloga yo‘liqsa , unda sizlar oq sochimni qayg‘u bilan go‘rga olib borasizlar » , — dedilar .
01044030	Endi , agar men , bandangiz otam yoniga borganimda u bilan bir jon , bir tan bo‘lgan shu bola bizlar bilan birga bo‘lmasa ,
01044031	o‘g‘lining yo‘qligini ko‘rib , u o‘lib qoladi , biz , bandalaringiz bandangiz otamizning oq sochini alam bilan go‘rga olib borgan bo‘larmiz .
01044032	Chunki men , bandangiz bu bola uchun kafil bo‘lib , otamga : Agar uni sizga qaytarib olib kelmasam , umrbod sizning la’natingizga qolay , — degan edim .
01044033	Endi mayli , men , bandangiz bu bola o‘rniga janoblariga qul bo‘lib qolayin , bola esa akalari bilan birga bora qolsin .
01044034	Chunki men agar bolani o‘zim bilan olib bormasam , qanday qilib otamning yuziga qarayman ? Men otamni kulfatga duchor qilib qo‘yaman-ku !
01045001	Shunda Yusuf huzurida turganlarning oldida o‘zini boshqa tuta olmay : — Hammani huzurimdan chiqaringlar ! — deb xitob qildi . Shunday qilib , Yusuf o‘zini birodarlariga tanitgan vaqtda uning huzurida hech kim qolmagan edi .
01045002	U ovozi boricha yig‘ladi . Misrliklar uni eshitishdi va ovoza Fir’avn saroyigacha yetib bordi .
01045003	Yusuf o‘z birodarlariga : — Men Yusufman ! Otam hali ham tirikmi ? — dedi . Lekin birodarlari uning qarshisida gangib qolib , nima deyarini bilmas edilar .
01045004	Yusuf yana birodarlariga : — Menga yaqinroq kelinglar-chi ! — dedi . Ular yaqinroq kelishdi . Yusuf so‘zini davom ettirdi : — Sizlar Misrga sotgan birodaringiz Yusuf — men o‘zim bo‘laman !
01045005	Endi g‘am chekmanglar , meni bu yerga sotganingizdan pushaymon ham bo‘lmanglar . Chunki Xudo jon saqlashim uchun meni sizlardan oldin bu yerga yubordi .
01045006	Mamlakat hali ikki yil qahatchilik ko‘rdi , yana besh yil yer haydalmaydi , o‘rim-yig‘im ham bo‘lmaydi .
01045007	Xudo katta najot bilan naslingiz yer yuzidan qirilib ketmasligi uchun , sizlar barhayot qolishingiz uchun sizlardan oldin meni bu yerga yubordi .
01045008	Demak , meni bu yerga sizlar yuborganingiz yo‘q , balki Xudo yubordi . U meni Fir’avnga ota , uning butun xonadoniga xo‘jayin hamda butun Misr ustidan hokim qilib qo‘ydi .
01045009	Endi tez otamning oldiga boringlar , unga shunday denglar : « O‘g‘lingiz Yusuf bunday deyapti : Xudo meni butun Misr ustidan xo‘jayin qilib qo‘ydi . Siz kechikmay mening oldimga kelavering .
01045010	Siz o‘g‘illaringiz , nabiralaringiz , shuningdek , butun qoramol va qo‘y-echki podalaringiz , bor-yo‘g‘ingiz bilan menga yaqin bo‘lgan Go‘shen yurtida o‘rnashasizlar .
01045011	Sizni bu yerda boqaman , chunki yana besh yil qahatchilik davom etadi . Bo‘lmasa siz xonadoningiz va mollaringiz bilan yo‘qchilikka yuz tutasizlar » , — deb aytinglar .
01045012	Mana sizlar ham , ukam Benyamin ham o‘z ko‘zlaringiz bilan ko‘ryapsizlarki , sizlarga bu gapni aytayotgan men o‘zimman .
01045013	Misrda qozongan butun shon-shuhratim va sizlar ko‘rayotgan boshqa hamma narsa haqida otamga xabar qilinglar . Kechikmay , otamni bu yerga olib kelinglar , — dedi .
01045014	Shunda Yusuf ukasi Benyaminning bo‘yniga osilib yig‘ladi . Benyamin ham akasi quchog‘ida yig‘lar edi .
01045015	So‘ng Yusuf hamma akalarini o‘pdi va ularni quchoqlab yig‘ladi . Shundan keyin aka-ukalari u bilan gaplashdilar .
01045016	Yusufning aka-ukalari keldi , degan xabar Fir’avn saroyiga yetib bordi . Fir’avn va uning a’yonlari xursand bo‘ldilar .
01045017	Fir’avn Yusufga shunday amr qildi : « Birodarlaringga ayt , ular bunday qilsinlar : ulovlariga yuklarini ortib , jo‘nab Kan’on yeriga borsinlar .
01045018	Otalarini va oilalarini olib , u yerdan mening oldimga qaytib kelsinlar . Men ularga Misrning a’lo noz-ne’matlarini beraman , bundagi semiz yerning hosilidan yeb to‘yadilar .
01045019	Mana sen amrimni olding , ularga xuddi shunday qilishlarini ayt . Bola-chaqa va xotinlaringiz uchun Misrdan aravalar olib , otangizni ham ko‘chirib kelinglar .
01045020	Qolib ketgan narsalaringizga achinmanglar , butun Misrning noz-ne’matlari sizlarniki bo‘ladi » .
01045021	Isroil o‘g‘illari xuddi shunday qildilar . Yusuf Fir’avnning amriga muvofiq ularga aravalar berdi va yo‘l uchun kerak bo‘ladigan ovqat bilan ta’minladi .
01045022	Ularning har biriga bir sidradan kiyim-kechak berdi , Benyaminga esa uch yuz kumush tanga hamda besh sidradan kiyim-kechak berdi .
01045023	Shuningdek , otasiga Misrning noz-ne’matlari ortilgan o‘n bosh hangi eshakni va yo‘l uchun g‘alla , non va boshqa yemishlar ortilgan o‘n bosh urg‘ochi eshakni tortiq qilib yubordi .
01045024	Yusuf birodarlarini kuzatib qo‘yayotganida : — Yo‘lda arazlashib qolmanglar ! — deb ularni jo‘natib yubordi .
01045025	Ular Misrni qoldirib Kan’on yeriga , otalari Yoqub oldiga keldilar .
01045026	Ular otalariga : — Yusuf hali ham tirik ekan , hozir u butun Misr ustidan hokimdir , — deb xabar berishdi . Yoqub esa qattiq hayajonlanib , ularning gapiga ishonmadi .
01045027	Aka-ukalar Yusufning aytgan hamma gaplarini otalari Yoqubga gapirib berishdi . Uni ko‘chirib kelish uchun Yusufning yuborgan aravalarini ko‘rgandan keyin , Yoqubning ruhi tetiklashdi .
01045028	— Xayriyatki , o‘g‘lim Yusuf hanuz tirik ekan . Men o‘lib ketmasimdan avval uni ko‘radigan bo‘ldim , — dedi Isroil .
01046001	Isroil o‘zining bor-yo‘g‘ini olib yo‘lga ravona bo‘ldi . Be’r-Shevaga yetib kelgach , otasi Is’hoqning sig‘ingan Xudosi sha’niga qurbonliklar so‘ydi .
01046002	Kechasi Xudo vahiyda Isroilga zohir bo‘lib unga : — Yoqub , Yoqub ! — dedi . — Labbay ! — dedi u .
01046003	Xudo dedi : — Men Xudoman , otangning sig‘ingan Xudosiman . Sen Misrga borishdan qo‘rqma , Men u yerda seni buyuk xalq qilaman .
01046004	Men O‘zim sen bilan birga Misrga boraman-u , u yerdan yana O‘zim seni olib chiqaman . Yusufning qo‘llarida ko‘zing yumiladi .
01046005	Shu gapdan so‘ng Yoqub Be’r-Shevadan jo‘nab ketdi . Isroil o‘g‘illari otalari Yoqubni , xotinlar bilan bolalarini Fir’avn yuborgan aravalarda olib borishdi .
01046006	Shunday qilib , Yoqub bilan uning butun zurriyoti Kan’on yerida qo‘lga kiritgan chorvayu mol-mulklarini olib , Misrga yetib kelishdi .
01046007	Yoqub o‘zi bilan birga o‘g‘il-qizlarini va nabiralarini , butun zurriyotini Misrga olib keldi .
01046008	Misrga ko‘chib ketgan Yoqubning o‘g‘illari — Isroil o‘g‘illarining ismlari quyidagicha : Yoqubning to‘ng‘ichi : Ruben .
01046009	Rubenning o‘g‘illari : Hano‘x , Fallu , Hasro‘n va Karmiy .
01046010	Shim’o‘n va uning o‘g‘illari : Yamuil , Yamin , O‘had , Yaxin , So‘har va kan’onlik xotini unga tug‘ib bergan Shoul .
01046011	Leviy va uning o‘g‘illari : Gersho‘n , Qahot va Merori .
01046012	Yahudo va uning o‘g‘illari : G‘yer , O‘nan , Shelo , Paras va Zarah . Bulardan G‘yer va O‘nan Kan’on yerida o‘lib ketdilar . Paras esa Hasro‘n va Hamul ismli o‘g‘illar ko‘rdi .
01046013	Issoxor va uning o‘g‘illari : To‘lo , Fuvvo , Ayub va Shimro‘n .
01046014	Zavulun va uning o‘g‘illari : Sarad , Elo‘n va Yahlail .
01046015	Mesopotamiyada bo‘lganlarida , Lea bu o‘g‘il-nabiralarini va birgina qizi — Dinani Yoqubga tug‘ib berdi . Yoqubning Leadan ko‘rgan o‘g‘il-qizlari va nabiralari jami bo‘lib o‘ttiz uch jon edilar .
01046016	Yana Gad va uning o‘g‘illari : Sifyo‘n , Haggiy , Shuniy , Esbon , G‘yeriy , Aro‘diy va Ar’iliy .
01046017	Osher va uning o‘g‘illari : Imno , Ishvo , Ishviy va Bariyo hamda singillari Serah . Bariyoning o‘g‘illari : Haver va Malkiel .
01046018	Mana bular — Lobonning qizi Leaga bergan cho‘risi Zilpaning Yoqubga tug‘ib bergan o‘g‘illari . Ular jami bo‘lib o‘n olti jon edilar .
01046019	Yoqubning xotini Rohilaning o‘g‘illari Yusuf va Benyamin edilar .
01046020	Misr mamlakatiga kelgandan so‘ng , O‘n shahrining kohini Po‘tiferoning qizi O‘snat Yusufga Manashe va Efraimni tug‘ib berdi .
01046021	Benyaminning o‘g‘illari : Belo , Bakar , Oshbel , Gero , Na’man , Ehi , Ro‘sh , Muppim , Huppim va Ard .
01046022	Mana bular — Rohilaning Yoqubga tug‘ib bergan o‘g‘illari . Hammasi bo‘lib o‘n to‘rt jon edilar .
01046023	Danning o‘g‘li : Hushim .
01046024	Naftolining o‘g‘illari : Yahsoil , Guni , Yasar va Shillem .
01046025	Mana bular — Lobonning o‘z qizi Rohilaga bergan cho‘risi Bilhaning Yoqubga tug‘ib bergan o‘g‘illari . Ular hammasi bo‘lib yetti jon edilar .
01046026	Yoqub o‘g‘illarining xotinlaridan boshqa , Yoqubning urug‘idan chiqqan va u bilan birga Misrga kelgan barcha jonlar oltmish olti nafar edilar .
01046027	Buning ustiga Yusuf Misrda ikki o‘g‘il ko‘rdi . Jami bo‘lib Yoqub xonadonidan Misrga ko‘chib ketgan jonlar soni yetmish nafar edi .
01046028	Yoqub Go‘shenga boradigan yo‘lni bilib olish uchun o‘zidan oldin Yahudoni Yusufning qoshiga yuborgan edi . Ular Go‘shen yurtiga yetib kelganlarida ,
01046029	Yusuf aravasini qo‘shib , otasi Isroilning istiqboliga chiqish uchun Go‘shenga ketdi . Ular ko‘rishgach , bir-birining bo‘yniga osilib , quchoqlashgancha uzoq yig‘lashdilar .
01046030	Isroil Yusufga : — Mana , men seni tirik ko‘rdim . Endi diydoringga to‘yib , bemalol oyog‘imni uzataman , — dedi .
01046031	Yusuf birodarlariga va otasining xonadoni ahliga xitob qildi : — Men endi borib Fir’avnga xabar qilaman . Unga : Kan’on yeridan mening birodarlarim va otamning xonadoni oldimga kelishdi , — deyman .
01046032	— Bu kishilar mol egasidirlar , chorvadorlik bilan shug‘ullanishadi , qo‘yu sigirlarini va barcha mol-hollarini ham bu yerga olib kelishdi , — deyman .
01046033	Agarda Fir’avn sizlarni chaqirib : « Kasb-koringiz nima ? » — deb so‘rab qolsa ,
01046034	shunda sizlar : « Bandalaringiz chorvadordir , ko‘hna avlodlardan boshlab to hozirgacha bizlar chorvadorlik bilan shug‘ullanib kelamiz » , — deb aytinglar . O‘shanda Go‘shen yurtida bahuzur yasharsizlar . Chunki misrliklar nazarida har bir chorvador makruhdir , — dedi .
01047001	Yusuf Fir’avnni xabardor qilgani uning oldiga borib : — Mening otam va birodarlarim o‘zlarining qo‘y-echki va qoramol podalari , bor-yo‘g‘i bilan Kan’on yeridan keldilar . Mana hozir ular Go‘shen yurtidalar , — dedi .
01047002	Shundan keyin birodarlaridan beshtasini tanlab , ularni Fir’avnning qoshiga chiqardi .
01047003	Fir’avn aka-ukalardan so‘radi : — Kasb-koringiz nima ? — Biz , bandalaringiz ota-bobolarimizday qadimdan molboqar bo‘lganmiz , — deyishdi ular Fir’avnga .
01047004	Va qo‘shib : — Biz bu mamlakatga yashash uchun keldik . Kan’on yerida og‘ir qahatchilik , bandalaringizning chorvalariga o‘tloq yo‘q . Endi ijozat bersangiz , bandalaringiz Go‘shen diyorida tursalar , — deyishdi .
01047005	Fir’avn Yusufga qayrilib : — Otang va birodarlaring sening yoningga kelibdilar .
01047006	Mana Misr diyori sening ixtiyoringda ; otang va aka-ukalaringni bu diyorning eng yaxshi joyida o‘rnashtir . Mayli , Go‘shen yurtida turaversinlar . Agarda ularning orasida uddaburo odamlar borligini bilsang , ularni mening chorvam ustidan nazoratchi qilib qo‘y , — dedi .
01047007	Shundan so‘ng Yusuf otasi Yoqubni chaqirib , Fir’avnning qarshisida turg‘izdi . Yoqub esa Fir’avnni duo qildi .
01047008	Fir’avn Yoqubdan : — Umring ayyomi necha yilga bordi ? — deya so‘radi .
01047009	Yoqub : — Mening g‘aribona umrim ayyomi yuz o‘ttiz yilga bordi-yu , lekin hayotim tez va mashaqqatli o‘tdi , ota-bobolarimning g‘ariblik yillariga yetib bormadi , — dedi .
01047010	Va Fir’avnni tag‘in duo qilib , uning oldidan chiqib ketdi .
01047011	Shunday qilib , Yusuf otasini va aka-ukalarini o‘z joylariga o‘rnashtirdi . Fir’avnning farmoni bo‘yicha , Misrning eng yaxshi joyi bo‘lgan Ra’mses muzofotidan ularga mulk berdi .
01047012	U yerda Yusuf otasini , birodarlarini hamda butun otasi xonadonini ularning bolalari soniga qarab rizq-ro‘z bilan ta’min etdi .
01047013	Yer yuzida qahatchilik juda og‘irlashib borar edi . Misr va Kan’on mamlakatlarida ham odamlar ovqat yo‘qligidan holdan toygan edilar .
01047014	Yusuf esa xalqqa sotayotgan g‘alla evaziga Misrning va Kan’onning hamma pulini qo‘lga kiritib , Fir’avn saroyiga to‘plab qo‘yardi .
01047015	Nihoyat Misrda ham , Kan’onda ham pul qolmagach , barcha misrliklar Yusufga yolvorib : — Bizlarga ovqat bering ! Mana pulimiz bitdi , biz sizning ko‘zingiz oldida o‘lib ketsak , bundan nima foyda ? — dedilar .
01047016	Yusuf ularga : — Agar pulingiz bitgan bo‘lsa , chorvalaringizni haydab kelinglar . Men sizlarga chorvalaringiz evaziga oziq-ovqat beraman , — dedi .
01047017	Shunda ular chorvalarini Yusufning oldiga haydab kelishdi . Yusuf ularning ot-eshak , qo‘y-echki va qoramollari evaziga ularga g‘alla berdi . O‘sha yili ularning butun chorvalarini sotib olib , xalqni rizq-ro‘z bilan ta’minladi .
01047018	U yil o‘tib , keyingi yili yana xalq Yusufning huzuriga kelib : — Biz taqsirimizdan yashirgan narsamiz yo‘q , pul tamom bo‘ldi , mollarimiz esa taqsirimizning ixtiyorida . Mana endi taqsirimizga berish uchun o‘z jon-tanimiz va yer-suvimizdan boshqa narsa qolmadi .
01047019	O‘zlarimiz ham , yer-suvimiz ham sizning ko‘zingiz oldida halok bo‘lishidan nima foyda ? Siz o‘zimizni va yer-suvimizni ham oziq-ovqat evaziga sotib oling . Biz yer-suvimiz bilan Fir’avnga qul bo‘lamiz . Bizga urug‘lik bersangiz , bas , toki biz halok bo‘lmay , tirik qolaylik , yer-suvimiz ham cho‘lga aylanmasin , — deyishdi .
01047020	Shunday qilib , misrliklar endi ocharchilikka tob bera olmay , har biri o‘zining ekin maydonini sotdi . Yusuf Misrning barcha yer-suvini Fir’avn uchun sotib oldi , o‘lkaning yer-suvi batamom Fir’avnning egaligiga o‘tdi .
01047021	Misrning bir chekkasidan boshqa chekkasigacha bo‘lgan xalqni qullikka oldi .
01047022	Faqat kohinlarning mulkini sotib olmadi . Chunki kohinlarga Fir’avn tomonidan ajratilgan ekin maydonlari bor edi . Ular bu yerlarning unumidan rizqini yeb turganlari uchun , sotishga majbur emas edilar .
01047023	Yusuf xalqqa xitob qildi : — Endi men sizlarni va yer-suvingizni Fir’avn uchun sotib oldim . Mana , sizlarga urug‘lik , buni yerga ekinglar .
01047024	O‘rim-yig‘im chog‘ida esa , hosilning beshdan bir qismini Fir’avnga ajratib beringlar . Qolgan to‘rt hissasi sizlarga urug‘lik va xonadoningiz ahliga , bola-chaqalaringizga yemishlik bo‘lsin .
01047025	— Ey taqsir , siz bizga hayot ato etdingiz . Koshki biz yana janobimizning iltifotiga sazovor bo‘lsak , biz Fir’avnga qul bo‘lar edik , — dedi xalq .
01047026	Shunga ko‘ra , Yusuf Misrning yer-mulki to‘g‘risida qonun chiqardi . Bugungacha joriy bo‘lgan ushbu qonun bo‘yicha , hosilning beshdan bir qismi Fir’avnga to‘lanar edi . Faqatgina kohinlarning yer-mulki alohida bo‘lib , Fir’avnga qaram emas edi .
01047027	Isroil farzandlari Misr mamlakatining Go‘shen muzofotida o‘rnashgan edilar . Ular yurtni tasarruf etib , behad o‘sib-ko‘payib ketdilar .
01047028	Yoqub esa Misrda o‘n yetti yil yashadi . Uning umri rosa yuz qirq yetti yoshga bordi .
01047029	Yoqubning ajali yaqinlashgach , u o‘g‘li Yusufni chaqirib : — Agar sen meni iltifotingga sazovor hisoblasang , unda qo‘lingni sonimning tagiga qo‘y , menga ehsonu vafodorlik ko‘rsatib , meni Misrda dafn etmasliging haqida va’da ber .
01047030	Men olamdan o‘tib , ota-bobolarim bilan bir joyda yotganimdan keyin , meni Misrdan olib ketib , ota-bobolarim yotgan maqbaraga dafn etgin , — dedi . Yusuf : — Aytganingizdek qilaman , — dedi .
01047031	Yoqub : — Menga qasamyod qil , — dedi . Yusuf unga qasamyod qildi . Shunda Yoqub to‘shagining boshida sajda qildi .
01048001	Bu hodisalardan keyin Yusufga otasining bemor yotganini bildirishdi . U ikki o‘g‘li Manashe va Efraimni o‘zi bilan olib , otasini ko‘rgani bordi .
01048002	Isroilga ( ya’ni Yoqubga ) : « O‘g‘lingiz Yusuf sizni ko‘rishga kelibdi » , — deb ma’lum qilishganda , u kuchini to‘plab , to‘shagiga o‘tirdi .
01048003	Yoqub Yusufga : — Qodir Olloh Kan’on diyoridagi Luz shahrida menga zohir bo‘lib , meni muborak qildi .
01048004	U menga shunday so‘zladi : « Men seni barakali qilib , ko‘paytirib yuboraman . Sendan xalqlar jamoati yarataman . Bu yerni sendan keyingi zurriyotingga ham abadiy mulk qilib beraman » , — dedi .
01048005	Endi men sening yoningga , Misrga kelishimdan avval bu yerda sen ko‘rgan shu ikki o‘g‘ling — Efraim va Manasheni meniki deb bilgin . Ular men uchun kattalarim Ruben va Shim’o‘n bilan teng .
01048006	Agar bulardan keyin yana o‘g‘illar ko‘rsang , ularni o‘z o‘g‘illaring deb bilgin . Ularga akalari egallagan yer-mulkidan nasiba beriladi .
01048007	Men Mesopotamiyadan qaytib kelib , Kan’on yurtini kezar ekanman , Efratga borishga sal qolganda Rohila mening ko‘zim oldida vafot etdi . Uni o‘sha yerda , Efrat ( ya’ni Baytlahm ) yo‘lida dafn etdim , — dedi .
01048008	Isroil Yusufning o‘g‘illarini ko‘rib : — Bular kim ? — deya so‘radi .
01048009	Yusuf otasiga : — Bular mening Xudo bu yerda nasib etgan o‘g‘illarimdir , — dedi . — Ularni menga keltir-chi , men ularni duo qilayin , — dedi u .
01048010	Isroilning ko‘zlari qarilikdan xiralashgan edi . Yusuf o‘g‘illarini otasiga yaqinroq keltirdi . Isroil ularni ko‘rolmasa-da , o‘pib quchoqladi .
01048011	Isroil Yusufga : — Men hatto sening diydoringni ko‘rishdan umid uzgan edim , endi esa Xudo menga zurriyotingni ham ko‘rsatdi , — dedi .
01048012	Yusuf o‘g‘illarini otasining tizzalari orasidan oldi , yuzi yerga tekkuday ta’zim qildi .
01048013	So‘ng Yusuf ikki o‘g‘lini qo‘llaridan ushladi-da , Efraimni o‘ng qo‘liga olib Isroilning chap tomoniga turg‘izdi , Manasheni esa chap qo‘liga olib Isroilning o‘ng tomoniga turg‘izdi .
01048014	Ammo Isroil qo‘llarini chalishtirib cho‘zib , kenjasi Efraimning boshiga o‘ng qo‘lini , to‘ng‘ichi Manashening boshiga esa chap qo‘lini qo‘ydi
01048015	va Yusufni duo qilib dedi : « Otalarim Ibrohim va Is’hoq Uning oldida yurgan Xudo , Umrim boshidan to bugungacha meni boqib kelgan Xudo ,
01048016	Har bir musibatdan meni xalos qilgan Farishta Bu o‘smirlarni qut-barakali aylasin . Mening ismim va otalarim Ibrohim ila Is’hoqning ismi Ularning o‘rtasida zikr etilib tursin . Suvda baliqlar qaynagan kabi , Ular yer bo‘ylab o‘sib-ko‘payib borishsin » .
01048017	Otasi o‘ng qo‘lini Efraimning boshiga qo‘ygani Yusufga yomon ko‘rindi . U otasiga : — Ota , bunday bo‘lmasin , to‘ng‘ichi mana bu ! O‘ng qo‘lingizni uning boshiga qo‘ying , — dedi-da , otasining qo‘lini Efraimning boshidan olib , Manashening boshiga qo‘ymoqchi bo‘ldi .
01048018	
01048019	Ammo otasi rozi bo‘lmay : — Bilaman , o‘g‘lim , bilaman . Undan ham bir xalq paydo bo‘ladi , u ham buyuk bo‘ladi . Va lekin ukasi undan buyukroq bo‘ladi , uning zurriyotidan ko‘pdan-ko‘p xalqlar paydo bo‘ladi , — dedi .
01048020	O‘sha kunning o‘zida Isroil o‘smirlarni duo qilib dedi : « Isroilliklar muborakbod aylaganlarida , Sizlarning nomingiz ila aylaydilar . “ Xudo seni Efraimdek , Manashedek qutli qilsin ” , — deb aytadilar » . Isroil shunday deb , Efraimni Manashedan ko‘ra oldinroq qo‘ydi .
01048021	So‘ng u Yusufga : — Mana , mening kunim bityapti . Xudo sizlar bilan bo‘ladi va sizlarni ota-bobolaringizning yeriga qaytarib keltiradi .
01048022	Men senga birodarlaringnikidan ziyoda bir adir bergayman ; uni amo‘riylar qo‘lidan qilichimu kamonim bilan olganman , — dedi .
01049001	Yoqub o‘g‘illarini yoniga chaqirib dedi : « Jam bo‘lingiz , sizlarga ma’lum qilayin , Oqibatda sizlar bilan nelar yuz berarkin .
01049002	Ey Yoqub o‘g‘illari , to‘planib quloq solingiz , Tinglangiz otangiz Isroilning vasiyatlarin !
01049003	Ey sen , Ruben , mening to‘ng‘ichim ! Mening qudratim , yoshlik g‘ururim ! Sen shuhrat oshirding , qudrat oshirding ,
01049004	Vale jo‘sh urding-da , selday toshding . Endi o‘z haddingdan oshmagin tag‘in . Sen-ku , o‘z otangning to‘shagi ustiga chiqding , Mening ko‘rpa-yostig‘im uzra haromlik qilding .
01049005	Shim’o‘n va Leviy — birodarlar-u , Jabr-jafo qurolidir ularning ittifoqligi .
01049006	Mening jonim ularning majlisiga kirmas , Tanim esa ularning qaroriga qolmas . Zero ular g‘azab aylab odamlarni o‘ldirishdi , Beboshlik etib buqalarni shikastlantirishdi .
01049007	La’nat ularning toshqin qahr-g‘azabiga ! La’nat ularning beomon sitam-zo‘g‘umiga ! Men Yoqub elida ularga nizo solgayman , Isroilda tarqatib yuborgayman ularni .
01049008	Ey sen , Yahudo ! Birodarlaring seni madh etishajak , Tug‘ishganlaring senga ta’zim etishajak . Yovni esa gardanidan ushlab qolajaksan .
01049009	Ey o‘g‘lim Yahudo , arslon bolasi ! Sen shikoringdan qaytib kelding , o‘g‘lim . Mana qarang , u sherdek cho‘kdi-yu yotdi ; Arslondayin o‘zi — kim hurkitarmish uni ?
01049010	Saltanat hassasi Yahudodan siljimas , Mirza ham kam bo‘lmas oyog‘i tagidan , To Maliki Sulh kelguniga qadar ; Elu xalqlar esa Unga bo‘yin sunadilar .
01049011	Ul o‘z eshagini tok novdasiga bog‘lar , Bahuzur xo‘tigini bog‘da qoldirib ketar . O‘z kiyim-kechagini sharobga bulab , Libosini xuni xamrda yuvar .
01049012	Sharobdan ko‘zlari uchqunlanar porloq , Sutni mo‘l ichib tishlari bo‘lgan oppoq .
01049013	Zavulun dengiz sohilida joylashib , Kemalarga bandargoh bo‘lajak ; Uning hududi esa Sido‘ngacha cho‘zilajak .
01049014	Issoxor — qo‘ralar orasiga cho‘kkaygan Suyakdor eshak singari .
01049015	Osoyish yaxshi , diyor yoqimli , — dedi . Yuk tashishga bo‘yin egay , — deganda , Qullik bo‘yinturug‘iga kirib qoldi .
01049016	Dan — Isroil qabilalarining biri sifatida O‘z xalqining qozisiyu homiysi bo‘ladur .
01049017	Dan — yo‘lda bilanglab yurgan ilon , Yo‘lovchidan bekinib olgan og‘uli ilon . Ul otning to‘pig‘ini chaqar , Suvorisi esa orqaga qulab ketar .
01049018	Sening madadingga umidvordirman , Ey Xudovand !
01049019	Gadni bosmachilar to‘dasi bosib olur , U iz quvib ularga yetib bosib olur .
01049020	Osher mo‘l-ko‘lchilikda o‘z nonini yeyar , Shohlarcha noz-ne’matlarni yeb to‘yar .
01049021	Naftoli — chopqir ohudayin o‘zi , U chiroyligina quralaylarni tug‘ar .
01049022	Yusuf — mevador daraxtning niholi , Buloq boshida o‘sgan og‘ochning ko‘chati . Uning tarmoqlari devordan oshib ketadur .
01049023	O‘qchilar dastasi uni ranjitishdi , O‘q otishib , unga qasd-adovat qilishdi .
01049024	Uning kamoni tarang , qo‘li chechan bo‘ldi . Yoqubning suyangan Ilohiy Qudratdan , Isroilni boqqan Ulug‘ Qoyadan u kuch oldi .
01049025	Otangning Xudosi senga madad bergay , Qodir Olloh seni muborak aylagay . Yuqorida bo‘lgan ko‘k barakatlarini , Pastda yotgan tubsizlik serobligini , Ona emchagi va ona qorni qutini senga ehson etgay .
01049026	Mana , otangning qoldirib ketgan qut-barakatlari — Abadiy yuksakliklar barakatidan ham oshiq , Azaliy cho‘qqilar ne’matidan ham ortiqdir . Ana shu barakatlar barchasi tepadan yog‘ib , Birodarlarining ulu G‘i Yusufga nasib etgay .
01049027	Benyamin — yirtqich bo‘ri ! Sabohda u ovini yamlab yutar , Oqshomda esa g‘animatni taqsimlar » .
01049028	Isroilning hamma o‘n ikki qabilalari bulardir , otalarining ularga topshirgan so‘zlari ham shular . U o‘g‘illarini shunday duo qildi , har birini o‘zining duosiga muvofiq duo qildi .
01049029	Ularga vasiyat qilib , yana dedi : « Men o‘z ota-bobolarim oldiga jo‘nay deb turgan ekanman , endi sizlar meni otalarim yotgan , hetiy Afronning dashtida joylashgan g‘orga dafn etinglar .
01049030	Kan’on yerida , Mamre qarshisidagi Maxpela dashtida joylashgan , hetiy Afrondan sotib olingan , Ibrohimning oila maqbarasi bo‘lgan ana u mag‘oraga meni ko‘minglar .
01049031	Ibrohim va xotini Soroni u yerda dafn etdilar . Is’hoq va xotini Rivqoni ham u yerda dafn etdilar . Men Leani ham u yerda dafn etdim .
01049032	Bu dasht va undagi g‘orni biz Het o‘g‘illaridan sotib olganmiz » .
01049033	Yoqub bularni aytib , o‘g‘illariga vasiyat qilishni tamom qildi . U oyoqlarini to‘shagi ichiga yig‘ib olib , jon berdi va o‘zining ota-bobolari oldiga jo‘nadi .
01050001	Shunda Yusuf otasining ustiga yiqilib , yig‘laganicha uning yuz-ko‘zidan o‘pdi .
01050002	Yusuf otasini mumiyolash uchun o‘z xizmatidagi tabiblarga amr etdi , tabiblar Isroilni mumiyoladilar .
01050003	Mumiyolash ishi odat bo‘yicha rosa qirq kunni talab etdi . Misrliklar esa yetmish kun unga yig‘i qildilar .
01050004	Yig‘i davri tugagach , Yusuf Fir’avnning saroy ahliga dedi : « Agar meni iltifotga sazovor hisoblasangizlar , unda Fir’avn zoti oliylariga bildirib qo‘yinglarki ,
01050005	otam menga qasam ichirib : “ Mening kunim bitdi , meni Kan’on yerida o‘zim uchun qazigan qabrimga dafn etasan ” , — degan edilar . Endi ijozatingiz bilan borib otamni dafn etayin , keyin yana bu yerga qaytib kelayin » .
01050006	Fir’avn buni eshitib , Yusufga : « Sen bora qol , otang senga qanday qasam ichirgan bo‘lsa , shunday dafn etgin » , — dedi .
01050007	Shunday qilib , Yusuf otasini ko‘mish uchun jo‘nadi . Fir’avn saroyining butun xodimlari va keksalari , Misr mamlakatining barcha oqsoqollari ,
01050008	shuningdek , Yusufning butun xonadoni , aka-ukalari va otasining xonadoni ham u bilan ketdilar . Faqat bola-baqralarini , qo‘y-echki va qoramol podalarini Go‘shen yurtida qoldirdilar .
01050009	Aravalardan , otu otliqlardan iborat g‘oyat katta bir karvon unga hamrohlik qildi .
01050010	O‘rdun daryosining sharqiy tomoniga , Yantoqli Xirmon degan joyga yetib kelganlarida , u yerda katta va juda salobatli ta’ziya marosimi o‘tkazishdi . Yusuf otasi uchun yetti kun aza tutdi .
01050011	Kan’on aholisi Yantoqli Xirmonda sodir bo‘layotgan bu marosimni ko‘rgach : « Misrliklarning mana bu salobatli motamini qarang ! » — dedilar . Shu sababdan O‘rdunning sharqiy bo‘yidagi o‘sha joy Misr Motami deb atalib keladi .
01050012	Yoqubning o‘g‘illari otalarining vasiyatini bajardilar .
01050013	Ular otalarini Kan’on yeriga olib bordilar , Mamre qarshisida joylashgan Maxpela dashtidagi g‘orga uni dafn etdilar . Ibrohimning o‘zi u g‘orni dasht bilan birga oila maqbarasi qilib hetiy Afrondan sotib olgan edi .
01050014	Yusuf otasini dafn etgandan keyin , o‘zi , birodarlari va u bilan otasining janozasida qatnashganlarning hammasi Misrga qaytib keldilar .
01050015	Otalari o‘lgach , Yusufning birodarlari : « Yusuf bizlarga kek saqlab yuribdi , biz unga qilgan butun yomonliklarning qasdini u bizdan olmasdan qo‘ymaydi » , — deb o‘ylardilar .
01050016	Shunday qilib , Yusufga shu mazmundagi eslatishni yo‘lladilar : « Otang o‘lishidan avval vasiyat qilib :
01050017	“ Yusufga shunday deb aytinglar : Marhamat qilib , birodarlarining unga qilgan jinoyatlaridan o‘tib , og‘ir gunohlarini kechirib yuborsin ” , — degan edilar . Endi marhamat qilib , otang Xudosining qullari bo‘lgan bizning bu og‘ir gunohimizdan kechgin » . Yusuf ularning bu so‘zlarini eshitib , yig‘lab yubordi .
01050018	Oxiri birodarlarining o‘zlari ham keldilar va uning oyoqlariga yiqilib : — Mana bizlar sening qullaringmiz , — dedilar .
01050019	Yusuf ularga : — Qo‘rqmanglar , men Xudoning o‘rnida emasman-ku ! — dedi .
01050020	— Sizlar menga yomonlik niyat qilgan edingizlar , lekin Xudo buni yaxshi niyatga aylantirib yubordi . Mana hozir ko‘rayotganimizday , U shu yo‘sinda ancha xalqning hayotini asradi .
01050021	Endi qo‘rqmanglar ; men sizlarning va bolalaringizning tashvishini qilaman , — dedi . Ularga shunday deb dalda berib , ularning xotirini jam qildi .
01050022	Yusuf o‘zi va otasining xonadoni Misrda turaverdilar . Yusuf rosa bir yuz o‘n yil umr ko‘rdi .
01050023	Yusuf kenjasi Efraimning uchinchi naslini ham ko‘rdi ; to‘ng‘ichi Manashening o‘g‘li Mokirning o‘g‘illari ham Yusufning tizzalari ustida tug‘ildilar .
01050024	Yusuf birodarlariga : « Mening ajalim yetdi . Ammo Xudo , albatta , sizlarni yo‘qlaydi . U sizlarni bu yerdan ko‘chirib , Ibrohimga , Is’hoqqa va Yoqubga qasamyod qilgan yerga olib ketadi » , — dedi .
01050025	So‘ng Yusuf Isroil o‘g‘illariga qasam ichirib : « Xudo , albatta , sizlarni yo‘qlaydi . O‘shanda mening suyaklarimni bu yerdan olib ketinglar » , — dedi .
01050026	Shunday qilib , Yusuf bir yuz o‘n yoshda qazo qildi . Uni mumiyolab , Misrda bir tobutga soldilar .
19001001	Saodatli odamdir u , Fosiqlar maslahatiga yurmas , Gunohkorlar yo‘liga kirmas , Buzuqilar yig‘inida o‘tirmas .
19001002	Illo Xudovandning Qonunidir uning zavqu orzusi , Tunu kun Tangri Qonuni ila banddir fikri-zikri .
19001003	Oqar suvlar kanoriga o‘tqazilgan , Mevasini mavsumida tugadigan , Barglari esa so‘lmaydigan daraxt kabidir u kishi . U neki qilsa , tole unga yordir .
19001004	Fosiqlar esa-chi bunday emaslar , Balki shamolda to‘zg‘ib ketgusi to‘pondirlar .
19001005	Shu bois fosiqlar hukm qilinganda bosh ko‘tarmas , Gunohkorlar esa solihlar majlisida tura olmas .
19001006	Xudovand solihlar yo‘lini asrar , Fosiqlar esa o‘z yo‘lida halok bo‘lar .
19002001	Nega isyon ko‘taryapti millatlar ? Nechun puch rejalarni tuzyapti elatlar ?
19002002	Birgalashib isyon qilib dunyo podshohlari , Xudovand va Uning Masihiga qarshi kengashdilar :
19002003	« Qani , buzib tashlaylik ularning kishanlarin , Xalos bo‘laylik ularning bo‘yinturug‘idin ! »
19002004	Samoda o‘ltirgan Egam kular , Rabbim ularni masxara qilar .
19002005	Vaqti kelib , U qahri bilan so‘zlar , G‘azab ila ularning ko‘ksiga g‘ulu solar .
19002006	« Men O‘z Podshohimni tayinladim , Muqaddas tog‘im bo‘lmish Sionda o‘rnatdim » , — deyar .
19002007	Men Xudovand farmonini e’lon etgayman , U Menga aytdi-kim : « Sen Mening O‘g‘limsan , Seni bugun tavallud ettirdim .
19002008	Mendan talab qilgin , toki Elu xalqlarni nasibang qilay , Butun yer yuzini mulkingga beray .
19002009	Temir hassa ila boshqarasan ularni , Sopol ko‘za misoli parchalab tashlarsan » .
19002010	Endi , ey podshohlar , aqlli bo‘ling ! Ibrat oling , ey dunyo hokimlari !
19002011	Qo‘rquv ila Xudovandga xizmat qiling , Qaltirab Undan masrur bo‘ling !
19002012	Uning O‘g‘lini e’zozlang , Toki qahri kelmasin . Uning g‘azabi o‘t olsa tezda , Unda nobud bo‘lasiz o‘z yo‘lingizda . Iqbollidir barcha Undan panoh topganlar !
19003001	Ey Xudovand , Yovlarim qanchalik ko‘payib ketgan ! Son — sanoqsizdir menga qarshi chiqayotganlar !
19003002	
19003003	Ko‘plar mening jonimga qasd ila : Xudodan unga najot yo‘q ekan , demoqdalar . SALOT
19003004	Biroq Sen , ey Xudovand , Mening qalqonim , mening izzatimsan , Boshimni baland ko‘taradigansan .
19003005	Xudovandga faryod qilganimda , U meni tinglar O‘zining muqaddas tog‘idan . SALOT
19003006	Men tinchgina uxlab , xotirjam uyg‘onaman , Zero Xudovand menga madadkor bo‘lur .
19003007	Qo‘rqinch solmas menga har yoqdan qurshab , Minglab yopirilgan olomon .
19003008	Ey Xudovand , o‘rningdan turgin , Qutqargin meni , ey Xudoyim ! Sen barcha dushmanlarim jag‘iga urib , Fosiqlar tishini sindirib tashlaysan !
19003009	Najot — Xudovanddandir ; Sening barakatingdan xalqing bahramand bo‘lg‘ay ! SALOT
19004001	Iltijo qilganimda , menga javob aylagin , Ey mening odil Xudoyim ! Tang qolganimda O‘zing najot bergansan ; Yana menga mehribonlik ko‘rsatgin , Ibodatimga quloq bergil !
19004002	
19004003	Ey inson o‘g‘illari , Qachongacha izzatimni tuproqqa qorasizlar ? Qachongacha puch niyatlarga ruju qo‘yasizlar ? Qachongacha yolg‘on-yashiqqa havaslanasizlar ? SALOT
19004004	Biroq bilingiz-kim , Xudovand O‘z azizini ajratib olgan . Xudovand mening iltijomni eshitar .
19004005	G‘azablanib , gunoh qilmang ! Yotganingizda qalbingiz ila hamsuhbat bo‘lib , tinchlaning . SALOT
19004006	Halol qurbonliklar keltiring , Xudovandga umid bog‘lang !
19004007	Ko‘plar so‘ramoqdalar : Kim bizga baxt-saodat keltirar ekan ? Jamoling nurini ustimizga solgin , ey Xudovand !
19004008	Ularning bug‘doyi va sharobi ko‘paygan , biroq Sen mening dilimga shodlik berding ko‘proq .
19004009	Osoyishta yotaman ham uyg‘onaman ; Chunki , ey Xudovand , Xotirjamligimga yolg‘iz Sen posbon .
19005001	Ey Xudovand , So‘zlarimni tinglagin , Ogoh bo‘lgil niyatimdan !
19005002	
19005003	Nolayu faryodimga quloq solgin , Ey Podshohim ham Xudoyim ! Men Senga ibodat qilmoqdaman .
19005004	Tong chog‘i ovozimni eshitasan , ey Xudovand , Tong chog‘i Sening oldingda hozir bo‘laman , Intizorlik-la ko‘z tutaman Sen tomon .
19005005	Sen yovuzlikni xush ko‘rmaydigan Tangrisan , Nopok odam joy topmas Sening huzuringda ,
19005006	Takabbur esa qad ko‘tarmas qarshingda . Nafrat etasan jami badkirdorlardan ,
19005007	Yolg‘on so‘zlovchini O‘zing mahv etasan . Ha , Xudovand qonxo‘ru makkordan jirkanur .
19005008	Men esam , rahming ko‘pligi tufayli Sening uyingga kiraman . Muqaddas ma’bading tomon bosh egib , Senga xos qo‘rqinch ila sajda qilaman .
19005009	Yovlarim-chun meni haqiqat yo‘lingga boshla , O‘z yo‘lingni ravon qilgin oldimda , Ey Xudovand !
19005010	Ularning og‘zida to‘g‘rilik yo‘qdir , Kasofatdir ularning botini . Bo‘g‘izlari — ochiq qabr , So‘zlari — faqat tilyog‘lama .
19005011	Ey Xudoyim , ularni gunohkor bil ! Yomon niyatlari o‘zlariga ursin ! Gunohlari ko‘pligi bois ularni daf qil ! Chunki ular Senga qarshi isyon qildilar .
19005012	Sendan panoh topgan hamma sevingay , Doimo quvonib tarannum etishgay . Ularni O‘zing himoya qilursan , Nomingni sevguchilar Sen-la shod bo‘lgay .
19005013	Ey Xudovand , Solihga O‘zing baraka berursan , Lutfu karamingni qalqonday qilib , Uning ila solihni o‘rab olursan .
19006001	Ey Xudovand , Qahring kelib , ta’zirimni bermagin , G‘azabing ila meni jazolamagin !
19006002	
19006003	Menga mehribonlik qilgin , yo Rabbim , Chunki men bemajolman . Menga shifo bergin , ey Xudovandim , Chunki ustuxonlarimni titroq bosdi .
19006004	Jon-tanimni vahima qamramoqda . Sen-chi , ey Xudovand , qachongacha . . ?
19006005	Qaytgin , ey Tangrim , jonimni qutqar , Lutfing sharafi uchun xalos qil meni !
19006006	O‘lim diyorida Seni yodlamaslar , Tamug‘da kim shukrona aytar Senga ?
19006007	Men oh-zor qilaverib g‘oyatda charchadim . Har kecha ko‘rpam nam bo‘ladi , Ko‘z yoshim-la ho‘llayman to‘shagim .
19006008	Ko‘zim nuri qayg‘udan ado bo‘ldi , Yovu ag‘yor madorimni tamom qildi .
19006009	Ey sizlar , hamma badkirdorlar , Yo‘qolinglar mening ko‘z oldimdan ! Xudovand eshitdi mening ohu nolamni ,
19006010	Xudovand eshitdi munojotimni . Ha , ibodatimni Xudovand qabul etadi .
19006011	Barcha dushmanlarim sharmanda bo‘lsin , Qattiq sarosimaga tushsinlar ! Bir lahzada qaytib , shuvut bo‘lsinlar !
19007001	Sendan men panoh topdim , ey Xudovandi karimim , Hamma qasdimga tushganlardan qutqar , xalos et !
19007002	
19007003	Aks holda sherdayin jonimni tishlab parchalar , Chilparchin bo‘larman , xaloskorim qolmasdan .
19007004	Ey Xudovandi karimim , Agar gunoh ish qilgan bo‘lsam , Qo‘limni nohaqlikka bulg‘agan bo‘lsam ,
19007005	Pok niyatliga yomonlik qaytargan bo‘lsam , Sababsiz g‘animni g‘orat qilgan bo‘lsam ,
19007006	Unda dushman jonim payiga tushib , quvib yetsin , Hayotimni yerda toptab , nomusimni tuproqqa qorsin . SALOT
19007007	Ey Xudovand , g‘azabing ila tur ! Yovlarim zo‘g‘imiga qarshi ko‘taril ! Voqif bo‘lib , meni odil hukm qil !
19007008	Xalqlar jamoati Seni o‘rasin ; Ular ustidan yuksak o‘rningni olgin !
19007009	Ey Xudovand , qavmlarni hukm etuvchi ! Men solihman , ko‘nglim pok , Yuzimni yorug‘ qilgin , ey Xudovand !
19007010	Fosiqlar yovuzligi barham topsin , Solihni-ku Sen asrarsan , ey odil Xudo , Yuraklaru ko‘ngillarni sinovdan o‘tkazuvchi !
19007011	Mening qalqonim Xudo bo‘lur ; Pokdillarga U najot berur .
19007012	Xudo odil hukm chiqarur , Har kun tegishlicha chora ko‘rur .
19007013	Fosiq bo‘lsa , gunoh yo‘ldan qaytmas . U shamshirin charxlab , shay qilgan kamonin .
19007014	Tirlarini yonadigan qilib , O‘ziga o‘zi ajal sipohisi bo‘lgan .
19007015	U noto‘g‘rilik tuxumini bosib , Kasofat jo‘jalarini ochib chiqar , Oqibatda o‘zini o‘zi aldar .
19007016	O‘zgaga choh qazigan kishi Qazigan chohiga o‘zi qular .
19007017	O‘zgaga falokat tilaganning falokati O‘z oyog‘i ostida bo‘lar . Mushtumzo‘rning mushti o‘ziga qaytar .
19007018	Men Xudovandning adolatini kuylab shukrlar deyman , Tangri Taoloning nomini tarannum etgayman .
19008001	Ey Xudovand , bizning Rabbimiz , Yer yuzi bo‘ylab Sening noming naqadar ulug‘vor ! Osmondan ham yuksakdir ulug‘vorliging !
19008002	
19008003	Sen go‘dagu chaqaloqlar og‘zida madh yaratding , Toki Senga qarshi xusumat saqlab yurgan Dushmanu intiqomchi og‘zini to‘sib qo‘ygin .
19008004	Sen bunyod etgan ko‘kka ko‘zim tikilsa , O‘zing o‘rnatgan oyu yulduzlarga boqsam ,
19008005	Inson qadri nedirki , Sen uni yodlagaysan ? Odam o‘g‘li nedirki , Sen uni ardoqlaysan ?
19008006	Sen uni Xudodan andak past qilding , Izzatu jamol tojini unga kiydirding .
19008007	O‘z yaratganlaring ustidan unga saltanat berding , Bor mavjudotni uning oyoqlari tagiga qo‘yding :
19008008	Qo‘ylaru sigirlar barisin , Hamda dala-dasht hayvonlarin ,
19008009	Ko‘k parrandasiyu dengiz baliqlarin , Rohi bahrdan o‘tuvchi suv maxluqotlarin .
19008010	Ey Xudovand , bizning Rabbimiz , Yer yuzi bo‘ylab Sening noming naqadar ulug‘vor !
19009001	Chin yurakdan Xudovandga shukrlar deyman , Sening mo‘jizalaringni , ey Taolo , Bir-bir hikoya qilaman .
19009002	
19009003	Sendan shodlanib tantana qilaman , Ismi sharifingni doim tarannum etaman .
19009004	Mening dushmanlarim orqaga qaytdi , Qarshingda qoqilib , yo‘qolib ketdi .
19009005	Sen meni hukm etib , yuzimni yorug‘ qilding , Adolatli hakam bo‘lib taxtga o‘tirding .
19009006	Sen ellarga ta’zir berding , Betavfiqlarni mahv qilding , Nomlarini dorilbaqodan o‘chirding .
19009007	Dushmanlar bitdi , kul bo‘ldi yarog‘i , Shaharlarini Sen xarob qilding , Ulardan xotira ham qolmadi .
19009008	Xudovand abadiy O‘z taxtida o‘tirar , Hukm uchun U taxtini qurgandir .
19009009	Dunyoni adolat bilan boshqarib , Xalqlar uchun to‘g‘ri hukm chiqarur .
19009010	Mazlum uchun Xudovand panohdir , Qayg‘uli zamonlarida panogohdir .
19009011	Nomingni bilganlar Senga umid bog‘lar , O‘zingga iltijo qiluvchilarni tark etmaysan , ey Xudovand !
19009012	Sionda davr surgan Xudovandni kuylang ! Xalqlar ichra ajoyibotlarini xabarlang !
19009013	Xudovand xun oluvchidir , U jafokashni yodda tutadi , Unutmaydi mazlumlar faryodini .
19009014	Menga mehribonlik ko‘rsatgin , ey Xudovand , G‘animlarimdan tortgan kulfatimni ko‘rgin ! O‘lim darvozasidan O‘zing qaytargansan meni ,
19009015	Toki Sion qizing darvozalarida Sening barcha hamdlaringni xabar qilay , Sening najoting bilan quvonay !
19009016	Xalqlar o‘z qazigan chohlariga quladi , O‘z qo‘ygan domlariga oyoqlari ilindi .
19009017	Xudovand O‘z hukmini yuritganidan tanildi , Betavfiq esa o‘z qilmishlari bilan tutildi . OHANGLI SALOT
19009018	Betavfiqu Xudoni unutgan barcha ellar O‘liklar diyoriga tushib qoladilar .
19009019	Biroq bechorahol umrbod unutilmas , Kambag‘alning umidi abadiy tugamas .
19009020	Turgin , ey Xudovand , Banda manmanlik qilmasin ! Xalqlar Sening huzuringda muhokama bo‘lsin !
19009021	Ey Xudovand , xalqlarga dahshat solgin ! Ular bilsinki , oddiy insondirlar . SALOT
19010001	Ey Xudovand , nega mendan uzoqdasan ? Nega og‘ir zamonlarda ko‘rinmaysan ?
19010002	Mana , betavfiq mag‘rurlanmoqda , Bechoraholning esa joni yonmoqda . Ular to‘qigan ig‘volari o‘z boshiga qaytsin !
19010003	Betavfiq-ku g‘arazgo‘yni duo qiladi , O‘zining nafs bandasi bo‘lishi bilan maqtanib .
19010004	Xudovandni esa mensimaydi betavfiq , « Xudo o‘ch olmas-ku » , deydi gerdayib ; Xudoga hech joy yo‘q uning xayolida .
19010005	Yo‘llari har doim o‘ng‘ay bo‘lur , Sening hukmlaring esa balandda , Uzoqda turur uning xayolidan . Dushmanlariga esa u bir puflab , Hammasini nazarga ilmay qo‘yar .
19010006	Yuragida u aytadir : Men hech qachon pand yemayman , Falokatga ham uchramayman , to abad !
19010007	Tili ostida la’natu hiyla-nayrang yotadir , Uqubatu kasofat uning izmidadir .
19010008	U qo‘ra ortida pisib yotib , Pinhona gunohsizni o‘ldirar , Ko‘zlari faqirni yashirincha qidirar .
19010009	O‘z inida berkingan arslon singari Bechorani tutmoq-chun pistirmaga berkinar , Bechorani bosib olib , o‘z domiga tortar .
19010010	Bechora-ku ezilib , ikki bukilib , Yirtqich panjalaridan nobud bo‘lar .
19010011	Betavfiq o‘z dilida aytar : Tangri unutibdi , yuz-ko‘zini berkitibdi , Qilmishimni U abadiy ko‘rmas !
19010012	Turgin , ey Xudovand , Cho‘z qo‘lingni , ey Tangrim ! Unutma bechorayu mazlumni !
19010013	Nechun betavfiq Xudoni mensimay : « Sen o‘ch olmaysan » , deb ko‘nglida aytar ?
19010014	Sen ko‘rib turibsan-ku , O‘z qo‘ling bilan uning chorasini berasan . Sen jafoni , azob-uqubatni ko‘rasan ! Bechorahol umidini Senga bog‘laydi , Yesir-yetimlarga O‘zing g‘amxo‘rsan .
19010015	Fosiqlaru jinoyatchilar qo‘lini qirqib tashla , Toki yovuzligining izi bitsin !
19010016	Xudovand abadulabad Podshohdir , Yot xalqlar Uning diyoridan yo‘q bo‘lur .
19010017	Mo‘minlar tilagini Sen eshitasan , ey Xudovand , Yuraklariga dalda berib , ularga quloq solasan .
19010018	Yetimu mazlumlarni O‘zing himoya qilasan ; Yerdagi odamzod boshqa vahm olmasin .
19011001	Xudovanddan men panoh topdim . Sizlar qanday qilib jonimga deysiz : « Qush kabi tog‘laringga uchib ket ! »
19011002	Qarang , fosiqlar kamonini tortib , Pokdilni zulmatda otmoq uchun O‘qlarini ipga qadab qo‘yibdilar !
19011003	« Poydevor vayron bo‘lgandan so‘ng , Solih ne qila bilar ? » — deya .
19011004	Xudovand O‘zining muqaddas ma’badidadir , Taxti osmondadir Xudovandning . Xudovandning ko‘zlari ko‘rar , Nigohi tekshirar inson o‘g‘illarin .
19011005	U solihlaru fosiqlarni sinab ko‘rar , Zo‘ravonlar esa Uning nafratiga yo‘liqar .
19011006	Fosiqlar boshiga U yomg‘irday qo‘ru cho‘g‘Hamda yonayotgan oltingugurt yog‘dirar , Garmsel ularning taqdiru qismati bo‘lar .
19011007	Zeroki Xudovand barhaqdir , U haqqoniy ishlarni sevar , To‘g‘ri kishiga esa yuzini qaratar .
19012001	Najot bergin , ey Xudovand ! Chunki xudojo‘y hech qolmadi , Banibashar ichra mo‘min yo‘q bo‘ldi .
19012002	
19012003	Har kim o‘z yaqiniga yolg‘on so‘zlaydir , Tili boshqa , dili boshqa tilyog‘lamachilardir .
19012004	Xudovand qirib tashlagay bunday buzuq og‘izni , Qirqib tashlagay katta gapiruvchi har bir tilni !
19012005	« Biz tilimiz-la zo‘r chiqamiz , Lab-dahan o‘zimizniki , — demoqda ular — Kim ham bizga xo‘jayin bo‘lolar ekan ? »
19012006	« Bechorahollar xonavayron bo‘lganini , Faqirlarning xo‘rsinganini Men eshitib , Endi harakatga kelaman , — deydi Xudovand , — Ular ko‘z tegizgan odamni huzurga erishtiraman » .
19012007	Xudovand kalomlari — pok kalomlardir , Tuproqdan olinib o‘choqda yetti gal eritilgan Musaffo kumushday kalomlardir .
19012008	Ey Xudovand , Sen ularni muhofaza qilasan , Bizni ham bu nasldan abadiy asraysan .
19012009	Betavfiqlar endi bemalol aylanib yurishibdi , Banibashar ichra tubanlik avjga chiqqan .
19013001	Ey Xudovand , qachongacha meni unutasan ? Qachongacha mendan yuz o‘girasan ?
19013002	
19013003	Qachongacha qiynar ekanman jonimni , Tunu kun talvasada to‘lg‘anib qalbim ? To qaygacha dushman mendan g‘olib chiqar ekan ?
19013004	Yo Xudoyo Xudovando , Menga qarab , quloq solgin , O‘lim uyqusiga botib qolmayin !
19013005	Dushmanim : Uni yengdim , demasin , Yiqilib qolsam , yov tantana qilmasin .
19013006	Men Sening lutfingga umid bog‘ladim , Sendan najot topib , ko‘nglim quvonur . U menga xayrixohlik ko‘rsatdi deb , Xudovandni tarannum etarman .
19013007	
19014001	Ahmoq o‘z ko‘nglida : « Xudo yo‘q » , — deydi . Bundaylar buzilib , razolat botqog‘iga botar . Yaxshilik qiladigan hech kimsa yo‘qdir .
19014002	Xudovand inson o‘g‘illariga osmondan boqar , Xudoni qidiruvchi biror idrokli kishi bormikan deya .
19014003	Biroq hammasi yanglishib , Barchasi murdor bo‘lgan . Yaxshilik qiluvchi hech kimsa yo‘q , Hatto biror kishi ham yo‘qdir !
19014004	Xalqimni bir luqma kabi yeb yuboradigan , Xudovandni esa hech chaqirmaydigan O‘sha badkirdorlar to‘dasining aqli yetmaydimi ?
19014005	Mana , qo‘qqisdan ularni vahma bosdi ! Chunki Xudo solihlar nasli orasidadir .
19014006	Faqirni ko‘ngil armonidan ayirdingiz , Illo Xudovand uning panohidir .
19014007	Koshki Siondan Isroilga najot kelsa ! Xudovand O‘z xalqini asoratdan qaytargach , Bani-Yoqub shod bo‘lgay , Isroil sevingay !
19015001	Ey Xudovand , Sening chodiringga kim qo‘nar ? Kim maskan topar muqaddas tog‘ingda ?
19015002	Kimki pokdil bo‘lib , halol ishlasa , Chin qalbdan haqiqatni so‘zlasa ,
19015003	Kimki tiliga bo‘hton olmasa , Birodariga yomonlik qilmasa , Xesh-aqrabosini sharmanda qilmasa ,
19015004	Kimki manfur kishidan nafrat etsa , Xudovanddan qo‘rqqanlarni hurmat qilsa , O‘z zarariga bo‘lsa ham so‘zidan qaytmasa ,
19015005	Pulini qarzga berib sudxo‘rlik qilmasa , Begunohni qoralash uchun pora yemasa — Kimda-kim bularga e’tibor bersa , U to abad tebranmas .
19016001	Ey Tangrim , meni O‘zing asragin , Chunki Sendan panoh topganman .
19016002	Men Xudovandga dedim : Sen mening Rabbimsan , Sendan boshqa men uchun xayr yo‘q .
19016003	Mamlakatdagi asil , aziz kishilardadir Mening butun zavqu murodlarim .
19016004	Soxta xudoga sajda qilganlarning dard-g‘ami oshsin ! Ular qon to‘kib xudoyi qiladilar . Men qo‘limni bulg‘amayman bunday ishlarga , Ularning nomini ham og‘zimga olmayman .
19016005	Ey Xudovand , Sen mening nasibamsan , Kosam oqi — O‘zingdirsan , Taqdirim qur’asi — Sening qo‘lingda .
19016006	Ko‘ngilli yerlarga tushdi marzalarim , Huzur-halovatdir mening merosim .
19016007	Menga mashvarat bergan Xudovandni olqishlayman , Kechalari o‘z botinlarim menga o‘git qilar .
19016008	Xudovandni doim ko‘z oldimda ko‘raman , U o‘ng tomonimda bo‘lguncha tebranmasman .
19016009	Shul bois mening dilim quvonur , Tilimdan shod-xurramlik to‘kilur , Tanim ham umidvoru bexatar bo‘lur .
19016010	Sen o‘liklar diyoriga tashlab ketmaysan jonimni , O‘z azizingga chuqurlik yuzini ko‘rsatmaysan .
19016011	Sen hayot yo‘lini menga bildirasan , Baxt-quvonchlar to‘kindir huzuringda , Boqiy halovatdir Sening o‘ng qo‘lingda .
19017001	Ey Xudovand , salohga e’tibor bergin , Dod-faryodimga quloq solgin , Makrsiz irindan ungan ibodatimni tinglagin !
19017002	Yuzimni O‘zing yorug‘ qilgin , Ko‘zlaring to‘g‘rilikka yetaklansin !
19017003	Dilimni sinab , kechalari meni yo‘qlading , Imtihon qildingu , biror yomon niyatni topmading . Chunon tilim ila dilim birdir mening .
19017004	Odamlar ish-amaliga kelganda deyman : Men Sening kalomingga rioya qildimu , G‘addor yo‘llaridan o‘zimni tiydim .
19017005	Qadamlarimni O‘z rohingda sobit qilgin , Toki oyoqlarim zinhor tebranmasin .
19017006	Senga nola qilaman , ey Tangrim , Chunki Sen menga javob berarsan . Qulog‘ingni menga tutgin , tingla so‘zimni !
19017007	Ajoyib mehr-inoyatingni ko‘rsatgin , Ey , iltijo qiluvchilarning Xaloskori ! Sening qo‘ling himoyasida Osiylardan panoh topsa bo‘ladi .
19017008	Ko‘z qorachig‘iday asragin meni , O‘z qanotlaring soyasida yashirgin meni
19017009	Zarba bergan betavfiqlardan , Har yoqdan o‘rab olgan jon dushmanidan !
19017010	Ularning yuragini-ku yog‘ bosgan , Og‘izlari maqtanishdan gupurmoqda .
19017011	Har qadamda bizni ta’qib etib , Har tomonlama o‘rab olmoqdalar , Yerga urmoq uchun pusib yotibdilar .
19017012	Ular ovga zoriqqan arslonga , Pistirmada poylab yotgan qoplonga o‘xshar .
19017013	Ey Xudovand , turgin ! Ularning oldini olib , qulatgin ! O‘z qiliching-la jonimni fosiqlar qo‘lidan tortib olgin !
19017014	Ey Xudovand , shunday odamlardan , Ha , shu jahonning odamlaridan O‘z qo‘ling bilan meni xalos qilgin ! Ular nasibalarini bu hayotdayoq olmoqdalar . Sen ularga ravo ko‘rgan oziq bilan qornini to‘q qil ! O‘g‘illari qornini ham to‘q qil ! Hatto kelajak avlodga ham ortib qolsin !
19017015	Men esa saloh ila Sening siymongni ko‘rgayman , Uyg‘onganim zamon Sening diydoringga to‘yarman .
19018001	Ey Xudovand , mening quvvatim , Senga men mehr bog‘ladim .
19018002	
19018003	Xudovand — suyanchig‘im mening , Qo‘rg‘onimu Xaloskorim mening ! Tangrim — boshpana topgan qoyam , Qalqonim , qahramonim , istehkomim mening !
19018004	Tahsinlarimga loyiqdir Xudovand , Uni chaqirgan chog‘im yovlarimdan xalos etur .
19018005	O‘lim zanjirlari meni qurshab oldi , Balo-qazo sellari dahshatga chulg‘adi .
19018006	Tamug‘ iplariga ilinib qoldim , O‘lim to‘rlariga o‘ralib qoldim .
19018007	Tang ahvolimda Xudovandni chaqirdim , Xudoyimga faryod etib yolvordim . O‘z ma’badidan Ul eshitdi ovozim , Fig‘onim Uning dargohiyu qulog‘iga yetdi .
19018008	Onchoq dunyo larzaga kelib qaltiradi , Tog‘lar poydevori titrab junbushga keldi . Chunki Tangri Taolo g‘azabga mindi .
19018009	Uning burnidan tutun chiqdi , Og‘zidan halokatli otash sochildi , Yonayotgan cho‘g‘lar yog‘ildi Undan .
19018010	U ko‘klar bag‘rini tilib tushdi , Tim zulmat oyoqlari ostida edi .
19018011	U malakka minib uchib , Yel qanotlari uzra parvoz etdi .
19018012	Tun pardasini O‘ziga yopinchiq qilib , Tubsiz , sim-siyoh suvlarga berkinib , Quyuq falak bulutlariga burkandi .
19018013	Uning huzuri nurafshanligidan bulutlar qochdi , Do‘l va yonayotgan cho‘g‘lar yog‘ildi .
19018014	Xudovand ko‘klarni gulduratdi , Xudoyi Taolo tovushini eshittirdi , Do‘l va yonayotgan cho‘g‘lar yog‘dirdi .
19018015	U o‘qlarini otib yovlarini tarqatdi , Chaqmog‘ini chaqnatib ularni to‘zitib yubordi .
19018016	Ey Xudovand , Sening qahrli tovushingdan , Ruhingning g‘azabnok sadosidan Suv chashmalari ochilib qoldi , Dunyoning poydevori yaqqol ko‘rindi .
19018017	U ko‘kdan enkayib qo‘limdan ushlab qoldi , Azim suvlar ichidan meni chiqarib oldi .
19018018	U meni baquvvat dushmanlarimdan , Mendan kuchli g‘animlarimdan xalos etdi .
19018019	Ofatli kunimda ular qarshimga chiqdi , Lekin Xudovand mening tayanchim bo‘ldi .
19018020	U meni kenglikka chiqarib qo‘ydi , Mendan rozi bo‘lib , erkinlikka chiqardi .
19018021	Xudovand salohimga yarasha meni siylar , Qo‘llarim pokligi bo‘yicha meni taqdirlar .
19018022	Chunki men Xudovand yo‘llarini tutdim , Xudoyim yo‘lidan chiqib yomonlik qilmadim .
19018023	Uning butun hukmlari ko‘z o‘ngimdadir , Uning qonunlaridan chekinmadim aslo .
19018024	Uning oldida sidqi dil bilan yurib , Gunohlardan o‘zimni saqladim .
19018025	Xudovand meni solih deb taqdirladi , Halol ish qilib , Unga maqbul bo‘ldim .
19018026	Sodiq kishiga Sen sadoqat ko‘rsatasan , Samimiy odamga samimiy bo‘lasan .
19018027	Pok kishiga poklik ato qilasan ; Biroq egri odam bilan ters yo‘l tutasan .
19018028	Ezilgan xalqni O‘zing qutqarib , Manmanlarni esa qaqshatasan .
19018029	Yo Rabbim , Sen mening shamimni yoqasan , Zulmatimni Xudoyim O‘zi yorug‘ aylar .
19018030	Sening madading ila men qo‘shinga ham zarba beraman , Xudoyim nomi bilan to‘siq oshib ketaman .
19018031	Tangrining yo‘li komildir , Xudovandning kalomi sofdir . Undan panoh so‘ragan hammaga U bir qalqondir .
19018032	Xudovanddan boshqa tangri kim ekan ? Xudoyimizdan bo‘lak panoh qoyasi bormikan ?
19018033	Tangri belimga quvvat kamarin bog‘lar , Yo‘limni O‘zi kamolga yetkazar .
19018034	U oyoqlarimni bug‘u oyoqlariday qilib , Meni baland yerlar ustiga turg‘izar .
19018035	Qo‘llarimni U jangga o‘rgatar , Mis yoyni otish ham qo‘limdan kelar .
19018036	Sen menga najot qalqoningni bergansan . Sening qo‘ling — tayanchim mening , Iltifoting meni yuksaltirur .
19018037	Oyog‘imni O‘zing sobitqadam qilursan , Qimir etmas hech tovonim .
19018038	Dushmanlarimni quvib ularga yetaman , Ularni tor-mor qilmaguncha qaytmayman .
19018039	Ularga zarba qilsam , qad ko‘tarmaslar , Oyoqlarim ostiga yiqilib qolarlar .
19018040	Jang qilmog‘im uchun belimga quvvat kiritarsan , Menga qarshi chiqqan yovni oyog‘im ostiga cho‘ktirarsan .
19018041	Dushmanlarimning orqa tomonini menga burding , Mendan nafrat etganlarni qirib bitiraman .
19018042	Ular faryod etsa-da , qutqaruvchi bo‘lmas , Xudovandni chaqirsalar-da , U eshitmas .
19018043	Yel to‘zonni ko‘kka sovurganday , Men ularning kulini ko‘kka sovuraman , Yo‘l ustidagi loy kabi toptab tashlayman ularni .
19018044	Sen harbu zarbdan meni xalos etding , Yot xalqlarga meni sardor qilding , Men bilmaydigan el menga qaram bo‘ldi .
19018045	Ular ovozimni eshitiboq itoat etadilar , Ajnabiylar menga shirinzabonlik etadilar .
19018046	Qal’alaridan tir-tir titrab chiqadilar , Holdan ketib , ajnabiy o‘g‘illari .
19018047	Xudovand barhayotdir , mening qoyamdir , Unga hamdu sanolar bo‘lsin ! Najotkor Xudoyim yuksalsin !
19018048	Tangrim mening o‘chimni oladi , Xalqlarni menga tobe qiladi .
19018049	Dushmanlarimdan O‘zing qutqarasan , G‘animlarimdan ko‘ra meni yuksaltirasan , Zo‘ravonlar panjasidan xalos qilasan .
19018050	Shul sababdan , ey Xudovand , Millatlar ichra Seni madh qilaman , Ismingni tarannum etaman Sening .
19018051	Sen podshohingga ulug‘ najotlar ato qilarsan , O‘z tanlaganing — Dovud va uning zurriyotiga Mangu inoyatlar baxsh etarsan .
19019001	Osmon Tangri ulug‘vorligini e’lon etar , Falak Uning yaratganlarini bayon etar .
19019002	
19019003	Kun kunga suxan qilar , Tun tunga bilim qo‘shar .
19019004	Na so‘zlar bor , na biron kalom , Eshitilmas ularning tovushi .
19019005	Lek butun dunyoga yoyildi daragi , Yerning to‘rt tarafiga yetdi xabari . Mana , quyosh uchun ham makon qurilgan !
19019006	U quyoshdirki , go‘shangadan chiqqan kuyovday , Botirday quvonib , o‘z yo‘lida yelib ketar .
19019007	Uning chiqishi osmonning bir chetidandir , Davrasi esa ko‘k yuzi chegarasiga qadardir . Hech na berkina bilmas uning taftidan .
19019008	Xudovand Qonuni mukammaldir , U jonga jon kiritadi . Xudovand vahiysi barqarordir , U sodda odamga donish beradi .
19019009	Xudovand farmoni rostdir , U ko‘ngilni quvontiradi . Xudovand amri yorug‘dir , ko‘zni yoritadi .
19019010	Xudovanddan qo‘rqmoqlik pok va boqiydir , Xudovandning bari hukmi haq va to‘g‘ridir .
19019011	Oltindan , musaffo zardan ham ko‘ngilliroqdir , Asaldan , mumli bol tomchisidan ham shirinroqdir .
19019012	Mana , Sening quling ham ulardan ibrat olur , Ularga rioya etgan kishi buyuk mukofot topur .
19019013	Adashmaslikka kimning fahmi yetar ? Yashirin xatolardan meni poklagin !
19019014	Qasdan qiladigan gunohlardan ham saqla bandangni , Ular menga hokim bo‘lmasin ! Shunda men beayb bo‘lurman , Og‘ir gunohdan ham xoli bo‘lurman .
19019015	Ey Xudovand , og‘zimdan chiqadigan so‘zlar , Qalbimdan kechadigan andishalar Sening oldingda maqbul bo‘lsin , Ey , mening suyanchim va Xaloskorim !
19020001	Og‘ir kunda Xudovand seni eshitsin ! Yoqub Xudosining ismi qo‘rg‘oning bo‘lsin !
19020002	
19020003	Muqaddas makonidan senga yordam yuborsin ! Siondan senga madad yo‘llasin !
19020004	Barcha xayr-ehsonlaringni qabul etsin ! Kuydirgan qurbonlaringni yodda tutsin ! SALOT
19020005	Senga ko‘ngling tilaganicha bersin ! Butun armonlaringni ro‘yobga chiqarsin !
19020006	Biz sening g‘alabalaringni kuylaymiz , Xudoyimiz nomi ila tug‘larimizni ko‘taramiz . Xudovand barcha murodlaringni bajo keltirgay !
19020007	Endi aniq bildimki , Xudovand tanlagan podshohini qutqarar , O‘zining muzaffar qo‘lini uzatar , Najot yuborib osmoni shariflaridan .
19020008	Ba’zilar jang arobalari bilan maqtanar , Boshqalar otu otliq bilan gerdayar . Bizlar esa Rabbimiz nomi bilan , Xudovand ismi bilan faxrlanamiz .
19020009	Ular yiqilib tushdilar , Bizlar esa ko‘tarilib tik turibmiz .
19020010	Ey Xudovand , podshohga zafar bergin ! Seni chaqirgan kunimizda javob bergin !
19021001	Ey Xudovand , Sening qudrating ila podshoh sevinur , Yuborgan najoting-la u behad masrur bo‘lur .
19021002	
19021003	Ko‘ngil armonini unga berding , U neki tilasa , rad etmading . SALOT
19021004	Sen ne’matu barakatlar bilan uni kuzatding , Boshiga sof oltindan toj kiygizding .
19021005	Sendan u hayot so‘radi — unga berding , Uzoq umr hamda baqo bag‘ishlading .
19021006	Sen baxsh etgan najot tufayli uning dong‘i oshdi , Sharaf-shon va dabdabalarga sazovor qilding uni .
19021007	Ha , Sen uni abadiy muborak aylading , O‘z huzuringdagi baxt-saodatga muyassar etding .
19021008	Podshoh Xudovandga umid bog‘lagan , Haq Taoloning inoyati ila u tebranmas .
19021009	Sening o‘ng qo‘ling barcha yovlaringni topib oladi , Senga g‘araz qiluvchilarni topib oladi qo‘ling .
19021010	Ey Xudovand , Sen zuhur etdiging zamon , Ularni qizigan tandirga aylantirasan . Sen qahringni sochib barham berasan , Olov kuydirib ado etadi ularni .
19021011	Sen ularning naslini yer yuzidan supurib , Zurriyotini bani-inson orasidan quritasan .
19021012	Senga qarshi yomonlikni o‘ylaganlar Qora niyatlariga erisha olmaslar .
19021013	Sen o‘q-yoyingni shay qilib , Yuzlariga qarab o‘q uzasan , Toki maqsadlari puchga ketsin .
19021014	Ey Xudovand , qudrating ila yuksalaver ! Biz Sening botirligingni kuylaymiz , Senga hamdu sanolar o‘qiymiz .
19022001	Tangrim ! Tangrim ! Nega meni tashlab qo‘yding ? Men nolayu fig‘on chekyapman , Sen esa yiroqdasan , qutqarmayapsan .
19022002	
19022003	Ey Xudoyim , Kunduzlari arz-dodimni qilyapman , Ammo Sen quloq solmayapsan ; Kechalari ham menda tinim yo‘q .
19022004	Biroq Sen — muqaddassan , Isroilning sanolari uzra saltanatlisan .
19022005	Ota-bobolarimiz Sendan umid qilardilar , Umid qilardilar-u , Sen ularni xalos etarding .
19022006	Senga faryod etardilar-u , qochib qutulardilar , Senga ishonib , sharmanda bo‘lmasdilar .
19022007	Lekin men — inson emas , qurtman , Sharmandayi olamman , el aro yuzim qora .
19022008	Meni ko‘rgan barcha mazax qiladi , Burnini jiyirib , bosh irg‘atib deydilar :
19022009	« Xudovandga e’tiqod qildi , U xalos etsin ! Xudovand undan rozi ekan , O‘zi qutqarsin ! »
19022010	Sensan-ku meni onam qornidan yorug‘ yuzaga chiqargan , Volidam ko‘kragida tinch yotqizgansan meni .
19022011	Mavludimdanoq Senga nazr qilinganman , Onam qornidan chiqqanimdan buyon Sen mening Tangrimsan .
19022012	Endi mendan uzoqlashma , Qayg‘u yaqin , madadkorim qolmadi .
19022013	Bir gala buqalar meni qurshab oldi , Zo‘r Bashan buqalari menga yopirildi .
19022014	Ov qo‘msab o‘kirayotgan arslon kabi Ular menga og‘izlarini katta ochdi .
19022015	Mening ichlarim sel bo‘lib oqyapti , Butun suyaklarim bo‘g‘ini bo‘shashguday bo‘ldi , Yuragim tanimda mum kabi erib bitdi .
19022016	Darmonim sopol parchasidek qurib qaqshadi , Tilim tanglayimga yopishib qoldi . Sen meni o‘lim xokiga topshirding-ku !
19022017	Mana , itlar meni qurshab oldi , Yovuzlar to‘dasi meni o‘rab oldi , Ular qo‘llarim va oyoqlarimga ham sanchdi .
19022018	Suyaklarimni birma-bir sanay olaman , Ular menga tikilib baqraymoqdalar .
19022019	Kiyimlarimni o‘zaro bo‘lishib olib , Libosim uchun qur’a tashladilar .
19022020	Ey Xudovand , mendan uzoqlashma , Sensan majolim mening , yordamga shoshil !
19022021	Hayotimni dami tig‘dan saqlagin , Itlar panjasidan qutqar jonimni !
19022022	Sher komidan meni tortib chiqargin , Yakkashox muguzlaridan asragin meni !
19022023	Sening ismingni birodarlarimga e’lon etgayman , Jamoat ichra Senga hamdu sanolar ayturman .
19022024	Ey siz , Xudovanddan qo‘rqqanlar , Unga hamdu sanolar o‘qinglar ! Uni siylanglar , ey Yoqubning barcha zurriyoti ! Tavof qilingiz , Isroilning jami avlodlari !
19022025	U ezilganning dardini kamsitmadi , Xor qilmadi , yuzini burmadi undan , Uning faryodiga quloq soldi .
19022026	Sengadir hamdu sanoyim ulug‘ jamoat ichra , Nazr-niyozimni bajo keltirgum xudotarslar ichra .
19022027	Bechorahollar bo‘lsa , ular yeb to‘yadilar , Xudovandni qidiruvchilar Unga sanolar o‘qisin , Dilingizga jon kirsin , to abad !
19022028	Dunyoning to‘rt burchida yashovchi insonlar Xudovandni yod etib , Unga qaytib kelajaklar , Bor elu elatlar Xudovandga sajda qilajaklar .
19022029	Xudovand — hokimi mutlaqdir , El-xalq ustidan U hukmfarmodir .
19022030	Bu dunyoda yeb-ichib to‘ygan , O‘ziga to‘q bo‘lgan barcha Unga sajda qilajak . O‘z hayotini saqlayolmay , go‘rga borgan barcha Uning oldida tiz cho‘kajak .
19022031	Hozirgi zurriyot Unga xizmat qilajak , Keyingi naslga Rabbim haqida darak yetajak .
19022032	Tug‘ilajak avlodga ham e’lon qilib , Rabbimning ajoyibotini xabar qilajaklar .
19023001	Xudovand — Cho‘ponim mening , Men muhtojlik ko‘rmayman aslo .
19023002	U meni yam-yashil yaylovlarda yotqizar , Orombaxsh suvlar bo‘ylab yetaklab borar .
19023003	Jonimga U tetiklik kiritar , O‘z nomi uchun meni to‘g‘ri yo‘lga boshlar .
19023004	O‘lim vodiysi zulmatida yursam ham , Dahshatlardan men qo‘rqmayman . Chunki Sen menga hamrohdirsan , O‘z hassangu xiviching menga tasalli berar .
19023005	Yovning ko‘z o‘ngida menga dasturxon tuzagansan , Xushbo‘y moy ila moylagansan boshimni , Lim-lim to‘ldirgansan kosamni .
19023006	Umrim bo‘yi xayru inoyat izimdan yurar , Bor kunlarim Xudovandning uyida o‘tar .
19024001	Xudovandnikidir butun dunyoyu Uni to‘ldirgan borliq , Yer yuziyu barcha unda yashovchilar .
19024002	U dengizlar uzra yerni bunyod etgan , Ummonlar uzra uni mahkam o‘rnatgan .
19024003	Xudovandning tog‘iga kim chiqib boradi ? Uning muqaddas makonida kim tura oladi ?
19024004	Kimki qo‘li halol , ko‘ngli pok , Yolg‘on-yashiq gapga ko‘ngil bog‘lamas , Makkorona qasamyod qilmas ekan ,
19024005	U Xudovanddan barakat topar , Xaloskor Xudosidan najot topar .
19024006	Mana budir Xudovandni qidiruvchilar nasli ; Ey , Yoqubning Xudosi , ana shundaydir Sening huzuringga intiluvchilar nasli ! SALOT
19024007	Ey darvozalar , kengroq ochiling , Balandroq ko‘tariling , mangu qopqalar ; Toki ulug‘vor Podshoh kirib kelsin .
19024008	Kimdir bu ulug‘vor Podshoh ? Qudratli va muzaffar Xudovanddir , Jangda zafar quchg‘usi Xudovanddir U .
19024009	Ey darvozalar , kengroq ochiling , Balandroq ko‘tariling , mangu qopqalar ; Toki ulug‘vor Podshoh kirib kelsin .
19024010	Kimdir bu ulug‘vor Podshoh ? Mana , Xudovand , Sarvari koinot , Udir ulug‘vor Podshoh ! SALOT
19025001	Senga , ey Xudovand , dilimni yo‘llayman .
19025002	Senga tavakkal qilaman , ey Xudoyim ! Men sharmanda bo‘lmayin , Dushmanlarim tantana qilmasin ustimdan !
19025003	Senga umid bog‘lagan hech kim sharmanda bo‘lmas ; Sababsiz xoinlik qilganlar esa sharmandayu sharmisor bo‘lsin .
19025004	Ey Xudovand , menga O‘z yo‘lingni ko‘rsatgin , O‘z yo‘riqlaringni o‘rgatgin menga .
19025005	Meni haqiqating yo‘lidan boshlab , o‘rgatgin , Chunki Najotkor Xudoyim O‘zingsan , Kundan-kun umidim Senda .
19025006	Ey Xudovand , O‘z marhamatingni , Azaliy inoyatlaringni eslab tur !
19025007	Yoshlik chog‘ida qilgan gunohlarim Va jinoyatlarimni esga solma . O‘z rahmingu muruvvatingni yodlab , Menga rahm aylagin , ey Xudovand !
19025008	Xudovand muruvvatli va adolatlidir , U gunohkorlarga yo‘l-yo‘riq ko‘rsatur .
19025009	Bo‘ysunganlarni to‘g‘ri yo‘lga boshlar , Beozorlarga O‘zi rahnamo bo‘lar .
19025010	O‘zining ahdu nizomin tutganlar uchun Xudovandning barcha yo‘llari inoyat va haqiqatdir .
19025011	Ey Xudovand , O‘z noming xotiri uchun gunohimdan o‘tgil , Chunki ko‘pdir mening gunohim .
19025012	Xudovanddan qo‘rqqan odam kim ? Tanlaydigan yo‘lini unga O‘zi ko‘rsatar .
19025013	Jon-tani farog‘atga erishar , Zurriyoti esa yerga ega bo‘lar .
19025014	Xudovand O‘z sirini xudotarslarga ochar , Undan qo‘rqqanlarga ilohiy ahd nasib etar .
19025015	Ko‘zlarim doim Xudovanddadir , Oyog‘imni O‘zi to‘rdan tortib olar .
19025016	Menga nazar solib , mehribonlik qilgin , Chunki men yolg‘iz va tushkunman .
19025017	Yuragimda dard to‘lib-toshgan , Balolarimdan meni qutqargin !
19025018	Tushkunligim va ezilganligimni ko‘rgil , Barcha gunohlarimdan kechgil !
19025019	Dushmanlarimni ko‘rgin , qanchalik ko‘paygan ular ! Ashaddiy nafrat sochib menga qasd qilmoqdalar .
19025020	Jonimni O‘zing saqla , xalos qilgin meni ! Sendan panoh topdim deb sharmanda bo‘lmayin .
19025021	Soflik va to‘g‘rilik saqlasin meni , Chunki Senga umid bog‘laganman .
19025022	Ey Xudo , Isroilni barcha dardlaridan qutqargin !
19026001	Ey Xudovand , yuzimni yorug‘ qilgin , Chunki men pokdil bo‘lib yurdim ; Xudovandga tayanib ikkilanmadim .
19026002	Ey Xudovand , Meni imtihon qil , sinab ko‘rgin , Ko‘nglim va yuragimni sinovdan o‘tkazgin !
19026003	Sening inoyating ko‘zim oldidadir , Men Sening haqiqating ila yurdim .
19026004	Yolg‘onchi odamlar aro o‘tirmasman , Yurmasman ham hiylagarlar birlan .
19026005	Badkirdorlar jamiyatidan nafratlanaman , Betavfiqlarga bo‘lmasman hamsuhbat .
19026006	Halol qo‘llarimni chaydim , ey Xudovand , Sening qurbongohingni aylanib chiqaman .
19026007	Senga shukronalar aytaman , Mo‘jizalaringni bir-bir hikoya etib .
19026008	Ey Xudovand , Sening maskaningni , Jaloling o‘rin olgan makonni sevaman .
19026009	Jonimni gunohkorlar joni bilan , Tanimni qonxo‘rlar tani bilan bir sanab , barham bermagin !
19026010	Ularning-ku so‘l qo‘li fojirlik , O‘ng qo‘li poraga to‘lib-toshgan .
19026011	Men bo‘lsam , pokdil bo‘lib yuraman ; Xalos qilgin meni , ayamagil mehring !
19026012	Tekis maydonda turibdi oyog‘im mening , Yig‘inlarda Xudovandni olqishlagayman .
19027001	Nurim va najotkorim Xudovanddir , Kimdan men qo‘rqaman ? Hayotim qo‘rg‘oni Xudovanddir , Kimdan xavotirlanaman ?
19027002	Yovuzlar etimni g‘ajimoq-chun hujum qilganda , O‘zlari qoqilib qulaydi , o‘sha ashaddiy yovlarim .
19027003	Yuragimga dahshat tushmaydi , garchi Qarshimga jangga tizilsalar ham . Hatto hamla qilsalar ham , Komildir mening ishonchim .
19027004	Xudovanddan bir tilagim bor , Faqat o‘shani izlayman : Xudovand uyida umrbod turayin , Xudovand jamolini tamosho qilayin , Uning ma’badini ziyorat qilib .
19027005	Og‘ir kunda U meni himoyasiga olar , O‘z makoni soyasida meni yashirar , Qoya ustiga meni yuksaltirib qo‘yar .
19027006	Endi men bosh ko‘tarib yuraman , Qurshab olgan yovlar ustidan g‘alaba qilaman . Xudovand makoniga tantana ila kirib , Xursandlik ila qurbonlik keltiraman . Xudovandni kuylab vasf qilaman .
19027007	Ey Xudovand , Chaqirgan paytim ovozimni eshitgin , Mehribonlik qilib , menga javob bergin !
19027008	« Huzurimni qidiring » degan so‘zingni Men dilimga tugib qo‘ydim . Sening huzuringni qidiraman , ey Xudovand !
19027009	Mendan yuz o‘girmagin , G‘azab ila siltab tashlama qulingni ! Sen mening panohim bo‘lgansan-ku , Mendan voz kechma , tashlab ketma , Ey , mening najotkorim Xudovand !
19027010	Ota-onam meni tashlab ketsa-da , Xudovand meni qabul qilar .
19027011	Ey Xudovand , O‘z yo‘l-yo‘rig‘ingni menga o‘rgatgin , Yovlarim sababli meni to‘g‘ri yo‘lga boshla !
19027012	Ag‘yorim ixtiyoriga topshirmagin meni ! Mana , yolg‘onchi shohidlar , Qahr-zo‘g‘im sochib turgan zo‘ravonlar Menga qarshi hujum boshladi !
19027013	Menga qolsa , ishonchim komilki , Men tiriklar diyorida qolaman , Xudovandning barakatlarini ko‘raman .
19027014	Xudovandga umid bog‘la ! Baquvvat bo‘l , dadil bo‘l , Xudovandga umid bog‘la !
19028001	Ey Xudovand , mening suyangan qoyam ! Seni chaqiraman , meni eshitmay qolmagin ! Sen menga javob bermasang gar , Yer bag‘riga tushganlarga o‘xshab qolarman .
19028002	Men Senga yolvorib fig‘on qilsam , Muqaddas makoning tomon qo‘llarim cho‘zsam , Munojotimga quloq solgin !
19028003	O‘z qo‘shnilari bilan do‘stona gapirib , Dilida esa qora niyat saqlayotgan betavfiq , Yomon odamlar birla meni qirib tashlama !
19028004	Sen ularning qilmishiga yarasha , Kirdikorlari yomonligiga yarasha , Qo‘llari bulg‘angan qabihliklariga yarasha jazo ber !
19028005	Ular-ku Xudovandning faoliyatiga , Uning bajargan ajoyib ishlariga beparvo qaraydi . Xudovand ularni xonavayron qiladiyu , Tag‘in hech barpo etmas .
19028006	Xudovand hamdu sanoga munosibdir , U mening tavallolarimni eshitdi .
19028007	Xudovand mening qudratim va qalqonimdir . Men chin yurakdan Unga umid bog‘ladim , U menga yordam berganda , dilim quvonchga to‘ldi ; Qo‘shig‘im bilan Unga shukrlar deyman .
19028008	Xudovand O‘z xalqining qudratidir , Tanlagan podshohiga najotkoru qo‘rg‘ondir .
19028009	O‘z xalqingga O‘zing najot bergin , O‘z mulkingni muborak aylagin ! Ularni abadiy yuksaltirib borgin !
19029001	Ey Tangri o‘g‘illari , Xudovandga tan bering ! Xudovandning shavkati va qudratiga tan bering !
19029002	Xudovandning ismi sharafiga tan bering ! Muqaddas ko‘rkda Xudovandga sajda qiling !
19029003	Xudovandning ovozi suvlar uzradir , Ulug‘vor Tangri gulduros tovush chiqarur , Azim suvlar ustidadir Xudovand .
19029004	Xudovandning ovozi kuchlidir , Xudovandning ovozi mahobatlidir .
19029005	Xudovandning ovozi kedr daraxtini qulatar , Lubnon kedrlarini yorib tashlar Xudovand .
19029006	U ularni buzoqdayin o‘ynatar , Lubnon va Sirio‘n tog‘ini buqadek choptirar .
19029007	Xudovandning ovozi o‘t alangasini yorib yuborar .
19029008	Xudovandning ovozi cho‘lni titratar , Qadesh cho‘lini larzaga solar Xudovand .
19029009	Xudovandning ovozi bug‘ularni tug‘dirar , O‘rmonlarni yalang‘ochlab yuborar . Ma’badida esa hammasi Uning ulug‘vorligini kuylar .
19029010	To‘fon bo‘lganda Xudovand taxtida o‘tirar edi , Xudovand mangu Podshoh bo‘lib taxtiga o‘tirgan .
19029011	Xudovand O‘z xalqiga kuch-qudrat ato etar , Xudovand O‘z xalqiga barakayu osoyish baxsh etar .
19030001	Seni ulug‘layman , ey Xudovand , Sen meni chuqurlikdan chiqarib olding , Yovlarimning tantana qilishiga yo‘l qo‘ymading .
19030002	
19030003	Ey Xudoyim , Senga faryod qildim , Ey Xudovandim , menga shifo berding .
19030004	Jonimni o‘liklar diyoridan qaytarding , yo Rab , Qabrga kirmasligim uchun menga hayot bag‘ishlading .
19030005	Xudovandni tarannum eting , ey , Uning muxlislari ! Uning muqaddasligi sharafiga shukrlar qiling !
19030006	Chunki Uning g‘azabi — bir lahzalik , Lutfu karami esa umrboddir . Oqshomda yig‘i hukm sursa , Saharda shodiyona kelur .
19030007	Men esam o‘zimga amin bo‘lib , To abad tebranmasman , degan edim .
19030008	Ey Xudovand , muruvvat etgan chog‘ingda Meni qudratli toqqa aylantirding ; Biroq mendan yuz o‘girganingda , Men sarosimaga tushdim .
19030009	Senga , ey Xudovand , iltijo qildim , Men o‘z Rabbimga yalinib-yolvordim :
19030010	Men o‘lib go‘rga kirsam , Hayotimdan ne foyda ? Tuproq Senga shukrona aytarmikan , Haqiqatingni yuqori ko‘tararmikan ?
19030011	Quloq bergin , ey Xudovand , Menga mehribonlik qilgin ! Yo Rab , O‘zing menga madadkor bo‘lgin !
19030012	Sen motamimni raqsga aylantirding , Qora kiyimimdan forig‘ qilding , Baxt-sevinch libosini kiygizding .
19030013	Yo Xudoyo Xudovando ! Senga tinimsiz sanolar o‘qisa arziydi , Men Senga abadiy shukrlar aytaman .
19031001	Ey Xudovand , Seni panohim deb bilaman , Abadiy sharmanda bo‘lmayin ! O‘z adolating haqi meni qutqargin !
19031002	
19031003	Menga quloq sol , tezroq xalos qilgin ! Men uchun suyanadigan tog‘ , Najot topadigan qal’a bo‘lgin !
19031004	Mening qoyam va qo‘rg‘onim Sen ekansan , O‘z isming sha’ni uchun meni yetaklab , Menga rahnamo bo‘lgil !
19031005	Men uchun yashirishgan to‘rdan chiqarib qo‘y , Chunon Seni panohim deb bildim .
19031006	Ruhim Sening qo‘lingda omonatdir . Sen menga erkinlik berasan , Ey Xudovand , ey Haq Taolo !
19031007	Bema’ni butga sig‘inuvchilardan nafratlanib , Men faqat Xudovandga umid bog‘layman .
19031008	Sening inoyating uchun men shod-xurramman , Sen bechorahol bo‘lganimni ko‘rding , Jonim azob-uqubatda qolganini bilding .
19031009	Dushman qo‘liga meni topshirmading , Oyoqlarimni keng yerlarga qo‘yding .
19031010	Ey Xudovand , menga rahm-shafqat ko‘rsat , Yuragimga qil sig‘may bo‘lib qoldi . Qayg‘udan ko‘zim xiralashdi , Botinim , jon-tanim ado bo‘ldi .
19031011	Mana , hayotim g‘am-g‘ussada , Umrim oh-zor bilan o‘tib ketdi . Gunohlarim uchun iligim qurib , suyaklarim qaqshadi .
19031012	Barcha raqiblarim nazarida uyatga qoldim , Qo‘ni-qo‘shni va tanishlarimga olabo‘ji bo‘ldim . Ko‘chada ko‘rgan barcha mendan qochyaptilar .
19031013	O‘lik kabi esdan chiqarildim , unutildim , Parchalangan sopolga o‘xshab qoldim .
19031014	Ko‘plarning haqoratini eshityapman , Mana , hamma yoqda vahimalar ! Menga qarshi til biriktiryaptilar , Jonimni olmoq-chun suiqasd qilmoqdalar .
19031015	Men-chi Senga e’tiqod qilaman , ey Xudovand , Sensan mening Xudoyim , deyman .
19031016	Har bir kunim Sening qo‘lingdadir . Dushmanlarim va ezuvchilarim qo‘lidan Meni xalos qilgin !
19031017	Munavvar yuzingni qulingdan darig‘ tutma , Inoyating bilan meni xalos etgin !
19031018	Ey Xudovand , Senga tavakkal qildim deb uyatga qolmayin . Betavfiqlar esa sharmanda-sharmisor bo‘lsin , O‘liklar diyoriga tushib jimjit bo‘lib qolsin .
19031019	Yolg‘onchilar tili lol bo‘lsin ! Ular uyalmasdan solihni haqorat qilib , Katta gapirib gerdayib yuribdilar .
19031020	Sen O‘zingdan qo‘rqqanlar uchun yashirgan , El ko‘zida Seni panoh bilganlar uchun yaratgan Ehsonlar xazinasi qanchalik ajoyibdir !
19031021	O‘z huzuringda panoh topganlarni Sen inson fitnasidan saqlarsan , O‘z soyangda yashirarsan yolg‘on chaqiqlardan .
19031022	Xudovandga shon-sharaflar bo‘lsin ! U mustahkam shaharda menga ajoyib inoyatini ko‘rsatdi .
19031023	Ko‘zingdan judo bo‘ldim , dedim men esankirab . Illo Senga faryod qilib o‘tinganimda , Sen munojotimga quloq berding .
19031024	Xudovandni sevingiz , Uning barcha azizlari ! Xudovand sodiqlarni O‘z panohida asraydi , Takabburlardan esa darig‘ tutmaydi tegishli chorasini .
19031025	Ey , barcha Xudovandga tavakkal qiluvchilar , Baquvvat va dadil bo‘lingiz !
19032001	Qanday baxtli gunohi o‘tilgan , Qonunsiz ishlari afv bo‘lgan odam !
19032002	Qanday saodatli unday kishi-kim , Xudovand inobatga olmas aybin , Ko‘nglida esa biron makr yo‘q .
19032003	Men gunohimni sir saqlaganim sayin , Suyaklarimgacha hurkirab , nolib o‘tirdim .
19032004	Kechayu kunduz Sening qo‘ling ustimda og‘irlashdi , Yozning saratonidagi mevadek qurib qoldim , Tinka-madorim butunlay ado bo‘ldi . SALOT
19032005	Sening oldingda gunohimga iqror bo‘ldim , Yashirmadim hech bir aybimni . Yoziqlarimni bo‘ynimga olaman , — dedim Senga , ey Xudovand . Sen esa gunohu aybimni kechirding . SALOT
19032006	Shul sababdan har bir xudojo‘y Ijobat chog‘ida Senga sig‘insin , Toki azim suvlar toshqini unga yetmasin .
19032007	Sensan mening panogohim , Tangligimdan O‘zing xalos etarsan , Ozodlik kuylari-la meni ko‘mib tashlarsan . SALOT
19032008	« Men senga aql o‘rgatarman , Yurar yo‘lingni ko‘rsatarman . Ko‘zim sening ustingda bo‘lib , Senga rahnamolik qilarman .
19032009	Ongsiz ot yoki xachir kabi bo‘lmanglar ! Ularni tutib yurish uchun yugan va suvluq taqmasang , Ular senga sira bo‘ysunmas » .
19032010	Fosiqning dardlari ko‘p bo‘lur . Vale Xudovandga umid bog‘laganga Ilohiy lutf-karam doim yor bo‘lur .
19032011	Xudovanddan quvoning , ey solihlar , Xurram bo‘ling , tarannum eting , Ey barcha ko‘ngli to‘g‘rilar !
19033001	Ey solihlar , Xudovandni kuylangiz ! Dili to‘g‘rilarga hamdu sano yarashar .
19033002	G‘ijjak chalib , Xudovandga shukr qiling , O‘n torli chang bilan Uni tarannum eting !
19033003	Unga yangi bir qo‘shiq kuylang , Go‘zal ohang chalib , xitob qiling !
19033004	Zero Xudovandning kalomi — haqiqatdir , Uning barcha ishlari vafodorligidan dalolatdir .
19033005	Solihlik va adolatni Xudovand sevar , Uning inoyati ila dunyo to‘lgandir .
19033006	Ko‘k Xudovand kalomi bilan bunyod bo‘lgan , Barcha osmon lashkari Uning amri ila yaralgan .
19033007	Dengiz suvlarini uyumday uyib qo‘ygan , Ummonni O‘z omboriga joylab saqlagan .
19033008	Xudovanddan butun yer yuzi qo‘rqsin , Barcha ahli jahon Undan qaltirasin .
19033009	Zero U so‘zladi , xuddi aytganiday bo‘ldi ; U amr berdi , amri vojib bo‘ldi .
19033010	Xudovand majusiylar niyatini buzadi , Xalqlar murod-maqsadini puchga chiqaradi .
19033011	Xudovandning niyati esa boqiy turadi , Nasldan-naslga joriy bo‘ladi Uning dil murodi .
19033012	Xudovandni Tangrimiz deb bilgan xalq baxtli ! Xudovand O‘z mulkim deb saylagan el iqbolli !
19033013	Xudovand osmondan boqar , Barcha inson o‘g‘illarin ko‘rib turar .
19033014	Taxti makonidan kuzatib turib , Butun jahonni tekshirib ko‘rar .
19033015	U jami insonning yuragini yaratgan , Inson qilmishlariga ham anglab yetar .
19033016	Askarlari ko‘pligi bilan podshoh qutulmas , Quvvati ko‘pligi uchun jangchi zafar topmas .
19033017	Ot jangchining boshini omon saqlayolishi yolg‘ondir , Katta kuchi bilan ham uni qutqara bilmas .
19033018	Mana , Xudovandning ko‘zi Undan qo‘rqqanlarda , Uning inoyatiga umid qilganlardadir .
19033019	U ularning jonini o‘limdan qutqazar , Ochlik paytida ularning diliga quvvat kiritar .
19033020	Jonimiz Xudovandga muntazir , Yordamchimiz , qalqonimiz O‘zidir .
19033021	Qalbimiz U bilan shod bo‘lur , Uning muqaddas nomi bizning tayanchimizdir .
19033022	Ey Xudovand , biz Senga umid bog‘laganmiz , Yana inoyating bizga yor bo‘lsin !
19034001	Har lahzada Xudovandni olqishlayman , Uning sanosi tushmas hech tilimdan .
19034002	
19034003	Jonim Xudovand bilan faxrlanur , Beozorlar buni eshitib sevinur .
19034004	Men bilan birga Xudovandni ulug‘lang , Keling , birga Uning ismini sharaflaylik !
19034005	Xudovandga murojaat qilganimda , U menga quloq soldi-yu , Barcha dahshatlarimdan qutqardi .
19034006	Unga boqqanlar ziyo oldilar , Ularning aslo yuzi shuvut bo‘lmas .
19034007	Bu faqir chaqirganda , Xudovand eshitdi , Barcha dardlaridan uni xalos qildi .
19034008	Xudovandning farishtasi mo‘minlar atrofida qarorgoh qurgan , Undan qo‘rqqanlarni O‘zi xalos etar .
19034009	Xudovanddan lazzat olib ko‘ring-chi , U qanchalik muruvvatli ekan ! Baxtli Undan panoh topgan odam !
19034010	Xudovanddan qo‘rqing , ey Uning azizlari ! Undan qo‘rqqan kishi muhtojlik ko‘rmas .
19034011	Arslonlar och va muhtoj bo‘lur , Xudojo‘ylar rizq-nasibasi esa but bo‘lur .
19034012	Ey o‘g‘illarim , keling , meni tinglang ! Xudovanddan qo‘rqishni sizlarga o‘rgatay .
19034013	Hayot yaxshi , umrim uzoq bo‘lsin , Yaxshi kunlar ko‘ray , degan odam kim ?
19034014	U tilini yomon so‘zdan tiysin , Og‘zini egri gapdan saqlasin .
19034015	Yomonlikdan qochib yaxshilik qilgin , Tinchlikni qidirib uning payidan bo‘lgin .
19034016	Xudovandning ko‘zlari solihlardadir , Solihlar fig‘oniga U quloq solar .
19034017	Badkirdorlardan esa U yuz o‘girar , Yer yuzidan yo‘q qilar ularning xotirasin .
19034018	Solihlar faryod etgach , Xudovand eshitar , Barcha dardlaridan ularni xalos etar .
19034019	Xudovand dili vayronlarga yaqindir , Ruhi tushkunlarni O‘zi qutqarar .
19034020	Solihning dardlari ko‘p bo‘lar , Biroq Xudovand uni barchasidan xalos etar .
19034021	Suyaklarining hech biri sinmasin deya , Ularning barchasini o‘z o‘rnida tutar .
19034022	Yovuz odam yovuzlarcha o‘lib ketar , Solihga dushmanlik qiluvchilar aybdor bo‘lar .
19034023	Qullarining jon to‘lovini Xudovand berar , Undan panoh so‘ragan hech kim aybdor bo‘lmas .
19035001	Ey Xudovand , Men bilan talashayotganlar bilan O‘zing talashgin ! Men bilan jang qilayotganlar-la O‘zing jang qilgin !
19035002	Sovut va qalqonni olib , menga yordamga kelgin !
19035003	Nayzangni yalang‘ochlab chiqqin , Meni quvayotganlarning yo‘lini to‘sgin ! Jonimga : « Sening najoting Menman ! » — degin .
19035004	Jonimga qasd qilganlar sharmandayu sharmisor bo‘lsin , Menga yomonlikni o‘ylayotganlar orqaga qaytsin , Yuzlari shuvut bo‘lsin .
19035005	Shamolda uchib ketgan to‘zon kabi , Xudovandning farishtasi ularni supurib tashlasin .
19035006	Ularning yo‘li qorong‘i va toyg‘anchoq bo‘lsin , Xudovandning farishtasi ularni haydab yuborsin .
19035007	Ular-ku men uchun sababsiz dom tayyorlashdi , Sababsiz jonimga qasd qilib , choh qazishdi .
19035008	Tasodifan ularning boshiga halokat tushsin , Yashirgan to‘rlariga o‘zlari tushib mahv bo‘lsin !
19035009	Mening jonim Xudovanddan masrur bo‘lur , U bergan najotdan ko‘nglim quvonur .
19035010	Hatto suyaklarim ham tilga kirur : Ey Xudovand , ezilganni quvvatlidan , Bechora-faqirni talonchidan qutqaruvchi Sendan bo‘lak kim ham bor ekan ?
19035011	Qora niyatli shohidlar bosh ko‘tarib , Bilmaydiganlarim haqida so‘roq qiladilar .
19035012	Yaxshilik evaziga yomonlik ko‘rsatib , Jonimni hijronda qoldirmoqdalar .
19035013	Men bo‘lsam , ular og‘riganda jon kuydirar , Juldurga burkanib ro‘za tutar edim , Ammo mening duom o‘z bag‘rimga qaytar edi .
19035014	Xuddi u mening do‘stim , Qardoshim bo‘lganday munosabatda bo‘lar edim , Onasi uchun aza tutgandek mungli yurar , G‘am-g‘ussa bilan yig‘lar edim .
19035015	Lek men qoqilganimda ular sevinib to‘plandi , Urushqoq odamlar boshimga to‘planib , To‘xtovsiz menga azob berishar edi , Negadir — men bilmayman .
19035016	Yuzlarini burishtirib uyalmay masxara qilar , Menga tishlarini qayrar edilar .
19035017	Yo Rabbiy , qachongacha qarab turasan ? Jonimga ular berayotgan uqubatdan qutqar , Hayotimni shu yirtqichlardan xalos qil !
19035018	Ulug‘ jamoat ichra Senga shukrlar deyman , Behisob el aro Senga hamd — sanolar aytaman .
19035019	Nohaq menga xusumat etganlar tantana qilmasin , Sababsiz nafrat etganlar bir-biriga ko‘z o‘ynatmasin .
19035020	Ular tinchlikni og‘ziga ham olmaydilar , Mamlakatda tinch yashayotganlarga qarshi fitna uyushtiradilar .
19035021	Menga og‘izlarini katta ochib : « Eha , ehe , ko‘zimiz bilan ko‘rdik ! » — deyaptilar .
19035022	Ey Xudovand , Sen buni ko‘rding-ku , Indamay o‘tirmagin ! Yo Rabbiy , mendan uzoqlashib ketma !
19035023	Harakatga kel , g‘ayratga kel , Mening da’vomni inobatga olgin , Yuzimni yorug‘ qilgin , yo Rabbim , yo Xudoyim !
19035024	Ey mening Rabbim va Tangrim , Menga adolatli hukm chiqargin , Ular ustimdan tantana qilmasin !
19035025	« Eha , tilagimiz bajo bo‘ldi ! » — deb Ko‘ngillaridan kechirmasinlar , « Uni yutib yubordik ! » — demasinlar .
19035026	Baxtsizligimdan sevinganlar bari uyalsin , Ularning yuzi qora bo‘lsin ! Menga qarshi bosh ko‘targanlar qora kiysin , Sharmandayu sharmisor bo‘lishsin !
19035027	Meni oqlovchilar esa sevinib tarannum etsin , Ular doimo : « Xudovand yuksalaversin ! U O‘z quliga xotirjamlik tilagan » , — desinlar .
19035028	Men esa Sening adolatingni tildan qo‘ymay , Kun bo‘yi Seni maqtab hikoya qilarman .
19036001	Qonunsizning fisq-fasodi dilimga g‘ulu soladi , Uning ko‘z o‘ngida Xudodan qo‘rqish degan narsa yo‘q .
19036002	
19036003	U maqtanib yurib , o‘zini o‘zi aldaydi , Yomonligi fosh bo‘lganda esa nadomat qilmaydi .
19036004	Og‘zidan chiqqan so‘zlar egriligu makkorlikdir , Fahm-farosatdan , xayrli ishdan u bosh tortgan .
19036005	Yotganida ham yovuzlikni xayol qilib , Fisq-fasod so‘qmog‘iga qadam tashlab , Nopok niyatidan yuz o‘girmaydi .
19036006	Ey Xudovand , Sening inoyating ko‘klargacha , Sodiqliging bulutlarga qadardir .
19036007	Adolating Tangri tog‘lariday yuksakdir , Hukmlaring esa — tubsiz ummon . Insonu hayvonni O‘zing qutqarasan , ey Xudovand !
19036008	Yo Xudo , inoyating qanchalik bebaho ! Qanotlaring soyasida odam o‘g‘illari osoyish topar .
19036009	Ular uying noz-ne’matlaridan to‘yadilar , Lazzat daryolaringdan qondirarsan ularni .
19036010	Zotan , hayot manbayi Sendadir , Sening nuringdan biz ziyo olamiz .
19036011	Seni bilganlardan inoyatingni ayamagil , Rahmatingni darig‘ tutma yuragi soflardan !
19036012	Takabburning oyog‘i menga yetmasin , Fosiqning qo‘li meni ovora qilmasin .
19036013	Mana , badkirdorlar bexosdan ag‘darilib , yiqilib tushdi , Ular tag‘in qad ko‘tara bilmas .
19037001	Yomon odamlarga g‘ashlik qilma , Badkirdorlarga havas qilma !
19037002	Chunki ular o‘t kabi tezda qurib , Yashil sabzaday so‘lib ketadilar .
19037003	Xudovandga umidvor bo‘lib yaxshilik qilgin , Yer yuzida yashab , e’tiqodni saqlagin .
19037004	Xudovanddan lazzat olgin , U seni ko‘ngil armonlaringga yetkazadi .
19037005	Yo‘llaringni Xudovandga topshir , Undan umid qil , U bajo keltiradi .
19037006	U sening haqligingni nurday porlatar , Kun yorug‘ligiday yorug‘ qilar yuzingni .
19037007	Xudovand huzurida tinch tur , Unga umidvoru muntazir bo‘lgil . Yo‘li ochilgan firibgarga g‘ashlik qilma .
19037008	Qahrdan chekinib , g‘azabdan o‘zingni tutgil , Hayajonlanib yovuzlik qilishga moyil bo‘lma .
19037009	Yomonlik qiluvchilar bari qirib tashlanur , Xudovandga umidvorlar esa yer yuziga ega bo‘lur .
19037010	Yana birozdan keyin fosiq yo‘q bo‘lur , Uning joyini ko‘rasan-u , Ammo o‘zi yo‘qolib ketgan bo‘lur .
19037011	Beozorlar esa yer yuziga ega bo‘lajak , Ular tinch-osoyishtalikda huzur qilajak .
19037012	Fosiq solihga yomonlik tilab , Unga qarshi tishlarini qayraydi .
19037013	Fosiqning kuni bitay deb turibdi-ku , Egam buni ko‘rib , unga mazax qiladi .
19037014	Bechora va faqirni yerga urmoq , To‘g‘ri yo‘ldan yuruvchilarni bo‘g‘izlamoq-chun Fosiqlar qilich charxlab , yoylarini tortadilar .
19037015	Ularning tig‘i qaytib , o‘z yuragiga sanchilgay , Yoylari esa sinib chilparchin bo‘lgay .
19037016	Solihning qo‘lidagi oz narsasi Barcha fosiqlar mo‘lchiligidan afzaldir .
19037017	Fosiqning-ku qo‘llari sinib ketgusi , Solihlarga esa Xudovand madad bergusi .
19037018	Xudovand sofdillar kunlarini belgilab , Ularning nasibasini mangulikka beradi .
19037019	Ofat zamonida ham ular sharmanda bo‘lmas , Qahatchilik kunlarida ham yeb to‘yadilar .
19037020	Ammo fosiqlar esa-chi , halok bo‘lajaklar , Xudovand dushmanlari qo‘ylar podasidek to‘zib ketajak , Tutunga aylanib yo‘qolib ketajaklar .
19037021	Fosiq qarz olib uni to‘lamaydi , Solih esa muruvvatu saxovat ko‘rsatadi .
19037022	Xudovand olqaganlar yer yuzini egallab olur , U qarg‘aganlar esa barham topurlar .
19037023	Kishi qadamlarini Xudovand to‘g‘rilar , U rozi bo‘lgan kishining yo‘lini ochar .
19037024	U kishi munkiganda ham yuz tuban yiqilmas , Chunki uning qo‘lidan Xudovand ushlab turar .
19037025	Men yosh ham edim , qarib ham qoldim , Ammo solihning tashlab ketilganini , Yoki uning zurriyoti nonga zor bo‘lganini ko‘rmadim .
19037026	Kundan-kun u muruvvat ko‘rsatib , Mardumga qarz berar , Zurriyoti esa muborak bo‘lar .
19037027	Yomonlikdan bosh tortib , yaxshilik qilgin , Shunda mangu yashaysan .
19037028	Chunki Xudovand adolatni sevar , O‘z azizlarini tashlab ketmas . Ular abadiy saqlanar , Fosiqlar tomiri esa qurib qolar .
19037029	Solihlar yer yuziga ega bo‘lib , Unda mangu yashaydilar .
19037030	Solihning irni hikmatni so‘zlar , Tili esa to‘g‘rilikni bayon etar .
19037031	Xudosi Qonuni diliga bo‘lgan jo , Adashmas uning qadami aslo .
19037032	Fosiq kishilar solihni kuzatib , Uni o‘ldirmoq uchun poylaydilar .
19037033	Xudovand ular qo‘liga solihni topshirmas , Hukm paytida uni ayblashga yo‘l qo‘ymas .
19037034	Xudovandga ko‘z tutib , U ko‘rsatgan yo‘lda yur , Yer yuziga ega bo‘lishing uchun seni U yuksaltirur . Fosiqlar nobud bo‘lganda sen buni ko‘rursan .
19037035	Yovuz va zolim bir odamning ildiz otib , Yashil daraxt kabi unib yashnaganini ko‘rdim .
19037036	Biroq u o‘tdi , bitdi , yo‘q bo‘ldi , Uni qidirsam ham , topa olmadim .
19037037	Sofdilga nigoh tashla , to‘g‘ri odamni kuzat ! Bunday kishining istiqboli osoyishtalikdir .
19037038	Ammo qonunsizlar bari nobud bo‘lur , Fosiqlar nasli oqibatda qirib tashlanur .
19037039	Solihlar omonligi Xudovanddan kelur , Kulfat chog‘ida O‘zi ularga qal’a bo‘lur .
19037040	Xudovand ularga madadu najot yuborur , Fosiqlar qo‘lidan ularni xalos etur , Mendan panoh so‘radi , deb ularni qutqarur .
19038001	Ey Xudovand , G‘azabing ila ta’zirimni berma , Qahring kelib menga jazo berma !
19038002	
19038003	Sening o‘qlaring menga sanchildi , Qo‘ling ustimga og‘ir bosib tushdi .
19038004	G‘azabingdan badanimda sog‘ joy qolmadi , Gunohim tufayli ustuxonimda rohat yo‘q .
19038005	Mening yomonliklarim boshimdan oshdi , Og‘ir yuk kabi ustimga bosdi , Endi ko‘tara olmayman .
19038006	O‘zimning aqlsizligim tufayli Yaralarim yiringlab sasimoqda .
19038007	G‘oyat bukchayib , cho‘kib qoldim , Kun bo‘yi g‘amgin yuraman .
19038008	Ha , belim o‘tday yonmoqda , Badanimda sog‘ joy qolmadi .
19038009	Majolim qolmadi , g‘oyat ezildim , Yuragim alamidan dodlab yuraman .
19038010	Yo Rabbiy ! Butun tilagim Senga ravshandir , Nolayu fig‘onim Sendan pinhon emas .
19038011	Yuragim bezovta , quvvatim ado bo‘ldi , Ko‘zlarim nuridan ham mahrum bo‘ldim .
19038012	Meni sevadigan do‘stlaru mahbublarim Jarohatimdan jirkanib uzoqlashib ketdi , Xesh-aqrabo uzoqdan ko‘z olaytirmoqdalar .
19038013	Jonimga qasd qilganlar tuzoq qo‘ymoqda , Yovuzlik payidan bo‘lganlar menga balo-qazodan so‘zlab , Kun bo‘yi hiylayu nayrang to‘qimoqdalar .
19038014	Men esa eshitmaydigan kar kabiman , Og‘zini ocha olmaydigan soqovga o‘xshayman .
19038015	Ha , og‘zidan gap chiqmaydigan , Eshitmaydigan odam bo‘lib qoldim .
19038016	Ey Xudovand , umidim Sendandir , Yo Rabbim , ey Tangrim , Sen tinglaysan-ku !
19038017	Dushmanlarim tantana qilmasin , deyman , Oyog‘im qoqilsa , dimog‘i ko‘tarilmasin .
19038018	Mana , men yiqilish arafasidaman , G‘am-alam menga doim hamroh .
19038019	Men gunohimni bo‘ynimga oldim , O‘z aybim uchun qayg‘urmoqdaman .
19038020	Lekin dushmanlarim bardam va kuchlidir , Mendan nohaq nafratlanganlar ko‘payib ketgan .
19038021	Yaxshilikka javoban menga yomonlik qiladilar , Ezgu niyatim evaziga adovat saqlaydilar .
19038022	Ey Xudovand , meni tashlab qo‘ymagin , Ey Xudoyim , mendan uzoqlashmagin !
19038023	Menga madad bermoq uchun shoshilgin , Yo Rabbiy , ey mening Xaloskorim !
19039001	Men yurar yo‘limga ehtiyot bo‘layin , Aytar so‘zim ila gunoh qilib qo‘ymayin , Fosiq qarshimda ekan , og‘iz ochmayin , dedim .
19039002	
19039003	Tilimni tiyib , sukut etdim , Har qanday yaxshi gapni ham og‘zimga olmay , jim bo‘ldim . Shunda dardim ortib bordi ,
19039004	Vujudimda yuragim haroratlandi , Xayolimdan ko‘nglim o‘rtandi , Nihoyat men tilga keldim :
19039005	Aytgil , Xudovand , umrim qazosin , Kunlarim sanog‘i necha erkan , Nechog‘lik foniy ekanman , bilayin !
19039006	Ha , Sen kunlarimni qarichlab bergansan , Umrim Sening oldingda hech narsaday , Har qanday badastir inson umri ham faqat ovoragarchilikdir . SALOT
19039007	Har bir odam yuradigan ko‘lankaga o‘xshaydi , Inson g‘avg‘olarining hammasi — ovoragarchilik . Mol to‘playdi , biroq kimga qolishini bilmaydi .
19039008	Endi , yo Rabbim , men nimani kutay ? Sendandir mening barcha umidim !
19039009	Butun qonunsizligimdan o‘tib forig‘ qilgin , Razillar razolatiga duchor etmagin meni !
19039010	Indamadim , og‘zimni ochmadim , Chunki Sening ishingdir bu .
19039011	Zarblaringni mendan chetlatgin , Qo‘ling balosidan men tamom bo‘ldim .
19039012	Sen insonni jinoyati uchun fosh etib , Jazosini beradigan bo‘lsang gar , Uning bor husni , kuya yemirgandek , kukunga aylanar . Ha , har bir inson umri ovoragarchilikdir . SALOT
19039013	Ibodatimni eshitgin , ey Xudovand , Quloq solgin dod-faryodimga ! Ko‘z yoshlarimni nazarga ilmay qo‘yma ! Mana , Sening oldingda men bir g‘aribman , Barcha bobolarim kabi bir musofirman .
19039014	G‘azabingni mendan qaytargin , Olamdan o‘tib yo‘qolishimdan oldin Men bir taskin topayin !
19040001	Men Xudovandga qattiq umid bog‘ladim , U menga egilib , faryodimni eshitdi .
19040002	
19040003	U meni dahshatli zovurdan , Loyli botqoqdan chiqarib oldi . Oyoqlarimni qoyaga bostirib , Qadamlarimni mustahkamlab qo‘ydi .
19040004	U og‘zimga yangi bir qo‘shiq , Xudoyimiz uchun tasanno soldi . Ko‘plar buni ko‘rib va qo‘rqib , Xudovandga umid bog‘laydilar .
19040005	Xudovandga umid bog‘laydigan , Mag‘rurlarga esa yalinmaydigan , Kazzoblar bilan yurmaydigan odam baxtli !
19040006	Yo Rabbim , Xudoyo Xudovando , Sen ko‘p ajoyibotlar ko‘rsatding , Mo‘jizakor maqsadlaring biz uchundir ; Bunda Sening tenging yo‘q . Ajoyibotlaringni bayon etib og‘iz ochsam , Ularning son — sanog‘i yo‘q .
19040007	Qurbonlik va bag‘ishlovdan Sen rozi bo‘lmading , — Quloqlarimni ochib yubording — Gunoh uchun yoqiladigan qurbonlikni , Baxshidani talab qilmading .
19040008	O‘shanda men dedim : Sening huzuringga keldim , O‘rog‘liq bitikda men haqda bitilgan .
19040009	Xohishingni bajarmoq istayman , ey Xudoyim , Sening Qonuning yuragimda mening .
19040010	Ulug‘ jamoat ichra haqqoniyatni e’lon etdim , Aslo irnimga qatag‘on qilmadim ; Ey Xudovand , Sen bilasan !
19040011	Sening haqligingni yuragimda yashirmadim , Sadoqat va najotkorligingni bayon etdim , Inoyatu haqiqatingni esa sir saqlamadim ulug‘ jamoatdan .
19040012	Ey Xudovand , Darig‘ tutma mendan himmatlaring , Inoyatu haqiqating meni doim saqlasin !
19040013	Men sanoqsiz ofatlarga duchor bo‘ldim , O‘z gunohlarim meni quvib , boshimga yetdi , Qarashga ham botinolmayman . Ular boshimdagi sochlardan ham ko‘p , Yuragim meni tark etdi .
19040014	Ey Xudovand , meni ozod etmoqqa rozi bo‘lgin , Menga yordam berishga shoshilgin , ey Xudovand !
19040015	Jonim payiga tushganlarning hammasi Sharmanda bo‘lsin , yuzi shuvut bo‘lsin ! Menga yomon niyatlarni istaganlar Orqaga qaytib kalaka bo‘lsinlar !
19040016	Menga : « Ehe , Eha ! » — deganlar Sharmisorlikdan esankirab qolsinlar !
19040017	Barcha Seni qidiruvchilar esa Sendan shod bo‘lib sevinsinlar . Sening najotlaringni sevganlar : « Xudovand ulug‘ ! » — desinlar mudom .
19040018	Men bo‘lsam — bechorayu faqirman , Vale Rabbim yeydi mening g‘amimni , Udir madadkoru xaloskorim mening . Kechikmagin , ey Xudoyim !
19041001	Bechoraga joni kuygan kishi baxtlidir , Ofat kunida Xudovand uni qutqarar .
19041002	
19041003	Xudovand uni asrab , hayot bag‘ishlar , O‘zi mamlakatda baxtli bo‘lar . Sen uni dushman ixtiyoriga topshirmaysan , ey Xudovand .
19041004	U og‘rib yotganida uni mustahkamlaysan , Xastalik to‘shagini O‘zing ag‘darib yuborasan !
19041005	Men Xudovandga dedim : Menga mehribonlik qilgin , Dardimga davo bergin ; Men Senga qarshi gunoh qildim .
19041006	Dushmanlarim meni g‘iybat qiladilar , « Qachon o‘lib , uning nomi yo‘q bo‘larkan ? » — deydilar .
19041007	Ular meni ko‘rmoqqa kelsa gar , Yolg‘on so‘zlab , ko‘nglida yomonlik to‘qiydilar , Tashqariga chiqar-chiqmas , lof uradilar .
19041008	Mendan nafratlanuvchilar o‘zaro pichirlashib , Menga qarshi yomon niyat qiladilar .
19041009	« Balo-qazo yopishibdi unga , — deydilar , — Bir yotgandan keyin joyidan turmas ! »
19041010	Hatto mening non-tuzimni totgan , Men suyangan , men bilan totuv bo‘lgan do‘stim Menga qarshi tovonini ko‘tardi !
19041011	Ammo Sen , ey Xudovand , Menga mehribonlik qilib , oyoqqa turg‘az , Toki ulardan qasos olayin !
19041012	Mendan rozi ekaningni shundan bilaman : Dushmanim mendan aslo ustun chiqa olmaydi .
19041013	Sofdilligim tufayli menga madadkorsan , Yuzing o‘ngida abadiy turg‘azib saqlaysan .
19041014	Isroilning Tangrisi — Xudovandga Abadulabad shon-sharaflar bo‘lsin ! Omin ! Omin !
19042001	Kiyik oqar anhor suvlarini tusaganday , Ko‘nglim Seni shunday tusamoqda , ey Xudo !
19042002	
19042003	Xudoga , kuchli , barhayot Tangriga jonim tashna . Qachon kelib Xudoning huzuriga ko‘rinar ekanman ?
19042004	« Sening Xudoying qayerda ? » deb Mendan kun bo‘yi so‘rashmoqda , Kecha-kunduz ko‘z yoshim menga oziq bo‘lmoqda .
19042005	Shularni eslaganimda ko‘nglim sel bo‘lyapti : Men jamoat bilan sayr etar edim , Bayram tusli , tantanavor olomon ichra , Baland ovozli kuylaru hamd — sanolar ichra Xudoning ma’badiga borib kirar edim .
19042006	Ey jonim , nega bunday tushkunsan ? Nechun ichimda g‘ashlik qilasan ? Xudoga umid bog‘la ! Ha , men yana Xudoga shukr aytaman , Undan kelar menga najot .
19042007	Jonim ichimda qiynalib ketmoqda , Shuning uchun O‘rdun diyoridan , Hermo‘n va Mis’or tog‘laridan turib , Seni xotirlamoqdaman , ey Xudoyim !
19042008	Sening sharsharang ovozlari ila Girdob girdobni chorlamoqda , Sening barcha suv to‘lqinlaring Ustimdan o‘tib ketmoqdalar .
19042009	Kunduzi Xudovand inoyatini yo‘llar , Kechasi esa Ungadir mening xonishim , Hayotim Tangrisigadir ibodatim .
19042010	Men suyangan qoyam — Xudoga deyman : Nechun Sen meni unutding ? Nega yov zulmi ostida g‘amgin yurar ekanman ?
19042011	« Sening Xudoying qayerda ? » deb Kun bo‘yi so‘rashmoqda dushmanlarim . Ularning haqorati iligimga singdi , Suyaklarim zirqirab ketdi .
19042012	Ey jonim , nega bunday tushkunsan ? Nechun ichimda g‘ashlik qilasan ? Xudoga umid bog‘la ! Ha , men yana Xudoga shukr aytaman , Undan kelar menga najot .
19043001	Yo Xudoyo , yuzimni yorug‘ qilgin ! Shakkok xaloyiqqa haqligimni ko‘rsat ! Yolg‘onchidan , hiylagardan meni himoya qil !
19043002	Mening Xudoyim va qo‘rg‘onim Sensan-ku , Nechun meni rad qilding ? Nega yov zulmi ostida g‘amgin yurar ekanman ?
19043003	O‘z nuring va haqiqatingni yuborgil , Ular menga yo‘l ko‘rsatsin , Sening muqaddas tog‘ingga , Ulug‘ maskanlaringga meni eltsin ;
19043004	Toki men Xudoning qurbongohiga boray , Meni quvontirgan Tangrimga shukrlar dey . Seni g‘ijjak chalib kuylayman , Ey , meni shod qilgan Xudoyim !
19043005	Ey jonim , nega bunday tushkunsan , Nechun ichimda g‘ashlik qilasan ? Xudoga umid bog‘la ! Ha , men yana Xudoga shukr aytaman , Undan kelar menga najot .
19044001	Yo Xudoyo ! Biz o‘z qulog‘imiz bilan eshitganmiz , O‘tgan kunlarda , qadimiy zamonlarda Sen yaratgan ajoyib ishlaring haqida Bizga otalarimiz hikoya qilib keldilar .
19044002	
19044003	Sen O‘z qo‘ling-la xalqlarni quvib tashlagansan , Elu elatlarni to‘ntarib , surib tashlagansan , Ota-bobolarimizning esa aziz diyorda tomir yoyishiga yo‘l bergansan .
19044004	Ular diyorni o‘z qilichi bilan olgani yo‘q , Qo‘l kuchlari yordamida g‘alabaga erishgani yo‘q . Faqat Sening qo‘ling , Sening kuching , Yuzing nuri va lutfing tufayli g‘alabaga erishganlar .
19044005	Ey Xudoyim va Podshohim , Sen O‘shasan , Bani-Yoqubga O‘zing najotlar yo‘llagaysan .
19044006	Sening quvvating-la yovni suzib yuborarmiz , Ismi sharifing-la ezib tashlarmiz g‘animni .
19044007	Men o‘z kamonimga suyanmayman , Shamshirim esa meni qutqarmas .
19044008	Dushmanlarimizdan bizni Sen qutqarursan , Bizdan nafratlanganlarni sharmanda qilursan .
19044009	Kundan-kun Sen bizning iftixorimizsan , ey Xudo , Sening ismingni abadiy sharaflaymiz . SALOT
19044010	Biroq hozir Sen bizni tashlab , sharmanda qilding , Qo‘shinlarimiz bilan jangga chiqmayapsan endi .
19044011	Yov oldidan bizni qochirding , Ag‘yorlar bizni talon-taroj qilmoqdalar .
19044012	Bizni qo‘ylar kabi yemish uchun topshirding , Xalqlar orasiga bizni tarqatib yubording .
19044013	O‘z xalqingni esa tekinga sotding , Uning bahosi haqida savdolashmading .
19044014	Qo‘shnilarimiz oldida yuzimizni qora qilding , Atrofimizdagilarga kulgi va masxara bo‘ldik .
19044015	Ellar aro bizni kinoyaga qoldirding , Yot qavmlar bizga qarab , bosh chayqab qo‘ydilar .
19044016	Har kuni sharmandalik ko‘zim o‘ngida , Yuzim qora , berkitib yuraman .
19044017	Tuhmatchi va tahqirchining so‘kuvidan , Dushman va qasoskorning boqishidan uyalaman .
19044018	Bularning hammasi boshimizga tushdi , Biroq biz Seni unutmadik , Ahdingga ham xoinlik qilmadik .
19044019	Ko‘nglimiz qaytmadi Sendan , Tovonimiz og‘ib ketmadi rohingdan .
19044020	Illo Sen bizni ajdarho inida poymol qilding , O‘lim soyasi bilan boshimizni chulg‘ading .
19044021	Agar biz Xudoyimiz nomini unutib , Begona bir tangriga sig‘inganimizda ,
19044022	Xudovand buning hisobini so‘ramasmidi ? U yurak sirlarini biladi-ku !
19044023	Sen tufayli bizni har kun o‘ldirmoqdalar , Qurbonlik qo‘ylar deb hisoblaydilar .
19044024	Yo Rabbiy , uyg‘ongin , nega uyqudasan ? Turgin , bizni abadiy tashlab qo‘yma !
19044025	Nega Sen yuzingni yashirasan , Faqir va mazlumlarimizni unutasan ?
19044026	Jonimiz tuproqda poymol bo‘ldi , Bag‘rimiz yerga yopishib qoldi .
19044027	Sen turib , bizga yordamga shoshil , Inoyating bilan bizga najot yuborgil !
19045001	Dilimdan ezgu kalomlar to‘kilaveradi , Tilim — mohir yozuvchining qalami . Yaratgan she’rimni podshohga taqdim etgayman :
19045002	
19045003	Sen inson o‘g‘illarining eng go‘zalisan , Lablaringdan latofatli so‘zlar quyilar . Shul bois Xudo seni mangu muborak aylagan .
19045004	Ey botir , jamolu salobating ila Belingdagi shamshirni shaylab qo‘y !
19045005	Shu salobating ila jangga tushgil , Haqiqatgo‘ylik , olijanoblik , odillik yo‘lida kurashgil ! Sening qo‘lingdan ajoyib ishlar kelgay .
19045006	Kamoning o‘qlari o‘tkir bo‘lgay , Podshoh dushmanlarining yuragiga sanchilgay , Sening poyingga xalqlar yiqilgay !
19045007	Ey Xudo , Sening taxting doimiy va abadiydir , Podshohliging hassasi — haqqoniyat hassasi .
19045008	Sen adolatni sevib , Yovuzlikdan nafratlanasan , Shuning uchun Xudo , Sening Xudoying Tengdoshlaringdan ko‘ra ko‘proq Sening boshingga xurramlik moyi surtgan .
19045009	Butun ust-boshingdan mirra , Sabur va dolchin hidi sochilar ; Fil suyagidan qilingan saroylardan kelgan O‘yin-kulgi sadolari seni shod qilar .
19045010	Hurmatli bonularing ichra shoh qizlari bor , Malika esa O‘fir oltiniga bezanib , Sening o‘ng tomoningda turibdi .
19045011	Tingla , ey qiz , quloq solib qaragin , Qavming va otang uyini unutgin !
19045012	Podshoh sening go‘zalligingni orzu etmoqda , Sening janobingdir u , unga sajda qil !
19045013	Tir qizi senga tavajjuh qilsin , Elning boylari senga yalinib-yolvorsin .
19045014	Haramdagi podshoh qizi juda chiroyli , Oltindan tikilgandir uning libosi .
19045015	Naqshinkor libosda uni shohga keltiradilar , Dugonalari uning ortidan borib , Senga uni eltadilar .
19045016	Ular shodligu xurramlik-la kuzatilib , Podshoh saroyiga kiradilar .
19045017	Bobolaring joyini o‘g‘illaring olgaylar , Sen butun jahonda ularni sarvar etgaysan .
19045018	Men nasldan-naslga Sening nomingni maqtayman , Xalqlar esa ilalabad Senga shukronalar aytgay .
19046001	Xudo bizning panohimiz va quvvatimizdir , Tang ahvollarimizda hamisha tayyor turgan yordamchimizdir .
19046002	
19046003	Shuning uchun biz qo‘rqmaymiz ; Hatto yer ostin-ustin bo‘lib ketsa ham , Dengizlar bag‘riga tog‘lar qulab tushsa ham ,
19046004	To‘lqinlar mavj urib , ko‘pirib ketsa ham , Po‘rtanalardan tog‘u tepa silkinib ketsa ham , Biz qo‘rqmaymiz ! SALOT
19046005	Bir daryo borki , Uning oqimlari Xudoning shahriga , Taoloning muqaddas maskaniga sevinch keltirur .
19046006	Xudo uning o‘rtasida , u tebranmas aslo . Tong otganda Xudo unga yor bo‘lur .
19046007	Xalqlar shovqin soldi , o‘lkalar tebrandi , Tangri ovoz berdi , dunyo erib ketdi .
19046008	Sarvari koinot bizlar bilan , Yoqub Xudosi qo‘rg‘onimiz bizning ! SALOT
19046009	Keling , Xudovand qilmishlarini ko‘ring , U yer yuziga qanday dahshatlar soldi !
19046010	Yer chetlariga qadar U janglarni to‘xtatadi , Kamonni sindirib , nayzani parchalaydi , Jang arobalarini yoqib kulga aylantiradi .
19046011	« To‘xtang , bilingki , Men — Xudoman , Xalqlar ichra nomim baland bo‘lgay , Yer yuzi bo‘ylab nomim baland bo‘lgay » .
19046012	Sarvari koinot bizlar bilan , Yoqub Xudosi qo‘rg‘onimiz bizning ! SALOT
19047001	Ey barcha xalqlar , Xudo sha’niga qarsak chalinglar , Quvonchli sadolar-la xitob qilinglar !
19047002	
19047003	Xudoyi Taolodan qo‘rqmoq lozim , Butun yer yuzida U buyuk Podshohdir !
19047004	U bizga xalqlarni tobe qildi , Elatlarni oyog‘imiz tagiga qo‘ydi .
19047005	Suygan quli Yoqubning faxrli qismatin Bizning qismatimiz qilib belgiladi . SALOT
19047006	Xudo zafar shodiyonasi ila yuksaldi , Surnay ovozi-la taxtga chiqdi Xudovand .
19047007	Tarannum eting , Xudoga tarannum eting ! Tarannum eting , Podshohimizga tarannum eting !
19047008	Xudo butun yer yuzining Podshohidir ; Buni fahmlab , tarannum aylang !
19047009	Xudo xalqlar ustidan saltanatlidir , Xudo muqaddas taxtida o‘ltiribdir .
19047010	Xalqlar asilzodalari to‘plandilar , Ibrohim Xudosining qavmiga to‘plandilar , Xudoga qaramdir yer yuzi sarkardalari ; U g‘oyat baland martabalidir .
19048001	Xudovand buzrukvordir ! O‘z shahrida , O‘zining muqaddas tog‘ida Xudoyimizni qanchalar ulug‘lasa ozdir .
19048002	
19048003	Sion tog‘i go‘zal tepalikdir , Butun yer yuzining sevinchidir . Shimol tog‘lariday ulug‘dir u , Buyuk Podshohning shahridir u .
19048004	Xudo uning saroylarida hozirdir , Mudofaa qal’asi O‘zi ekanini ko‘rsatur .
19048005	Shuning uchun podshohlar to‘planib , Uning huzuriga saf-saf bo‘lib o‘tdilar .
19048006	Uni ko‘rganlarida taajjubda qolib , Vahmu dahshat olib qochib ketdilar .
19048007	Tug‘ayotgan xotinning to‘lg‘og‘i kabi , U yerda ularni titroq va azob qopladi .
19048008	Sen sharq shamolini estirib , Tarshish kemalarini parchalab tashlading .
19048009	Biz Xudoyimizning shahrida , Sarvari koinotning kentida eshitgan edik , Endi xuddi o‘shani ko‘rdik : Xudo shaharni to abad mustahkamlaydi . SALOT
19048010	Ey Xudovand , Sening ma’bading o‘rtasida Biz inoyatingni ko‘z oldiga keltirib , mahliyo bo‘ldik .
19048011	Ey Xudo , Sening noming qanchalik ulug‘ ! Shuhrating yerning chetlarigacha yoyilgan , O‘ng qo‘ling adolatli ishlarga to‘lib-toshgan .
19048012	Sening haqqoniy hukmlaring tufayli Sion tog‘i sevinsin , Yahudo qizlari shod bo‘lsin !
19048013	Sion chegarasini kezib , Atrofini aylanib chiqingiz , Minoralarini sanab chiqingiz .
19048014	Istehkomlariga yaxshi e’tibor bering , Saroylarida sayr qilinglar , Kelajak naslga ham hikoya etinglar :
19048015	Ana , bu — Xudodir ! Abadulabad bizning Xudoyimizdir , O‘limdan nariga boshlovchi Dohiymizdir .
19049001	Bunga quloq soling , ey hamma xalqlar ! Ey ahli dorilfano , barchangiz tinglang !
19049002	
19049003	Avomlaru bekzoda ham , boylaru fuqaro ham Birgalikda quloq solinglar !
19049004	Tilim hikmatni bayon etar , Dilimdan dono mulohazalar o‘tar .
19049005	O‘zim ham masalga quloq solib , Sirimni g‘ijjak bilan anglatarman .
19049006	Ofatli kunlarda nechun qo‘rqar ekanman ? Mana , ta’qib qiluvchilarning yovuzligi Har yoqdan meni siqib qo‘ymoqda !
19049007	Ular o‘z davlatmandligiga tayanib , Boyliklari ko‘pligidan gerdayib ketganlar .
19049008	Vale to‘lov bilan qutqara olmas Biron-bir inson o‘z birodarin , Xudoga pul bera bilmas Joniga najot topmoq uchun .
19049009	Jonlar bahosi-ku — bebahodir , Bunga kishi aslo erisha olmas .
19049010	Yo‘qsa kishi boqiy yashar , Qabr yuzini ham ko‘rmas edi .
19049011	Ma’lumki , hatto donolar o‘lar , Ahmoq va nodon birday yo‘q bo‘lar , Boyliklari esa boshqalarga qolar .
19049012	Ular ich-ichidan xayol surib : Bizning uy-joyimiz boqiydir , deydilar , Maskanimiz nasldan-naslga o‘taveradi , deb , Yer-suviga o‘z nomlarini beradilar .
19049013	Biroq odam izzatli bo‘lsa-da mangu qo‘nmas , U hayvonga o‘xshab yo‘q bo‘lib ketar .
19049014	Ularning bu yo‘li telbalikdir , Ularni ma’qullaganlar esa ularga ergashadilar . SALOT
19049015	Ular qo‘ylardek tamug‘ga haydaladilar , O‘lim esa ularning cho‘poni bo‘lib qolar . Subhda solihlar ular ustidan hukm surar . Ularning tani tamug‘da nurab ketar , O‘liklar diyori ularning qasri bo‘lar .
19049016	Biroq mening jonimni Xudo O‘lim panjasidan qutqarib qolar , O‘zi meni qabul qilar . SALOT
19049017	Birovning davlatmand bo‘lganidan , Yoki xonadoni izzati oshganidan qo‘rqma .
19049018	U o‘lganida o‘zi bilan hech narsa olib ketmas , Uning izzati ham orqasidan ketmas .
19049019	Garchi tirikligida uni duo etishgan bo‘lsa ham , Garchi u insonga yaxshilik qilib , Maqtovga sazovor bo‘lgan bo‘lsa ham ,
19049020	U o‘z otalari nasliga yetar , Ularday to abad yorug‘likni ko‘rmas .
19049021	Shuni anglamaydigan inson izzatli bo‘lsa-da , Hayvonga o‘xshab yo‘q bo‘lib ketar .
19050001	Xudovand , Tangri Taolo so‘zladi , Quyoshning chiqar yeridan botar yerigacha U yer yuziga xitob qilmoqda .
19050002	Kamoli chiroyli Siondan Xudo zuhur etadi .
19050003	Xudoyimiz keladiyu , indamay turmas . Uning oldida yeb bitiradigan otash , Atrofida esa — shiddatli bo‘ron .
19050004	O‘z xalqiga hukm chiqarmoq uchun , U yuqoridan yeru osmonni chaqiradi :
19050005	« Men bilan qurbonlikka ahd qilgan Azizlarimni Menga to‘plab beringlar ! »
19050006	Osmon Uning adolatini e’lon qiladi , Xudoning O‘zi — Hukmlovchidir . SALOT
19050007	« Ey xalqim , tinglagin , Men so‘zlayman , Ey Isroil , seni qattiq ogohlantiraman , Men Xudoman , Sening Xudoyingman .
19050008	Qurbonliklaring uchun ta’na qilmayman , Kuydirgan bag‘ishlovlaring qarshimda doim .
19050009	Men na hovlingdagi buqani , Na og‘ilingdagi takani istayman .
19050010	Menikidir o‘rmonning hamma hayvonlari , Tog‘da yashovchi minglab jonivorlar .
19050011	Barcha tog‘ qushlarini Men bilaman , Butun dasht jonivorlari qo‘lim ostida .
19050012	Och qolsam-da , sendan so‘ramayman , Menikidir dunyo va uni to‘ldirgan borliq .
19050013	Men buqa go‘shtini yermikanman , Yoki takalar qonini icharmikanman ? »
19050014	« Xudoga shukrona bilan qurbonlik keltir , Haq Taologa nazrlaringni bajo keltir .
19050015	Og‘ir kunlarda Meni chaqirgin , Men senga najot beraman , Sen esa Meni ulug‘laysan » .
19050016	Biroq gunohkorga Xudo bunday deydi : « Nega sen Mening amrlarimni talqin qilib , Ahd-paymonimni og‘zingga olasan ?
19050017	Sen Mening yo‘l-yo‘rig‘imdan nafratlanib , Kalomlarimni xor qilib tashlaysan-ku !
19050018	O‘g‘rini ko‘rganda u bilan topishib olasan , Zinogar ila bir jon , bir tan bo‘lasan .
19050019	Og‘zingda yomonlikka erk berib , Tilingda hiylani to‘qiysan .
19050020	O‘tirsang , birodaringni g‘iybat qilasan , O‘z onang o‘g‘liga tuhmat qilasan .
19050021	Sen shu ishlarni qilding , Men esa indamadim ; Shunda Meni o‘zingga o‘xshash deb o‘ylading . Endi Men adabingni berib qo‘yaman , Gunohingni ko‘z o‘ngingda fosh qilaman .
19050022	Endi shuni anglab oling , Ey sizlar , Xudoni unutganlar ! Yo‘qsa sizlarni parchalab tashlarman Va najotkoringiz qolmas » .
19050023	« Shukrona bilan qurbonlik keltirgan Meni ulug‘laydi , Shu yo‘lda to‘g‘ri yurganlarga Men ilohiy najot yo‘llayman » .
19051001	Ey Xudo , menga inoyat qilib , Mehribonlik ko‘rsatgin ! Cheksiz rahm-shafqating tufayli Qonunsiz ishimdan kechib yuborgin !
19051002	
19051003	
19051004	Aybimni tamoman yuvib tashla , Gunohimdan meni tozalagin !
19051005	Qilmishimni qonunsizlik deb tan olaman , Qilgan gunohim ko‘z o‘ngimdadir mudom .
19051006	Men Senga , faqat Senga qarshi gunoh qildim , Sening ko‘z oldingda yomonlik qildim . Sen esa so‘zingda doim barhaqsan , Hukm qilganingda faqat odilsan .
19051007	Men gunohkor bo‘lib dunyoga kelganman , Onam meni gunoh ichida tuqqan ekan .
19051008	Sen ko‘ngillardan haqiqatni qidirasan , Yashirin qalbimga hikmatni o‘rgatasan .
19051009	Meni issop bilan tozala , pok bo‘lay , Meni yuvgin , qordan ham oq bo‘lay !
19051010	Menga shodligu xursandlik mujdasin keltir , Sen ezgan suyaklarimga yana jonu quvonch kirsin !
19051011	Gunohlarimdan yuzingni o‘girgin , Barcha yomonliklarimdan kechib yuborgin !
19051012	Ey Xudo , menda pok yurakni yaratgin , Ichimda yangi , sobit ruhni bunyod etgin .
19051013	Meni O‘zingdan uzoqlashtirib tashlama , O‘z Muqaddas Ruhingni mendan olma .
19051014	Najoting ila meni qayta quvontirgin , Irodali ruh ila meni mustahkamlagin .
19051015	Qonunbuzarlarga Sening yo‘llaringni o‘rgataman , Gunohkorlar Senga qaytib kelsinlar .
19051016	Qonimdan o‘tavergin , ey Xudoyim , Najotkorim , Sening adolatingni tarannum etsin tilim .
19051017	Qulfi dilimni O‘zing ochib yuborgin , yo Rabbiy , Tilimdan tushmasin endi Sening sanolaring !
19051018	Sen qurbonlikni xohlamassan , Aks holda uni so‘yib keltirar edim ; Kuydirilgan bag‘ishlovdan ham rozi bo‘lmassan .
19051019	Xudoga ma’qul bo‘ladigan qurbonlik — buzilgan ko‘ngildir . Buzilgan , ezilgan ko‘ngilni Sen xorlamassan , ey Xudo .
19051020	Sionga lutfu karam aylagin , Quddus devorlarini obod qilgin !
19051021	O‘shanda halol qurbonliklar keltirilajak , O‘shanda yoqiladigan qurbonliklar tutuni Sening rizoligingni topajak , Qurbongohingda novvoslar qurbon qilinajak .
19052001	Ey zo‘ravon , nechun yovuzliging bilan maqtanib , « Tangri inoyati menga doim yor » , deb yurasan ?
19052002	
19052003	
19052004	Hoy hiylagar , niyati buzuq , Keskir ustaradekdir tiling !
19052005	Sen yaxshilikdan ko‘ra yomonlikni , Haqiqatdan ko‘ra yolg‘onni ortiq sevasan . SALOT
19052006	Ey sen , makrli til , Qing‘ir maqsadlarni ortiq sevasan !
19052007	Tangri O‘zi seni abadiy halok qiladi , Seni chodiringdan quvib chiqaradi , Tiriklar diyoridan ildizingni quritib tashlaydi . SALOT
19052008	Solihlar buni ko‘rib , qo‘rqadilar , Uning ustidan kulib , deydilar :
19052009	« Qarang , Xudoni tayanchim deb bilmagan , Davlati ko‘pligiga e’tiqod qo‘yib , Boyligiga ishongan odamning oqibati shu ! »
19052010	Men esa Xudo uyida yashnab turgan zaytun daraxti kabiman , Ilalabad Xudo inoyatiga suyanib , umid qilaman .
19052011	Senga mangu shukrlar deyman , yo Rab , Chunki buni Sen bajarding . Sening ismingga umid qilaman , Zero azizlaring nazdida ezgudir isming .
19053001	Ahmoq o‘z ko‘nglida : « Xudo yo‘q ! » — deydi . Bundaylar buzilib borgan sari rasvo bo‘ladilar . Yaxshilik qiladigan hech kimsa yo‘q .
19053002	
19053003	Xudo inson o‘g‘illariga osmondan boqadi , Meni qidiruvchi biror idrokli kishi bormikan , deya .
19053004	Illo hamma yo‘ldan ozib gumroh bo‘lgan , Barcha chirib , yaroqsiz bo‘lgan . Ezgulik qiladigan yo‘q , Hatto biror kishi ham yo‘q !
19053005	Xalqimni bir luqma kabi yutib yuboradigan , Xudoni esa chaqirmaydigan badkirdorlarning aqli yetmasmikin ?
19053006	Qarang , ular qo‘rquvdan cho‘chidilar , Ammo hech qo‘rqinch yo‘q edi . Xudo seni qamal qilganlarning suyaklarini sochib tashladi . Sen ularning sharmandasini chiqarding , Ha , Xudoning O‘zi ularni rad etdi .
19053007	Koshki Siondan Isroilga najot kelsa ! Xudo O‘z xalqini asirlikdan qaytargach , Bani-Yoqub shod bo‘lgay , Isroil sevingay .
19054001	Ey Xudo , Isming haqi uchun meni qutqargin , Qudrating ila huquqimni himoya qilgin !
19054002	
19054003	
19054004	Ibodatimni tinglagin , ey Xudo , So‘zlarimga quloq bergin !
19054005	Ajnabiylar menga qarshi oyoq ko‘tardi , Zolimlar jonimga qasd qildilar ; Ular Xudoni pisand qilmaydilar . SALOT
19054006	Mana qarang , Xudo menga yordamchidir , Rabbimning O‘zi jonimni asraydi .
19054007	U ofatni mendan qaytarib , Yovlarimning o‘z boshiga soladi . Haqiqating haqi ularni mahv qil , ey Xudovand !
19054008	Senga chin ko‘ngildan qurbonlik keltirib , Ismingga shukrlar deyman , yo Rabbim , Chunki ezgudir Sening isming .
19054009	Sen meni har qanday kulfatdan qutqarding , Yovlarimning sharmandaligini menga ko‘rsatding .
19055001	Ey Xudo , Ibodatimga quloq solgin , Yuz o‘girma munojotimdan !
19055002	
19055003	Meni yaxshi tinglab , javob bergin ! Men qayg‘uga botib , fig‘on chekyapman .
19055004	Dushman do‘q-po‘pisa qilayotir , Fosiq jabr-sitam aylamoqda ; Ular menga kulfat keltirmoqchi , Qahr-zo‘g‘im va xusumat yog‘dirmoqdalar .
19055005	Bag‘rimda yuragim o‘ynayapti , Ustimga o‘lim dahshatlari tushdi .
19055006	Menga qo‘rquv va titroq keldi , Vahima bosib oldi yuragimni .
19055007	Koshki kabutarning qanoti menda bo‘lsa edi , Uchar va rohat ham topar edim , dedim .
19055008	Ha , uzoqlarga uchib ketib , Cho‘l-biyobonda qo‘nolg‘a topar edim . SALOT
19055009	Qiron va bo‘rondan tez qochib , Bekinar joy qidirib topar edim .
19055010	Yo Rabbiy , Sen ularni yakson qil , Tillaridan ayirib tashla ! Shaharda faqat zo‘ravonlik va g‘avg‘oni ko‘ryapman .
19055011	Kechayu kunduz shahar devorlari ustida yuribdilar , Shahar gunoh va kulfat bilan to‘lib-toshgan .
19055012	Uning o‘rtasida buzuqchilik hokim , Hiylayu firib maydonlaridan chiqmay qoldi .
19055013	Meni haqorat qilayotgan dushman emas , Aks holda chidar edim . Menga ag‘yorlik qilayotgan yov emas , Yo‘qsa undan qochar edim .
19055014	Ammo sen o‘zingsan , mening tengqurim , O‘rtog‘im , mening jon do‘stim !
19055015	Biz qanday birga shirin suhbatlar qilib , Olomon bilan Xudo uyiga kirib chiqar edik . . .
19055016	O‘lim ularning boshiga kelsin , Tamug‘ga tirikligicha ketsinlar ! Ularning uylaridayu ichlarida — faqat yovuzlik .
19055017	Men bo‘lsam , Xudoni chaqiryapman , Xudovand menga najot berar .
19055018	Oqshom , subh va qiyomda faryod etib , Tashvishmandlar nolasini qilyapman . Xudovand mening tovushimni eshitar .
19055019	Qarshimda ko‘pchilik saf tortgan bo‘lsa-da , Jangdan jonimni O‘zi qutqarar , Meni sog‘-salomat saqlab qolar .
19055020	Azaldan Tangri O‘z taxtida o‘ltiribdi , U eshitadi va ularni jilovlaydi . SALOTUlar tavba-tazarruga yondashmaydi , Xudodan ham qo‘rqmaydilar .
19055021	Tinch aholiga qo‘l uzatib , Ahd-paymonni buzib yuribdilar .
19055022	Ularning tili yo G‘day bo‘lsa ham , Lekin yuraklarida harbu zarb bor . So‘zlari halimdek bo‘lsa-da , Lekin o‘zlari — yalang‘och qilichdir .
19055023	Tashvishingni Xudovandga tashlab ket , Uning O‘zi senga tayanchiq bo‘lur . Solihning yiqilishiga U abadiy yo‘l bermas .
19055024	Qonxo‘r va hiylagar odamlarni esa O‘zing halokat chohiga tashlaysan , ey Xudo , Ular umrining yarmini ham yashamaydilar . Mening esa Senga ishonchim komil .
19056001	Ey Xudo , menga mehribonlik ko‘rsatgin ! Chunki inson meni yutmoqni istamoqda , Kun bo‘yi zarba berib , iskanjaga olmoqdalar .
19056002	
19056003	Kundan-kun dushmanlarim meni yutmoq payida , Juda ko‘pchilik menga qarshi chiqqan , yo Taolo !
19056004	Qo‘rqqan kunimda umidim Senda , yo Rab !
19056005	Men Xudo kalomini tarannum etaman , Xudoga umid bog‘lab , qo‘rqmayman ; Bashar menga ne qila bilar ?
19056006	Har kun so‘zlarimni buzib ko‘rsatadilar , Menga qarshi butun niyatlari — yovuzlik .
19056007	Ular meni yashirincha kuzatib turadilar , Jonimga qasd qilib , izimdan quvadilar .
19056008	Ularni aslo qo‘ldan chiqarma , ey Xudo , G‘azabing ila xalqlarni to‘ntarib yubor !
19056009	G‘urbatimni Sen hisobga olgansan ; Ko‘z yoshlarimni shishangga solib ko‘rgin , Ular Sening kitobingda yozilgan-ku !
19056010	Men Seni chaqirgan kunimda , Dushmanlarim orqaga qaytadilar ; Shundan bilamanki , Xudo men tomonda .
19056011	Men Xudo so‘zini tarannum etaman , Xudovand kalomini kuylayman ;
19056012	Xudoga umid bog‘lab , qo‘rqmayman ; Inson menga ne qila bilar ?
19056013	Ey Xudo , atagan nazrlarim menga farzdir , Senga shukronalarimni bajo keltiraman .
19056014	Sen jonimni o‘limdan asrading , Oyoqlarimni to‘siqlardan saqlading . Men endi hayot yorug‘ida , Xudo huzurida yuraman .
19057001	Menga shafqat qilgin , ey Xudo , Menga shafqat qilgin ! O‘zingsan-ku jonimga panoh ! Balolar qaytmaguniga qadar , Qanotlaring soyasida panoh topaman .
19057002	
19057003	Men uchun ezgulik yaratuvchi Tangrimga , Xudoyi Taologa iltijo qilaman .
19057004	U ko‘kdan menga najot yuborgay , Meni tishlayotganlarni sharmanda qilgay . SALOTXudo O‘zining inoyatu haqiqatini yuborgay .
19057005	Men arslonlar o‘rtasida qoldim , Yirtqichlar ichra yotibman-ku ! Odamzod tishi — bamisoli nayzayu o‘q , Ularning zaboni — keskir qilich !
19057006	Ey Xudo , falakdan ham baland yuksalgin , Ulug‘vorliging ro‘yi zamin uzra porlasin !
19057007	Ular qadamlarimga to‘r tayyorlashdi , Jonim ma’yuslikka tushdi . Borar yo‘limda chuqur qazishdi , Chuqurga o‘zlari qulab tushdi . SALOT
19057008	Yuragim shay , ey Xudo , yuragim shaydir . Men Seni kuylayman , tarannum etaman .
19057009	Uyg‘ongin , ey ruhim ! Uyg‘oning , ey chang ila g‘ijjak ! Men saharni uyg‘otib yuboraman .
19057010	Xalqlar ichra Senga shukr deyman , yo Rabbiy , Ellar aro Seni tarannum etgayman .
19057011	Sening inoyating ko‘klardan ham baland , Haqiqating esa bulutlardan ham yuksakdir .
19057012	Ey Xudo , falakdan ham yuqoriga yuksalgin , Ulug‘vorliging ro‘yi zamin uzra porlasin !
19058001	Ey qozilar , nahotki siz adolatni so‘zlayapsizlar ? Nahotki to‘g‘ri hukm chiqaryapsiz , ey bekzodalar ?
19058002	
19058003	Aksincha , ko‘nglingizda nohaqlikni to‘qiysizlar , Qo‘lingizdan mamlakat bo‘ylab zo‘ravonlik keladi .
19058004	Fosiqlar ona qornidan chiqiboq yanglishar , Yolg‘onchilar tug‘ilishidan boshlab adashar .
19058005	Ularning zahari — bamisli ilon og‘usi , Ular kar ilonga o‘xshab qulog‘ini berkitar .
19058006	U ilonki , eshitmas afsungar tovushin , Tuymas ham uning mohirona sehr-jodusin .
19058007	Yo Xudoyo Xudovando , Ularning og‘zidagi tishlarni sindirib tashla , Arslonlar jag‘larini ezib tashla !
19058008	Oqar suvday sochilib yo‘q bo‘lsinlar , Yoyni tortganda o‘qlari sinib tushsin .
19058009	Shilliq qurt singari erib ketsinlar , Onasi qornidan chala tug‘ilgan , Quyosh ko‘rmagan go‘dakday bo‘lsinlar .
19058010	Qozonlaringiz tikan o‘tini sezishidan oldin , Go‘sht xommi , pishiqmi deb o‘tirmasdan , Ularni uyurma supurib tashlagay !
19058011	Solih qarimtasini ko‘rib sevingay , Fosiqning qoni ila oyoqlarini yuvgay .
19058012	O‘shanda insonlar aytadurlar : Hali ham solihga mukofot bor ekan , Hanuz yer yuzida hukm qiluvchi Xudo bor ekan !
19059001	Meni dushmanlarimdan ozod etgin , ey Xudoyim , Menga isyon qilganlardan himoya qilgin .
19059002	
19059003	Badkirdorlardan meni xalos qilgin , Qonxo‘r odamlardan meni qutqargin .
19059004	Mana ular pisib yotib , jonimga qasd qilmoqdalar , Zo‘ravonlar menga hujum boshlayaptilar . Jinoyat yoxud gunohim tufayli emas , ey Xudovand ,
19059005	Men begunoh bo‘la turib , hujumga saf tortyaptilar . Menga yordam bermoq uchun turgin va qaragin !
19059006	Sen , ey Xudovand , Sarvari koinot , Isroilning Tangrisi , Barcha xalqlarga chora bermoq uchun qo‘zg‘algin , Sotqinu xoinlarning hech birini ayamagin ! SALOT
19059007	Shomda ular qaytib , itlarday uvlab , Shahar atrofini aylanib chiqadilar .
19059008	Ularning og‘zi tinmay ig‘vo to‘qiydi , Lablari esa bamisoli dudama qilich ! Ular : Kim eshitar ekan ? — deydi .
19059009	Sen esang , ey Xudovand , Bundaylar ustidan kulasan , Elu elatlarni masxara qilasan .
19059010	Ey qudratim , Senga ko‘z tikaman ; Mening minoram Sensan-ku , ey Xudoyim !
19059011	Xudoyim O‘z inoyati ila meni qarshilaydi , Dushmanlarim ustidan zafar bag‘ishlaydi .
19059012	Ularni o‘ldirma , toki xalqim unutmasin , Ularni qudrating-la yiqit , darbadar qil , Yo Rabbiy , bizning qalqonimiz !
19059013	Og‘izlaridan chiqqan gunohli so‘zlar , Ular o‘qigan la’nat va yolg‘onlar uchun O‘z g‘ururlari bilan ushlab qolinsinlar .
19059014	Nest-nobud qilgin ularni ! G‘azabing bilan qirib tashla ularni ! Ular yo‘q bo‘lsin va hamma bilsin : Yoqub elida va ro‘yi zamin uzra Xudo hokimi mutlaqdir . SALOT
19059015	Shomda ular qaytib , itlarday uvlab , Shahar atrofini aylanib chiqadilar .
19059016	O‘lja topmoq-chun daydib yurib , Ochlikdan irillab tunaydilar .
19059017	Men esam , Sening qudratingni kuylayman , Erta tongdan inoyatingni tarannum etaman . Chunki Sen menga minora bo‘lgansan , Xavfli kunimda panohim bo‘lgansan .
19059018	Ey qudratim , Seni tarannum etaman . Xudodir mening mustahkam qal’am , U mendan mehr-inoyatini ayamaydi .
19060001	Ey Xudo , Sen bizlarni tashlab qo‘yding , Saflarimizni yorib bosding , Bizlardan g‘azablanding . Koshki bizlarga yana yuz tutsang !
19060002	
19060003	
19060004	Sen mamlakatni larzon aylading , Yerni darz-darz qilib yubording . Yer yuzi yakson-talqon bo‘ldi , Yoriqlarini tiklamoq-chun davo topgin !
19060005	Xalqingga og‘ir kulfatlar keltirding , Bizga zaqqumli sharobni ichirding .
19060006	O‘zingdan qo‘rqqanlarga tug‘ berginki , Uni haqiqat yo‘lida baland ko‘tarsinlar ! SALOT
19060007	O‘z sevganlaring xalos bo‘lsinlar , Kuchli qo‘ling bilan qutqargin bizni , Quloq solgin bizga !
19060008	Xudo O‘zining muqaddas makonida so‘zladi : « Men Shakamni tantana ila taqsimlayman , Sukkot vodiysini esa o‘lchab olaman .
19060009	Gil’ad Meniki , Manashe ham Meniki . Efraim — boshimdagi dubulg‘a , Yahudo — saltanatim hassasi .
19060010	Mo‘ov — yuvinadigan tosimdir . Edo‘m ustiga etigimni bosaman , Filistiya uzra g‘alaba e’lon qilaman » .
19060011	Mustahkam shaharga meni kim eltadi ? Edo‘mga meni kim kuzatib boradi ?
19060012	Ey Xudo , O‘zing bizni tashlab qo‘ymadingmi ? Qo‘shinlarimiz bilan chiqmayapsan-ku , ey Xudo !
19060013	Yovga qarshi kurashda bizga yordam bergin , Chunki bashariyat najoti bema’nilikdir !
19060014	Biz Xudo nomi bilan botirlik qilamiz , Dushmanlarimizni U tor-mor etadi .
19061001	Ey Xudo , dod-faryodimni eshitgin , Toat-ibodatimga quloq solgin !
19061002	
19061003	Mening dilim qon bo‘ldi-ku , Yerning olis burchidan Seni chaqiraman . O‘zimdan baland qoyaga meni olib chiqqin !
19061004	O‘zing menga panoh bo‘lgansan-ku , Yovga qarshi mustahkam minora bo‘lgansan .
19061005	Sening chodiringda boqiy qolarman , Qanotlaring soyasida osoyish toparman . SALOT
19061006	Ey Xudo , Mening nazr-niyozimni O‘zing eshitding , Xudojo‘ylar nasibasiga meni noil etding .
19061007	Podshoh kunlariga kunlar qo‘shgin , Uning umri ayyomi davrlarcha davom etsin !
19061008	U Sening huzuringda abadiy tursin , Ey Xudo , amr bergin-kim , Inoyat va haqiqat unga yor bo‘lsin doim !
19061009	Men Sening ismingni mangu kuylayman , Atagan nazrlarimni kundan-kun bajo etaman .
19062001	Xudo oldida mening qalbim tinch , Faqat Undan kelar menga najot .
19062002	
19062003	O‘zidir suyanchig‘im , najotkorim , Mustahkam qal’am mening ; Men tebranmasman mutlaqo .
19062004	Qachongacha hammangiz erga yopirilasizlar ? Go‘yo egilgan paxsa , qiyshaygan g‘ov bo‘lganday , Unga qaqshatqich zarba berasizlar .
19062005	Uning nomiga dog‘ tushirishni ko‘zlab , Yolg‘on-yashiq gapga ruju qo‘yasizlar . Ularning og‘zidan-ku xayr duo to‘kilur , Lekin yuraklarida zahru la’nat to‘qilur . SALOT
19062006	Xudo oldida tinchlan , qalbim mening , Faqat Undandir mening umidim .
19062007	O‘zidir suyanchig‘im , najotkorim , Mustahkam qal’am mening ; Men tebranmasman hech qachon .
19062008	Najotim va izzatim Xudodan kelur , Xudodir qudratli qoyam , panohim mening .
19062009	Har dam Unga umid bog‘lang , ey mardum , Uning oldida yuraklaringizni oching ; Xudodir bizning panohimiz . SALOT
19062010	Odamzod-ku — bir nafasgina , Bekzoda-chi — bir yolg‘ondir . Ular ikkovi tarozida tortilsa , Nafasdan ham yengil bo‘lib chiqarlar .
19062011	Talonchilikka umid bog‘lamang , O‘g‘irliq-la behuda maqtanmang , Davlat oshib ketsa , unga ko‘ngil qo‘ymang !
19062012	Xudo bir daf’a so‘zladi , Men ikki karra eshitdim : Qudrat Xudodan kelur , deya .
19062013	Inoyat ham Sendan kelur , yo Rabbiy , Sen har kishini qilmishiga yarasha taqdirlaysan .
19063001	Ey Xudo , Sen mening Tangrimsan , Erta sahardan Seni izlayman , Senga tashnadir jon-dilim . Qurib , charchab , suvsiz qolgan tuproqday Vujudim Seni qo‘msab qiynalmoqda .
19063002	
19063003	Muqaddas makoningda Senga intizor bo‘lib , Qudrating va jamolingni ko‘ray deb turibman .
19063004	Sening inoyating hayotdan ham afzaldir , Sening madhingni tildan qo‘ymayman .
19063005	Umrim bo‘yi Senga sanolar o‘qib , Sening noming-la ko‘kka cho‘zaman qo‘llarim .
19063006	Ilik va charvidan to‘ygandek jonim to‘yar , Lab-dahanim esa Seni tarannum etar .
19063007	Yotganimda Seni xotirlayman , Kechalari Seni chuqur o‘ylayman .
19063008	Qanotlaring soyasida tarannum etaman , Chunki Sen menga yordam berib kelding .
19063009	Jon-dilim ila Senga bog‘langanman , Sening o‘ng qo‘ling meni qattiq ushlar .
19063010	Biroq jonimga qasd qilganlar esa Yerning qa’riga tushib ketgaylar .
19063011	Ular qilich tig‘idan halok bo‘lg‘ay , Chiyabo‘riga o‘lja bo‘lg‘aylar .
19063012	Podshoh bo‘lsa Xudodan shod bo‘lg‘ay . Xudo nomi ila ont ichgan barcha Shu ko‘yi iftixor topar ; Illo yolg‘onchilar og‘zi kuyar .
19064001	Ey Xudo , hasratli ovozimni eshitgin , Dushman dahshatidan meni omon saqlagin !
19064002	
19064003	Yomon odamlarning fitna-fasodidan , Badkirdorlar g‘avg‘osidan meni himoya qilgin !
19064004	Ular tillarini shamshirday qayrab , O‘q uzganday zaharini sochadilar .
19064005	Sofdil odamni pistirmadan poylab , Hech qo‘rqmasdan , nogahon uni otadilar .
19064006	Ular yovuz niyatlarida qattiq turadilar , Domlarini yashirish uchun til biriktirib : « Ishimizni kim ham ko‘radi ? » — deydilar .
19064007	Ular yovuzlik rejalarini tuzib : « Rosa boplabmiz-da shu ishni ! » — deydilar , Odamning yurak-bag‘rini chuqur kovlaydilar .
19064008	Biroq Xudo ularga o‘q otib , Nogahon ularni yaralaydi .
19064009	O‘zlarining tillari orqali Xudo ularni yo‘ldan qoqintiradi ; Ularni ko‘rgan barcha ulardan qochadi .
19064010	Butun odamzod vahm olib : Buni Xudo qilgan , deb tan oladilar , Xudoning faoliyatini fahmlab oladilar .
19064011	Solihlar Xudovanddan shodligu panoh topur , Barcha yuragi poklar esa U bilan iftixor etur .
19065001	Ey Xudo , Sen Sion maqtovlariga munosibsan , Senga atalgan nazr-niyozlar bajo bo‘lg‘usi .
19065002	
19065003	Sen ibodatni eshitguchisan , Senga keladi barcha banibashar .
19065004	Gunohli ishlar meni yengmoqda , Qonunsizlik aybimizni Sen o‘chirgaysan .
19065005	Saodatlidir unday kishi-kim , Sen uni ma’bading hovlisiga kiritib , O‘z huzuringga sazovor bilasan ! Biz Sening uying farovonligidan , Muqaddas ma’bading barakasidan qoniqaylik .
19065006	Ey Sen , bizning najotkor Xudoyimiz ! Sen bizga mahobatu adolat ila javob berasan , Ey Sen , yerning to‘rt burchi-yu , Olisdagi dengizlarning umidi !
19065007	O‘z qudrating-la tog‘larni o‘rnatgansan , Sening libosing — haybat .
19065008	Sen dengizlar shov-shuvini , To‘lqinlar gumburlashini , Xalqlar shovqin-suronini tinchitasan .
19065009	Yer yuzi burchaklarida yashovchilar Sening g‘aroyibotlaringni ko‘rib qo‘rqadilar . Sen kunchiqar va kunbotar yerlarini ham O‘z sha’ningga tarannum ettirasan .
19065010	Sen yerni ziyorat etib , suvga qondirasan , Unga mo‘l-ko‘lchilik ato qilasan . Xudoning daryosi suv bilan to‘lib-toshadi . Sen yerni shunday yaratding-kim , Odamlar uchun g‘alla hosil etsin .
19065011	Dala jo‘yaklariga suv tarab , Kesaklarini O‘zing tekislaysan . Tuprog‘ini yomg‘ir bilan yumshatib , Unib-o‘suviga baraka berasan .
19065012	Yilning mo‘l-ko‘lchiligi ta’minlanar , Sening izlaringdan farovonlik kelar .
19065013	Cho‘ldagi o‘tzorlar ham suvga qonib , Tepaliklar shodlik tusiga burkanar .
19065014	Yaylovlarga chorva yoyilar , Vodiylarda bug‘doy to‘lg‘anar . Ular bari sevinchdan o‘ynoqlab , Tantana bilan kuylaydilar .
19066001	Ey butun yer yuzi , Xudo sha’niga tantana qiling !
19066002	Uning ulug‘ ismini kuylang , Shon-shuhratini yuksaltiring !
19066003	Xudoga aytingiz-kim : Sening ishlaring qanday qo‘rqinchli ! Qudrating buyukligi tufayli , Dushmanlaring Senga bo‘yin egarlar .
19066004	Butun dunyo Senga sajda qilsin , Seni tarannum etsin , ismingni kuylasin ! SALOT
19066005	Keling-da , Xudo yaratganlarini ko‘ringlar ! U bani-insonga ne-ne mudhish ishlar ko‘rsatdi !
19066006	U dengizni quruqlikka aylantirdi , Bani-Isroilni bahrdan piyoda o‘tkazdi ; Shul kez biz Undan chog‘ bo‘ldik .
19066007	U O‘z qudrati bilan abadiy hukm surar , Ko‘zlari xalqlarga diqqat bilan boqar , Isyonchilar esa qad ko‘tarmas aslo ! SALOT
19066008	Ey xalqlar , Xudoyimizga sanolar o‘qing , Unga tahsin-tasannolar yog‘diring !
19066009	Bizning jonimizni O‘zi barhayot saqlagan , Oyog‘imizning toyib ketishiga yo‘l bermagan .
19066010	Sen bizni sinab ko‘rding , ey Xudo , Kumushni tozalaganday bizni tozalading .
19066011	Bizlarni to‘rga ilintirib , Belimizga og‘ir yuk qo‘yding .
19066012	Insonni boshimizga mindirding , Bizni o‘tga ham , suvga ham itqitding , Tag‘in bizni farovonlikka erishtirding .
19066013	Men Sening uyingga borib , Qurbonliklar keltirib beraman , Atagan nazr-niyozlarimni bajo etaman .
19066014	Qayg‘uli kunlarimda o‘z og‘zim bilan Bu haqda Senga va’da bergan edim .
19066015	Sening sha’ningga qo‘chqorni so‘yaman , Dumba moyini kuydirib tutataman , Buqalaru takalarni bag‘ishlayman . SALOT
19066016	Kelingiz , tinglangiz , ey siz , Barcha Xudodan qo‘rqadiganlar ! Jonim uchun U nelar qilganini hikoya etayin .
19066017	O‘z og‘zim bilan Uni chaqirar edim , Tildan qo‘ymas edim hamdu sanosin .
19066018	Dilimda terslik bo‘lsaydi gar , Rabbim meni tinglamas edi .
19066019	Holbuki Xudo menga quloq soldi , Duoyu ibodatlarim ijobat bo‘ldi .
19066020	Xudo ibodatimni rad etmadi , Darig‘ tutmadi mendan inoyatin . Unga shon-sharaflar bo‘lsin !
19067001	Ey Xudo , Bizga mehribon bo‘l , duo qilgin bizni , Munavvar yuzingni ustimizga porlatgin ! SALOT
19067002	
19067003	Yer yuzi bo‘ylab rohing ma’lum bo‘lsin , Barcha xalqlar bilib olsin najoting !
19067004	Ey Xudo , xalqlar Senga shukr qilsin , Barcha xalqlar Senga shukrona aytsin .
19067005	Ellar bari sevinib tarannum etsin . Elatlarni Sen adolat ila hukm etasan , Yer yuzidagi qavomlarga yo‘l ko‘rsatasan . SALOT
19067006	Ey Xudo , xalqlar Senga shukr qilsin , Barcha xalqlar Senga shukrona aytsin .
19067007	Mana , yer o‘z hosilini berdi , Xudo , bizning Xudoyimiz bizni duo qildi .
19067008	Ha , Xudo bizni doim duo qilsin , toki Yer yuzining to‘rt burchagi Undan qo‘rqsin !
19068001	Xudo ko‘tarilsin , yovlari to‘zisin , G‘animlari Uning oldidan qochib ketsin !
19068002	
19068003	Sen ularni tutunday tarqatib yubor ! Otashda mum qanday erib ketsa , Fosiqlar Xudo oldidan shunday yo‘q bo‘lsin !
19068004	Solihlar bo‘lsa sevinsinlar , Xudo huzurida shodiyona qilsinlar , Quvonch bilan tarannum etsinlar !
19068005	Qani , Xudoga kuylar ayting , Uning ismini tarannum eting ! Bulut Chavandozini yuksaltiring ! Uning nomi — Xudovanddir , Xursandchilik qiling huzurida !
19068006	Xudo O‘zining muqaddas makonidadir , U yetim-yesirlarning Otasidir , Tul ayollarning Himoyachisidir .
19068007	Xudo yolg‘izlarga uy-joy beradi , Zanjirbandlarni ozodlikka chiqaradi ; Isyonkorlar esa quruq cho‘lda qolaveradilar .
19068008	Ey Xudo , Sen O‘z xalqing oldiga chiqayotganingda , Biyobonda kezib qadam otayotganingda , SALOT
19068009	Xudo oldida , Isroilning Tangrisi oldida Yer larzaga keldi , Sinay tog‘i tebrandi , Hatto falak ham erib sel bo‘ldi .
19068010	Sen diyoringga baraka yomg‘irini yog‘dirding , Tetiklading-da holdan ketganda , ey Xudo .
19068011	Ummating u diyorda istiqomat qilganda , Bechorahollarga O‘z ne’matingni hozirlading , ey Xudo !
19068012	Rabbano e’lon qilmoqda , Mujda keltirayotgan qizlar — ulkan qo‘shin :
19068013	« Sarkardayu shohlar to‘zday to‘zg‘ib ketyapti , Uyda qolgan ayollar o‘ljani taqsimlashyapti » .
19068014	Nahot siz qo‘ralar aro yotaverasiz ? Kaptarning qanotlari kumush ila qoplangan , Parlari yaltiroq oltin kabi tovlanar .
19068015	Jabbor diyoridan shohlarni to‘zitganda , Zulmon tog‘ini qor yog‘ib bosdi .
19068016	Bashan tog‘i — Xudoning tog‘i , Bashan tog‘i — yuksak tog‘dir .
19068017	Xudo makonim deb tanlagan Sion tog‘iga Nechun siz g‘ilay qaraysiz , yuksak cho‘qqilar ? Mana , Xudovand unda abadiy davr surar !
19068018	Xudoning jang arobalari ming-mingu lak-lak , Ular ichra Rabbimiz O‘zi kelyapti ; U muqaddas makoni — Sinay tog‘idadir .
19068019	Sen yuksaklikka chiqib , asirlarni asir olding , Insonlar aro hadyalar qabul qilding , Toki hatto osiy bandalar ham Sendan panoh topsin , yohu Xudovando !
19068020	Har kuni Rabbimizni olqishlang ! Xudo bizga og‘irlik qo‘ysa-da , Bizni O‘zi xalos qiladi . SALOT
19068021	Xudo biz uchun Xaloskor Tangridir , Qodir Rabbimiz qo‘lidadir o‘limdan najot .
19068022	Xudoning O‘zi yovning boshini ezib tashlar , Gunohi bilan gerdayib yurgan sochli kallani majaq qilar .
19068023	« Bashandan qaytaraman , — dedi Rabbano , — Dengiz tubidan qaytaraman seni .
19068024	Oyog‘ingni yovning qoniga bulagaysan , Itlaring ham qon yalab-yalab to‘ygay ! »
19068025	Ular Sening tantanavor yurishlaringni , Yo Xudoyo , ey Tangrim , ey Podshohim , Sening muqaddas makonga chiqishingni ko‘rdilar .
19068026	Oldinda xonandalar , orqada sozandalar , O‘rtada childirmachi qizlar yurishardi .
19068027	Ey sizlar , Isroil urug‘i bo‘lganlar , Yig‘inlarda Xudoyi Taologa sanolar o‘qing !
19068028	Mana kenja Benyamin ularning yo‘lboshchisi , Ular aro tumonat Yahudo amirlari bor , Zavulun va Naftoli beklari ham hozir edi .
19068029	Xudoying senga kuch atab qo‘ygan . Bizga yaratganingni amalda ko‘rsat , yo Xudoyo !
19068030	Quddus tepasidagi ma’badingdan boshlab Podshohlar Senga hadya keltiradilar .
19068031	Qamishzorda yashovchi yovvoyi hayvonni , Xalqlar buzoqlari ichidagi buqalar galasini cho‘chitgin ! Kumush yombilari ila yasanib yelib borayotgan Jangovar xalqlarni O‘zing to‘zitib yuborgil !
19068032	Misrdan hudaychilar keladi , Habashlar Xudoga qo‘l cho‘zadi .
19068033	Ey yer yuzi sultonliklari , Xudoni kuylang , Rabbimiz sha’niga xonish aylang ! SALOT
19068034	Osmonu falak yuksakligiga mingan , Azaliy samovotdan tushgan Chavandozni kuylang ! Mana , U O‘z ovoziga kuch berib xitob qilar .
19068035	Xudoning qudratiga tan beringlar ! Uning salobati Isroilning ustidadir , Kuch-qudrati esa bulutlarda namoyondir .
19068036	Xudo O‘zining muqaddas makonida vahimalidir , U Isroilning Tangrisidir , O‘z xalqiga quvvat va g‘alaba baxsh etar . Xudoni olqishlang !
19069001	Qutqargin meni , ey Xudo ! Suvlar halqumimga qadar yetdi .
19069002	
19069003	Chuqur botqoqlikka botganman , Oyoq qo‘yadigan joyim yo‘q . Tubsiz girdob og‘ushida qoldim , Sel meni olib keta yozdi .
19069004	Men faryod qilaverib charchadim , Tomog‘im qurib ketdi , Xudoni kutib ko‘zim nuri so‘ndi .
19069005	Mendan nohaq nafratlanayotganlar Boshimdagi sochlardan ham ko‘p bo‘ldi-ku ! Menga behuda xusumat qilayotganlar juda zo‘r , Ular meni xomush qilmoqchilar . Men hech na olmagan bo‘lsam ham , Qaytarib berishga majbur etyaptilar .
19069006	Ey Xudo , aqlsizligimni O‘zing bilasan , Aybdorligimni Sendan yashirmayman .
19069007	Yo Rabbiy , Sarvari koinot , Senga umid qilganlar uyatga qolmasin , Men sababli , ey Isroil Xudosi , Tavakkal qiluvchilar bo‘lmasin xijolat !
19069008	Men Sen deb haqoratga chidayapman , Xijolatdan yuzim shuvut .
19069009	Aka-ukamga , o‘z onamning o‘g‘illariga G‘aribu begona bo‘lib qoldim .
19069010	Sening uyingga bo‘lgan rashkim Mening ichimni kemiryapti . Seni tahqir qiluvchilarning haqorati Mening boshimga tushdi .
19069011	Yig‘lab , ro‘za tutib jonimni qiynasam , Bu ham haqorat sanaldi menga .
19069012	Qanorni o‘zimga ust-bosh qilganimda , Ular uchun afsona bo‘ldim .
19069013	Shahar kirishida o‘tirganlar og‘ziga tushdim , Mayxo‘rlar taronasiga hadaf bo‘ldim .
19069014	Ey Xudovand , Sen lutf qilgan chog‘ing Ibodatimni Senga yo‘llayman , Ey Xudo , Sening inoyating behad ekan , Menga qat’iy najot yuborgin !
19069015	Meni balchiqdan chiqarib qo‘y , botib ketmayin ! Mendan nafratlanayotgan odamlardan , Chuqur suvlardan xalos bo‘layin !
19069016	Sel suvlari meni olib ketmasin , Tubsiz chuqurlik meni yutmasin , Quduq og‘zi ustimdan yopilmasin !
19069017	Menga quloq bergin , ey Xudovand ! Sening lutfu karaming beqiyos , Rahmdilliging esa behisob ekan , Menga e’tibor bergin !
19069018	Yuz o‘girma qulingdan , Kulfatdaman , menga tez javob bergin !
19069019	Yaqinroq kelib , jonimni xalos qilgin , Menga najot ber , dushmanlarim uyalsin !
19069020	Boshimga ne-ne haqoratlar tushdi , Qanchalik rasvoyu sharmisor bo‘ldim , O‘zing bilasan ! Yovlarimning hammasi Sening ko‘z o‘ngingda .
19069021	Sharmandalikdan yuragim qon bo‘ldi , O‘lar holatda darmonsizman . Shafqat kutdim , ammo behuda ; Tasalli qidirdim , lekin topmadim .
19069022	Yemagim uchun menga zahar berdilar , Tashnaligimda menga sirka ichirdilar .
19069023	O‘z dasturxonlari ularga qopqon bo‘lsin , O‘z hamsuhbatlari ularga tuzoq bo‘lsin !
19069024	Ularning ko‘z nuri so‘nib qolsin , Bellari doim titraydigan bo‘lsin !
19069025	Sen g‘azabingni ularning boshiga soch , Qahringga duchor qil ularni !
19069026	Ularning maskani huvullab qolsin , Chodirlarida tirik jon qolmasin !
19069027	Sendan jafo chekkanlarni ular quvadi , Sen yaralagan odamlarning yarasini esa Qayta-qayta kovlaydilar .
19069028	Ularning gunohiga gunoh qo‘shgin , Ularni mutlaqo oqlamagin !
19069029	Hayot kitobidan o‘chirilsinlar , Solihlar bilan birga yozilmasinlar !
19069030	Men-ku bechoraman , azobdaman ; Ey Xudo , O‘z najoting ila meni tiklagin !
19069031	Qo‘shig‘imda Xudoning nomini sharaflayman , Shukronalar bilan Uni ulug‘layman .
19069032	Ana shu har qanday tuyoqli , shoxli buqadan Yoki ho‘kizdan ko‘ra Xudovandga maqbul keladi .
19069033	Haqirlar buni ko‘rib sevinadilar . Ey , barcha Xudoga intilayotganlar , Sizning dilingizga yana jon kirsin !
19069034	Xudovand bechoralar fig‘onini eshitar , Asir tushgan O‘z azizlarini xor qilmas .
19069035	Yer ham , ko‘k ham , dengizlar ham , Unda qaynaydigan bor maxluqotlar ham Xudoga hamdu sanolar aytishsin !
19069036	Zero Xudo Sionga najot yuborib , Yahudo shaharlarini obodon qilajak . Ular diyorni egallab , tinch yashashajak .
19069037	Xudo qullarining nasli unga o‘rnashajak , Xudo nomini sevguchilar unda huzur topajak .
19070001	Yo Xudoyo Xudovando , yordam bergin , Meni xalos qilmoqqa shoshilgin !
19070002	
19070003	Jonimga qasd qilganlar sharmanda bo‘lsin , Yuzlari shuvut bo‘lsin ! Menga yomonlikni istaganlar orqaga qaytib , Rasvoi olam bo‘lsinlar !
19070004	Menga : « Ehe , eha ! » — deganlar Sharmandalikdan parishon bo‘lsinlar !
19070005	Barcha Seni qidiruvchilar quvonib , Sendan xursand bo‘lsinlar ! Sening najotingni orzu qilganlar : « Xudo ulug‘dir ! » — desinlar mudom .
19070006	Men ersam , bechora va faqirman , Ey Xudo , menga tez kelgin ! Sensan yordamchim va Qutqaruvchim , Kech qolmagin , ey Xudovand !
19071001	Ey Xudovand , Seni panoh tortib kelaman , Abadiy sharmanda bo‘lmayin !
19071002	Adolating xotiri uchun menga najot bergin , Qulog‘ingni men tomonga tutgin , Toki kulfatdan qochib xalos bo‘layin !
19071003	Sen men uchun suyanar qoya bo‘lgin , Doim qochib berkinar joyim bo‘lgin ! Meni qutqarmoqqa amr bergansan-ku , Yakka O‘zingsan mening suyanchig‘im , qo‘rg‘onim !
19071004	Ey Xudoyim , Qutqar meni fosiq odamlardan , Nopoku tajovuzkorlar panjasidan !
19071005	Mening umidim Sensan-ku , yo Rabbiy , Yoshligimdan beri ishonchimsan , ey Xudovand !
19071006	Tug‘ilganimdan buyoq Senga suyanganman , Onam qornidan O‘zing yorug‘ dunyoga chiqarding , Seni qanchalar madh qilsam ozdir .
19071007	Men ko‘plar nazarida ajib bo‘lib qoldim , Illo Sen mening qudratli panohimsan .
19071008	Savlating kun bo‘yi ko‘z o‘ngimda mening , Hamdu sanoying tushmas tilimdan mening .
19071009	Qarigan chog‘imda meni tashlab ketma , Quvvatim bitganda meni tark etma !
19071010	Dushmanlarim menga qarshi til birkitmoqda , O‘zaro kengashib , jonimga qasd qilmoqdalar .
19071011	« Xudo uni tashlab qo‘ygan , deyaptilar , Quvib yetib tutinglar uni , Uni qutqaradigan qolmabdi-ku » .
19071012	Ey Xudo , mendan uzoqlashma , Menga yordam bermoqqa shoshgin , ey Xudoyim !
19071013	Jonim dushmanlari sharmanda bo‘lsin , yo‘qolsin ! Menga yomonlikni ravo ko‘rganlar uyalsin , Rasvoi olam bo‘lsinlar !
19071014	Menga qolsa , doim Senga umid bog‘layman , Senga maqtovlarni oshiraveraman .
19071015	Sening adolatingni kun sayin hikoya etaman , Najotkorligingni tildan qo‘ymayman mutlaqo . Sinoatlaringni qancha bayon etsam ozdir !
19071016	Men Rabbimning kuch-qudratiga suyanib boraman , Sening haqiqatingdan bo‘lak hech na tilga olmasman , ey Xudovand .
19071017	Yoshligimdanoq O‘zing meni o‘rgatgansan , ey Xudo , Hozirga qadar mo‘jizalaringni xabarlab yuraman .
19071018	Ey Xudo , men qartayganimda ham , Sochimga oq tushganda ham meni tark etma , Toki shu naslga Sening qudratingni bayon etay , Kelajak avlodga esa botirligingni e’lon etay !
19071019	Ey Xudo , osmonday yuksakdir adolating , Sen ulug‘ ishlar bajargansan . Sen kabi kim bor , ey Xudo ?
19071020	Sen meni ko‘p yomon falokatlarga yo‘liqtirding , Endi qayta jonlantirgin meni ! Yerning qa’ridan qaytarib chiqargin meni !
19071021	Meni yana yuksaltirib , taskin bergin !
19071022	Ey Xudo , Senga shukrlar deyman , Sening sadoqatingni changda kuylayman , G‘ijjak chalib Seni kuylayman , Ey Isroilning muqaddas Tangrisi !
19071023	Men Seni tarannum etaveraman , Lab-dahanim Seni kuylayversin , Sen qutqargan jonim ham kuylasin .
19071024	Adolatingni tildan qo‘ymasman aslo . Menga yomonlik istaganlarni qarang , Ular sharmandayu , yuzlari shuvut bo‘ldi !
19072001	Ey Xudo , Podshohga O‘z haqqoniyatingni ato qilgin , Shahzodaga Sening adolating yor bo‘lsin !
19072002	U Sening xalqingni haqqoniyat bilan , Faqirlaringni insof ila hukm etsin .
19072003	Toki tog‘lardan elga osoyishtalik , Tepalardan adolat oqib kelsin .
19072004	U elning faqirlarini himoya qilsin , G‘arib-g‘urabolarni xalos etsin , Zolimni esa ezib tashlasin !
19072005	Quyosh balqib , oy chiqib turguncha , Barcha nasllar sendan qo‘rqqaylar .
19072006	O‘ti o‘rilgan maysazorga tushuvchi yomg‘ir kabi , Tuproqni sug‘oradigan ko‘k tomchilari singari Shoh diyorga barakat keltirgay .
19072007	U hukm surgan ayyomda solih yashnagay , Oy yo‘q bo‘lguncha tinchlik-osoyish bo‘lgay .
19072008	Dengizdan dengizga qadar , Daryodan to yer chetlarigacha U hukm surgay .
19072009	Cho‘l xalqi Uning oldida egilajak , Dushmanlari tuproqni yalayajak !
19072010	Tarshish va orollar shohlari Unga boj keltirajak , Shabo va Sabo shohlari Unga hadya berajak .
19072011	Hamma podshohlar Unga sajda qilajak , Barcha millatlar Unga xizmat qilajak .
19072012	Zero U dodlab yurgan faqirni , Homiysi yo‘q qashshoqni qutqarur .
19072013	Bechorayu miskinlarga rahmdillik ko‘rsatur , Faqirlarning joniga ora kirur .
19072014	Hiylagar va zo‘ravondan ularni ozod qilur , Nazarida ularning qoni juda qadrli bo‘lur .
19072015	U uzoq yashasin ! Unga Shabo oltinidan berilsin ! Doimo U uchun duo qilgaylar , Kundan-kun Uni olqagaylar !
19072016	O‘lka bo‘ylab bug‘doy hosili mo‘l bo‘lgay , Lubnon o‘rmonlariday bo‘lgay hosili , Tog‘u tepa boshlarida hilpillagay . Shahar ahli esa yerdagi maysa kabi chechak otgay .
19072017	Shohimiz nomi mangulikka turajak , Quyosh turguncha dong‘i oshajak . Barcha xalqlar U orqali baraka topajak , Hamma ellar Uni muborakbod etajaklar .
19072018	Mo‘jizaviy ishlarni yolg‘iz O‘zi bajaruvchi Isroilning Tangrisi , Xudoyi Taoloni olqishlang !
19072019	Uning ulug‘vor ismiga abadiy ofarinlar bo‘lsin , Butun yer yuzi Uning shuhrati bilan to‘lsin ! Omin ! Omin !
19072020	Ishay o‘g‘li Dovudning ibodatlari shu bilan tugadi .
19073001	Isroilga , ha , barcha dili poklarga Xudo doim himmatlidir .
19073002	Mening esa oyoqlarim qoqila yozib , Tovonlarim toyishiga oz qolgan edi .
19073003	Men fosiqlar sog‘lomligini ko‘rdim , Maqtanchoqlar holiga g‘ashim keldi .
19073004	Ular o‘lgundek iztirob chekmaydi , Tanlari esa soppa-sog‘lomdir .
19073005	Ularda xalq dardi yo‘q , Boshqa odamlarday baloga yo‘liqmaydilar .
19073006	Gardanlariga mag‘rurlik munchog‘in taqib , Zo‘ravonlik libosiga bezanganlar .
19073007	Ko‘zlari semizlikdan qisilib qolgan , Ko‘ngillaridagi xayollar daydib yuradi .
19073008	Mazax bilan , kek saqlab gapiradilar , Kibr ham , jabr ham tushmas tillaridan .
19073009	Og‘izlarini ko‘kka ko‘targanlar , Zabonlari esa yerda sudralmoqda .
19073010	Hatto Xudo xalqi ular tomon yuz burmoqda , Ularda suv ko‘p ekan , ichgan qonar ekan .
19073011	« Tangri qayerdan biladi ? Taoloda bilim bormikan ? » — deydilar .
19073012	Ana shundaydir betavfiqlar , Bu dunyoda rohat-farog‘atdadirlar , Davlatlari tobora oshib boradi .
19073013	Men bekorga pok saqlabman yuragim , Halol qo‘lim-la ishlamog‘im behuda ekan !
19073014	Men har kuni kulfatga yo‘liqaman , Subhdan-subhga adabimni yeyapman-ku !
19073015	Agarda shunday so‘zlayman , deganimda , Sening o‘g‘illaring nasliga xoinlik qilar edim .
19073016	Buni qanday tushunish kerak deb o‘ylaganimda , Bu menga ovoragarchilikday tuyuldi —
19073017	To Tangrining aziz makoniga kirib , Ularning xotimasini tushunib olgunimcha . . !
19073018	Ha , Sen ularni toyg‘oq yerlarga qo‘yding , Bexosdan tubi yo‘q jarlikka uloqtirarsan .
19073019	Ular nogahon dong qotib qolar , Dahshatdan supurilib , barham topar .
19073020	Uyg‘onganda tush qanday esdan uchib ketsa , Sen , yo Rabbiy , ularni shunday uyg‘otib , Bema’ni xayollarini barbod qilasan .
19073021	Mening yuragim qaynab turganda , Jon-tanim azobda qolganda ,
19073022	Men nodon va johil bo‘lib qoldim , Sening oldingda hayvon kabi edim .
19073023	Biroq men doim Sen bilanman , Sen mening o‘ng qo‘limdan tutib turasan .
19073024	Maslahating ila menga yo‘l ko‘rsatib , Oxirida meni sharaf ila qabul qilasan .
19073025	Osmonda kimim bor Sendan bo‘lak ? Yerda ham Sendan o‘zgasini istamayman .
19073026	Badanim , yuragim holdan ketmoqda , Illo Xudo abadiy dilim suyanchig‘idir , Ezgulik qismatim Uning O‘zidir .
19073027	Mana , Sendan uzoqda qolganlar yo‘qolur , Senga xoinlik qilgan har bir kishini nobud etasan .
19073028	Lekin men uchun Xudoga yaqinlashmoq yaxshidir . Uning barcha ishlarini targ‘ib qilay deyman , Xudoyi Taoloni o‘zim uchun panoh bilaman .
19074001	Ey Xudo , Sen nechun bizni abadiy rad qilding ? Nega O‘z yayloving qo‘ylariga qarshi qahring o‘t oldi ?
19074002	Qadimdan sohib bo‘lgan ummatingni eslagin , O‘z xalqim deb qo‘lga kiritgan millatni , Maskanim deb tanlagan Sion tog‘ini ayagil !
19074003	Shu bepoyon xarobaga qarab odim otib boravergin : Dushman ma’badingga qanchalik vayronagarchilik keltirgan !
19074004	Aziz makoning o‘rtasida yovlaring na’ra tortib , Tug‘ deb o‘z sanjoqlarini o‘rnatdilar .
19074005	Ular xuddi daraxtga bolta urgandek , Sening aziz makoningni boltalab tashladilar .
19074006	Ma’badning hamma yog‘och bezaklarini Boltayu tabarlar-la chopib tashladilar .
19074007	Ma’badingni otashga berdilar , Isming o‘rin olgan aziz joyni haromladilar .
19074008	« Ularni batamom vayron qilamiz ! » — deb ko‘ngildan kechirdilar , Mamlakatdagi barcha Xudo uylarini kulga aylantirdilar .
19074009	Ilohiy alomatni topolmay qoldik , Nabi-anbiyo ham qolmadi bizda , Hech kim bilmaydi , qachongacha . . .
19074010	Ey Xudo , qachongacha g‘anim haqorat etadi ? Dushman ismingni abadiy so‘karmikan ?
19074011	Nechun qo‘lingni , kuchli o‘ng qo‘lingni cho‘zmay turasan ? Qo‘ltig‘ingdan qo‘lingni chiqar-da , yo‘q qil ularni !
19074012	Ey Xudo , Sen qadimdanoq mening Podshohimsan , Zamin bo‘ylab najotlar yuborguchi Xudosan .
19074013	Sen qudrating bilan dengizni yorib , Ajdaho boshlarini suvda yakson qilgansan .
19074014	Ha , Levatan boshlarini tilka-pora qilib , Uni cho‘l ahliga yemish uchun tashlagansan .
19074015	Yangi chashmalaru anhorlarni yuzaga keltirib , Doim oqib kelgan daryolarni quritib yuborgansan .
19074016	Kunduz Seniki , kecha ham Senikidir , Yog‘duni , quyosh nurini Sen bunyod etgansan .
19074017	Barcha yer chekkalarini o‘rnatgan Sensan , Yozu qishni ta’sis etgan O‘zingsan .
19074018	Shuni eslagin , ey Xudovand , Dushman Seni haqorat qildi , Olchoq bir qavm Sening ismingni so‘kdi .
19074019	Kaptaring jonini yovvoyi hayvonlarga berma , Bechoralaring hayotini abadiy unutma !
19074020	O‘z ahd-paymoningga e’tibor bergin , Zero diyorimizning qorong‘u joylari Zo‘ravonlik o‘choqlari bilan to‘lib ketgan .
19074021	Haqiru mazlum sharmandalarcha tislanmasin , Bechorayu kambag‘al yana ismingga sanolar o‘qisin !
19074022	Turgin , ey Xudo , O‘z g‘oyangni himoya qilgin ! Kun bo‘yi yog‘ayotgan razillar haqoratini inobatga olgin !
19074023	Dushmanlaringning tovushini eshitmay qolmagin , Isyonchilar g‘ulg‘ulasi to‘xtovsiz yuksalib boryapti-ku !
19075001	Senga shukrlar deymiz , ey Xudo , Shukrlar deymiz , chunki Sening isming yaqin , Bunga O‘z ajoyiboting guvohdir .
19075002	
19075003	« Men belgilagan vaqtning o‘zida To‘g‘rilik bilan hukm chiqaraman .
19075004	Yer va undagi borliq jon qaltiraganda , Uning ustunlarini O‘zim o‘rnida tutaman » . SALOT
19075005	Manmanchilarga deyman : Manmanlik qilmang ! Muguzingizni ko‘tarmangiz , ey fosiqlar !
19075006	Ko‘kka ko‘tarmangiz muguzlaring , Kekkayib gapirmang-da g‘oz yurib !
19075007	Zotan na Sharqdan , na G‘arbdan , Na cho‘llardan odamga yuksaklik kelur .
19075008	Hokimi mutlaq faqat Xudodir , Birovni yerga urar , birovni yuksaltirur .
19075009	Mana , Xudovandning qo‘lida kosa bor , Unda sharob ko‘pirib qaynar ; Shu kosadan U quyar-da , Zamindagi jami betavfiqlarga ichirar , Ular ichib-ichib , quyqasini ham yalab chiqar .
19075010	Shuni men abadiy xabar qilaman , Yoqubning Xudosiga tarannum etaman .
19075011	Fosiqlarning hamma shoxlari qirqilgusi , Solihlar muguzi esa yuksalib borgusi .
19076001	Yahudo yurtida Xudo ma’lumdir , Isroilda Uning nomi buyukdir .
19076002	
19076003	Salimda Uning makoni bo‘lgan , Sionni O‘ziga maskan qilib olgan .
19076004	O‘sha yerda U lovullagan o‘qlarni sindirib , Qalqonu , shamshiru jang yarog‘larin Yakson qilgan edi . SALOT
19076005	Sendan nur yog‘ilib turadi , Vahshiy tog‘lardan ham bahaybatsan .
19076006	Dili botirlar o‘lja bo‘lib , O‘lim uyqusiga yo‘liqdilar ; Erlarning hech biri qo‘liga mador topolmadi .
19076007	Ey Yoqub Xudosi , Sening tanbehingdan Arava ham , ot ham karaxt bo‘lib ketdi .
19076008	Sen , ha Sen — dahshatlisan ; G‘azabing kelganda oldingda kim tura olar ?
19076009	Osmondan hukmingni bildirganingda , Yer qo‘rqib , sukutga cho‘mdi .
19076010	Ey Xudo , Sen hukm etmoqqa turganingda , Yerdagi barcha mazlumlarga qutulish umidi keldi . SALOT
19076011	Insonlar qahri Senga hamdu sanoga aylanadi , Qolgan g‘azabni esa Sen bo‘ysundirasan .
19076012	Rabbingiz Xudovandga nazr atab , Uni bajo keltiringlar ! Ey , barcha Uning atrofida bo‘lganlar , Dahshatli Xudoga hadya keltiringlar !
19076013	U amirlar ruhini bo‘ysundirur , U dunyo podshohlari uchun qo‘rqinchlidur .
19077001	Ovozim boricha Xudoga faryod qilaman , Ovozim Xudoga yetib boradi , U quloq soladi menga .
19077002	
19077003	Og‘ir kunimda Rabbimga iltijo qilaman , Tun bo‘yi qo‘limni uzatib , tushirmayman , Jonim esa tasallini rad qiladi .
19077004	Xudoni eslab , titrayapman , Andisha qilib , jonim holdan toymoqda . SALOT
19077005	Sen ko‘z yumishimga yo‘l bermayapsan , Yuragim siqilib , so‘zlay olmayman .
19077006	Men eski kunlarni , O‘tgan davrlarni o‘ylamoqdaman .
19077007	Kechalari chalgan ohanglarimni eslab , O‘z qalbim ila suhbat qilaman , Ruhim so‘rab-surishtirmoqda :
19077008	Nahotki Rabbimiz abadiy tashlab qo‘yar , Boshqa hech qachon lutf-karam qilmas bizga ?
19077009	Nahotki Uning inoyati tamoman ado bo‘lgan , Kelgusi nasllarga yana vahiy kelmas bo‘lsa ?
19077010	Nahotki Tangri shafqat qilishni unutgan , Rahmdillik manbaini g‘azabi to‘sib qo‘ygan bo‘lsa ? SALOT
19077011	Taoloning o‘ng qo‘li o‘zgargani — Bu mening dardimning boisi , dedim .
19077012	Men Xudovandning ishlarini xotirlayman , U azaldan yaratgan barcha mo‘jizalarini eslayman .
19077013	Sening butun amallaring haqida fikr yurgizib , Ko‘rsatgan ajoyibotingni chuqur o‘ylayman .
19077014	Ey Xudo , Sening yo‘ling muqaddasdir , Xudomizdan ulug‘ iloh kim ekan ?
19077015	Mo‘jizakor Tangri faqat Sensan , Xalqlar aro qudratingni bildirgansan .
19077016	O‘z xalqingni kuchli qo‘ling-la ozod etib , Yoqub va Yusuf o‘g‘illarini qutqargansan . SALOT
19077017	Suvlar Seni ko‘rdi , ey Xudo , Suvlar Seni ko‘rdi-da qo‘rqdi , Tubsiz ummonlar larzaga keldi .
19077018	Bulutlar yomg‘irin quydi , Samoda momaqaldiroq gumburladi , O‘qlaring to‘rt tomonga uchib ketdi .
19077019	Dovul ichidan chaqmog‘ing gumburladi , Barqlaring dunyoni yoritib yubordi , Yer yuzi qaltirab ostin-ustin bo‘ldi .
19077020	Sening yo‘llaring dengizdan o‘tdi , Rohlaring azamat suvlardan kechdi . Izlaring esa — noma’lumdir .
19077021	Muso va Horun qo‘li bilan Sen Xalqingni suruv kabi yetaklab bording .
19078001	Ey xalqim , Qonunimga diqqat eting , Og‘zimdan chiqqan o‘gitlarni tinglang !
19078002	Masal aytmoq-chun og‘iz ochaman , Azaliy sirlarni bayon etaman .
19078003	Eshitgan hamda bilganlarimizni , Ota-bobolarimiz bizga aytganlarini
19078004	O‘z o‘g‘il-nabiralarimizdan yashirmaylik , Kelajak naslga ham xabar etaylik Xudovandning shon-shuhratiyu buyuk qudratin , Uning ko‘rsatgan barcha mo‘jizalarin .
19078005	U Bani-Yoqub uchun nizom o‘rnatgan , Isroil o‘g‘illariga Tavrotni yo‘llagan . O‘g‘illaringizga ularni o‘rgating deb , Ota-bobolarimizga buni amr etgan-kim ,
19078006	Kelgusi nasl , tug‘ilajak o‘g‘illar ham bilsin , Ular esa o‘z davrida o‘z o‘g‘illariga o‘rgatsin .
19078007	Toki ular Xudoga umid bog‘lasinlar , Tangri yaratgan ajoyibotni unutmasinlar , Amr-farmonlariga esa amal qilsinlar .
19078008	Zinhor , ota-bobolarimiz kabi o‘jar va isyonkor , Yuragi tosh , Xudoga sadoqatsiz nasl bo‘lmasinlar .
19078009	O‘q-yoy bilan qurollangan Efraim o‘g‘illari Jang kunida orqaga qaytdilar .
19078010	Ular Xudo buyurgan ahdni tutmadilar , U yuborgan Tavrot yo‘lidan yurmoq istamadilar .
19078011	Uning ajoyibotini esdan chiqarib , Ko‘rsatgan mo‘jizalarini unutdilar .
19078012	Misr diyorida , So‘an dashtida Ularning ota-bobolari oldida Xudo mo‘jizalar ko‘rsatgan edi :
19078013	Dengizni yorib , o‘rtasidan ularni o‘tkazdi , Suvlarni bir devor kabi qilib qo‘ydi .
19078014	Kunduzi bulut bilan ularni yetaklar , Tunlari esa otash yorug‘i ila yo‘l ko‘rsatar edi .
19078015	Ular uchun cho‘l-biyobonda qoyalarni yorib , Katta girdobday suv chiqarib berdi .
19078016	U qoyalardan oqizgan suvlar Ulkan daryoga aylanib qoldi .
19078017	Ammo ular gunoh qilishda davom etib , Sahroda Xudoyi Taoloni g‘azablantirdilar .
19078018	Nafslariga qarab ovqat talab qilib , Ko‘ngillarida Tangrini sinab ko‘rdilar .
19078019	Xudoga qarshi so‘zlab , shunday dedilar : « Tangri cho‘lda dasturxon yozolarmikan ?
19078020	Darvoqe , U qoyani yorib suv chiqazgan , Shunda selday suvlar oqqan edi . Ammo nahot xalqiga non ham berar , Go‘sht ham hozirlay bilar ekan ? »
19078021	Xudovand bularni eshitib g‘azablandi , Bani-Yoqubga o‘t-suv bo‘ldi , Isroilga qarshi jahlga mindi .
19078022	Chunki ular Xudoga inonmadilar , Tan bermadilar-da najotkorligiga .
19078023	Shunga qaramay , U yuqoridan bulutlarga amr etdi , Osmon qopqalarini ochib yubordi .
19078024	Yemoq uchun ularga manna yog‘dirdi , Ha , samoviy g‘alla berdi ularga .
19078025	Odamzod farishtalar nonini yedi , Ularga to‘yguncha ozuqa yubordi .
19078026	Ko‘k yuzidan U sharq shamolini qo‘zg‘atdi , Qudrati bilan janub yelini estirdi .
19078027	Ularning ustiga to‘zondek go‘sht yog‘dirdi , Dengizdagi qumday qush-parranda shay qildi .
19078028	Ular manzilining o‘rtasigayoq , Chodirlari atrofigacha bularni yog‘dirdi .
19078029	Ular qorni to‘yguncha yeb-ichishdi , Nafslari qonguncha , ularga berdi .
19078030	Hanuz ishtahalari uzilmagan , Luqmalari hamon og‘izlarida ekan ,
19078031	Ularga qarshi Xudo qahri keldi , U Isroil yigitlarini qirdi , Eng baquvvatlarini o‘ldirdi .
19078032	Shunga qaramay , ular yana gunoh qildilar , Xudovandning mo‘jizalariga inonmadilar .
19078033	U ularning kunini ovoragarchilikda , Umr yillarini dahshat ichida bitirdi .
19078034	Tangri ularni o‘ldirayotganda ular o‘girilib , Tongdanoq Uning huzuriga yugurishar edi .
19078035	Xudo ularning najot qoyasi bo‘lganini , Xudoyi Taolo ularni qutqarib kelganini eslardilar .
19078036	Lek og‘izlari-la Unga xushomad qilar , Tillari-la Unga yolg‘on so‘zlardilar .
19078037	Uning oldida yuraklari qiyshaygan edi , Buyurgan ahdiga bevafolik qildilar .
19078038	Shunga qaramay , U rahmdillik ko‘rsatdi , Gunohlaridan o‘tib ularni halok etmadi . Necha martalab qahrini ulardan qaytarib , Butun g‘azabini birdan to‘kmadi .
19078039	U bilar ediki , ular o‘tkinchi maxluqdir , Chiqib ketib , qaytib kelmas nafasginadir .
19078040	Necha martalab cho‘lda Uning g‘ashini keltirdilar , Dasht-biyobonda Uni g‘azablantirdilar !
19078041	Ular Xudoni qayta-qayta sinadilar , Isroilning muqaddas Tangrisini ranjitdilar .
19078042	Ular Uning qudratli qo‘lini , Ularni jabr-zulmdan qutqargan kunini ,
19078043	Uning Misrda ko‘rsatgan ajoyibotini , So‘an dashtida ko‘rgazgan g‘aroyibotini esdan chiqardilar .
19078044	Xudo Nil daryosini qonga aylantirdi , Misrliklar suv icholmay qoldi .
19078045	Ularni chaqsin deya hasharot galasini yubordi , Qirib bitirsin deya qurbaqalarni yo‘lladi .
19078046	Ularning hosilini chigirtkaga berdi , Mehnatlari samarasini qurtlarga yedirdi .
19078047	Uzumzorlariga do‘l yog‘dirdi , Tut-anjirlarini yax bilan xarob etdi .
19078048	Hayvonlarini do‘lga duchor qildi , Podalarini barq otashiga berdi .
19078049	Ularga qarshi qahr-g‘azabi o‘t oldi , Boshlariga jahl , zug‘um , balolar keltirdi , Talay qiruvchi malaklarni ham yubordi .
19078050	Tangri O‘z g‘azabiga yo‘l ochdi-yu , O‘limdan saqlamadi ularning jonini , Vaboyu qirg‘inga topshirdi mollarini .
19078051	Misrda har bir to‘ng‘ich farzandni urdi , Hom chodirlaridagi bor erkaklik g‘ururini yo‘qotdi .
19078052	Xudo O‘z xalqini qo‘ylar kabi haydab chiqardi , Cho‘lda ularni suruv kabi yetaklab bordi .
19078053	Ularni bexatar boshlab bordi , ular qo‘rqmadi , Dushmanlari esa dengizga ko‘mildi .
19078054	Ularni O‘zining muqaddas o‘lkasi hududiga , O‘ng qo‘li egallagan bu toqqa keltirdi .
19078055	O‘z oldidan el-elatlarni quvib chiqardi , Isroil avlodlariga u yerni meros qilib berdi , Ularni yovning chodirlarida joylashtirdi .
19078056	Ular esa hali ham Xudoyi Taoloni sinab , xafa qilardilar , Nizom-qoidalariga rioya etmasdilar .
19078057	Otalari kabi orqaga qaytib xoinlik qildilar , O‘qi adashgan kamon kabi egri ketdilar .
19078058	Tepadagi sanamlarga topinib Uni xafa qildilar , O‘yma butlarga sajda qilib rashkini qo‘zg‘atdilar .
19078059	Xudo buni eshitib g‘azabga mindi , Isroildan juda qattiq achchiqlandi .
19078060	Odamzod ichra U olgan O‘z o‘rnini , Shilo‘da qurgan maskanini tashlab qo‘ydi .
19078061	O‘z shonu shavkatin asirlikka mubtalo qildi , Dushmanlar qo‘liga berdi O‘z sharafin .
19078062	O‘z xalqini qilichga topshirdi , O‘z mulkidan g‘azabi keldi Xudoning .
19078063	Ularning yigitlarini o‘t yoqib bitirdi , Qizlari nikoh qo‘shiqlarini aytmay qoldi .
19078064	Ruhoniylari qilichdan o‘tkazildi , Tul xotinlari yig‘layolmay qoldi .
19078065	O‘sha vaqt Rabbim uyqudan turgan kabi , Sharobdan kayf qilgan botirday uyg‘ondi .
19078066	Dushmanlariga zarba berib orqaga qaytardi , Ularni abadiy sharmandalikka duchor qildi .
19078067	Xudo Yusuf qavmini rad etgan , Efraim naslini tan olmagan bo‘lsa-da ,
19078068	Lekin Yahudo avlodini tanlab oldi , O‘zi sevgan Sion tog‘ini sayladi .
19078069	O‘zining aziz makonini falak kabi yaratdi , Yer kurrasiday mangu o‘rnatdi uni .
19078070	Xudo O‘z quli Dovudni tanlab , Uni qo‘y qo‘ralaridan olib chiqdi .
19078071	O‘zining xalqi bo‘lgan Bani-Yoqubni , O‘ziga ayirib olgan Isroilni boshqarmoq uchun , Dovudni mol boquvchilikdan ozod qilib yuksaltirdi .
19078072	U esa dil sofligi ila ularga cho‘pon bo‘ldi , Mahoratli qo‘llari-la ularga boshchilik qildi .
19079001	Yot xalqlar Sening diyoringni bosib oldi , Muqaddas ma’badingni murdor qildilar , Quddusni xarobaga aylantirdilar , ey Xudo .
19079002	Qullaring jasadini yem uchun ko‘k qushlariga , Azizlaring etini dasht hayvonlariga berdilar .
19079003	Quddus atrofida ularning qonini suvdek to‘kib , Ularni ko‘madigan biror kishi ham qoldirmadilar .
19079004	Qo‘shnilarimiz ko‘zi oldida rasvoi jahon bo‘ldik , Atrofdagilarga kulgi va masxara bo‘ldik .
19079005	Ey Xudovand , Qachongacha to‘xtovsiz g‘azab sochasan ? Qachongacha rashking otashday yonaveradi ?
19079006	Seni tanimaydigan millatlar ustiga , Ismingni tilga olmaydigan o‘lkalar uzra Qahringni to‘kib tashlagin !
19079007	Ular Yoqubning boshini yeb yutdilar , Uning yurtini talon-taroj qildilar .
19079008	Otalarimizning gunohlarini bizga eslatma , Darrov rahm-shafqatingni biz tomon yo‘lla ! Chunki biz juda ham xo‘rlandik .
19079009	Ey , najotkor Xudomiz ! Isming hurmati uchun bizga yordam bergin , O‘z noming xotiri uchun bizni qutqargin , Gunohlarimizdan kechib yuborgin !
19079010	Nima uchun yot xalqlar : « Ularning Xudosi qayerda ? » — desin ? Qullaringning to‘kilgan qonlari badaliga Xalqlardan o‘ch olgin , ko‘zlarimiz ko‘rsin !
19079011	Mahbuslar nolasi Senga yetsin ! O‘limga mahkum bo‘lgan odamzodni Buyuk qudrating bilan asragin !
19079012	Yo Rabbiy , Qo‘shnilarimiz Senga qilgan haqoratlarini Yetti marta ko‘paytirib o‘z bag‘riga qaytargin !
19079013	Mana bizlar — Sening xalqingmiz , Sening yayloving qo‘ylarimiz ! Senga abadiy shukrona aytamiz , Nasldan-naslga maqtovingni oshiraveramiz .
19080001	Ey Isroilning Cho‘poni , bizni tinglagin ! Zuhur etgin , ey , Yusufni suruvday boshqargan , Malaklar ustida taxt qurgan Xudo !
19080002	
19080003	Efraim , Benyamin , Manashe avlodlari oldida O‘z qudratingni namoyon qilgin , Bizni qutqarishga kelgin !
19080004	Ey Xudo , bizni asl holimizga keltirgin , Munavvar yuzingni ko‘rsatgin , Bizlar najot topaylik !
19080005	Ey Xudovand , Sarvari koinot , Qachongacha xalqing ibodatiga darg‘azab bo‘lasan ?
19080006	Sen bizga ko‘z yoshi bilan non yedirding , Kosa-kosa ko‘z yoshi ichirding .
19080007	Qo‘shnilarimizning biz bilan talashuviga sabab bo‘lding , Dushmanlarimiz bari mazax qilmoqdalar .
19080008	Ey Xudo , Sarvari koinot , Bizlarni asl holimizga keltirgin , Munavvar yuzingni ko‘rsatgin , Bizlar najot topaylik !
19080009	Misrdan tok novdasini keltirding , Xalqlarni quvib uni o‘tqazding .
19080010	U uchun yer tayyorlagan eding , U chuqur ildiz yoyib mamlakatni qopladi .
19080011	Hatto tog‘lar ham uning soyasi ostida qoldi , Tangri daraxtlaridaydir uning tarmoqlari .
19080012	Uning butoqlari dengizga qadar , Shoxlari esa Frot daryosigacha yoyilgan edi .
19080013	Endi nega Sen uning ihotalarini buzding ? O‘tgan-ketgan uning unumini yulib tashlamoqda .
19080014	O‘rmon to‘ng‘izlari uning ildizini yemirmoqda , Yovon jonivorlari novdasini g‘ajib tashlamoqda .
19080015	Ey Xudo , Sarvari koinot , Bizga qaytib kelgin , axir ! Osmondan boqib panoh bergin , Shu tokning ahvolini ko‘rib ketgin !
19080016	O‘z qo‘ling bilan o‘tqazgan ko‘chatni , O‘zing uchun o‘stirgan o‘g‘lonni asragin !
19080017	Mana , uni chopib , otashda yondiryaptilar , Ular Sening tanbeh-g‘azabingdan yo‘q bo‘lsin !
19080018	O‘ng tomoningga ravo ko‘rgan mard uzra , O‘zing uchun o‘stirgan inson o‘g‘li uzra qo‘ling bo‘lsin !
19080019	Biz endi Sendan yuz o‘girmaymiz , Jonimizga O‘zing jon bo‘lgin , Toki Sening nomingni chaqirib yuraylik .
19080020	Ey Xudovand , Sarvari koinot , Bizlarni asl holimizga keltirgin , Munavvar yuzingni ko‘rsatgin , Bizlar najot topaylik !
19081001	Quvvatimiz — Xudoni tarannum eting , Yoqub Xudosiga shodlanib xitob qiling !
19081002	
19081003	Xonish qiling , childirma chaling , Xushovoz g‘ijjak ila chang cherting !
19081004	Yangi oyda , belgilangan vaqtda , Bayram kunimizda burg‘u chaling !
19081005	Chunki bu Isroilning qonunidir , Yoqub Xudosining farmonidir .
19081006	Xudo Misr yeriga qarshi chiqqanda , Men tushunmaydigan bir til eshitdim , U shuni Yusufga nizom qilib berdi :
19081007	« Uning yelkasidagi yukini yengillashtirdim , Qullik bo‘yinturug‘idan ozod etdim qo‘lin .
19081008	Musibat kuni fig‘on ko‘targaningda , Men senga najot yo‘lladim , Guldurosli bulut ichidan senga javob berdim , Isyongoh suvlari bo‘yida seni sinadim » . SALOT
19081009	« Tingla , xalqim , seni jiddiy ogohlantiraman , Ey Isroil , koshki Menga quloq solsang !
19081010	Orangda boshqa tangri bo‘lmasin , O‘zga el xudosiga bosh egmagin !
19081011	Misr diyoridan seni olib chiqqan Rabbing , Xudovand — O‘zimdirman . Og‘zingni katta och , Men uni to‘ldirarman » .
19081012	« Biroq xalqim gapimga quloq solmadi , Isroil Menga bo‘ysunmoq istamadi .
19081013	Men ularni o‘jarliklari bo‘yicha qoldirdim , Mayli o‘z xayollari bilan borsinlar , deya » .
19081014	« Qani edi xalqim Menga quloq solsa edi , Isroil Mening yo‘llarimdan yursa edi !
19081015	Dushmanlarini bir onda mag‘lub qilar edim , Jabr etuvchilari uzra qo‘limni bosar edim .
19081016	Xudobezorlar unga laganbardorlik qilar , Uning ezgu qismati esa mangu bo‘lar edi .
19081017	Senga bug‘doyning a’losini yedirar edim , Qoyadan asal oqizib seni to‘ydirar edim » .
19082001	Xudo ilohiy majlisda turib , Ilohiylar orasida hukmini yuritdi .
19082002	Qachongacha siz nohaq hukm qilasizlar , Fosiq odamlarga yuz-xotir qilasizlar ? SALOT
19082003	Qashshoq va yetimning da’vosini qiling , Bechorayu kambag‘alga insof ko‘rsating !
19082004	Darmonsizu faqirni xalos qiling , Fosiqlar qo‘lidan ozod eting ularni !
19082005	Ular bilmasdan va anglamasdan zulmatda kezmoqda , Hatto yerning negizlari larzon urmoqda .
19082006	« Men aytdim : Sizlar xudolarsiz , Hammangiz ham Taoloning o‘g‘illarisiz .
19082007	Shunga qaramay , inson kabi o‘lasizlar , Har qanday rais kabi yiqilasizlar » .
19082008	Turgin , ey Xudo , yer yuzini hukm etgin ! Barcha xalqlarning Sohibi Sensan-ku !
19083001	Ey Xudo , indamay turmagin , Jim bo‘lma , sukutda qolma , ey Tangrim !
19083002	
19083003	Mana Sening dushmanlaring to‘polon qilmoqda , Xudobezorlar bosh ko‘tarmoqdalar .
19083004	Sening xalqingga suiqasd qilmoqdalar , O‘z himoyangga olganlaringga qarshi Mug‘ombirona kengash o‘tkazmoqdalar .
19083005	« Yuringlar , ularni millat sifatida yo‘q qilaylik , Isroil nomi boshqa esga olinmasin ! » — deyaptilar .
19083006	Ular bir jon , bir dil bo‘lib , Senga qarshi ittifoq tuzdilar .
19083007	Mana , Edom va Ismoil chodirlari , Bani-Mo‘ov va hajriylar ,
19083008	Jabal , Ammon va Omoleq o‘g‘illari , Filistiylar hamda Tir aholisi ,
19083009	Hatto Assiriya ham ularga qo‘shilib , Lut o‘g‘illarini qo‘llab-quvvatlagan . SALOT
19083010	Sen Qisho‘n darasida midyonliklarni , Shohlari Sisaro va Yobinni to‘ntargan eding , Endi xuddi shunday ularni to‘ntarib yuborgin !
19083011	Ular-ku Ayn-Do‘rda poymol bo‘lgan edilar , Ha , yer uchun go‘ngga aylangan edilar .
19083012	O‘rib va Zaibga qanday muomala qilgan bo‘lsang , O‘zlariyu ulug‘lariga xuddi shunday muomala qilgin ; Beklari Zavoh va Salmunoga qanday qilgan bo‘lsang , Ularning jami sarkardalarini ham shu ko‘yga solgin !
19083013	« Xudo o‘tloqlarini o‘zimizga mulk qilib olamiz ! » — deb aytishgan edi-ku ular .
19083014	Ey Xudoyim , ularni quyundagi to‘zonday , Uyurmadagi somon kabi uchirib yuborgin !
19083015	Alangada o‘rmon yongani kabi , Olov tog‘larni kuydirgani kabi ,
19083016	Sen bo‘ron chaqirib ularni haydab tashla , Boshlariga to‘fon keltirib dahshatga solgin !
19083017	Sening nomingga rijo etishlari uchun Ularning yuzini shuvut qilgin , ey Xudovand !
19083018	Ular abadiy sharmandayu sarosima bo‘lsin , Rasvoi jahon bo‘lsinlar , yo‘qolsinlar !
19083019	Bilsinlarki , Sening isming — Xudovand , Butun dunyoda eng oliy yolg‘iz Sensan .
19084001	Ey Xudovand , Sarvari koinot , Sening maskanlaring qanday azizdir !
19084002	
19084003	Xudovand huzurini sog‘inib ko‘nglim ado bo‘ldi , Jonu tanim barhayot Tangrini tarannum etadi .
19084004	Mana , qushcha ham o‘ziga qo‘nolg‘a topgan , Qaldirg‘och palaponlarim uchun joy topay deya , Sening qurbongohlaring aro uyasin qurgan , Ey Xudovand , ey Sarvari koinot , Mening Podshohim va Xudoyim !
19084005	Sening uyingda manzil topganlar baxtlidir ! Ular tinimsiz Senga hamdu sano aytadilar . SALOT
19084006	Dil so‘qmoqlari Sen tomon burilgan , Seni quvvatim deb bilgan odamlar baxtli !
19084007	Hasrat vodiysidan o‘tar ekanlar , Uni chashmazorga aylantiradilar , Baraka yomg‘irlari esa unumini oshirar .
19084008	Ular qadam bosgan sari kuchayaverib , Sionda Xudoning huzurida hozir bo‘ladilar .
19084009	Ey Xudoyi Taolo , Sarvari koinot , Ibodatimni tinglagin ! Quloq solgin , ey Yoqub Xudosi ! SALOT
19084010	Ey Xudo , bizning Himoyachimiz , Tanlagan Podshohingga iltifot-la qaragin !
19084011	Ma’bading hovlisida o‘tgan bir kun Boshqa ming kundan afzaldir , Fosiqlar chodirida yashagandan ko‘ra , Xudoyim uyi eshigida turganim yaxshidir .
19084012	Xudovandi karim quyosh va qalqondir , Inoyat va izzat baxsh etadi Xudovand ; To‘g‘ri yurganlardan darig‘ tutmas ne’matin .
19084013	Ey Xudovand , Sarvari koinot , Baxtlidir Senga umid bog‘lagan inson !
19085001	Ey Xudovand , Sen O‘z diyoringga iltifot ko‘rsatib , Bani-Yoqubni asoratdan qaytargansan .
19085002	
19085003	Xalqingning gunohidan o‘tib , Barcha ayblarini kechirgansan . SALOT
19085004	Butun g‘azabingni qo‘yningga solib , Lovullab yonayotgan qahringdan tushgansan .
19085005	Ey , najotkorimiz Xudo ! Yana bizni asl holimizga keltirgin , Bizga qarshi jahlingni barham ber !
19085006	Nahot bizga abadiy g‘azablanib , Avlodlarcha qahringni sochaverasan ?
19085007	Nahot xalqing Sendan shodlanmog‘i-chun , Bizni qaytadan jonlantirmaysan ?
19085008	Ey Xudovand , lutf-karamingni ko‘rsatib , Bizlarga najot bergin !
19085009	Tangri Taolo nelar so‘zlayotir , Quloq solayin : U O‘z xalqiga , O‘zining ahli mo‘miniga tinchlikdan so‘zlayotir , Toki ular yana tentaklikka qaytmasinlar .
19085010	Xudotarslar najoti juda yaqindir , Diyorimizda izzat-hurmat qaror topgay .
19085011	Inoyat va haqiqat uchrashgay , Adolat va tinchlik o‘pishgay .
19085012	Haqiqat yerdan unib chiqqay , Adolat esa ko‘kdan yoqqay .
19085013	Xudovand barakatin bergay , Diyorimiz hosilin bergay .
19085014	Adolat Uning oldidan yurgay , Qadamlarini yo‘lga solgay .
19086001	Qulog‘ingni men tomon tutib , Javob bergin , ey Xudovand ; Chunki men faqir va miskinman .
19086002	Jonimni asragin , negaki xudojo‘yman . Senga umid qilgan qulingni qutqargin , yo Xudoyim !
19086003	Menga mehribon bo‘l , ey Xudovand , Men har kun Senga yolvormoqdaman .
19086004	Qulingning ko‘nglini sevintirgin , Senga , yo Rab , ko‘ngil bog‘laganman .
19086005	Sen muruvvatli va kechirimlisan , ey Xudovand , Barcha Seni chaqirganlarga karaming cheksizdir .
19086006	Mening ibodatimga quloq solgin , Hasratli ovozimni eshit , ey Xudovand !
19086007	Musibat kunida Seni chaqiraman , Chunki Sen menga javob berasan .
19086008	Xudolar orasida Senga o‘xshashi yo‘q , Ishlaringning tengi ham yo‘q , ey Xudovand .
19086009	Sen yaratgan barcha xalqlar kelib , Sening huzuringda sajda qiladilar , Ismingni sharaflaydilar , ey Xudovand .
19086010	Zero Sen juda buyuksan , Mo‘jizalarni paydo qilasan . Yolg‘iz Sen — Xudosan .
19086011	O‘z yo‘lingni menga o‘rgatgin , ey Xudovand , Toki haqiqat so‘qmog‘ingda yurayin , Ismingdan qo‘rqmoq-chun yuragim butun bo‘lsin !
19086012	Yo Rabbim , chin yurakdan Senga shukr deyman , Abadiy ismingni sharaflayman , yo Xudoyim !
19086013	Sen menga buyuk inoyat ko‘rsatding , Tubandagi do‘zaxdan jonimni qutqarding .
19086014	Takabbur odamlar menga qarshi ko‘tarilgan , G‘addorlar to‘dasi jonimga qasd qilgan , yo Xudo , Ular Seni xayollariga ham keltirmaydi-ku !
19086015	Ammo Sen mening Rabbimsan , Rahmdil va mehribon Tangrimsan . Sen juda uzoq sabrlisan , Inoyating va sadoqating ham ko‘p .
19086016	Men tomonga yuz burib , mehribon bo‘lgin ! Shu qulingga quvvat bergin , Kanizaging o‘g‘liga najot bergin !
19086017	Baxtim uchun bir alomat yaratgin , Toki mendan nafratlanganlar buni ko‘rib , Sharmanda bo‘lsinlar ! O‘zing mening yordamchimsan-ku , ey Xudovand , Menga tasalli berib kelasan .
19087001	Poydevori aziz tog‘lardadir Sionning !
19087002	Barcha Yoqubning maskanlaridan ko‘ra , Xudovand sevadi Sion darvozalarin .
19087003	Seni zo‘r ehtirom ila tilga olurlar , Ey Xudoning shahri ! SALOT
19087004	Tanishlarim aro Misr ila Bobilni eslaturman , Filistiya , Tir , Habashiston haqida so‘ylashib : « Mana bu odam o‘sha yerda tug‘ilgan » , — derlar .
19087005	Sionga esa shunday aytajaklar : « Har bir kishi o‘sha yerda tug‘ilgan , Xudoyi Taolo O‘zi uni mustahkamlagan » .
19087006	Xudovand xalqlarni ro‘yxatga olgan paytda : « Falon kishi bu yerda tug‘ilgan » , — deb yozib qo‘yajak . SALOT
19087007	Xonandayu cholg‘uchilar tarannum etishajak : Mening barcha manbalarim Sendadir , deb .
19088001	Ey Xudovand , najotkorim Xudo , Kecha-kunduz Senga nola qilib turaman .
19088002	
19088003	Ibodatim oldingga yetib ijobat bo‘lsin , Faryod-fi G‘onimga quloq solgin !
19088004	Chunki musibatlardan jonim to‘ygan , O‘liklar diyoriga yaqinlashgandir hayotim .
19088005	Go‘rga ketayotganlar bilan bir sanalaman , Madori qurigan odamday bo‘lib qoldim .
19088006	O‘liklar orasiga tashlanganman , Qabrda yotgan tig‘ qurbonlaridayman . Sen ularni boshqa eslamaysan , Ular yiroq tushgan qo‘lingdan .
19088007	Sen meni chuqurlik tubiga qo‘yding , Zulmat , zimziyo mag‘oraga tashlading .
19088008	G‘azabing ustimga og‘ir yukday cho‘kdi , Mavju sellaring ila meni ezib qo‘yding . SALOT
19088009	Tanishlarimdan meni uzoqlashtirding , Ularni mendan jirkantirding ; Qamalganman , chiqa bilmayman .
19088010	Azob-uqubatdan ko‘zlarim xiralashdi , Har kun Seni chorlayman , ey Xudovand , Qo‘llarimni Senga qarata cho‘zib yotaman .
19088011	O‘liklarga mo‘jiza ko‘rsaturmikansan ? Marhumlar turib Senga shukr qilurmikan ? SALOT
19088012	Nahotki qabrda Sening lutfu karamingni , Talafot diyorida haqiqatingni maqtasalar ?
19088013	Nahotki zulmatda , unutilganlar diyorida Sening ajoyib , odil ishlaringni bilsalar ?
19088014	Biroq men Senga faryod qilyapman , ey Xudovand , Subhdanoq ibodatim Seni qarshilar .
19088015	Ey Xudovand , nega jonimni rad qilding ? Ne sababdan mendan yuz o‘girding ?
19088016	Men g‘aribman , yoshligimdan boshlab so‘nmoqdaman ; Sening dahshatlaringni ko‘raverib holdan toydim .
19088017	G‘azabing o‘ti ustimdan o‘tib jonimni o‘rtadi , Vahimalaring meni tamoman xazon qildi .
19088018	Selday bo‘ldi-ku meni o‘rab olganlar , Kun bo‘yi meni iskanjaga olmoqdalar .
19088019	Mahbubu do‘stimni mendan yiroqlashtirding , Tanishim qorong‘ulikka ko‘milib qoldi .
19089001	Ey Xudovand , Sening mehr-inoyatingni abadiy kuylayman , Tildan qo‘ymasman haqiqating-da to abad .
19089002	
19089003	Inoyating mangu asoslangan , dedim , Sadoqating falakda mustahkamlangan .
19089004	Sen degan eding-kim : « Men O‘z tanlaganim ila ahd tuzganman , Qulim Dovudga qasamyod qilganman :
19089005	Sening zurriyotingni abadiylashtiraman , Taxtingni nasldan-naslga o‘tkazaman » , deb . SALOT
19089006	Ey Xudovand , ko‘k Sening ajoyibotingni kuylasin , Malaklar jamoatida haqiqatingga tan berilsin !
19089007	Osmonu falakda Xudovandga tengi bormikan ? Ilohiy zotlar ichra Xudovand kabi bormikan ?
19089008	Malaklar majlisida Tangri bir haybatlidir , Atrofidagilarning hammasi uchun qo‘rqinchlidir .
19089009	Ey Xudovand , Sarvari koinot , Sen kabi qudratli kimdir ? Sadoqating butun atrofni egallagan , ey Xudovand !
19089010	Dengiz mavj urganda , Sen hukmronsan , To‘lqinlari ko‘tarilganda , ularni Sen tinchitasan .
19089011	Rahab bilan jang qildingu tor-mor qilding , Kuchli qo‘ling-la dushmanlaringni to‘zitib yubording .
19089012	Osmon Seniki , yer ham Senikidir , Dunyo va uning borlig‘ini Sen bunyod etgansan .
19089013	Shimol va Janub tomonlarni Sen yaratgansan , Tobur va Hermo‘n tog‘lari ismingni kuylar .
19089014	Sening qudrat-iqtidoring mislsizdir , So‘l qo‘ling kuchli , o‘ng qo‘ling muzaffardir .
19089015	Taxting asosi adolat va haqqoniyatdir , Inoyat va sadoqat esa doim huzuringdadir .
19089016	Ey Xudovand , baxtlidir unday xalqki , G‘oliblarcha tantana qilishni biladi , Sening yuzing nuri bilan yuradi !
19089017	Isming ila xalq kun sayin sevinar , Adolating orqali el yuksalib borar .
19089018	Xalqing quvvatiyu savlati faqat Sensan , Sening roziliging ila biz g‘alaba qozonamiz .
19089019	Bizning qalqonimiz yolg‘iz Xudovanddir , Muqaddas Isroil Xudosining amridadir shohimiz .
19089020	Qadimda Sen o‘z azizingga vahiy yuborib degansan : « Men bir botirga yordam yo‘lladim , El orasidan arzandamni yuksaltirdim .
19089021	Qulim Dovudni topdim , Muqaddas moyim-la uni surkadim .
19089022	Qo‘lim abadiy unga yor bo‘lur , O‘zim unga kuch-quvvat beraman .
19089023	Dushman uni yengib olmas , Mug‘ombir unga sitam bermas .
19089024	Yovlarini uning ko‘z o‘ngida qulataman , G‘animlarini yer bilan yakson qilaman .
19089025	O‘z sadoqatim va inoyatim unga yor bo‘lar , Mening nomim bilan u g‘alaba quchar .
19089026	Uning so‘l qo‘lini dengiz uzra , O‘ng qo‘lini esa nahrlar uzra qo‘yaman » .
19089027	« U meni chaqirib deydi-kim : Sen — mening Otamsan , Xudoyim , najot topadigan qoyamsan .
19089028	Men uni to‘ng‘ich o‘g‘lim deb , Dunyo podshohlaridan yuqori qo‘yaman .
19089029	U uchun inoyatimni abadiy saqlayman , U bilan ahdim sobit bo‘lgay .
19089030	Uning zurriyotiga mangu umr berib , Taxtini ko‘k kunlariday davom ettiraman » .
19089031	« Mabodo uning o‘g‘illari Tavrotimdan chiqib , Qonunlarim bilan yurmasalar ,
19089032	Mabodo qonun-qoidalarimni buzib , Amrlarimga bo‘ysunmasalar ,
19089033	Unda Men qonunbuzarlarni xivich ila , Gunohkorlarni yara-jarohat ila jazolayman .
19089034	Lekin o‘zidan inoyatimni darig‘ tutmay , Sadoqatimni sira o‘zgartirmayman .
19089035	Tuzgan ahdimni aslo buzmay , Bergan so‘zimdan qaytmayman .
19089036	Bir marta muqaddasligim haqi ont ichib , Dovudga yolg‘on so‘zlarmikanman ?
19089037	Uning zurriyoti abadiy yashar , Taxti qarshimda quyosh kabi turar .
19089038	Ko‘k yuzidagi barhaq shohid — oy kabi , U ham mangu sobit turar » , — degan eding . SALOT
19089039	Biroq endi Sen darg‘azab bo‘lding , Tanlaganingni qahr bilan siltab tashlading .
19089040	Quling bilan qilgan ahdingni mensimay , Uning tojini tuproqqa qording .
19089041	Barcha devorlarini yiqitib , Qasrlarini vayronaga aylantirding .
19089042	Yo‘ldan o‘tayotgan barcha uni talamoqda , Qo‘shnilari oldida u masxara bo‘ldi .
19089043	Yovlarining qo‘llarini baland qilding , Butun dushmanlarini sevintirding .
19089044	Hatto qilichi uchini qaytarding , Jangda uni qo‘llamading .
19089045	Uning dovrug‘ini bitirding , Taxtini esa yerga urding .
19089046	Yoshlik kunlarini qisqartirding , Yuzi qaro qilding . SALOT
19089047	Qachongacha , ey Xudovand ? O‘zingni abadiy yashiraverasanmi ? Qachongacha g‘azabing otash kabi yonar ?
19089048	Umrim naqadar qisqa ekan , esda tutgin ! Qanday ovoragarchilik uchun yaratgansan odam bolalarin !
19089049	Qanday er borki , yashab , o‘lim yuzi ko‘rmas ekan , O‘liklar diyoridan esa qutqarar ekan jonin ? SALOT
19089050	Dovudga ichgan ontingga sadoqat ko‘rsatgin , Avvalgi lutf-karaming qayerda qoldi , yo Rabbiy ?
19089051	Quling qanchalik sharmanda bo‘lganini , Butun qudratli xalqlarning jabr-sitamini Qanday bag‘rimda ko‘tarib yurganimni esda tut , ey Xudovand !
19089052	Dushmanlaring qanday tahqir etganlarini , Tanlaganing izlarini qanday tahqir etganlarini Esda tut , ey Xudovand !
19089053	Xudovandga abadiy shon-sharaflar bo‘lsin ! Omin ! Omin !
19090001	Yo Rabbiy , Sen barcha nasllarimizga panoh eding .
19090002	
19090003	Tog‘lar vujudga kelmasidan oldin , Yer va koinot bunyod bo‘lmasidan burun , Azaldan va ilalabad Sen Tangrisan .
19090004	Sen insonni tuproqqa qaytarasan , « Ey odam o‘g‘illari , qaytinglar ! » — deysan .
19090005	Mana , Sening nazaringda ming yil — O‘tib ketgan kechagi kun kabi , Bir tun qorovulligi qadardir .
19090006	Odamlarni selday supurib tashlaysan , Ular uyqu singari o‘tib ketadilar , Subhda ko‘karib chiqqan o‘tga o‘xshaydilar . Subhda o‘t ko‘karib gul ochar , Oqshomda esa so‘lib , qurib ketar .
19090007	Mana , Sening qahr-g‘azabingdan Biz vahimalanib , tugab boryapmiz .
19090008	Sen gunohlarimizni qarshingga keltirding , Sirli ishlarimizni yuzing nuriga chiqarib qo‘yding .
19090009	Bor kunlarimiz Sening g‘azabing ostida o‘tdi , Yillarimizni oh bilan boy berib qo‘ydik .
19090010	Umrimiz muddati yetmish yil ekan , Yoki bardamlik bersa sakson yil ekan , Uning cho‘qqisi ham jafo va zahmatdir . Hayot tezlik bilan o‘tar , Mana , biz uchib ketamiz !
19090011	G‘azabing shiddatiga kimning fahmi yetar ? Qahring dahshatini kim o‘lchar ekan ?
19090012	Kunlarimizni sanashni bizga o‘rgatgin , Toki dono qalb egasi bo‘laylik !
19090013	Qaytgin bizga , ey Xudovand , qachongacha ? Qullaringga rahm aylagin !
19090014	Subhda yana inoyating ila bizni to‘ydirgin , Toki umrimiz boricha shod bo‘lib kuylaylik .
19090015	Bizni ranjitgan kunlar evaziga , Baloga yo‘liqtirgan yillar evaziga Bizni tag‘in sevintirgin !
19090016	Qullaringga ulug‘ ishlaringni ko‘rsatgin , Qullaring o‘g‘illariga ham ulug‘liging oshkor bo‘lsin !
19090017	Yo Rabbimiz Xudo , marhamating bizga yor bo‘lsin , Qo‘llarimizga O‘zing baraka ato etgin , Qo‘l urgan barcha ishlarimiz o‘ngsin !
19091001	Kimki Xudoyi Taoloning panohida yashar , Qodir Tangri soyasida orom topar ekan ,
19091002	U Xudovandga aytadi : O‘zingsan boshpanam , qasrim mening , Umidim faqat Senda , ey Xudoyim !
19091003	Xudo seni ovchi qopqonidan ham , Vabo-qazodan ham xalos etar .
19091004	U O‘z parlari bilan seni yopar , Qanotlari ostida bexatar bo‘lasan ; Haqiqati senga qalqon va to‘siq bo‘lar .
19091005	Na tungi vahimadan qo‘rqasan , Na kunduzi uchayotgan o‘qdan ,
19091006	Na zulmatda kezuvchi vabodan , Na qiyom chog‘i qiruvchi o‘latdan .
19091007	Sening yoningda mingtasi yiqilib , Tuman qulab ketsa-da o‘ng yo G‘ingda , Balo-qazo senga yaqin yo‘lamas .
19091008	Sen faqat ko‘zlaring bilan boqib , Fosiqlarga berilgan jazoni ko‘rasan .
19091009	Xudovandni panohim deb bilganing uchun , Haq Taoloni qo‘rg‘onim deganing uchun ,
19091010	Tushmas boshingga biron-bir falokat , Yo‘lamas chodiringga ham qandaydir o‘lat .
19091011	U O‘z farishtalariga sen haqda amr etgay , Toki butun yo‘llaringda seni asrasinlar .
19091012	Ular seni qo‘llarida ko‘tarib ketar , Oyog‘ing ham toshga qoqilib ketmas .
19091013	Sher va bo‘g‘ma ilon ustidan bosib o‘tasan , Arslon va ajdarni ezib tashlaysan .
19091014	« U Menga mehr bog‘lagani-chun qutqazaman , Nomimni tan olgani-chun omon saqlayman .
19091015	U Meni chaqirgan cho G‘ida javob beraman , Qayg‘uli kunida u bilan birga bo‘laman , Uni xalos etib hurmatga sazovor qilaman .
19091016	Uzoq umr berib ko‘nglini to‘yg‘azaman , Najotkorligimni unga namoyon qilaman » .
19092001	Qanday yaxshidir Xudovandga shukr etmoq , Sening ismingni kuylamoq , yo Rabbi Taolo !
19092002	
19092003	Subhdanoq inoyatingni xabarlamoq , Kechalari esa sadoqatingni tan olmoq ,
19092004	O‘n torli soz va tanburda Seni kuylab , G‘ijjakda ham ohang chalmoq yaxshidir .
19092005	Ey Xudovand , O‘z ijodlaring ila meni sevintirding , Yaratganlaringdan qoyil bo‘lib kuylayman .
19092006	Ishlaring qanday buyukdir , ey Xudovand , Juda terandir andishalaring Sening !
19092007	Befahm kishi buni bila olmas , Nodon odam buni anglab yetmas .
19092008	Betavfiqlarning o‘t kabi chechak otishi , Hamma qonunsizlarning yashnab-gullashi Ularning abadiy yo‘q bo‘lishi uchundir .
19092009	Lekin Sen , ey Xudovand , Abadulabad ulug‘vorsan !
19092010	Dushmanlaringga qara , ey Xudovand , Mana , dushmanlaring yo‘q bo‘ladilar , Barcha qonunsizlar tarqalib ketadilar !
19092011	Yovvoyi buqa qanday shoxini ko‘tarib yursa , Sen boshimni shunday ko‘tarib yurgizasan , Meni yog‘ing-la surtib jonimni kirgizasan .
19092012	Yovlarim yiqilganini o‘z ko‘zim-la ko‘rdim , O‘z qulog‘im bilan eshitdim faryodini Menga qarshi qo‘l ko‘targan yovuz dushmanning .
19092013	Solihlar xurmo daraxti kabi gullab-yashnar , Lubnondagi kedr daraxtidek yuksalib ketar .
19092014	Xudovandning uyida o‘tqazilgan barchalar Xudoyimiz hovlilarida yayrab-yashnaydilar .
19092015	Mo‘ysafidlikda ham mo‘l meva beradilar , Bardam va shirador bo‘ladilar .
19092016	Xudovandning haqligini xabar qiladilar , Qoyam Udir , Unda nohaqlik yo‘q , deydilar .
19093001	Xudovand saltanat surmoqda ; Ulug‘vorlik bilan kiyingandir U , Qudrat kamarin bog‘lab yasangandir Xudovand . Mana , dunyo qaror topgan , u tebranmas aslo .
19093002	Sening taxting qadimdan mustahkamlangan , Sen azaliy O‘shasan , ey Xudo !
19093003	Mana , daryolar shovqini , ey Xudovand , Mana , daryolar shovqini ko‘tarildi ! Nahrlar shov-shuvi juda balandladi !
19093004	Ko‘p suvlarning shovqinidan ko‘ra , Azim dengiz dolg‘alaridan ko‘ra , Yuqoridagi Xudovand juda mahobatlidir .
19093005	Sening vahiylaring shak-shubhasizdir , Uyingga ilalabad muqaddaslik yarashur , Ey Xudovand !
19094001	Yo Xudovando , intiqomlar Tangrisi ! Yo intiqomlar Tangrisi , zuhur etgin !
19094002	Ko‘tarilgin , ey yerni Hukm qiluvchi , Mag‘rurlarning jazosini bergin !
19094003	Qachongacha betavfiqlar , ey Xudovand , Qachongacha betavfiqlar tantana qiladilar ?
19094004	Badkirdorlar hammasi og‘zini katta ochib , Balandparvoz gaplar-la kekkayib yuradilar .
19094005	Ey Xudovand , Sening xalqingni tepkilab , Ummatingga jabr-jafo bermoqdalar .
19094006	Beva va g‘ariblarni o‘ldirib , Yetimlarni nobud qilmoqdalar ,
19094007	« Xudovand ko‘rmas » , — deya , « Yoqub Xudosi bilmas » , — deya .
19094008	Ey elning tentaklari , aqlga kiringlar ! Qachon hushingizni yig‘asiz , ey ahmoqlar ?
19094009	Quloqni yasagan eshitmaydimi ? Ko‘zni yaratgan ko‘rmaydimi ?
19094010	Nahotki odam bolalariga aql o‘rgatuvchi , Xalqlarga tanbeh beruvchi Xudo fosh qilmasa ?
19094011	Xudovand insonlarni biladiki , Ularning fikr-xayolotlari behudadir .
19094012	Yo Xudoyo , baxtlidir O‘zing tanbeh beradigan , Qonuning orqali aql o‘rganadigan kishi !
19094013	Uni yomon kundan sog‘-omon saqlaysan , To fosiq uchun chuqur qazilmaguncha . . .
19094014	Xudovand O‘z xalqini tark etmas , O‘z ummatin tashlab qo‘ymas mutlaqo .
19094015	Chunki hukm-farmon adolatga qaytajak , Hamma pokdillar esa uning payidan bo‘lajak .
19094016	Yomon odamlar oldida kim meni yoqlaydi ? Badkirdorlar qarshisida kim meni oqlaydi ?
19094017	Xudovand yordamchim bo‘lmasaydi gar , Allaqachon jonim chiqar , Sukunat diyorida yotar edim .
19094018	Oyog‘im qoqila yozdi , deganimda , Lutfing meni qo‘lladi , ey Xudovand .
19094019	Ichimda qayg‘ularim toshib borganida , Taskinlaringdan ko‘nglim quvonchga to‘ldi .
19094020	Qonundan qiyshiq hukmlar chiqaradigan Insofsiz qozilarga Sen sherik bo‘larmiding ?
19094021	Ular-ku solihga qarshi hujumga yopirilib , Begunoh qonni yerga qormoqchilar .
19094022	Illo Xudovand mening istehkomimdir , Ha , panoh topar qoyamdir Xudoyim mening .
19094023	Ularning fosidligini U o‘z boshlariga solar , O‘z yovuzliklari bilan ularni qirib tashlar ; Ha , bizning Rabbimiz — Xudovand O‘zi ularni qirib tashlar .
19095001	Kelinglar , Xudovandni kuylaylik , Najotimiz Qoyasini olqishlab xitob qilaylik !
19095002	Uning huzuriga shukrona aytib yaqinlashaylik , Unga sevinchli qo‘shiqlar-la xitob qilaylik !
19095003	Chunki Xudovand — ulug‘ Tangridir , Butun xudolar ustidan buyuk Podshohdir .
19095004	Yerning tubsiz qa’ri Uning qo‘lidadir , Tog‘lar cho‘qqilari ham Unga qaramdir .
19095005	Dengiz Uniki , uni yaratgan O‘zidir , Quruqlikni ham Uning qo‘llari bunyod etgan .
19095006	Kelinglar , Unga yuz tuban sajda qilaylik , Parvardigorimiz oldida tiz cho‘kaylik !
19095007	Chunki U bizning Xudoyimizdir , Bizlar esa — Uning yaylovining xalqi , Uning qo‘li ostidagi qo‘ylarmiz . Koshki bugun Uning ovoziga quloq solsangiz !
19095008	« Cho‘lda , isyon va sinov kunida bo‘lganday , Yana yuragingizni tosh qilmanglar !
19095009	O‘shanda otalaringiz Meni sinov qildilar , Ishimni ko‘rib turib , imtihon qildilar .
19095010	Qirq yil bu nasldan bezor bo‘lib dedim : Bular dilidan adashgan bir qavmdir , Mening yo‘llarimga rioya qilmadilar .
19095011	Men g‘azablanib ont ichdimki , Ular Mening farog‘at diyorimga kirmas » .
19096001	Xudovandga yangi qo‘shiq ayting ! Ey butun yer yuzi , Xudovandni kuylang !
19096002	Xudovandni kuylab , ismiga sanolar o‘qing , Najotkorligini kundan-kunga e’lon qiling !
19096003	Shon-shuhratini xalqlar orasida xabarlang , Mo‘jizalarini barcha ellarga bildiring !
19096004	Xudovand buzrukvordir , U ko‘p maqtovga sazovordir ; Barcha xudolardan ko‘ra Undan qo‘rqmoq kerak .
19096005	Chunki barcha xalqlarning xudolari — but , Xudovand esa osmonu falakni yaratgandir .
19096006	Uning huzurida — savlat va mahobat , Aziz makonida esa qudrat va hashamatdir .
19096007	Ey xalq qabilalari , Xudovandga tan bering , Uning shuhratiyu qudratiga tan bering !
19096008	Xudovandning ismi sharafiga tan bering , Siylov bilan Uning huzuriga kiring !
19096009	Muqaddas ko‘rkda Xudovandga sajda qiling , Butun yer yuzi Uning oldida titrasin !
19096010	Xalqlar orasida e’lon qiling : Xudovand — Hokimi mutlaqdir , Dunyo qaror topgan , u tebranmas aslo . Xalqlarni U to‘g‘rilik bilan hukm etadi .
19096011	Osmon sevinsin , yer xursand bo‘lsin , Dengiz va uni to‘ldirgan borliq jo‘sh ursin !
19096012	Dalalar va ulardagi borliq jon yayrasin , O‘rmondagi butun daraxtlar Xudovandni kuylasin !
19096013	Chunki mana , Xudovand keladi ! U keladi-yu , yerni hukm etadi ; U koinotni O‘z adolati bilan , Dunyo xalqlarini haqiqati ila hukm etadi .
19097001	Xudovand Hokimi mutlaqdir . Yer xursand bo‘lsin , Butun orollar sevinsin !
19097002	Bulutlar va zulumot Uning atrofidadir , Haqqoniyat va adolat taxtining asosidir .
19097003	Uning oldida otashu olov yugurar , Atrofdagi dushmanlarni kuydirib tashlar .
19097004	Uning yashinlari dunyoni yorqin qildi , Yer buni ko‘rib titramoqda .
19097005	Xudovand oldida , Butun yerning Egasi oldida Tog‘lar mumday erib ketmoqda .
19097006	Ko‘k Uning adolatini e’lon qilar , Ulug‘vorligini barcha xalqlar ko‘rar .
19097007	Uyalsin barcha sanamga bosh eguvchilar , Butlari bilan maqtanib yuruvchilar ! Hamma xudolar Haqqa sajda etsinlar !
19097008	Ey Xudovand , odil hukmlaringni eshitgach , Sion quvondi , Yahudo qizlari shod bo‘ldi .
19097009	Ey Xudovand , butun yer uzra eng yuksagi Sensan , Barcha xudolarga qaraganda Sen juda yuqorisan .
19097010	Ey sizlar , Xudovandni sevganlar , Yovuzlikdan nafratlaning ! Azizlarining jonini U saqlar , Betavfiqlar qo‘lidan xalos etar .
19097011	Solihlar yo‘liga nur sochilgay , Dili to‘g‘rilarga xurramlik nasib etgay .
19097012	Ey solihlar , Xudovanddan xursand bo‘ling , Muqaddasligiga tan berib hamdu sano qiling !
19098001	Xudovandga yangi bir qo‘shiq ayting ! Chunki U mo‘jizalar yaratdi , O‘zining o‘ng qo‘li , muqaddas qo‘li Unga zafar keltirdi .
19098002	Xudovand O‘z najotkorligini ko‘rsatdi , Xalqlar o‘ngida odil hukmini namoyon qildi .
19098003	Isroil xalqiga bo‘lgan inoyatu sadoqatini esladi , Yerning to‘rt burchi Xudoyimiz najotini ko‘rdi .
19098004	Ey butun yer yuzi , Xudovandni olqishlang , Quvnab kuy kuylang , cholg‘u chaling !
19098005	Xudovand sha’niga g‘ijjak chaling , G‘ijjak chalib qo‘shiqlar ayting !
19098006	Karnay va surnay tovushlari bilan Podshohimiz Xudovandni kuylang !
19098007	Dengiz va undagi barcha mavjudot , Dunyo va unda yashaydiganlar jo‘sh ursin !
19098008	Xudovand oldida daryolar qarsak ursin , Tog‘lar ham qo‘shilib tarannum etsin !
19098009	Chunki U yerni hukm etgali keladi . U keladi-da , dunyoni adolat bilan , Xalqlarni odillik bilan hukm qiladi .
19099001	Xudovand — Hokimi mutlaqdir , Elu xalqlar titrab ketar . Malaklar uzra saltanatlidir U , Yer yuzi larzaga kelar .
19099002	Sionda Xudovand buyukdir , Barcha xalqlar ustidan oliydir .
19099003	Sening ismingni tan olsinlar , ey Xudovand , Ulug‘ va qo‘rqinchli , muqaddasdir isming .
19099004	Podshohning qudrati adolatsevarlikdadir . O‘zing to‘g‘rilikni mahkam o‘rnatgansan , yo Rab , Bani-Yoqubga adolat va haqqoniyat ko‘rsatgansan .
19099005	Rabbimiz — Xudovandni ulug‘lang , Uning oyog‘iga yiqilib sajda qiling ! U — muqaddasdir .
19099006	Uning ruhoniylari aro Muso va Horun bor edi , Ismini chorlaganlar ichra Shomuil hozir edi . Ular Xudovandni chaqirganlarida , U ularga quloq solar edi .
19099007	Xudo bulut ustunidan ularga so‘zlar , Ular esa U bergan nizom-qoidalarga amal qilishar edi .
19099008	Sen ularga quloq solar eding , yo Rabbiy . Ey Xudovand , Sen ularning aybini kechiruvchi , Yomon qilmishlariga yarasha jazo ham beruvchi bir Tangri eding .
19099009	Rabbimiz — Xudovandni ulug‘lang , Muqaddas tog‘ida Unga sajda qiling ! Chunki Rabbimiz — muqaddasdir .
19100001	Ey butun yer yuzi , Xudovandni olqishlang !
19100002	Xudovandga xursandchilik ila xizmat qiling , Huzuriga hayqiriqlar ila yaqinlashing !
19100003	Bilingki , Xudovand — Haq Xudodir , Uning O‘zi bizni yaratgan , Bizlar — Unga tegishlimiz , O‘z xalqiyu yaylovining qo‘ylarimiz .
19100004	Ma’bad darvozalariga shukrona aytib kiring , Maqtovlar aytib Xudoning huzuriga keling , Unga shukr qilib , ismiga hamd — sano o‘qing !
19100005	Chunki Xudovand ezgudir , abadiy inoyatlidir , Sadoqati esa davrdan-davrga hukm surar .
19101001	Lutfu karaming va adolatingni kuylab , Seni tarannum etaman , ey Xudovand .
19101002	Benuqsonlik yo‘li haqida fikr yuritaman . Sen qachon men tomonga kelasan ? Xonadonim ichra sof dilim ila yuraman .
19101003	Razil narsani ko‘z o‘ngimga keltirmayman , Buzuqilar qilmishidan nafratlanaman , Bunday narsa menga yopishmas aslo .
19101004	Ters ko‘ngil mendan uzoqlashadi , Yovuzlar bilan aloqam bo‘lmaydi .
19101005	Do‘stini orqavorotdan g‘iybat qilganni Men yo‘q qilaman — chiday olmayman hech Ko‘zlari mag‘rur , o‘ziga bino qo‘ygan odamga .
19101006	Ko‘zlarim mamlakatning mo‘minlaridadir , Ular mening soyamda o‘rnashurlar . Sofdil odam menga xizmat qilur .
19101007	Hiylagarlar mening huzurimda yashamas , Yolg‘onchilar turmas hech qarshimda .
19101008	Sahar demay mamlakatning bari fosiqlarin Yo‘q qilaman — quritib tashlayman-da Badkirdorlar ildizin Xudovand shahridan .
19102001	Ey Xudovand , ibodatimni eshitgin , Faryodim Senga yetib borsin !
19102002	
19102003	Musibat kunimda mendan yuz o‘girma , Qulog‘ingni men tomon tutgil ; Chaqirgan chog‘im menga tez javob bergin !
19102004	Mana , kunlarim tutun kabi o‘tib ketdi , Suyaklarim — bamisli so‘xta o‘tin !
19102005	Yuragim quyoshdan qovjiragan o‘tdayin , Hatto nonimni yeyishni ham unutyapman .
19102006	Men ohu zor qilaverib , Etim suyagimga yopishib qoldi .
19102007	Men cho‘l-biyobonda yashovchi soqqaqushga , Vayronalarda qo‘nuvchi boyo‘g‘liga o‘xshayman .
19102008	Ko‘zimga uyqu kelmay qoldi , Tom ustida yolg‘iz qolgan qush kabiman .
19102009	Dushmanlarim har kun meni haqoratlamoqda , Ismimni tahqirlovchilar la’nat o‘qimoqdalar .
19102010	Men kulni non deb yeyapman , Ichimligimni ko‘z yoshim-la aralashtiryapman .
19102011	Sening qahru g‘azabing tufaylidir bu , Sen meni ko‘tarding-u , yerga urding .
19102012	Ko‘lanka uzaygandek kunim bitdi , Qurigan o‘t singari qaqshab ketdim .
19102013	Lekin Sen abadiy hukmronsan , ey Xudovand , Davrlar osha davom etar shon-shuhrating Sening .
19102014	Sen ko‘tarilib Sionga marhamat etgaysan , Ana , unga mehribonlik qilish vaqti keldi , Ha , vaqt-soati yetib keldi !
19102015	Uning toshlariga qullaring mehr qo‘ygan , Hatto gardu to‘zonini ham ayamoqdalar .
19102016	Ey Xudovand ! Elu xalqlar va butun jahon podshohlari Sening mahobatli ismingdan qo‘rqadilar .
19102017	Mana , Xudovand Sionni obod qilajak , O‘zining mahobati bilan zohir bo‘lajak .
19102018	Ma’yuslar ibodatiga e’tibor berajak , U xor qilmagay aslo toatlarin .
19102019	Ushbular kelajak nasl uchun yozilsin , Toki tug‘ilajak qavm hamdu sano o‘qisin !
19102020	Xudovand muqaddas yuksakligidan engashadi , Yerga boqadi osmoni falakdan —
19102021	Mahbuslar nolasini eshitay deya , O‘lib ketadigan odamzodni qutqaray deya .
19102022	Sionda Xudovand ismini sharaflasinlar , Quddusda xabar qilsinlar shon-shuhratin .
19102023	Shunda barcha xalqlar jam bo‘lajak , Mamlakatlar Xudovandga xizmat etajak .
19102024	Yo‘limda U quvvatimni oldi , Kunlarimni O‘zi qisqartirdi .
19102025	Umrim yarmida meni olma , dedim , Sening yillaring davrlarcha davom etar , yo Rabbim !
19102026	Sen yerni azaldan yaratgansan , Osmon esa qo‘llaring amalidir .
19102027	Ular yo‘q bo‘lib ketar , Lekin Sen turaverasan . Hammasi kiyimday nurab ketar , Ularni joma kabi almashtirasan , Ular esa o‘zgarib ketar .
19102028	Biroq Sen ayni O‘shaning O‘zisan , Yillaring tamom bo‘lmas Sening .
19102029	Qullaring o‘g‘illari o‘zlariga makon topajak , Ularning zurriyoti esa Sening huzuringda bexatar yashayajak .
19103001	Ey jonim , Xudovandni olqishla ! Uning muqaddas ismini olqishlang , Ey , butun a’zoyi badanim !
19103002	Ey jonim , Xudovandni olqishlagin , Unutma Uning biron-bir ehsonini !
19103003	U butun ayb-gunohlaringni kechirar , Barcha xastaliklaringga davo topar ;
19103004	Hayotingni go‘r azobidan qutqarar , Boshingga inoyatu marhamat tojin taqar ;
19103005	Ko‘nglingni ne’matlar bilan qondirar , Yoshliging kuchini burgut kuchiday yangilar .
19103006	Xudovand adolatli hukm chiqarar , Barcha ezilganlar huquqini himoya qilar .
19103007	U O‘z yo‘llarini Muso payg‘ambarga , Ishlarini Bani-Isroilga namoyon qilgan .
19103008	Xudovand rahmon va mehribondir , Juda uzoq sabrli va inoyatlidir .
19103009	U oxirigacha arazlab yurmas , To abad darg‘azab ham bo‘lmas .
19103010	Ayblarimizga qarab bizga muomala qilmas , Gunohlarimizga yarasha bizga jazo bermas .
19103011	Osmon yerdan qanchalik yuksak bo‘lsa , Undan qo‘rqqanlarga inoyati shunchalik ko‘pdir .
19103012	Sharq G‘arbdan qanchalik uzoqda bo‘lsa , Yoziqlarimizni bizdan shu qadar uzoqlashtirdi .
19103013	Ota farzandlariga qanday marhamat qilsa , Xudovand Undan qo‘rqqanlarga shunday marhamatlidir .
19103014	Bizning tarkibimizni U bilar , Tuproq ekanligimizni yodga olar .
19103015	Inson kunlari bir o‘tga o‘xshar , Dasht guliday unib chiqib , chechak otar .
19103016	Uning ustidan shamol esib o‘tadi-yu , U yo‘q bo‘lur , makoni ham uni tanimas .
19103017	Lek Xudovandning inoyati abadiydir , Ilalabad Undan qo‘rqqanlarga yordir , Ularning o‘g‘illariga ham sadoqati yordir .
19103018	Xudovand buyurgan ahdga vafo qilgan , Amrlarini eslab bajargan barchaga ham Uning sadoqati yordir .
19103019	Xudovand taxtini osmonda qurgan , Uning saltanati butun koinotga hokimdir .
19103020	Ey , Uning so‘ziga quloq beruvchi , Kalomini ijro etuvchi kuchli , botir malaklar , Xudovandni olqishlanglar !
19103021	Ey sizlar , Uning barcha qo‘shinlari , Irodasini ado etuvchi xizmatkorlari , Xudovandni olqishlanglar !
19103022	Ey , Xudovand yaratgan borliq jon , Saltanatining hamma joyida Uni olqishlang ! Ey mening jonim , Xudovandni olqishlagin !
19104001	Ey jonim , Xudovandni olqishlagin ! Ey Xudovand , yo Rabbim , juda ulug‘san , Jamol va salobat ila kiyingansan .
19104002	Yorug‘lik libosiga burkangansan , Osmonni chodir kabi yoyib qo‘ygansan .
19104003	Yuqori dargohlaring tomini suvdan qurgansan , Bulutlarni O‘zingga aroba qilib , Shamol qanotlari uzra kezasan .
19104004	Shamollarni O‘zingga malak qilasan , Xizmatchilaring qilib o‘t-olovni ishlatasan .
19104005	Yer to abad tebranmasin deya , Uni poydevori uzra mahkam qurgansan .
19104006	Unga ummonni libosday kiydirgansan , Suvlar tog‘ cho‘qqilarigacha yetib bordi .
19104007	Sening qat’iy ajrimingdan suvlar chekindi , Chaqmog‘ing guldurashidan tez qochib ketdi .
19104008	Ular Sen tayinlagan yerga oqdi , Tog‘ cho‘qqilarigacha chiqib bordi , Vodiylarni to‘ldirib toshdi .
19104009	To‘fon qaytib toshmasin , Yerni yana qoplamasin deya , Sen unga chegara qo‘ygansan .
19104010	Daralarda chashmalarni ochib yubording , Suvi tog‘lar orasidan oqib boradi .
19104011	Suviga dashtdagi har bir jonivor qonadi , Yovvoyi eshak ham chanqovini bosadi .
19104012	O‘sha suvlar bo‘yida ko‘k qushlari qo‘nadi , Daraxt shoxlari aro ular sayraydi .
19104013	Yuqori dargohlaringdan tog‘larni sug‘orasan , Yer mo‘jizalaring mahsulidan to‘yar .
19104014	Sen hayvon uchun o‘t-o‘lan o‘stirib , Insonlar uchun ko‘kat yaratasan ; Inson yeriga ishlov berib ovqat topar .
19104015	Odam dilini xushnud qiladigan sharobni , Inson yuzini yaltiratadigan yog‘ni , Diliga quvvat beradigan nonni ham Sen yaratasan .
19104016	Xudovandning daraxtlari — O‘zi o‘tqazgan Lubnon kedrlari suvga qonadi .
19104017	Shoxlari aro qushlar uya quradi , Laylak uyasi esa sarv daraxtlarida .
19104018	Baland tepalar — tog‘ echkilarining yurti , Qoyalar esa — bo‘rsuqlar panohidir .
19104019	Fasllarni aniqlamoq uchun U oyni yaratdi , Quyosh ersa — botar yerin bilur .
19104020	Sen qorong‘ilik cho‘ktirsang , tun bo‘lur , O‘rmondagi hayvonlar bari sayrga chiqur .
19104021	Arslon bolalari o‘lja axtarib bo‘kirar , Tangridan oziq-ovqatlarini so‘rashar .
19104022	Quyosh chiqar , to‘planarlar , Qaytib kirib , inlarida yotarlar .
19104023	Inson esa o‘z mehnatiga chiqar , Oqshomgacha ro‘zg‘or tebratish uchun ishlar .
19104024	Ey Xudovand , Sening ishlaring qanchalik ko‘pdir ! Hammasini hikmat bilan yaratgansan , Yer Sening ijodlaring bilan to‘ladir .
19104025	Mana , buyuk , bepoyon dengiz ! Unda son — sanog‘i yo‘q jonivorlar , Kichik va katta hayvonlar bor .
19104026	Dengizda kemalar qatnaydi , Unda o‘ynasin deya Sen Levatanni — O‘sha haybatli baliqni yaratgansan .
19104027	Ularning hammasi Senga ko‘z tikar , Vaqtida ovqatimizni bersin deb umid qilar .
19104028	Ularga berganingda , terib olarlar , Qo‘lingni ochganingda , ne’matingga to‘yarlar .
19104029	Yuzingni yashirganingda , ular dahshatga tushar , Ruhlarini olsang , ular o‘lib ketar , Yana tuproqqa qaytarlar .
19104030	Ruhingni yuborsang , qayta yaratilurlar , Yer yuziga Sen yangi qiyofa berursan .
19104031	Xudovandning shon-shuhrati abadiy bo‘lsin , O‘z ishlari bilan sevinsin Xudovand !
19104032	U yerga boqqanida , yer titraydi , Tog‘larga tekkanida , ular tutun chiqaradi .
19104033	Men bor ekanman Xudovandni kuylayman , Umrim boricha Xudoyimni tarannum etaman .
19104034	Mening suxanim Unga xush kelsin , Men Xudovanddan xursand bo‘laman .
19104035	Gunohkorlar dunyodan yo‘q bo‘lsin , Betavfiqlar yo‘qolib ketsinlar ! Ey jonim , Xudovandni olqishlagin ! Hamdlar bo‘lsin !
19105001	Xudovandga shukr qiling , ismini chorlang , Xalqlar aro ajoyibotini targ‘ib qiling !
19105002	Qo‘shiqlar aytib , Uni tarannum eting , Butun mo‘jizalarini so‘zlab bering !
19105003	Muqaddas ismi bilan iftixor qiling , Xudovandni sog‘inganlar ko‘ngli shod bo‘lsin !
19105004	Xudovandni , Uning qudratini axtaring , Uning huzurini doimo qidiring !
19105005	Uning yaratgan ajib mo‘jizalarini , Og‘zidan chiqqan hukmlarini esda tuting !
19105006	Ey , Uning quli Ibrohim zurriyoti , O‘zi tanlagan Yoqubning o‘g‘illari :
19105007	Rabbimiz — Xudovand ana shudir , Butun yer yuzida Uning hukmi o‘tadi .
19105008	U qilgan ahdini abadiy yodda tutar , Vasiyatini minglab nasllargacha eslar .
19105009	Ibrohim bilan tuzgan ahdini , Is’hoqqa ichgan qasamini xotirlar .
19105010	Buni Yoqubga qonun deb joriy qildi , Isroilga abadiy ahd qilib berdi .
19105011	« Kan’on yerini ulushing qilib Senga va zurriyotingga beraman » , — dedi .
19105012	O‘shanda ular son jihatdan juda oz , U yerda hali kelgindi edilar .
19105013	Bir xalqdan boshqa xalqqa , Bir o‘lkadan o‘zga elga kezar edilar .
19105014	Xudo ularga ozor berishga yo‘l qo‘ymas , Ular haqida podshohlarga ham man etardi .
19105015	« Mening tanlaganlarimga tegmangiz , Nabilarimga yomonlik qilmangiz ! » — derdi U .
19105016	Mamlakat bo‘ylab ocharchilik e’lon qildi , G‘alla poyasini ham butkul quritib yubordi .
19105017	Ulardan oldin bir odamni — Qul qilib sotilgan Yusufni yuborgan edi .
19105018	Uning oyoqlarini kundalab qo‘ydilar , Joni temirga kirganday qiynalar edi —
19105019	To Xudovandning so‘zi ijro bo‘lguncha , Ilohiy kalom uni sinab soflaguncha .
19105020	Shoh odam yuborib uni bandilikdan qutqardi , Ha , ellar hukmdori uni ozodlikka chiqazdi .
19105021	Uni o‘z uyi ustidan mirzo qilib qo‘ydi , Butun mol-mulkiga boshliq qilib tayinladi .
19105022	Toki vazirlariga ko‘nglidagidek o‘git qilsin , Oqsoqollariga esa hikmatni o‘rgatsin .
19105023	So‘ngra Yoqub Misrga keldi , Hom diyorida maskan oldi Isroil .
19105024	Xudovand xalqini juda ham ko‘paytirib , Dushmanlaridan ko‘ra quvvatliroq qildi .
19105025	O‘z xalqiga qarshi xusumat qilmog‘i-chun , Qullariga qarshi fitna uyushtirmog‘i-chun Yovning yuraklarida nafrat uyg‘otdi .
19105026	U O‘z quli — Muso payg‘ambarni , O‘zi tanlagan Horunni yo‘lladi .
19105027	Ular Hom diyorida Xudovand ajoyibotin , Ilohiy alomatlarni namoyon qilishdi .
19105028	Xudovand qorong‘ilik yubordi , Yon-atrofni zulmat qamradi , Misriylar Uning amriga qarshi turmadi .
19105029	Ularning suvlarini qonga aylantirdi , Baliqlarini esa nobud qilib tashladi .
19105030	O‘lkalarini g‘uj-g‘uj qurbaqalar bosdi , To podshoh yotoqxonasigacha to‘lib ketdi .
19105031	Ilohiy amr bo‘yicha pashsha galalari bosib keldi , Mamlakatning to‘rt tomonini bitlar bosib oldi .
19105032	Boshlariga yomg‘ir o‘rniga do‘l yog‘dirdi , O‘lkalariga jazirama otash yubordi .
19105033	Bog‘larini , anjir daraxtlarini quritdi , Sarhadlari ichidagi har butani qirib tashladi .
19105034	Uning buyrug‘i ila chigirtkalar paydo bo‘ldi , Son — sanoqsiz hasharot galalari chiqdi .
19105035	Mamlakatdagi butun o‘t-o‘lanni o‘pirib yubordi , Daladagi hosilni tamoman yeb tugatdi .
19105036	Oxiri Xudo o‘lkaning barcha to‘ng‘ichlarini , Elning butun erkaklik g‘ururini o‘ldirdi .
19105037	O‘z xalqini esa simu zar ila chiqardi , Oralaridan ojiz qolgani yo‘q edi .
19105038	Ularning chiqqaniga Misr sevindi , Chunki ularga vahm solgan edilar .
19105039	Xudovand bulutni pardaday yoyib tashlar , Tunni oydin qilmoq uchun otash yuborar edi .
19105040	Ular so‘radi , Xudo bedanalarni muhayyo qildi , Ularni samoviy non ila to‘yg‘azdi .
19105041	Xudovand qoyani yorib suv oqizdi , Quruq cho‘l o‘rtasida daryoday suv oqdi .
19105042	U bergan muqaddas so‘zini xotirladi , O‘z quli Ibrohimni esdan chiqarmadi .
19105043	O‘zi uchun tanlab olgan xalqini Shodiyonayu tantanalar ila ozodlikka chiqardi .
19105044	Ularga elu elatlar diyorini berdi , Boshqa xalqlar mehnati ularga nasib bo‘ldi .
19105045	Toki ular Xudo qonunlarini tutib , Ko‘rsatgan yo‘l-yo‘riqlariga rioya qilsinlar ! Hamdlar bo‘lsin !
19106001	Hamdlar bo‘lsin ! Xudovandga shukr qilinglar ! U olijanobdir , abadiydir inoyati .
19106002	Xudovandning qudratli ishlarini kim so‘zlay bilar ? Uning bor shon-shuhratini kim bayon qila olar ?
19106003	Baxtlidir adlu insof ila ish tutgan , Doim solihlik bilan yurgan kishi !
19106004	Xalqingga ko‘rsatgan karamingni menga ravo ko‘r , Najotingni men tomon yo‘lla , yo Rab !
19106005	Tanlaganlaring qut-barakasini ko‘rayin , Xalqing shodligi ila shod bo‘layin , Eling iftixori ila maqtanib yurayin !
19106006	Biz otalarimiz qatorida gunoh qildik , Yo‘ldan ozdik , buzuqlik qildik .
19106007	Ota-bobolarimiz Misrda bo‘lganlarida , Sening ajoyibotingni fahmlamasdilar . Behad lutfu karamingni esga olmasdan , Dengizda , Qizil dengiz bo‘yida isyon qildilar .
19106008	Xudovand ersa , qudratimni ko‘rsatay deya , O‘z ismi hurmati uchun ularni qutqardi .
19106009	U Qizil dengizga do‘q urdi , Dengiz qoq quruq bo‘ldi . Xuddi cho‘l o‘rtasidan kezdirganday , Ularni girdob o‘rtasidan quruq o‘tkazdi .
19106010	Ag‘yor qo‘lidan ularni qutqardi , Dushman dastidan xalos qildi .
19106011	Yovlarini suvlar bosdi , Ularning hech biri qolmadi .
19106012	O‘shanda inondilar Uning kalomlariga , Sano o‘qidilar-da shonu shuhratiga .
19106013	Biroq tezda unutdilar ishlarini , Ko‘z tikmadilar o‘git-nasihatlariga .
19106014	Cho‘lda o‘taketgan ehtirosga berildilar , Dasht-biyobonda Tangrini sinadilar .
19106015	So‘raganlarini U ularga berdi-yu , Jonlarini ozg‘inlikka ham mubtalo qildi .
19106016	Manzilda Xudovandning avliyolari — Muso bilan Horunga rashk qildilar .
19106017	Yer yorilib Datanni yutib yubordi , Abirom qavmini qoplab oldi .
19106018	Boshlariga nogahon o‘t-olov tushdi , Osiylar to‘dasini yondirib yubordi .
19106019	Ho‘rib tog‘ida quyma butni yasadilar , Buzoqqa topinib sajda qildilar .
19106020	Ha , o‘t yeydigan ho‘kiz surati bilan Ulug‘vor Xudovandlarini almashtirdilar .
19106021	Misrda buyuk ishlar namoyon qilgan Xaloskorlari — Tangrini unutdilar .
19106022	Ha , Hom diyorida ajoyibotlar yaratgan , Qizil dengizda mahobatini ko‘rsatgan Xudoni unutdilar .
19106023	Xudo ularni halok qilishga niyat qildi . Agarda Xudovandning tanlagani — Muso Xudovand huzurida tik turmaganida , Dahshatli g‘azabidan qaytarmaganida edi , U niyatini bajargan bo‘lur edi .
19106024	Go‘zal Diyorni ham ular xor qildilar , Inonmasdilar-da Xudoning kalomiga .
19106025	Chodirlarida zorlanib turdilar , Bo‘ysunmadilar-da Xudovand amriga .
19106026	Shu kez Xudo ularga qarshi qo‘l ko‘tardi , Cho‘lda ularni yakson qilmoqchi bo‘ldi .
19106027	Bari zurriyotini ellar orasiga sochib tashlay , Turli xalqlar aro ularni yakson qilay , dedi .
19106028	Ular Baal-Peg‘o‘r nomli butga topindilar , Jonsiz sanamga qurbonlik atab yedilar .
19106029	Qilmishlari-la Xudovand qahrini keltirdilar , Ittifoqo o‘latga giriftor bo‘ldilar .
19106030	Pinhos turdi-da , hukm yuritdi , Shunda o‘lat ham kesildi .
19106031	Bu Pinhosning ezgu ishlariga kirdi , Nasllar osha , abadiy qadrlangusi .
19106032	Isyongoh suvlarida Bani-Isroil tag‘in Xudovandning g‘azabini keltirdilar , Ular sababli Muso jafo tortar edi .
19106033	Musoning g‘ashini keltirganlarida , U o‘ylamay so‘zlab yubordi .
19106034	Xudovand ularga amr bergan edi , Vale halok qilmadilar yot xalqlarni .
19106035	Ular majusiylar bilan aralashib , Ularning ishlarini o‘rgandilar .
19106036	Sanamlariga ham topindilar , Bular esa tuzoq bo‘ldi ularga .
19106037	O‘z o‘g‘illariyu qizlarini o‘ldirib , Jinlarga qurbonlikka bag‘ishladilar .
19106038	Manfur Kan’on butlariga qurbonlik atab , O‘g‘il-qizlarining begunoh qonini to‘kdilar , Mamlakat esa qonga botib harom bo‘ldi .
19106039	Ular bu ishi tufayli murdor bo‘ldilar , Qilmishlari-la fahshlik qilganday bo‘ldilar .
19106040	Shunda Xudovand O‘z xalqidan g‘azablandi , O‘zining aziz diyoridan nafratlandi .
19106041	Ularni yot xalqlarning qo‘liga berdi , G‘animlari ular ustidan hukmronlik qildi .
19106042	Dushmanlaridan ular jabr-zulm chekdi , Yov qo‘li ostida egilib-bukildilar .
19106043	Ko‘p martalab Xudovand ularni qutqarardi , Ular esa o‘z qaysarligi ila Uni achchiqlantirar , O‘z yomonliklari tufayli xazon ham bo‘lardilar .
19106044	Shunga qaramay Xudovand Ularning nolasini eshitdi , Og‘ir ahvollariga e’tibor berdi .
19106045	Ular bilan qilgan ahdini esladi , Ko‘p iltifot qilib ularni ayadi .
19106046	Ularni asir olgan hammaning dilida Ularga nisbatan rahm qo‘zg‘atdi .
19106047	Yo Rabbano , yo Xudovando , bizlarni qutqargin ! Xalqlar orasidan bizni to‘plab olgin , Toki muqaddas ismingni ulug‘laylik , Hamdu sanoying ila iftixor etaylik !
19106048	Isroilning Tangrisi — Xudovandga Azaliy va abadiy ofarinlar bo‘lsin ! Butun qavm esa « Omin ! » — desin ! Hamdlar bo‘lsin !
19107001	Xudovandga shukr qilinglar ! U olijanobdir , abadiydir inoyati .
19107002	Bunday desin Xudovand qutqargan , Dushman qo‘lidan najot topgan xalq !
19107003	U bizni Sharqu G‘arbdan , Shimolu Janubdan , Turli o‘lkalardan to‘plab oldi , deb yurishsin !
19107004	Ular cho‘lu biyobonni kezib adashardilar , Odam yashaydigan biron shahar topolmasdan .
19107005	Och hamda suvsiz qolgan edilar , Jonu tanlari holdan ketar edi .
19107006	Mashaqqatlarida Xudovandga faryod etishgach , U ularni qutqardi azob-uqubatlaridan .
19107007	Odam yashaydigan shaharni topsin deya , Ularni to‘g‘ri yo‘lga boshladi U .
19107008	Xudovandga shukr qilsinlar bergan inoyati uchun , Odam bolalariga ko‘rsatgan mo‘jizalari uchun !
19107009	Chunki U qondirdi chanqoq ko‘ngilni , Ne’matlar bilan to‘ydirdi ochiqqan jonni .
19107010	Zulmatga , o‘lim vahimasiga kelib qoldilar , Temir kishanda o‘tirib azob chekardilar .
19107011	Chunki Tangri amrlariga qarshilik qildilar , Tangri Taolo irodasini mensimadilar .
19107012	U og‘ir ish bilan ularning dimog‘ini tushirdi , Ular qoqildi , yordamchilari yo‘q edi .
19107013	Mashaqqatlarida Xudovandga faryod etishgach , U ularni qutqardi azob-uqubatlaridan .
19107014	Zulmat va o‘lim vahmasidan ularni ozod qildi , Zanjir-kishanlarini sindirib tashladi .
19107015	Xudovandga shukr qilsinlar bergan inoyati uchun , Odam bolalariga ko‘rsatgan mo‘jizalari uchun !
19107016	Mana O‘zi mis darvozalarni pora-pora qilgan , Temir tambalarni chopib parchalab tashlagan .
19107017	Ular esa tentaklik qilib isyon ko‘tardilar , Qilgan yomonliklari evaziga jafo ham chekdilar .
19107018	Jonlari har qanday oziq-ovqatni rad etar , O‘lim darvozasiga yaqinlashgan edilar .
19107019	Mashaqqatlarida Xudovandga faryod etishgach , U ularni qutqardi azob-uqubatlaridan .
19107020	Kalomini yuborib ularga shifo berdi , Ularni tushgan chohlaridan chiqarib oldi .
19107021	Xudovandga shukr qilsinlar bergan inoyati uchun , Odam bolalariga ko‘rsatgan mo‘jizalari uchun !
19107022	Xudovandga shukrona bilan qurbonlik atasinlar , Uning ishlarini tantana ila targ‘ib qilsinlar !
19107023	Kemalarida dengizda qatnovchilar ham , Bahrlar aro mehnat qiluvchilar ham
19107024	Xudovandning ishlariga guvoh bo‘ldilar , Girdobda ko‘rsatgan mo‘jizalarin ko‘rdilar .
19107025	U amr berib , kuchli bo‘ron keltirdi , Dengiz to‘lqinlarin baland ko‘tarib yubordi .
19107026	Kemachilar ko‘kka o‘rlab , tubsizlikka cho‘kdi , Dahshatdan ularning joni mumdek eridi .
19107027	Ular mast kabi o‘ynoqlab aylandi , Aqli-hushi boshidan uchdi .
19107028	Mashaqqatlarida Xudovandga faryod etishgach , U ularni chiqardi azob-uqubatlaridan .
19107029	Xudovand bo‘ronni tinchitib qo‘ydi , Suv to‘lqinlarini ham pasaytirdi .
19107030	Suvlarni tinchitib , ummatini sevintirdi , Orzu qilgan bekatlariga yetaklab bordi .
19107031	Xudovandga shukr qilsinlar bergan inoyati uchun , Odam bolalariga ko‘rsatgan mo‘jizalari uchun !
19107032	Xalq yig‘inlarida Uni ko‘kka ko‘tarsinlar , Oqsoqollar majlisida Unga hamd — sano aytsinlar .
19107033	Xudovand daryolarni cho‘lga aylantiradi , Buloqlarni esa quritib yuboradi .
19107034	Aholisining yovuzligi sababli Hosildor tuproqni sho‘r yerga aylantiradi .
19107035	Tag‘in sahroda ko‘llarni paydo qilib , Bo‘z yerni chashmazorga aylantiradi .
19107036	Och-yupunlarni o‘sha yerga joylashtiradi , Ular yashaydigan shaharni quradilar .
19107037	Ekin ekib , uzumzor yaratadilar , Daladan mo‘l-ko‘l hosil ko‘taradilar .
19107038	Xudovand ularga barakat beradi , Ularning soni oshib boradi , Chorvasi esa sira kamaymaydi .
19107039	Tag‘in ular son jihatdan ozayib qolgan , Jabr-jafo , balo-qazoga yo‘liqib qaddi bukilgan edi .
19107040	Sarkardalarni shuvut qiluvchi Xudovand O‘zi Yo‘lsiz sahroda ularni sargardon qildi .
19107041	Lek bechorahollarni tuproqdan yuqori ko‘tardi , Oilalarini qo‘ylar podasidek ko‘paytirdi .
19107042	To‘g‘ri kishilar buni ko‘rib sevinur , Barcha qalloblar og‘zi esa to‘silib qolur .
19107043	Kimki oqil bo‘lsa , bularni payqar , Xudovandning mehr-inoyatini anglar .
19108001	Yuragim shaydir , ey Xudo ! Men bajonu dil kuylayman , Seni tarannum etaman .
19108002	
19108003	Uyg‘oning , ey chang ila g‘ijjak ! Men saharni uyg‘otib yuboraman .
19108004	Ellar aro Senga shukr deyman , ey Xudovand , Elatlar ichra Seni tarannum etgayman .
19108005	Sening inoyating ko‘klardan ham baland , Haqiqating esa bulutlardan ham yuksakdir .
19108006	Ey Xudo , falakdan yuqoriga yuksalgin , Ulug‘vorliging ro‘yi zamin uzra porlasin !
19108007	Sevganlaring xalos bo‘lsin uchun Kuchli o‘ng qo‘lingni uzatib yuborgin ! Menga quloq solgin , najot bergin !
19108008	Xudo O‘zining muqaddas makonida so‘zladi : « Men Shakamni tantana ila taqsimlayman , Sukkot vodiysini esa o‘lchab olaman .
19108009	Gil’ad Meniki , Manashe ham Meniki . Efraim — boshimdagi dubulg‘a , Yahudo — saltanatim hassasi .
19108010	Mo‘ov — yuvinadigan tosimdir , Edo‘m ustiga etigimni bosaman , Filistiya uzra g‘alaba e’lon qilaman » .
19108011	Mustahkam shaharga meni kim eltadi ? Edo‘mga meni kim kuzatib boradi ?
19108012	Ey Xudo , bizni tashlab qo‘ygan Sen emasmi ? Qo‘shinlarimiz bilan chiqmayapsan-ku , ey Xudo !
19108013	Dushmanga qarshi kurashda bizga yordam bergin ! Chunki inson najoti — bekordir .
19108014	Biz Xudo nomi bilan botirlik qilamiz , Dushmanlarimizni O‘zi tor-mor etadi .
19109001	Ey , mening maqtaydigan Xudoyim , jim turma !
19109002	Mana , fosiqlaru makkorlar og‘zini katta ochib , Menga qarshi tillarini qayramoqdalar !
19109003	Nafratli so‘zlar bilan meni chulg‘ab , Sababsiz menga zarba bermoqdalar .
19109004	Muhabbatim uchun menga adovat qiladilar , Men bo‘lsam — toat-ibodatdaman .
19109005	Yaxshiligim evaziga yomonlik qiladilar , Sevgimga qarshi nafrat izhor etadilar .
19109006	Bunday odamning boshiga fosiqni mindir , Shayton tursin uning o‘ng tomonida .
19109007	Muhokama qilinganda aybdor bo‘lib chiqsin , Toati gunoh deb hisoblansin .
19109008	Umri qisqa bo‘lsin , O‘rnini boshqasi egallasin .
19109009	Bolalari yetim qolsin , Xotini beva bo‘lsin .
19109010	O‘g‘illari darbadarlikka yo‘liqsin , Vayronalarda gadoylik qilishsin .
19109011	Mol-holini sudxo‘rlar egallasin , Mehnati samarasin begonalar taroj qilsin .
19109012	Unga hech kim iltifot ko‘rsatmasin , Yetimlariga hech kimsa achinmasin .
19109013	Uning zurriyoti qirib tashlansin , Kelajak nasldan nomlari o‘chirilsin .
19109014	Otalari ayblarini Xudovand yodga olsin , Onalari gunohlaridan kechmasin .
19109015	Doim Xudovandning o‘ngida bo‘lsin aybi , Yer yuzidan supurib tashlasin xotirasini .
19109016	Ular-ku bechorayu faqirni ta’qib qildi , Iltifot ko‘rsatmoqni hech o‘ylamadi , Dilabgorlarni o‘ldirmoqqa qasd qildi .
19109017	La’natgo‘yning la’nati o‘z boshiga tushadi , Duo qilmoq istamagandan duo ariydi .
19109018	La’natni u libosday kiyib olsin , Qarg‘ishni esa suvday ichsin , Ilikday suyaklariga o‘rnashib qolsin .
19109019	O‘zi uchun la’nat hamisha kiyadigan joma , Doimo taqadigan bir tasma bo‘lsin .
19109020	Jonimga yomonlik tilaganlarning oqibati , Tuhmatchilarning Xudovanddan jazosi shu bo‘lsin !
19109021	Ey Xudovand , mening Rabbim , Isming hurmati uchun menga iltifot ko‘rsatgin , Beqiyosdir inoyating Sening , xalos qilgil meni !
19109022	Chunki men bechorayu miskinman , Yuragimga o‘q qadalganday bo‘ldi .
19109023	Kechki soya kabi tez o‘tib ketyapman , Chigirtka kabi uloqtirib tashladilar .
19109024	Tizzalarim ro‘zadan titramoqda , Etim suyagimga yopishib qolgan .
19109025	Odamlarning haqoratiga nishon bo‘ldim , Menga ko‘z olaytirib , bosh chayqayaptilar .
19109026	Ey Xudovand , mening Xudoyim , Madad yuborgin menga ! Inoyat qilib meni qutqargin !
19109027	Bilsinlarki , bu Sening qo‘lingdir , Buni bajargan Sensan , yo Rabbiy !
19109028	Ular la’nat o‘qisa-da , Sen duo qilasan , Ular oyoqlansa-da , sharmanda bo‘lib qaytarlar , Sening quling esa sevinib ketar .
19109029	G‘animlarim rasvolikka burkansin , Sharmandalikka joma kabi o‘ransinlar .
19109030	Xudovandga shukrni tilimdan tushirmayman , Katta xaloyiq ichra Unga sanolar o‘qiyman .
19109031	Jon dushmanlaridan uni qutqarib qolay deya , Xudovand faqirning o‘ng tomonida turadi .
19110001	Xudovand mening Rabbimga aytdi : « Yovlaringni oyoqlaring ostiga yiqitmagunimcha , Sen Mening o‘ng tomonimda o‘ltirib turgin ! »
19110002	Sening qudratli saltanating hassasin Xudovand Siondan uzatib yuborgay , Dushmanlaring o‘rtasida hukmron bo‘lgil deya .
19110003	Jangovarlik kuningda Sening xalqing Muqaddas ziynatda Senga xohish bildirgay , Tong bag‘ridan tushgan shabnam misoli Yigitlaring Sen tomon kelaverishgay .
19110004	Xudovand ont ichgan va so‘zidan qaytmas : « Malkisidq martabasi bo‘yicha Sen abadiy ruhoniysan » .
19110005	Rabbing Sening o‘ng tomoningda o‘ltirar , Qahri kelgan kunda shohlarni ezib tashlar .
19110006	Xalqlarni U hukm etgan vaqtda Yer yuzi jasadlar bilan to‘lg‘usi , Ulkan davlat boshlari majaq bo‘lg‘usi .
19110007	Yo‘l bo‘yidagi irmoqdan suv ichib , Mard boshini baland ko‘tarib yurgusi .
19111001	Hamdlar bo‘lsin ! Men solihlar mahfilida , ulug‘ jamoatda Xudovandga chin yurakdan shukr qilaman .
19111002	Xudovandning ishlari buyukdir , Barcha muxlislari ulardan zavq olur .
19111003	Xudovand ijodi — jamol va salobatdir , Uning adolati ersa — ilalabaddir .
19111004	Ajoyibotini unutilmaydigan qilib yaratgan , Rahmonu mehribondir Xudovand .
19111005	O‘zidan qo‘rqqanlarning rizqi-ro‘zini berar , Xalqi ila tuzgan ahdini abadiy esda tutar .
19111006	O‘z xalqiga qudratli faoliyatini ko‘rsatdi , Majusiylar yer-mulkini ularga berdi .
19111007	Bajargan ishlari haqiqat va adolatdir , Barqarordir bari farmoyishlari .
19111008	Ular doimiy va abadiy ustuvordir , Haq va to‘g‘rilik ila ijro bo‘lmishdir .
19111009	Xudovand O‘z xalqiga najot yuborgan , O‘z ahdini abadiy qilib buyurgan , Uning ismi — muqaddas va qo‘rqinchlidir .
19111010	Donolikning boshi — Xudodan qo‘rqmoqlikdir , Bunday yo‘l tutgan hammaning aqli rasodir , Xudovandga abadiy sano o‘qimoq darkordir .
19112001	Hamdlar bo‘lsin ! Qanday baxtli Xudovanddan qo‘rqadigan , Amrlariga zavq bilan bo‘ysunadigan kishi !
19112002	Uning zurriyoti yer yuzida mard avlod bo‘lgay , Ko‘ngli to‘g‘rilar nasli tabarruk bo‘lgay .
19112003	Boylik va mo‘lchilik solihning hovlisidadir , Boqiy umr ko‘rgay solihning salohi .
19112004	Solihga qorong‘ulikda ham yog‘du nur sochar , Rahmonu mehribon hamda odildir U .
19112005	Elga muruvvat qilib qarz beruvchi , Insof ila ish boshqaruvchi odam baxtiyordir .
19112006	Solih to abad tebranmagay , Mangu bo‘lgay uning xotirasi .
19112007	Yomon ovozadan u qo‘rqmaydi , Umidi Xudovandda , sobitdir yuragi .
19112008	Dushmanlariga bemalol qarar , U dovyurak va qo‘rqmas bo‘lar .
19112009	U qo‘lini ochib kambag‘alga sadaqa berar , Uning solihligi boqiy bo‘lar , Izzat-hurmati yuksalib borar .
19112010	Betavfiq buni ko‘rib g‘azablanur , Tishlarin g‘ijirlataru zavol topur , Ha , betavfiqlar tilagi puchga chiqur .
19113001	Hamdlar bo‘lsin ! Hamdlar ayting , ey Xudovand qullari , Xudovand nomiga hamd — sano aytinglar !
19113002	Xudovand nomiga olqishlar bo‘lsin , Hozirdan boshlab to mangulikka qadar !
19113003	Kun chiqardan to kun botarga qadar Xudovand ismiga maqtovlar bo‘lsin !
19113004	Xudovand barcha xalqlar ustidan oliydir , Ulug‘vorligi esa osmondan ham balanddir .
19113005	Rabbimiz Xudovand yuksaklarda o‘ltiribdi , Unga o‘xshaydigan kim ham bor ekan ?
19113006	U ham yer , ham ko‘kdagilarni ko‘ray deya , Tubanlikka engashib nigoh tashlar .
19113007	Bechoraholni U tuproqdan ko‘tarar , Faqirni axlatdan olib chiqib yuksaltirar .
19113008	Ularni elning ulug‘lari birla , O‘z xalqining beklari birla o‘tqizar .
19113009	Tug‘mas ayolni U uyida o‘rnashtirar , Uni farzandlar onasi qilib quvontirar . Hamdlar bo‘lsin !
19114001	Bani-Isroil Misrdan qochgan paytda , Yoqub zaboni zabun eldan chiqqan kezda ,
19114002	Yahudo yeri Xudoning aziz makoni bo‘ldi , Isroil yurti Xudo saltanatiga asos bo‘ldi .
19114003	Dengiz suvi buni ko‘rdi-da qochdi , O‘rdun oqimi to‘xtab orqaga qaytdi .
19114004	Tog‘lar qo‘ylarday sakrashdi , Tepalar qo‘zilarday irg‘ishladi .
19114005	Ey dengiz , senga ne bo‘ldi , qochyapsan ? Nechun orqaga qaytyapsan , O‘rdun suvi ?
19114006	Ey tog‘lar , nega qo‘ylarday sakrayapsizlar ? Nechun qo‘zilarday irg‘ishlayapsiz , ey tepalar ?
19114007	Rabbano oldida , Yoqubning Xudosi oldida Yer yuzi qo‘rquvdan titrasin !
19114008	U qoyani suv hovuziga aylantirgan , Xarsang toshdan selday suv oqizgan .
19115001	Bizlarga emas , ey Xudovand , bizlarga emas , O‘zingning ismingga maqtov bergin ! Zero Sen ko‘p inoyatliyu sadoqatlisan .
19115002	Nima uchun majusiylar : « Qani ularning Xudosi » , — deydi ?
19115003	Bizning Xudoyimiz osmondadir , U istaganini yarataveradi .
19115004	Ularning sanamlari kumush va oltindir , Inson qo‘llarining ish-amalidir .
19115005	Og‘izlari bor , lekin so‘zlamaydilar , Ko‘zlari bor , ammo ko‘rmaydilar .
19115006	Quloqlari bor-u , eshitmaydilar , Burunlari bor-u , hidlamaydilar .
19115007	Qo‘llari bordir , vale sezmaydilar , Oyoqlari bordir , vale yurmaydilar , Bo‘g‘izlaridan esa tovush chiqmaydi .
19115008	Ularni yasagan har bir kishi — Hamma ularga e’tiqod qiluvchilar Xuddi ularga o‘xshab qolur .
19115009	Ey Isroil , Xudovandga umid bog‘lagin ! U sening yordamching va qalqoningdir .
19115010	Ey Horun xonadoni , Xudovandga umid bog‘lang ! U sizning yordamchingiz va qalqoningizdir .
19115011	Ey xudojo‘ylar , Xudovandga umid bog‘lang ! U sizning yordamchingiz va qalqoningizdir .
19115012	Xudovand bizlarni esladi-yu , Qut-barakali ham qildi . Isroil xonadonini barakali qilsin ! Horun xonadonini barakali qilsin !
19115013	O‘zidan qo‘rqqan kattayu kichikni Xudovand barakali qilsin !
19115014	Xudovand o‘zlaringiz va o‘g‘illaringizga Xiyla va xiyla ko‘paytirib bersin !
19115015	Yeru osmonni yaratgan Xudovand Sizlarni muborak aylasin !
19115016	Osmon — Xudovandning osmonidir , Ammo yerni U inson o‘g‘illariga bergan .
19115017	O‘lib sukunat diyoriga borgan hech kimsa Xudovandga hamdu sano aytmas .
19115018	Biz esa hozirdan boshlab to abad Xudovandga hamdu sanolar aytamiz . Hamdlar bo‘lsin !
19116001	Dodu fig‘onimga quloq solgani-chun Men Xudovandni sevaman .
19116002	Qulog‘ini men tomon tutgani-chun Umrim boricha Uni chaqiraman .
19116003	O‘lim to‘rlari meni chulg‘ab oldi , Do‘zax azoblari boshimga tushdi , Juda siqildimu , dard-alamda qoldim .
19116004	O‘shanda Xudovand ismini chaqirdim , Yohu Xudovando , jonimni qutqar , dedim .
19116005	Xudovand mehribon va odildir , Ha , Xudoyimiz rahmdildir .
19116006	Xudovand soddadil odamlarni asrar , Ojiz qolganimda O‘zi meni qutqarar .
19116007	Ey jonim , rohatingga qaytgil , Mana Xudovand senga ezgulik qilgan !
19116008	Jonimni o‘limdan , ko‘zimni yoshdan , Oyog‘imni esa qoqilib ketishdan O‘zing tiygansan , yo Rabbim !
19116009	Men tiriklar diyorida qolaman , Xudovand huzurida yuraveraman .
19116010	Men ishondim , shul bois gapirdim : Men ko‘p ozor chekdim , dedim .
19116011	Butun insoniyat yolg‘onchilikdir , – dedim men hayajonlanib .
19116012	Menga qilgan barcha yaxshiliklari uchun Xudovandni qanday taqdirlayman?
19116013	Men najot qadahini ko‘tarib , Xudovand nomini chaqiraman .
19116014	Butun ahli mo‘minning ko‘zi o‘ngida Xudovandga ataganlarimni bajo etaman .
19116015	O‘z azizlarining o‘limi Xudovand nazarida bebahodir .
19116016	Yohu Xudovando , Men Sening qulingman-ku , O‘z kanizaging o‘g‘lidirman , Kishanlarimni O‘zing yechgansan .
19116017	Sening ismingni chaqirib , ey Xudovand , Shukrona bilan qurbonlik keltiraman .
19116018	Butun ahli mo‘minning ko‘zi o‘ngida Xudovandga ataganlarimni bajo etaman .
19116019	Xudovandning ma’badi hovlilarida , Quddus bag‘rida nazrlarimni ifo etaman . Hamdlar bo‘lsin !
19117001	Ey barcha xalqlar , Xudovandni madh etinglar ! Unga hamdu sano aytinglar , Ey butun millatlar !
19117002	Uning bizga bergan inoyati behaddir , Abadiydir Xudovandning vafosiyu haqiqati . Hamdlar bo‘lsin !
19118001	Xudovandga shukr qiling ! U ezgudir , abadiydir inoyati .
19118002	Isroil xonadoni desin : Abadiydir Uning inoyati !
19118003	Horun xonadoni desin : Abadiydir Uning inoyati !
19118004	Xudodan qo‘rqqanlar desin : Abadiydir Uning inoyati !
19118005	Tang qolganimda Xudovandni chaqirdim , U menga quloq soldi-da , Kenglikka chiqarib qo‘ydi meni .
19118006	Xudovand men tomonda , qo‘rqmayman , Inson menga ne qila bilar ?
19118007	Xudovand mening yordamchim ekan , G‘animlarimga bemalol qarayman .
19118008	Insonga e’tiqod qilgandan ko‘ra , Xudovanddan panoh so‘rash afzaldir .
19118009	Shahzodalarga ishongandan ko‘ra , Xudovanddan panoh so‘rash afzaldir .
19118010	Barcha xalqlar meni o‘rab olgan edi , Xudovand nomi ila qirib tashladim ularni .
19118011	Meni o‘rab olgandilar , ha , Hamma yog‘imdan qisib qo‘ygandilar ; Xudovand nomi ila qirib tashladim ularni .
19118012	Arilar kabi meni o‘rab oldilar , Tikan alangasidek o‘chib qoldilar ; Xudovand nomi ila qirib tashladim ularni .
19118013	Yiqilib ketsin deb meni turtdilaring , Illo Xudovand menga yordam berdi .
19118014	Yohu , quvvatim va qo‘shig‘im mening , O‘zing bo‘lding Najotkorim mening !
19118015	Xursandchilik va ozodlik sadolari Solihlarning chodirlarida yangraydi : Xudovandning o‘ng qo‘li mardlik ko‘rsatur !
19118016	Xudovandning o‘ng qo‘li baland ko‘tarilur ! Xudovandning o‘ng qo‘li mardlik ko‘rsatur !
19118017	Men o‘lmasman , yashayveraman , Xudovandning ishlarini xabar qilaman .
19118018	Xudovand menga qattiq chora ko‘rdi-yu , Illo o‘limga topshirmadi jonimni .
19118019	Saloh qopqalarini menga ochib qo‘yingiz , Ulardan kirib , Xudovandga shukr qilayin !
19118020	Bu — Xudovandning darvozasidir , Undan solihlar kiradilar .
19118021	Senga shukrlar deyman , yo Rab , Sen menga quloq solding , Xaloskorim ham bo‘lding .
19118022	Binokorlar keraksiz deb tashlagan Tosh Naq binoning peshtoqidan joy oldi .
19118023	Bu Xudovand irodasi tufaylidir , Bizga esa ajoyibot timsolidir .
19118024	Xudovandning yaratgan kunidir bu , Undan shod bo‘lib sevinaylik !
19118025	Xudoyo Xudovando , najot bergin ! Xudoyo Xudovando , muvaffaqiyat tilagin !
19118026	Xudovand nomidan Kelayotgan muborak ! Xudovand uyidan turib sizni duo qilamiz .
19118027	Haq Tangri — Xudovanddir , U bizga ziyo yo‘llagandir . Bayram tusida arqon ulashing-da , Qurbongoh muguzlarini ziyorat eting !
19118028	Sensan Tangrim mening , shukr qilaman , Sensan Xudoyim mening , sano qilaman .
19118029	Xudovandga shukr qilinglar ! U ezgudir , abadiydir inoyati .
19119001	Qanday baxtlidir sofdillik yo‘lidan boruvchi , Ilohiy Qonun bilan yuruvchi kishilar !
19119002	Baxtlidir Xudovand shahodatin saqlab , Chin qalbdan Xudoga intiluvchilar !
19119003	Ular qonunsiz ishga oyog‘ini burmay , Xudovandning yo‘llaridan yuradilar .
19119004	Nizom-qonunlaringni O‘zing buyurgansan , Jiddiylik bilan rioya qilinsin deya .
19119005	Qoidalaringga amal qilmoqqa Koshki yo‘llarim o‘ngsa edi !
19119006	Shunda sharmanda bo‘lmasman , Barcha amrlaringni ko‘z o‘ngimga keltirib .
19119007	Sof ko‘ngildan shukr qilarman , Sening odil hukmlaringni o‘rganib .
19119008	Farmonlaringni bajaraman Sening , Meni butunlay tashlab ketmagin !
19119009	Yigit o‘z yo‘lini qanday qilib sof saqlar ? Sening kaloming bilan yursa bu bo‘lar .
19119010	Men Seni chin ko‘ngildan qidiryapman , Amrlaringdan bosh tortishimga yo‘l qo‘yma !
19119011	Senga qarshi gunoh qilmaslik uchun , Kalomingni yuragimda saqlayman .
19119012	Ey Xudovand , men Seni olqishlayman , Qonun-qoidalaringni menga o‘rgatgin !
19119013	Og‘zingdan chiqqan barcha hukmlarni O‘z irnim bilan xabar qilaman .
19119014	Sening vahiylaring yo‘lida men Katta boylik topgandek xursand bo‘laman .
19119015	Buyruqlaringni teran o‘ylab , Sening yo‘llaringga ko‘z tikaman .
19119016	Nizom-qoidalaringdan zavq topaman , Unutmayman kaloming Sening .
19119017	Qulingga iltifot qilgin , Men yashab so‘zingni tutayin !
19119018	Ko‘zlarimni ochib yuborgin , Qonuning ajoyibotlarini ko‘rayin !
19119019	Men bu dunyoda musofirman , Amrlaringni mendan yashirmagin !
19119020	Hukmlaringni doimo orzu qilaman , Sog‘inchdan jonim ado bo‘lmoqda .
19119021	Boshboshdoqlarning adabini O‘zing berasan , Amrlaringdan adashgan hamma la’natidir .
19119022	Sharmandalik va haqoratni mendan uzoqlashtir , Men Sening shahodatingga rioya qilaman-ku .
19119023	Hatto beklar o‘tirib meni g‘iybat qilmoqda , Quling esa nizomlaringni teran o‘ylamoqda .
19119024	Ha , Sening vahiylaring men uchun zavqdir , Ular mening maslahatchilarim hamdir .
19119025	Jonim tuproqqa yopishib qolgan , O‘z kaloming ila meni jonlantirgin !
19119026	Yo‘llarimni Senga ochganimda , meni eshitding ; Qonun-qoidalaringni menga o‘rgatgin !
19119027	Buyruqlaring yo‘lini menga anglatgin , Toki mo‘jizalaringni teran o‘ylab olayin !
19119028	Jonim g‘am-g‘ussadan ado bo‘lmoqda , Kaloming bilan meni mustahkamlagin !
19119029	Yolg‘onchilik yo‘lin mendan uzoqlashtir , Qonuning rohini men uchun o‘nglagin !
19119030	Men sadoqat yo‘lini tanlab , Hukm-farmonlaringni oldimga qo‘ydim .
19119031	Vahiylaringga qattiq yopishdim , Meni sharmanda qilma , yo Rabbim !
19119032	Sen yuragimni keng qilgan sayin , Amrlaring yo‘lidan yelib borarman .
19119033	Ey Xudovand , Qonun-qoidalaring yo‘lini menga o‘rgatgin , Ularni oxirigacha tutib amalga oshirayin !
19119034	Menga aql-idrok bergin , Toki Qonuningga rioya qilayin , Uni chin qalbdan saqlab yurayin !
19119035	Meni amrlaring yo‘lidan yurgizgin , Chunki undan men xushnud bo‘ldim .
19119036	Yuragimni tamagirlikka emas , O‘z shahodatingga moyil qilgin !
19119037	Behuda ish-harakatlarga qaratma ko‘zim , O‘z yo‘llaringda meni tirik tutgin !
19119038	Sendan qo‘rqqanlarga bergan so‘zingni O‘z qulingga ham barqaror qilgin !
19119039	Men qo‘rqadigan haqoratni mendan uzoqlashtirgin ! Faqat Sening hukmlaring olijanobdir .
19119040	Ha , Sening buyruqlaringni havas qildim , O‘z adolating haqi jonlantirgin meni !
19119041	Bergan va’dangga ko‘ra , ey Xudovand , Inoyating va najoting menga kelsin !
19119042	Shunda haqorat qilganlarga javob berarman , Chunki Sening kalomingga ishonchim komil .
19119043	Og‘zimdan haqiqat kalomini butunlay tortib olma , Men Sening hukmlaringga umid bog‘laganman .
19119044	Sening Qonuningni men hamma vaqt , Doimo va abadiy saqlayman .
19119045	Yuragim keng bo‘lib yuraveraman , Zero buyruqlaringga ko‘nglim moyil .
19119046	Shohlar qoshida shahodat keltiraman , Seni deb sharmanda bo‘lmayin !
19119047	Men amrlaringni ko‘p sevaman , Ulardan huzur-halovat topaman .
19119048	Mehr bilan qo‘l cho‘zaman amringga , Farmonlaringni chuqur o‘ylab o‘rganaman .
19119049	Bandangga bergan so‘zingni eslagin , Undan meni umidvor qilgansan-ku !
19119050	Musibatim kunida tasallim shu bo‘lur : Sening kaloming jonimga jon kiritur .
19119051	Takabburlar meni ko‘p masxara qilishdi , Men esa qaytmadim Qonuningdan .
19119052	Azaliy hukmlaringni eslab Sening , Men tasalli topmoqdaman , ey Xudovand .
19119053	Qonuningni tashlab ketgan , Yo‘l-yo‘rig‘ing bahridan kechgan fosidlardan Meni vahima bosib ketdi .
19119054	Shu g‘urbatsaromda nizomu qoidalaring Ilhom bo‘ldi qo‘shiqlarimga mening .
19119055	Ey Xudovand , tunda Sening ismingni eslab , Qonuningga rioya qilishga azm qildim .
19119056	Sening buyruqlaringni saqlaganim uchun , Bu baxt menga nasib bo‘ldi .
19119057	Ey Xudovand , — dedim men , — Kalomingni saqlashdir mening burchim .
19119058	Men chin ko‘ngildan Senga yolvordim , Va’dangga ko‘ra menga mehribonlik qilgin !
19119059	Men yo‘llarimni o‘ylab ko‘rdimu , Oyoqlarimni qoidalaring tomon burdim .
19119060	Amrlaringni tutmoq uchun shoshildim , Shu yo‘lda mutlaqo imillamadim .
19119061	Betavfiqlar o‘z domiga tortdi meni , Vale Sening Qonuningni unutmadim .
19119062	Odil hukmlaring uchun shukr qilay deb , Men yarim kechada ham turaman .
19119063	Men barcha Sendan qo‘rqqanlarning , Buyruqlaringni tutganlarning ulfatiman .
19119064	Sening inoyating bilan to‘ladir yer yuzi , Menga qoidalaringni o‘rgatgin , yo Rab !
19119065	Ey Xudovand , O‘z kalomingga muvofiq Shu qulingga yaxshilik qilgin !
19119066	Menga a’lo did va farosat baxsh etgin , Buyruqlaringga ishonchim komil mening .
19119067	Jafo tortmasdan oldin adashar edim , Endi esa kalomingni tutmoqdaman .
19119068	Sen yaxshisan , yaxshilik qiluvchisan , Qonunlaringni menga o‘rgatgin !
19119069	Takabburlar orqamdan g‘iybatimni qiladilar , Men esa chin qalbdan amrlaringni tutaman .
19119070	Ularning yuragi charvi bog‘lab semirgan , Men esa Sening Qonuningdan lazzat olaman .
19119071	Jafo tortganim menga yaxshi bo‘libdi , Chunki qonun-qoidalaringni o‘rganib oldim .
19119072	Minglab oltinu kumushdan afzal bilaman O‘z og‘zingdan chiqqan Qonuning Sening .
19119073	Sening qo‘llaring meni yaratgan , barpo etgan , Amrlaringni o‘rganishim uchun menga idrok bergin !
19119074	Sendan qo‘rqqanlar meni ko‘rib sevinar , Chunki Sening so‘zingga umid bog‘laganman .
19119075	Ey Xudovand , hukmlaring odil ekanini bilaman , Meni qiynaganingda ham vafodorlik qilding .
19119076	Qulingga bergan va’dangga ko‘ra , Iltifoting menga tasalli bo‘lsin !
19119077	Rahm-shafqating menga kelsin va yashayman , Sening Qonuningdir menga huzur beradigan .
19119078	Meni nohaq sitam qilgan shakkoklar uyalsin , Men Sening buyrug‘ingni fikrlab borayin .
19119079	Sendan qo‘rqqan , shahodatingni bilgan Barcha men tomon burilib kelsin .
19119080	Men sharmanda bo‘lmasligim uchun , Qoidalaring yo‘lida dilimni pok saqlayman .
19119081	Najotingni kutib jonim ado bo‘lmoqda , Kalomingga men umid bog‘laganman .
19119082	Qachon menga tasalli berasan ? — deya , Kalomingga tikilib ko‘zim so‘nib bormoqda .
19119083	Tutunda bujmayib qolgan meshga o‘xshayman , Lekin Sening farmonlaringni unutmayman .
19119084	Shu qulingning umri ham qancha bo‘lardi ? Izimga tushganlarni qachon hukm etarsan ?
19119085	Qonuningni mensimaydigan shakkoklar Menga choh-chuqur qazidilar .
19119086	Barcha amrlaring haqdir Sening . Nohaq izimga tushganlarga qarshi turib , Menga yordam yuborgin !
19119087	Meni yer yuzidan yo‘q qilishlariga oz qoldi , Biroq men amrlaringdan ko‘z yummadim .
19119088	Inoyat qilib meni barhayot saqlagin , O‘z og‘zingdan chiqqan shahodatni saqlab yurayin !
19119089	Ey Xudovand , Sening kaloming abadiydir , U fazoda mahkam o‘rnatilgandir .
19119090	Sadoqating nasldan-naslga o‘tadi , Sen yerni mustahkam qilib yaratgansan .
19119091	Qaroring ila bugungacha hammasi mavjud , Sening qullaringdir borliq mavjudot .
19119092	Qonuningdan tasalli topolmasaydim gar , Men musibatdan yo‘q bo‘lib ketardim .
19119093	Buyruqlaringni hech vaqt unutmayman , Ular orqali menga hayot bag‘ishlading .
19119094	Men Senikiman , xalos qilgin meni , Sening amringni o‘zim talab qilganman .
19119095	Betavfiqlar meni yo‘q etmoqni poyladi , Men-chi shahodatingni dilimga tugib oldim .
19119096	Har qanday kamolotning haddini ko‘rdim , Sening amring esa hadsiz-poyonsizdir .
19119097	Qonuningni men qanchalik sevaman , Kun bo‘yi u fikr-xayolimda mening .
19119098	Yovlarimdan ortiq dono qildi meni amring , To abad meniki deb bilaman farmoning .
19119099	Barcha ustozlarimdan aqlliroq bo‘ldim , Chunon xayolimdan ketmas qonun-qoidalaring .
19119100	Oqsoqollardan ham hikmatliroq bo‘ldim , Zero Sening buyruqlaringni saqlab kelaman .
19119101	So‘zingga rioya qilay deya tiydim men Oyoqlarimni barcha yomon yo‘ldan .
19119102	Sening hukmlaringdan qaytmadim , Zero O‘zing menga ta’lim beryapsan .
19119103	Kalomlaring tomog‘imga nechuk lazizdir , Og‘zimga ular boldan ham shirin tatiydi !
19119104	Buyruqlaringdan aql o‘rganganim uchun , Har xil yolg‘on yo‘ldan nafratlanaman .
19119105	Sening kaloming qadamlarim uchun chiroqdir , Yo‘limga nur sochadigan yorug‘likdir .
19119106	Haq qarorlaringni tutmoqqa ont ichdimu , Qasamimga vafo ham qilaman .
19119107	Men juda ko‘p jafo chekdim , yo Rab , Kaloming ila menga jon baxsh etgin !
19119108	Ey Xudovand , tilimdagi hamdu sanoni Ko‘ngil qurbonligi kabi qabul etgin , Hukmu qarorlaringni menga o‘rgatgin !
19119109	Jonim nuqul hovuchimda bo‘lsa ham , Lek Sening Qonuningni unutmadim .
19119110	Fosiqlar menga qopqon qo‘ygan bo‘lsa-da , Lek Sening amrlaringdan bosh tortmadim .
19119111	Vahiylaringni abadiy meros qilib oldim , Ular yuragimga shod-xurramlik bag‘ishlaydi .
19119112	Nizom-qoidalaringga rioya qilmoqqa , Umrbod , qat’iy qaror qildim .
19119113	Ikkilanuvchilardan nafratlanaman , Sening Qonuningni men sevaman .
19119114	Panohim va qalqonim Sensan , Sening so‘zingga umid bog‘laganman .
19119115	Ey badkirdorlar , mendan uzoqlashing , Xudoyimning amrlarini tutib yurayin !
19119116	O‘z amring bo‘yicha mahkam ushla qo‘limdan , Yashayverayin , ko‘nglimni sovitma umidimdan !
19119117	Menga madad yuborgin , xalos bo‘layin , Nizomlaringga sinchiklab qarayin mudom !
19119118	Qoidalaringdan chiqqan barchani Sen rad qilasan , Mana behudadir ularning hiylayu nayrangi !
19119119	Yer yuzidagi hamma betavfiqlarni Sen chiqitday supurib tashlaysan ; Men-ku Sening vahiylaringni sevaman .
19119120	Sendan qo‘rqqanimdan vujudimni titroq bosdi , Hukmlaringdan men juda qo‘rqaman .
19119121	Men insof va haqqoniyat yo‘lida harakat qildim , Jabr qiluvchilar qo‘liga topshirma meni !
19119122	O‘z qulingdan darig‘ tutma shafoating , Takabburlar menga jabr-zulm qilmasin !
19119123	Sening najotingga ko‘zim to‘rt bo‘ldi , Odil hukmingni kutib ko‘zim nuri to‘kildi .
19119124	Qulingga inoyat qilib ish ko‘rsatgin , Amru farmonlaringni o‘rgatgin menga !
19119125	Men Sening qulingman-ku , Menga aql-idrok bergin , Vahiylaringni fahmlab olayin !
19119126	Xudovandning ish qilish vaqt-soati keldi , Mana , Sening Qonuningni buzib yuribdilar !
19119127	Menga qolsa , amrlaringni oltindan ham , Eng sof tilladan ham ko‘proq sevaman .
19119128	Hamma buyruqlaringni to‘g‘ri deb bilaman , Har qanday yolg‘onchilikdan nafratlanaman .
19119129	Vahiylaring ajoyibdir Sening , Shul bois ularga yopishar jonim .
19119130	Kaloming ochilib qolganda ziyo sochar , G‘ofillarga aql-idrok berar .
19119131	Og‘zimni keng ochib oh deyman , Amrlaringga qanchalik zoriqaman !
19119132	Ismingni sevguchilarga qilganingdek , Menga ham qarab mehribonlik ko‘rsatgin !
19119133	Amring ila qadamlarimni to‘g‘ri qil , Hech bir yomonlik menga hukmron bo‘lmasin !
19119134	Inson jabridan meni qutqargin , Buyruqlaringni tutib borayin !
19119135	Qulingga munavvar yuzingni ko‘rsatgin , Nizom-qoidalaringni o‘rgatgin menga !
19119136	Qonuningni buzganlar sababli Ko‘z yoshimni daryoday to‘kib yuraman .
19119137	Sen odilsan , ey Xudovand , Hukmlaring esa to‘g‘ridir Sening .
19119138	Vahiylaringni barhaq qilib buyurgansan , Ular tamomila ishonarlidir .
19119139	Jahdu g‘ayratim meni ado etmoqda , Kalomingni esdan chiqaryapti-ku yovlarim !
19119140	Sening kaloming juda musaffodir , Quling unga qanchalik mehr qo‘ygan !
19119141	Men kichikman , xo‘rlanganman , Lekin buyruqlaringni unutmayman .
19119142	Sening adolating — mangu alolat , Qonuning esa — haqiqatdir .
19119143	Men azob va mashaqqatga yo‘liqdim , Amrlaring-chi menga zavq bag‘ishlar .
19119144	Vahiylaring abadiy adolatdir , Menga idrok bergin va yashayman .
19119145	Chin ko‘ngildan yolvoryapman , Menga javob bergin , ey Xudovand ! Sening qonun-qoidalaringni saqlayman .
19119146	Senga yolvoryapman , qutqargin meni , Toki shahodatingga sodiq qolayin !
19119147	Sahar chog‘i turib nolayu fig‘on qilaman , Sening so‘zingga umid bog‘layman .
19119148	Kalomingni fikr qilib tunni tongga ulayman , Ko‘zlarimga uyqu bermayman aslo .
19119149	Inoyat qilib ovozimni eshitgin , yo Rabbim , Adolat qilib menga jon bergin !
19119150	Fisq-fasod payidan bo‘lgan buzuq niyatlilar Qonuningdan uzoqlashib , menga yaqinlashdilar .
19119151	Biroq Sen juda yaqinsan , ey Xudovand , Barcha amrlaring esa haqiqatdir .
19119152	Vahiylaringni azaliy deb bilaman , Sen ularni mangu barqaror qilgansan .
19119153	Tushkunligimni ko‘ru , meni qutqargin , Chunki Sening Qonuningni unutmadim !
19119154	Da’vomga chora qil , meni himoya etgin , Va’dangga ko‘ra meni jonlantirgin !
19119155	Betavfiqlar qutulishdan uzoqdir , Chunki ular nizomingni izlamaydilar .
19119156	Sen esa-chi ko‘p rahmdilsan , ey Xudovand , O‘z hukmu qaroring ila jonimni kiritgin !
19119157	Meni ta’qib qilayotgan dushmanlarim ko‘p , Biroq Sening shahodatingdan men chiqmadim .
19119158	Kalomingga amal qilmaydigan xoinlarni ko‘rib , Men qattiq nafratlandim .
19119159	Qara , Sening amrlaringni men qanday sevaman ! Ey Xudovand , lutf qilib meni jonlantirgin !
19119160	Sening kaloming asosi haqiqatdir , Har bir adolatli hukming abadiydir .
19119161	Beklar sababsiz orqamdan tushdilar , Dilimga esa Sening kaloming qo‘rquv solar .
19119162	Men Sening va’dangni eshitib , Katta g‘animat topganday xursand bo‘ldim .
19119163	Yolg‘onchilikdan nafratlanib jirkanaman , Lekin Sening Qonuningni sevaman .
19119164	Men adolatli hukmlaringni kuylab , Har kuni yetti marta Senga sano aytaman .
19119165	Qonuningni sevganlarga buyuk xotirjamlik yordir , Ularning oyog‘i to‘siqqa qoqilib ketmas .
19119166	Najotingga umid bog‘ladim , ey Xudovand , Sening amrlaringni bajarib boraman .
19119167	Vahiylaringni qalbimda saqlab yuraman , Ularni jon-dilim bilan sevaman .
19119168	Buyruq va nizomlaringni tutaman , Barcha yo‘llarim Sening oldingda ayondir .
19119169	Faryodim Senga borib yetsin , ey Xudovand , Kaloming bilan menga fahm-idrok bergin !
19119170	Yolvorib-yalinishim Senga borib yetsin , So‘zingga yarasha meni xalos qilgin !
19119171	Nizomlaringni menga o‘rgatar ekansan , Senga maqtovlar tilimdan tushmasin !
19119172	Sening barcha amrlaring adolatli ekan , Irnim kalomingni tarannum etsin !
19119173	Qo‘ling menga yordam bermoqqa shay bo‘lsin , Sen buyurgan amrlarni men tanlaganman .
19119174	Najotingni havas bilan izlayman , yo Rabbim , Qonuning esa zavqu ovunchog‘im bo‘ldi mening .
19119175	Jonim yashasin , Senga maqtovlar o‘qisin , Hukmlaring menga yordam bersin !
19119176	Yo‘qolgan qo‘y kabi yo‘ldan adashdim ; Sen shu qulingni axtarib topgin , Chunki amrlaringni unutmadim .
19120001	Xudovandga dod qildim men tangligimda , U esa quloq soldi faryodimga .
19120002	Yolg‘onchi lablardan , makkor tildan Jonimni asragin , yo Rabbiy !
19120003	Hoy makkor til-yey , Senga ne nasib bo‘lar ekan ? Nelar orttirar ekan senga Tangri ?
19120004	Bahodirning o‘tkirlashgan o‘qlariyu , Qizg‘in yulg‘un cho‘g‘i nasib etgusi .
19120005	O‘zimning holimga voy , deyman , Mana , kofirlar o‘rtasida qolibman-ku , Imonsizlar chodiridan chiqmay qoldim !
19120006	Tinchlik dushmanlari birla uzoq yashab , Ancha qiynadim men jonimni !
19120007	Men tinchlik tarafdoriman , Illo og‘zimni ochay desam , Ular urushni istaydilar .
19121001	Tog‘larga ko‘zlarimni tikaman , Menga madad qayerdan kelar ekan ?
19121002	Xudovand yeru osmonni yaratgan , Undan kelar menga madad .
19121003	Oyoqlaring qoqilishiga U yo‘l qo‘ymagay , Sening Qo‘riqchingdir U , uxlamagay aslo !
19121004	Ha , Isroilni Qo‘riqlovchi mudramas , U mijja ham qoqmas .
19121005	Xudovand sening Qo‘riqchingdir , O‘ng tomoningdagi soyaboningdir U .
19121006	Kunduzi quyosh seni urmas , Kechasi oy senga zarar yetkazmas .
19121007	Har bir badbaxtlikdan seni asrar , Joningni ham qo‘riqlar Xudovand .
19121008	Hozirdan boshlab to abadga qadar Chiqish va qaytishingni Xudovand asrar .
19122001	Xudovandning uyiga boramiz ! — deganlardan xursand bo‘ldim .
19122002	Sening darvozalaring ostonasida Oyoqlarimiz turgan edi , Quddus !
19122003	Uylaring bir-biriga tutash , Mahkam qurilgan shaharsan , Quddus !
19122004	U shaharga qabilalar borib kirdi , Xudovandning qabilalari borib kirdi . Xudovand ismini madh etmoq — Ana bu Bani-Isroilga buyurilgan amr .
19122005	O‘sha yerda hukm qilish uchun taxtlar qurilgan , Dovud xonadoni uchun minbarlar qurilgan .
19122006	Quddusga tinchlik tilangiz : Seni sevguchilar huzur ko‘rgay !
19122007	Devorlaring ichra tinchlik , Qasrlaring aro osoyish bo‘lg‘ay !
19122008	Qardoshu qondoshlarim uchun deyman : Senga tinchlik hamroh bo‘lg‘ay !
19122009	Rabbi Xudovandimiz xonadoni xotiri uchun Senga ezgulik tilayman .
19123001	Ko‘zlarimni Senga tikaman , Ey , osmoni falakda o‘ltirgan Egam !
19123002	Xuddi qullarning ko‘zlari xo‘jayini qo‘liga , Kanizlarning ko‘zlari bekasi qo‘liga tikilganday , Bizning ko‘zimiz Rabbi Xudovandimizga tikilgan , To U bizga mehribonlik qilguniga qadar .
19123003	Bizga mehribonlik qilgin , ey Xudovand ! Bizga mehribonlik aylagin , Zero haqoratdan juda to‘yganmiz .
19123004	Rohatda yashovchilarning masxarasidan , Dimog‘i ko‘tarilganlarning haqoratidan Jonimiz juda ham to‘ygandir . . !
19124001	Agar Xudovand biz bilan bo‘lmasa edi , — desin Isroil , —
19124002	Banibashar bizga qarshi chiqqanda , Agar Xudovand biz bilan bo‘lmasa edi ,
19124003	Ular ashaddiy qahr-g‘azabi bilan Tiriklayin bizni yutib yuborishar edi .
19124004	Unda suvlar bizni bosib qolar , Jonimiz ustidan sellar quyular edi .
19124005	Unda suvlar shovullab toshib , Jonimiz ustidan bosib o‘tar edi .
19124006	Xudovandni olqishlaylik , chunki Yirtqichlarga o‘lja qilib qo‘ymadi bizni .
19124007	Ovchilar qopqonidan qochib qutuldi Jonimiz bizning , bamisoli qush ; Qopqon sinib , biz qochib qutuldik .
19124008	Yeru osmonni yaratgan Parvardigor — Xudovandning ismidandir madadimiz .
19125001	Xudovandga umid bog‘laganlar Sion tog‘idaydir : U tebranmas , mustahkamdir ilalabad .
19125002	Quddus-chi tog‘u tepa uning atrofidadir , Xudovand esa O‘z xalqining atrofidadir , Hozirdan boshlab to ilalabad .
19125003	Xudovand fosiqlarning hukm hassasini Solihlar taqdiriga ustun qo‘ymas , toki Solihlar nohaq ishga qo‘l urmasin zinhor .
19125004	Yaxshilarga , yuragi to‘g‘rilarga O‘zing yaxshilik qilgin , ey Xudovand !
19125005	O‘zlarining qing‘irligi ila yuruvchilarni esa Xudovand badkirdorlar bilan irg‘itib tashlar . Isroilga tinchlik yor bo‘lsin !
19126001	Xudovand Sion ahlini surgundan qaytarganda , Biz tush ko‘rayotganlarday bo‘lar edik .
19126002	Shu kez og‘zimiz kulgi ila to‘lib-toshar , Tilimizdan esa uzilmas edi tarannum . Shu kez el-xalqlar orasida : « Xudovand ular uchun buyuk ishlar yaratdi » , — degan gap-so‘z yoyilar edi .
19126003	Ha , Xudovand biz uchun buyuk ishlar yaratdi , Bundan biz xurram bo‘lar edik .
19126004	Ey Xudovand , Janubistondagi sellarni Mavsumida Sen qanday qaytarib tursang , Surgunda bo‘lganlarimizni shunday qaytargin !
19126005	Ko‘z yoshi bilan ekin ekkanlar Xursandchilik bilan hosil ko‘tarar .
19126006	Oh-zor bilan urug‘ini sepgan dehqon Bog‘-bog‘ bug‘doy ko‘tarib kuylab qaytar .
19127001	Agar uyni Xudovand qurmasa , Quruvchilar bekorga ishlaydi ; Agar shaharni Xudovand qo‘riqlamasa , Qorovul bekorga bedor qoladi .
19127002	Bekorga sizlar sahar turib , Tungi uyqudan qolasizlar , Bekorga g‘am-g‘ussa nonini yeysizlar . Mana , Xudoning mahbubiga uyqu nasib etar .
19127003	Mana o‘g‘illar — Xudovand bergan nasiba , Farzandlar — Xudovand bergan mukofotdir .
19127004	Botirning qo‘lida o‘qlar qanday bo‘lsa , Yoshlik chog‘ida ko‘rgan o‘g‘illari shundaydir .
19127005	O‘qdoni ular bilan to‘lgan er baxtli ! Maydonda dushmanlari bilan da’volashsa , Elning ko‘zi oldida sharmanda bo‘lmas .
19128001	Baxtlidir Xudovanddan qo‘rqadigan , Uning yo‘llaridan yuradigan har bir inson !
19128002	Qo‘l mehnating samarasini yer ekansan , Huzur-halovatga noil bo‘lursan .
19128003	Xotining hovling ichra o‘tqazilgan Serhosil tok novdasi kabi bo‘lur . Dasturxoning atrofidagi o‘g‘illaring Zaytun ko‘chatlari singari bo‘lurlar .
19128004	Mana qarang Xudodan qo‘rqqan erni , U qanchadan-qancha barakaga erishur !
19128005	Xudovand seni Siondan tabarruk qilgay ! Sen butun hayoting davomida Quddusning gullab-yashnashini ko‘rgaysan .
19128006	Hatto o‘g‘illaring o‘g‘illarini ko‘rgaysan . Isroilga tinchlik yor bo‘lsin !
19129001	Yoshligimdan beri meni ko‘p jabrladilar , — desin Isroil , —
19129002	Yoshligimdan beri meni ko‘p jabrladilar , Biroq meni yenga olmadilar .
19129003	Orqamda qo‘shchilar yer haydab , Uzun egatlar ochdilar .
19129004	Xudovand esa-chi adolatparvardir , U fosiqlar kishanlarin sindirib tashladi .
19129005	Barcha Siondan nafratlanuvchilar Sharmanda bo‘lib orqaga qaytsinlar !
19129006	Yulinmasdan oldin qurib ketgan Tom ustidagi o‘t kabi bo‘lsinlar !
19129007	U bilan na o‘roqchining hovuchi , Na bog‘ bog‘lovchining qo‘yni to‘lar .
19129008	O‘tgan-ketgan o‘roqchilarga aytishmasin : « Xudovand sizga baraka bersin ! » — deya , « Xudovand nomidan sizni muborakbod etamiz ! » — deb ham aytishmasin zinhor .
19130001	Ey Xudovand , Chuqurliklardan Seni chorlayapman !
19130002	Yo Rabbiy , ovozimni tinglagin , Yolvorishimga quloqlaring diqqat qilsin !
19130003	Yohu Rabbano ! Sen gunohlarni hisobga olsang , Kim ham tura olar ekan ?
19130004	Biroq , Sen kechirimlisan ; Shu sabab el Sendan qo‘rqsin .
19130005	Xudovandga umid bog‘ladim , Jonim bilan umid bog‘ladim , Uning amriga muntazirman .
19130006	Qorovulning saharni kutishidan ko‘ra , Posbonning tongni kutishidan ko‘ra , Jonim Rabbimga ko‘proq muntazirdir .
19130007	Isroil Xudovandga umid bog‘lasin ! Xudovand rahm-shafqatlidir , Jon isqotini O‘zi mo‘l beradi .
19130008	O‘zi forig‘ qiladi Isroilni Barcha gunohlaridan .
19131001	Ey Xudovand , dilimda mag‘rurlik yo‘q , Ko‘zlarim takabburona boqmaydi . Men yeta olmaydigan , ajib ishlarga kirishmayman .
19131002	Jonimni tinchitdim men , osudaman . Onasi quchog‘ida yotgan emiziksiz go‘dak , Sutdan chiqarilgan chaqaloq kabi Bag‘rimda yotibdi jonim mening .
19131003	Hozirdan to ilalabad Isroil Xudovandga umid bog‘lasin !
19132001	Ey Xudovand , Dovudni ham , Barcha qayg‘ularini ham eslagin !
19132002	U Xudovand huzurida qasam ichgan , Yoqubdek Jabborga nazr atab degan :
19132003	« Men uyimga kirmayman , To‘shagim uzra yotmayman ,
19132004	Ko‘zlarimga uyqu kelmagay , Yumilmagay qovoqlarim ham ,
19132005	To Xudovandga bir makon topmagunimcha , Manzil qurmagunimcha Yoqub qo‘rqqan Jabborga » .
19132006	Ahd Sandig‘i Efratda , deb eshitgan edik , Ya’ar qirlarida esa uni topib oldik .
19132007	Keling , Xudoning maskaniga kiraylik , Oyoqlari ostiga yiqilib sajda qilaylik !
19132008	Turgin , ey Xudovand , Rohatlanadigan yeringga chiqqin , O‘zing ila qudratli Sandig‘ing birla !
19132009	Ruhoniylaring solihlik ila kiyinsin , Azizlaring sevinch-la tarannum etsin !
19132010	Quling Dovudning xotiri uchun , O‘z tanlaganingdan yuz o‘girmagin !
19132011	Xudovand Dovudga ont ichgan edi , So‘zi barqarordir , U so‘zidan qaytmas : « Taxtingga o‘z urug‘ingdan odam o‘tqazaman .
19132012	Agar o‘g‘illaring Mening ahd-paymonimga , O‘zim o‘rgatgan shahodatga rioya qilsalar , O‘g‘illaring o‘g‘illari ham taxtingga o‘tirar , to abad » .
19132013	Zotan , Xudovand Sionni tanladi , O‘ziga maskan uchun u yerni xohladi .
19132014	« Rohatlanadigan yerim shudir to abad , Bunda o‘rnashaman , bu yerni xohladim , — dedi ,
19132015	Ozuqalarini barakali qilib beraman , Nonga to‘ydiraman faqir-fuqarolarin .
19132016	Ruhoniylariga najot kiyimini kiydiraman , Buyuk sevinch-la kuylab borar azizlarim .
19132017	O‘sha yerda Dovudga saltanat paydo qilaman , Tanlaganimga yonar chiroqni muhayyo qilaman .
19132018	Dushmanlarini sharmandalik bilan qoplayman , Boshidagi toji esa gullab-yashnagay » .
19133001	Birodarlarning inoq bo‘lib yashashi Mana , qanday yaxshi va qanday soz !
19133002	Boshga surtilgan xushbo‘y yog‘ kabidir bu , Ha , Horunning soqoliga oqib tushgan , To‘ni yoqasigacha oqib tushgan moydekdir .
19133003	Sion tepaliklarigacha tushib kelgan Ko‘hi Hermo‘n shabnami kabidir bu . Zero Sionda Xudovand barakatni , Abadiy hayotni amr etgan .
19134001	Ey sizlar , Xudovandning barcha bandalari , Kechalari Xudovandning uyida turganlar , Xudovand sha’niga hamdu sano aytinglar !
19134002	Uning muqaddas makoniga tomon Qo‘llaringizni yuqoriga cho‘zing-da , Hamdu sano aytinglar Xudovandga !
19134003	Osmon va yerni yaratgan Xudovand Seni Siondan turib tabarruk qilgay !
19135001	Hamdlar bo‘lsin ! Hamdlar o‘qing , ey Xudovand qullari , Xudovandning ismiga hamdlar o‘qing !
19135002	Ey siz , Xudovandning uyida turganlar , Xudoyimiz hovlilarida xizmat qilayotganlar ,
19135003	Xudovandni maqtanglar , chunki U ezgudir , Ismini tarannum eting , chunki u olijanobdir !
19135004	Zeroki Xudovand O‘ziga Yoqubni , Azizim deb Isroilni tanlagan .
19135005	Men bilaman , Xudovand ulug‘dir , Ha , Rabbimiz barcha xudolardan ulug‘dir .
19135006	Yer va osmonda ham , Dengizlar va hamma tubsiz joylarda ham Xudovand istaganini yarataveradi .
19135007	Yerning chetidan U bulutlarni chiqaradi , Yomg‘ir ichra chaqmoqlarni chaqnatadi , O‘z xazinalaridan yelni ham chiqaradi .
19135008	Udir Misrning to‘ng‘ichlarini qirgan , Insondan tortib hayvonga qadar .
19135009	Misr o‘rtasida , Fir’avnning ko‘zi o‘ngida , Fir’avnning barcha qullari ko‘zi o‘ngida U karomatli ajoyibotlar paydo qilgan .
19135010	U ancha elu xalqlarni qirgan , Qudratli shohlarni tig‘dan o‘tkazgan .
19135011	Amo‘riylar shohi Siho‘nni ham , Bashan podshohi O‘gni ham , Butun Kan’on shohliklarini ham U ag‘darib tashlagan .
19135012	Ularning yer-mulkini tortib olib , O‘z xalqi Isroilning mulkiga qo‘shib bergan .
19135013	Ey Xudovand , Sening noming abadiydir , Nasllarcha davom etar xotirang , ey Xudovand .
19135014	Xudovand O‘z xalqini hukm qilar , O‘z qullariga rahm-shafqat aylar .
19135015	Majusiylarning manfur sanamlari kumush va oltindir , Inson qo‘llarining ish-amalidir .
19135016	Ularning og‘zi bor , lek so‘zlamaydilar , Ularning ko‘zlari bor , lek ko‘rmaydilar .
19135017	Quloqlari bor-u , eshitmaydilar , Og‘izlaridan esa nafas chiqarmas .
19135018	Ularni yasagan kishi , Ularga e’tiqod qilgan barcha Xuddi ularga o‘xshab qolur .
19135019	Ey Isroil xonadoni , Xudovandni olqishlang ! Ey Horun xonadoni , Xudovandni olqishlang !
19135020	Ey Leviy xonadoni , Xudovandni olqishlang ! Ey Xudovanddan qo‘rqqanlar , Uni olqishlang !
19135021	Quddusda maskan topgan Xudovand sha’niga Sionda hamdu sanolar o‘qilsin ! Hamdlar bo‘lsin !
19136001	Xudovandga shukr qiling , U olijanobdir , abadiydir inoyati !
19136002	Xudolar Xudosiga shukr qiling , Abadiydir Uning inoyati !
19136003	Hokimlar Hokimiga shukr qiling , Abadiydir Uning inoyati !
19136004	Yolg‘iz O‘zi buyuk mo‘jizalar yaratgan , Abadiydir Uning inoyati !
19136005	Osmonni U hikmat bilan yaratgan , Abadiydir Uning inoyati !
19136006	Yerni suvlar ustida o‘rnatgan , Abadiydir Uning inoyati !
19136007	Buyuk osmon yoritqichlarin yaratgan , Abadiydir Uning inoyati !
19136008	Kunduzi hukm surmog‘i-chun quyoshni yaratgan , Abadiydir Uning inoyati !
19136009	Tunda hukm surmog‘i-chun oy va yulduzlarni yaratgan , Abadiydir Uning inoyati !
19136010	Misrdagi to‘ng‘ichlarni Qirganga shukr qiling , Abadiydir Uning inoyati !
19136011	U Bani-Isroilni o‘rtalaridan olib chiqqan , Abadiydir Uning inoyati !
19136012	Ularni O‘zining baland qo‘li ila , O‘zining cho‘zilgan qo‘li ila ozod qilgan , Abadiydir Uning inoyati !
19136013	Qizil dengizni ikkiga bo‘lgan , Abadiydir Uning inoyati !
19136014	Bani-Isroilni dengiz o‘rtasidan o‘tkazgan , Abadiydir Uning inoyati !
19136015	Fir’avn va lashkarin Qizil dengizga ag‘dargan , Abadiydir Uning inoyati !
19136016	Xalqini cho‘ldan O‘tkazganga shukr qiling , Abadiydir Uning inoyati !
19136017	U buyuk podshohlarni qirib tashlagan , Abadiydir Uning inoyati !
19136018	Shuhrati baland shohlarni o‘ldirgan , Abadiydir Uning inoyati !
19136019	Amo‘riylar shohi Siho‘nni o‘ldirgan , Abadiydir Uning inoyati !
19136020	Bashan podshohi O‘gni nobud qilgan , Abadiydir Uning inoyati !
19136021	Ularning yerini meros qilib bergan , Abadiydir Uning inoyati !
19136022	O‘z quli Isroilga meros qilib bergan , Abadiydir Uning inoyati !
19136023	Xor bo‘lganimizda U bizni eslagan , Abadiydir Uning inoyati !
19136024	Yovlarimizdan bizni xalos etgan , Abadiydir Uning inoyati !
19136025	Har bir jonga rizqini Beruvchiga shukr qiling , Abadiydir Uning inoyati !
19136026	Osmon Tangrisiga shukr qiling , Abadiydir Uning inoyati !
19137001	Bobil nahrlari bo‘yida o‘tirib , Biz Sionni eslab yig‘lar edik .
19137002	Bobil bag‘ridagi tol daraxtlariga G‘ijjaklarimizni osib qo‘ygan edik .
19137003	Chunki bizni asir qilib olganlar Bizni u yerda masxara qilar , Bizdan qo‘shiq aytib berishni so‘rar , « Sion qo‘shiqlaridan aytib beringlar ! » — deb jonimizni qiynar edilar .
19137004	Ammo begona yerda ekanmiz , Xudovandning qo‘shig‘ini qanday aytaylik ?
19137005	Agar seni unutsam , ey Quddus , O‘ng qo‘lim meni unutsin !
19137006	Ey Quddus , agar seni eslamasam , Eng cheksiz sevinchimdan yuqori tutmasam , Tilim tanglayimga yopishib qolsin !
19137007	Quddusga falokat kelgan kunda : « Uni tubigacha yalang‘ochlang , Uni xarob qilib tashlang ! » — degan Edo‘m o‘g‘illarini esga olgin , ey Xudovand !
19137008	Ey , vayronagarchilik qizi — Bobil ! Bizga qilgan yomonliklaring uchun Sendan o‘ch olguchi baxtli bo‘lur !
19137009	Go‘daklaringni olib qoyaga urib , Tilka-pora qilguchi baxtli bo‘lur !
19138001	Ey Xudovand , Chin ko‘ngildan Senga shukr qilib , Ilohlar qarshisida Seni kuylayman .
19138002	Muqaddas ma’bading tomon sajda qilib , Inoyatu sadoqating uchun shukr qilaman , Ulug‘ nomingga tan beraman Sening . Sen nomingdan ham ulug‘ va’da bergansan .
19138003	Chaqirgan kunimda menga quloq solding , Ko‘nglimni ko‘tarib tetik qilding .
19138004	Ey Xudovand , O‘z og‘zingdan chiqqan amrlarni eshitganlarida , Yer yuzi shohlari hammasi Senga shukr qiladilar .
19138005	Xudovandning yo‘llarini kuylaydilar , Chunki shuhrati buyukdir Xudovandning !
19138006	Xudovand yuksak bo‘lib , yuvoshlarga boqar , Mag‘rurlarni esa uzoqdangina tanir .
19138007	Musibatlar ichida yursam ham , Sen mening ruhimni ko‘tarasan ; Yovlarim g‘azabiga qarshi qo‘l ko‘tarib , Kuchli o‘ng qo‘ling ila meni qutqazasan .
19138008	Xudovand mening ishimni ro‘yobga chiqazar . Sening inoyating abadiydir , ey Xudovand , O‘zing yaratganlarni hech vaqt tashlab qo‘ymagin !
19139001	Ey Xudovand , Sen meni sinading Hamda bilib olding .
19139002	O‘tirib-turishlarimni Sen bilasan , Xayollarimni uzoqdan anglaysan .
19139003	Yurishimu yotishimni Sen tekshirasan , Barcha yo‘llarim Senga ravshandir .
19139004	Biron gapni aytmoqqa tilim bormasdan , Sen hammasini bilasan , ey Xudovand .
19139005	Oldimdan va orqamdan meni o‘rab olib , Qo‘lingni ustimga qo‘ygansan .
19139006	Bu mening tushuncham uchun g‘oyat ajibdir , Yuksakdir , aqlim bovar qilmas .
19139007	Sening Ruhingdan qayerga ham ketar edim ? Sening huzuringdan qayerga qochib boraman ?
19139008	Agar osmonga o‘rlasam , Sen u yerdasan , O‘liklar diyoriga tushay desam , O‘sha yerda ham Sen borsan .
19139009	Saharning qanotlarini olib uchsam , Dengiz chetlarigacha ko‘chib o‘rnashsam ,
19139010	O‘sha yerda ham Sening qo‘ling meni yetaklar , Ha , kuchli o‘ng qo‘ling meni ushlab turar .
19139011	Agar men : Zulmat meni o‘rab olsin , Atrofimdagi yorug‘lik tunga aylansin , — desam-da ,
19139012	Hatto zulmat ham Sen uchun qora emas , Tunni go‘yo kunduzdek yorug‘ ko‘rasan . Qorong‘u va yorug‘ Sen uchun bari birdir .
19139013	Butun ichlarimni Sen bunyod etding , Onam qornida meni tashkil qilding .
19139014	Senga shukrlar qilaman , Men haybatli suratda yaralganman , San’ating ajoyibdir Sening , Buni jon deb tan olaman .
19139015	Shaklim Senga sir emas edi ; Pinhona vujudga kelganimni , Yerning tuban joylarida to‘qilganimni , Hammasini ham Sen bilasan .
19139016	Hamon pusht shaklida ekanman , Ko‘zlaring ko‘rardi meni . Hali bir kun ham yashamaganimda , Sen kunlarimni tayin qilib , Hammasini kitobingga yozgan eding .
19139017	Sening muddaolaring menga juda azizdir , Ular qanchadan-qanchadir , ey Tangrim !
19139018	Ularni sanab chiqadigan bo‘lsam , Qum zarralaridan ko‘proq bo‘lib chiqar . Men bir uxlab , uyg‘onsam , Hali ham Sen bilan birgaman .
19139019	Ey Xudo , koshki Sen fosiqni o‘ldirsang edi ! Uzoqlashinglar mendan , barcha qonxo‘rlar !
19139020	Nopok niyat bilan Seni tilga oladilar , Behuda ishlarni xayol qiladilar g‘animlaring .
19139021	Ey Xudovand , Sendan nafratlanganlardan Men nafratlanmayinmi ? Senga qarshi chiqqanlardan jirkanmayinmi ?
19139022	Bor nafrat bilan ulardan jirkanaman , O‘zimga dushman deb bilaman ularni !
19139023	Ey Tangrim , Meni sinab , yuragimni bilib olgin ! Meni tekshirib , xayollarimni o‘rganib chiqqin !
19139024	Ko‘rgil-chi , yo‘limda biron xafalik bormikin ? Abadiyat yo‘liga meni yo‘naltirgin !
19140001	Ey Xudovand , Meni yomon odamdan qutqargin , Zolimdan asrab qolgin meni !
19140002	
19140003	Ular yuragida yovuz niyatlarni to‘qib , Kundan-kunga urush qo‘zg‘aydilar .
19140004	Ilon kabi tillarini qayraydilar , Lablari uchida qora ilon zahridir . SALOT
19140005	Ey Xudovand , fosiq qo‘lidan meni saqlagin , Zolim odamdan asrab qolgin meni ! Ular meni turtib , yo‘ldan toydirmoqchi .
19140006	Mag‘rurlar men uchun dom yashirishdi , Borar yo‘lim chetiga to‘ru ilmoq , Qopqonu tuzoq yoyib qo‘yishdi . SALOT
19140007	Mening Tangrim Sensan , dedim Xudovandga . Yolvorishimga quloq bergin , ey Xudovand !
19140008	Yo Xudoyo Xudovando ! O‘zingsan quvvatimu najotim mening , Jang kunida O‘z panohingda asrading .
19140009	Fosiqlar tilagini bermagin , yo Rabbiy ! Yovuz niyatlariga omad bersang gar , Ular mag‘rurlanib ketar ! SALOT
19140010	Meni o‘rab olganlarning til uchidagi yomonligi O‘z boshiga qaytib ularni shuvut qilsin !
19140011	Boshlariga yonayotgan cho‘g‘lar yog‘sin , Otashga , tubsiz chuqurliklarga tashlansin , Qaytib u yerdan chiqmasinlar !
19140012	Til qayrovchi odam mamlakatda o‘rnashmasin , Zolim izidan badbaxtlik quvib halok qilsin !
19140013	Bilaman , Xudovand mazlumni himoya qilar , Bechoraholni U adolatli hukm qilar .
19140014	Solihlar-chi Sening ismingga shukr qilar , Sofdillar bari Sening huzuringda yashar .
19141001	Ey Xudovand , Senga yolvoryapman , menga shoshilgin ! Chaqirgan chog‘im tavallomga quloq solgin !
19141002	Ibodatim isiriq kabi tutab , Sening oldingga yetib borsin ; Duoga qo‘l cho‘zishlarim esa Senga Shom qurbonligiday maqbul bo‘lsin !
19141003	Ey Xudovand , og‘zimga posbon qo‘ygin , Irnim eshigini ihota qilgin !
19141004	Yuragimni yomon yo‘lga mayl qilmagin , Yovuz odamlarning kirdikorlarigagin , Yomon qilmishlariga havaslantirma , Ularning mazasidan men lazzat olmayin !
19141005	Solih meni urar ekan — bu inoyatdir , U meni fosh qilar ekan — boshimga moydir , Bundan men bosh tortmayman mutlaqo . Vale hanuzgacha mening ibodatim Yovuzlarning yovuzligiga qarshi qaratilgan .
19141006	Ularning beklari qoyaga urilib nobud bo‘lganda , Mening so‘zlarimga ular quloq solajaklar , Yoqimli so‘zlar ekanini tushunajaklar .
19141007	Xuddi yer haydagandek bizni chopib-tilib , Suyaklarimizni o‘liklar diyoriga sochib yubordilar .
19141008	Mening ko‘zlarim esa Senga tikilgan , Yo Rabbim ! Ey Xudovand ! Sendan panoh topgan ekanman , Zinhor itqitib tashlama jonim !
19141009	Menga qasd qilib qo‘yilgan domdan , Qonunsizlar tuzog‘idan saqlagin meni !
19141010	Men bemalol o‘tib ketar ekanman , Fosiqlar o‘z to‘rlariga tushib qolsinlar .
19142001	Ovozim Xudovandga yetib borsin , Nolayu faryod qilaman . Ovozim Xudovandga yetib borsin , Tavallo qilib yalinaman .
19142002	
19142003	Ko‘nglimni Uning oldida ochaman , Qayg‘ularimni Unga so‘zlab beraman .
19142004	Tanimdagi ruhim holdan ketganda , Sen borar yo‘limni bilar eding . Men kelayotgan yo‘limda-ku Men uchun ilmoq yashiribdilar .
19142005	O‘ng tomonimga qarasam , Meni taniydigan hech kim yo‘q , Men uchun qochar joy qolmabdi , Jonim haqida hech kim qayg‘urmayapti .
19142006	Ey Xudovand , Senga faryod qildim : Sensan mening panohim , dedim , O‘zingsan tiriklar diyoridagi hissam mening .
19142007	Nolamni tinglagil , juda toliqqanman ! Meni quvg‘in qilganlar qo‘lidan xalos etgin , Ular mendan g‘oyat zo‘rdirlar !
19142008	Ismingni madh etmog‘im uchun , Zindondan chiqarib yubor jonimni ! Menga ezgulik qilganing uchun , Solihlar atrofimga to‘planadilar .
19143001	Ey Xudovand , ibodatimni eshitgin , Sadoqating haqi tavallomga quloq solgin , Adolating haqi menga javob bergin !
19143002	Bandang bilan da’volashmagin , Chunki yashaydiganlardan birortasi Sening oldingda oqlana bilmas .
19143003	Dushman jonim payiga tushdi , Hayotimni oyoqosti qildi . Dunyodan o‘tib ketganlar kabi , Meni qorong‘ida yashashga majbur etdi .
19143004	Tanimdagi ruhim juda tushkun , Siynamdagi qalbim alamzada .
19143005	Ilgarigi kunlarni eslayman , Barcha ishlaringni fikrlab yuraman , Qo‘llaring ijodi haqida o‘ylab yuraman .
19143006	Qo‘llarimni Sen tomon cho‘zaman , Jonim qurigan yer kabi Senga tashna . SALOT
19143007	Ey Xudovand , meni tezda eshitgin ! Sog‘inchdan ruhim holdan ketmoqda ! Yuzingni mendan yashirmagin , toki Go‘rga kirganlar kabi bo‘lib qolmayin !
19143008	Sahardan inoyatli so‘zingni eshittirgin , Chunki Senga umid bog‘laganman . Yuradigan yo‘limni menga ko‘rsatgin , Chunki Senga ko‘ngil bog‘laganman .
19143009	Dushmanlarimdan xalos qilgin , ey Xudovand ! Men Sening huzuringga yuguraman .
19143010	Irodangni ado etishni menga o‘rgatgin , Sensan mening Xudoyim ! Sening olihimmat Ruhing Ravon yerlardan meni yetaklab borar .
19143011	Ey Xudovand ! O‘z isming haqi meni jonlantirgin , Adolating haqi meni kulfatdan qutqargin !
19143012	Inoyating haqi dushmanlarimni qirib bitirgin , Jonimga g‘ulu solganlarning barini yo‘q qilgin ! Axir , men Sening bandangman-ku !
19144001	Qo‘llarimni jangga , Barmoqlarimni urushga o‘rgatgan Suyanchig‘im — Xudovandni olqishlayman .
19144002	U inoyat manbaim va qo‘rg‘onimdir , Istehkomim , Xaloskorim mening , Qalqonimdir , Undan panoh topdim , U xalqimni menga bo‘ysundirgan .
19144003	Ey Xudovand , inson qadri nedirki , Sen unga e’tibor bergaysan ? Inson o‘g‘li nedirki , Sen uni ardoqlaysan ?
19144004	Odamzod — bir nafasginadir , Kunlari bir soya kabi o‘tib ketar .
19144005	Ey Xudovand , osmoningni yorib tushgil , Tog‘larga tekkil , ulardan tutun chiqargil !
19144006	Chaqmoq yuborib , yovlarni tarqatgin , O‘qlaringni otib , ularni supurib tashlagin !
19144007	Samodan qo‘lingni uzatib meni qutqargin , Ulkan suvlardan , ajnabiylar qo‘lidan Meni xalos qilgin !
19144008	Ularning og‘zidan yolg‘on-yashiq gaplar toshgan , Qo‘llari esa harom ishlarga bulg‘angandir .
19144009	Ey Xudo , Senga yangi qo‘shiq aytaman , O‘n torli changda Seni tarannum etaman .
19144010	Sensan-ku shohlarga najot beradigan , Bandang Dovudni qilich damidan qutqazgan .
19144011	Ajnabiy o‘g‘illarining qo‘lidan qutqar , Xalos qil bandangni ! Ularning og‘zidan yolg‘on-yashiq gaplar toshgan , Qo‘llari esa harom ishlarga bulg‘angandir .
19144012	O‘g‘illarimiz yoshligida o‘sib qalinlashgan ko‘chatlar kabi , Qizlarimiz saroyning naqshli ustunlari kabi bo‘lsinlar !
19144013	Omborlarimizda mo‘l-ko‘lchilik bo‘lsin , Har xil ne’matlardan to‘lib-toshsin ! Yaylovlarimizdagi qo‘ylar ming-minglab , Mingi esa tuman bo‘lib ko‘paysin !
19144014	Qora molimiz semirib borsin , Talash ham , zarar-ziyon ham bo‘lmasin , Ko‘chalarimizda dod-fig‘on eshitilmasin !
19144015	Mana shunday duolarni olgan xalq baxtli ! Xudovandni Rabbimiz deb bilgan xalq baxtli !
19145001	Ey Xudoyim , ey Podshohim , Seni ulug‘layman , Ismingga abadulabad tasannolar aytgayman .
19145002	Seni kundan-kunga olqishlayman , Ismingni madh etaman ilalabad .
19145003	Xudovand buzrukvordir , U ko‘p maqtovga sazovordir , Uning buyukligiga aql yetmas .
19145004	Ishlaringga zurriyotlarimiz tasanno aytishgay , Qudratli ajoyibotlaringni xabarlab yurishgay .
19145005	Men ulug‘vorliging , savlatu mahobating , Ajoyib ishlaring haqida o‘ylab yurgayman .
19145006	Vahimali g‘aroyibotlaring haqida gapirgaylar , Buyukligingni xabar qilmoq esa menga farz .
19145007	Ulug‘ iltifotingni maqtab yurgaylar , Odilligingni kuylab tarannum etgaylar .
19145008	Xudovand rahmonu mehribondir , U uzoq sabrli , juda inoyatlidir .
19145009	Xudovand har bir insonga himmat aylar , Barcha maxluqotga rahm-shafqat ko‘rsatar .
19145010	Ey Xudovand , Hamma yaratganlaring Senga shukr qilar , Azizlaring Senga hamdu sano o‘qirlar .
19145011	Saltanating shon-shuhratini targ‘ib qilar , Kuch-qudrating haqida hikoya qilarlar .
19145012	Inson o‘g‘illariga Sening qudratli ishlaring , Buyuk , hashamatli saltanatingni bildirarlar .
19145013	Sening saltanating davrlar osha davom etar , Asrdan-asrga Sen hukmronlik qilasan .
19145014	Barcha yiqilayotganlarga Xudovand madad berar , Har bir qaddi bukilganni U rostlar .
19145015	Hammaning ko‘zi Senga tikilgan ekan , O‘z vaqtida ularning rizqini berasan .
19145016	Sen qo‘lingni ochasan-u , Har bir jonzotni marhamatingga to‘ydirasan .
19145017	Xudovand barcha yo‘llarida adolatli , Hamma ishlarida sodiq va inoyatlidir .
19145018	Xudovandga murojaat qiladigan , Chin qalbdan murojaat qiladigan Har bir insonga U yaqindir .
19145019	Xudojo‘ylarning tilagini U qondirar , Ularning faryodini eshitib , najot berar .
19145020	O‘zini sevgan hammani Xudovand asrar , Barcha betavfiqlarni esa yo‘q qilar .
19145021	Xudovandning madhi tilimdan tushmas , Butun odamzod hamdu sano aytsin Uning muqaddas ismiga , to abad !
19146001	Hamdlar bo‘lsin ! Ey jonim , Xudovandni madh qilgin !
19146002	Tirik ekanman Xudovandni madh qilaman , Umrim boricha Xudoyimni tarannum etaman .
19146003	Umid bog‘lamang beklarga , Najot berolmaydigan odamzodga !
19146004	Uning ruhi chiqib , o‘z tuprog‘iga qaytar , O‘sha kunning o‘zida puchga chiqar Uning barcha murod-orzulari .
19146005	Yoqub Tangrisini yordamchim deb bilgan , Rabbim deb Xudovandga umid bog‘lagan Har bir inson baxtlidir !
19146006	O‘zi yeru osmonni ham , dengizni ham , Ulardagi har bir mavjudotni ham yaratgan , U abadiy vafodorligini saqlaydi .
19146007	Xudovand ezilganlarni himoya qiladi , Ochlarga non , asirlarga ozodlik beradi .
19146008	Xudovand ko‘rlarning ko‘zini ochadi , Qaddi bukilganlarni U rostlaydi , Solihlarni sevadi Xudovand .
19146009	Xudovand g‘ariblarni asraydi , Yetim va bevalarga mador beradi , Fosiqlarni esa yo‘llaridan adashtiradi .
19146010	Xudovand abadiy hukm surgay ! Sening Xudoying , ey Sion , Davrdan-davrga saltanatli bo‘lgay ! Hamdlar bo‘lsin !
19147001	Hamdlar bo‘lsin ! Xudoyimizni tarannum etmoq Qanday yaxshi , qanday lazzatlidir ! Mana , U ko‘p maqtovga munosibdir !
19147002	Quddusni qayta qurajak Xudovand , Isroilning tarqalib ketganlarini esa O‘zi to‘plab olajak .
19147003	U ezilgan ko‘ngillarni davolab , Yaralariga malham surtadi .
19147004	U yulduzlar sonini belgilab , Hammasini nomma-nom chaqiradi .
19147005	Rabbimiz buyuk , quvvati azimdir , Donoligini esa o‘lchab bo‘lmaydi .
19147006	Xudovand xokisorlarni yuqori ko‘tarar , Betavfiqlarni esa yerga urar .
19147007	Xudovandga shukrona aytib kuylanglar , G‘ijjakda kuylanglar Xudoyimizni !
19147008	U bulutlar ila osmonni qoplaydi , Yer uchun yomg‘ir hozirlaydi , Tog‘larda esa giyoh o‘stiradi .
19147009	Hayvonlarga U rizqi-ro‘zini beradi , Qag‘illaydigan qarg‘a bolalarin to‘yg‘azadi .
19147010	Xudovand otning kuch-quvvatidan rozi bo‘lmas , Chopqirning boldirlari Unga manzur bo‘la olmas .
19147011	Xudovand O‘zidan qo‘rqadiganlardan , Inoyatiga umid bog‘laganlardan rozi bo‘lur .
19147012	Ey Quddus , Xudovandni madh qilgin ! Xudoyingga hamd — sano aytgin , ey Sion !
19147013	Udir darvozalaring tambalarini mahkamlagan , O‘rtangdagi o‘g‘illaringga barakat beradigan ,
19147014	Sarhadlaring ichra tinchlikni barqaror qilgan , Seni bug‘doy hosili bilan to‘ydiradigan .
19147015	U yer yuziga kalomini jo‘natar , Uning amri zudlik ila yelib borar .
19147016	U jun kabi qor yog‘dirar , Kul singari qirov sochar .
19147017	U parcha-parcha qilib muz yog‘dirar ; Qahraton ayoziga kim tob bera olar ?
19147018	U kalomini yuborib , ularni eritar , Shamolini yuborib , suvlarni oqizar .
19147019	U O‘z kalomini Yoqubga bildirgan , Qonun-qoidalarini Isroilga bergan .
19147020	U boshqa xalqqa buni ravo ko‘rmagan , Ular Uning hukmlarini bilmaydilar . Hamdlar bo‘lsin !
19148001	Hamdlar bo‘lsin ! Osmondan Xudovandni madh qilinglar , Balandliklardan turib Uni maqtanglar !
19148002	Ey , Uning barcha malaklari , Uni madh qilinglar ! Ey , Uning barcha qo‘shinlari , Uni madh qilinglar !
19148003	Ey quyosh va oy , Uni madh qilinglar , Ey butun nurli yulduzlar , Uni madh qilinglar !
19148004	Ey osmonu falaklar , Ey ko‘k yuqorisidagi suvlar , Uni madh qilinglar !
19148005	Xudovandning ismini madh qilsinlar , Chunki U amr etdi va ular yaratildi .
19148006	U ularni abadiy o‘rnashtirdi , Ularga qaytib bo‘lmas mangu qonun berdi .
19148007	Xudovandni yerdan turib birga madh etinglar , Ey , dengiz ajdarlari va butun tubsizliklar !
19148008	Ey , otash va do‘l , qor va bug‘ , Uning kalomiga bo‘ysunadigan bo‘ron shamoli !
19148009	Ey , tog‘lar va butun tepaliklar , Mevali daraxtlar va hamma sarv og‘ochlari !
19148010	Ey , yovvoyi hayvonlar va butun chorvalar , Sudraluvchilar va qanotli parrandalar !
19148011	Ey , dunyo podshohlari va barcha xalqlar , Xonlar va yerning barcha hokimlari !
19148012	Ey , yigitlar bilan qizlar , Qariyalar bilan yoshlar !
19148013	Barisi Xudovand ismini madh qilsin , Chunki yolg‘iz Uning ismi yuksakdir ; Uning ulug‘vorligi yerdayu osmondadir .
19148014	Barcha azizlarim shuhratini oshiray deya , U O‘ziga yaqinlashtirgan xalqiga — Isroil o‘g‘illariga g‘alaba bag‘ishlagan . Hamdlar bo‘lsin !
19149001	Hamdlar bo‘lsin ! Xudovandga yangi bir qo‘shiq ayting , Azizlar jamoatida hamdu sanolar qiling !
19149002	Isroil o‘zining Parvardigoridan sevinsin , Sion o‘g‘illari o‘z Podshohidan quvonsin !
19149003	Raqs tushib Uning ismini madh qilishsin , Doira va g‘ijjak ila Uni tarannum etishsin !
19149004	Chunki Xudovand O‘z xalqiga marhamat qilar , Xokisorlarni najot gulchambari ila sharaflar .
19149005	Azizlar sharaf ila tantana qilsinlar , Yotganda ham tarannum etsinlar !
19149006	Og‘izlarida Tangriga hamdu sanolar , Qo‘llarida esa dudama qilich bo‘lsin !
19149007	Toki ular o‘zga xalqlardan o‘ch olgaylar , Elatlarga tegishli jazosini bergaylar ;
19149008	Toki podshohlarini zanjirlar bilan , To‘ralarini po‘lat kishanlar ila bog‘lagaylar ;
19149009	Toki ularni yozilgani bo‘yicha hukm qilgaylar . Bu sharaf esa barcha Xudo azizlariga xos bo‘lgay . Hamdlar bo‘lsin !
19150001	Hamdlar bo‘lsin ! Muqaddas makonida Tangrini madh qiling ! Qudratli falagida Uni madh qiling !
19150002	Qahramonliklari uchun Uni madh qiling ! Buzrukvorligi uchun Uni madh qiling !
19150003	Burg‘u ovozi bilan Uni madh qiling ! Chang va g‘ijjak ila Uni madh qiling !
19150004	Doira va raqs bilan Uni madh qiling ! Nay va torli asboblarda Uni madh qiling !
19150005	Jarangdor zillar bilan Uni madh qiling ! Xushovoz zillar bilan Uni madh qiling !
19150006	Butun jonzod Xudovandni madh qilsin ! Hamdlar bo‘lsin !
40001001	Ibrohim o‘g‘li , Dovud o‘g‘li Iso Masihning nasabnomasi .
40001002	Ibrohimdan Is’hoq tug‘ildi . Is’hoqdan Yoqub tug‘ildi . Yoqubdan Yahudo va uning aka-ukalari tug‘ildilar .
40001003	Yahudo va Tamaradan Paras hamda Zarah tug‘ildilar . Parasdan Hasro‘n tug‘ildi . Hasro‘ndan Aram tug‘ildi .
40001004	Aramdan Amminadab tug‘ildi . Amminadabdan Nahsho‘n tug‘ildi . Nahsho‘ndan Salmo‘n tug‘ildi .
40001005	Salmo‘n va Rahobadan Bo‘az tug‘ildi . Bo‘az va Rufdan Obid tug‘ildi . Obiddan Ishay tug‘ildi .
40001006	Ishaydan podshoh Dovud tug‘ildi . Podshoh Dovud va Uriyoning sobiq xotinidan Sulaymon tug‘ildi .
40001007	Sulaymondan Rahaba’m tug‘ildi . Rahaba’mdan Abiyo tug‘ildi . Abiyodan Oso tug‘ildi .
40001008	Osodan Yo‘shafat tug‘ildi . Yo‘shafatdan Yo‘ram tug‘ildi . Yo‘ramdan Uzziyo tug‘ildi .
40001009	Uzziyodan Yo‘tam tug‘ildi . Yo‘tamdan Ahaz tug‘ildi . Ahazdan Hizqiyo tug‘ildi .
40001010	Hizqiyodan Manashe tug‘ildi . Manashedan Amo‘n tug‘ildi . Amo‘ndan Yo‘shiyo tug‘ildi .
40001011	Yo‘shiyodan Yo‘akim tug‘ildi . Yo‘akimdan Bobilga surgun bo‘lish davrida Yako‘niyo bilan aka-ukalari tug‘ildilar .
40001012	Bobildagi surgunlik davridan keyin Yako‘niyodan Sha’ltiel tug‘ildi . Sha’ltieldan Zarubobil tug‘ildi .
40001013	Zarubobildan Abihud tug‘ildi . Abihuddan Elyoqim tug‘ildi . Elyoqimdan Azo‘r tug‘ildi .
40001014	Azo‘rdan Sado‘q tug‘ildi . Sado‘qdan Axim tug‘ildi . Aximdan Elihud tug‘ildi .
40001015	Elihuddan Il’azar tug‘ildi . Il’azardan Mattan tug‘ildi . Mattandan Yoqub tug‘ildi .
40001016	Yoqubdan Maryamning eri Yusuf tug‘ildi . Maryamdan esa Masih deb atalgan Iso tug‘ildi .
40001017	Shunday qilib , Ibrohimdan Dovudgacha hammasi bo‘lib o‘n to‘rt nasl , Dovuddan Bobil surgunligigacha o‘n to‘rt nasl va Bobil surgunligidan Masih kelishigacha o‘n to‘rt nasldir .
40001018	Iso Masihning tug‘ilishi shunday sodir bo‘ldi : Uning onasi Maryam Yusufga unashtirib qo‘yilgan edi . Ularning nikohidan oldin Maryam Muqaddas Ruhdan homilador ekani ma’lum bo‘ldi .
40001019	Uning eri Yusuf esa solih odam bo‘lib , Maryamni sharmanda qilishni istamay , yashirincha qo‘yib yuborish niyatida bo‘ldi .
40001020	Buni o‘ylab ko‘rganidayoq , Xudovandning bir farishtasi tushida unga ko‘rinib : “ Ey Dovud o‘g‘li Yusuf ! — dedi , — Sen Maryamni o‘zingga xotinlikka olishdan qo‘rqma ; chunki uning vujudidagi homila Muqaddas Ruhdan paydo bo‘lgan .
40001021	U o‘g‘il tug‘adi va Uning ismini Iso qo‘yasan , chunki U O‘z xalqini gunohlaridan qutqaradi .
40001022	Bularning bari esa Xudovandning payg‘ambar orqali aytgani bajo kelishi uchun ro‘y berdi . Payg‘ambar :
40001023	“ Qiz homilali bo‘lg‘ay va o‘g‘il tuqqay , Uning ismini esa Immanuil qo‘yurlar ” , — deb karomat qilgan edi . Immanuil — “ Xudo biz bilan ” demakdir ” .
40001024	Yusuf uyg‘ongach , Xudovandning farishtasi unga buyurganidek qildi va Maryamni xotinlikka oldi .
40001025	Lekin u tug‘maguncha unga yaqinlashmadi . Nihoyat , Maryam o‘zining to‘ng‘ich o‘g‘lini tug‘di va Uning ismini Iso qo‘ydi .
40002001	Iso podshoh Hirod davrida , Yahudiyaning Baytlahm shaharchasida tug‘ilganidan keyin , sharqdan Quddusga munajjimlar keldi .
40002002	Ular : — Yahudiylarning podshohi bo‘lib tug‘ilgan bola qayerda ? Biz sharqda Uning yulduzini ko‘rdik , Unga ta’zim qilgani keldik , — dedilar .
40002003	Podshoh Hirod buni eshitgach , u bilan butun Quddus bezovtalanib ketdi .
40002004	U barcha yahudiy oliy ruhoniylari va ulamolarini to‘plab , ulardan Masihning qayerda tug‘ilishi kerakligini so‘radi .
40002005	Ular esa : — Yahudiyaning Baytlahm shahrida , — deyishdi unga , — chunki payg‘ambarning kitobida shunday yozilgan :
40002006	“ Ey Yahudo diyoridagi Baytlahm ! Sen Yahudo ulug‘laridan aslo kam emassan . Zero xalqim — Isroilni boquvchi Dohiy Sendan kelib chiqajak ” .
40002007	O‘shanda Hirod munajjimlarni yashirincha chaqirib , ulardan yulduzning paydo bo‘lgan aniq vaqtini bilib oldi .
40002008	So‘ng ularni Baytlahmga yuborib : — Boringlar , chaqaloq haqida sinchiklab surishtiringlar . Uni topgach , menga xabar beringlar , toki men ham borib Unga ta’zim qilayin , — dedi .
40002009	Munajjimlar podshohning so‘zlariga quloq solib jo‘nadilar . Ular sharqda ko‘rgan yulduz esa ularga yo‘l ko‘rsatib bordi va nihoyat , chaqaloq yotgan joy tepasiga kelib to‘xtadi .
40002010	Ular yulduzni ko‘rib , haddan ziyod quvondilar .
40002011	Uyga kirib , chaqaloqni va Uning onasi Maryamni ko‘rdilar-da , muk tushib , chaqaloqqa ta’zim qildilar . So‘ng xazinalarini ochib , Unga oltin , xushbo‘y tutatqilar va mumiyo tortiq qildilar .
40002012	Hirodga qaytmaslik haqida tushlarida ogohlantirilgandan keyin , boshqa yo‘l bilan o‘z yurtlariga qaytib ketdilar .
40002013	Munajjimlar jo‘nab ketganlaridan so‘ng , Xudovandning bir farishtasi Yusufga tushida ko‘rinib : “ O‘rningdan tur ! — dedi . — Chaqaloq bilan onasini olib , Misrga qoch va men senga biror narsa aytmagunimcha , u yerda qolgin . Chunki Hirod chaqaloqni qidirib topsa , uni halok qilish niyati bor ” .
40002014	Yusuf shu kechasiyoq turib , chaqaloq bilan onasini olib , Misrga qarab yo‘lga tushdi .
40002015	Hirodning ajali yetgunigacha , u yerda qoldi . Shu tariqa Xudovandning : “ Men O‘g‘limni Misrdan chaqirib oldim ” , — deb payg‘ambar orqali aytgan so‘zi bajo keldi .
40002016	Hirod munajjimlar tomonidan aldanganini payqagach , juda qattiq g‘azablandi . Ulardan bilib olgan vaqtga ko‘ra , Baytlahm hamda uning tevarak-atroflaridagi ikki yosh va undan kichik bo‘lgan hamma o‘g‘il bolalarni qilichdan o‘tkazgani kishi yubordi .
40002017	O‘shanda Yeremiya payg‘ambarning ushbu karomati bajo keldi :
40002018	“ Ramadan bir nido eshitilur , Cheksiz bir nolayu ohu fig‘on , bu . Bolalari uchun yig‘lar Rohila , Hech na yupatolmas , endi ular yo‘q ” .
40002019	Hirodning o‘limidan keyin Xudovandning bir farishtasi Misrda Yusufga tushida ko‘rinib :
40002020	“ O‘rningdan tur ! — dedi . — Chaqaloq bilan onasini olib , Isroil mamlakatiga yo‘l ol . Chunki chaqaloqning joniga qasd qilganlar olamdan o‘tdi ” .
40002021	Shunda Yusuf chaqaloq bilan onasini olib jo‘nadi , Isroil mamlakatiga qaytib keldi .
40002022	Ammo Yahudiyada Hirod o‘rniga uning o‘g‘li Arxelay taxtga chiqqanini eshitib , u yerga borishga qo‘rqdi . Biroq tushida vahiy kelgach , u Jalila yurtiga bordi .
40002023	U yurtning Nosira degan shahrida joylashdi . Shunday qilib , “ U nosiralik deb atalgay ” , — degan payg‘ambar so‘zi bajo keldi .
40003001	O‘sha kunlarda Yahyo payg‘ambar paydo bo‘lib , Yahudiya cho‘lida voizlik qila boshladi .
40003002	U : “ Tavba qilinglar , chunki Osmon Shohligi yaqinlashdi ! ” — deb xitob qilar edi .
40003003	Bu voqea esa Isha’yo payg‘ambarga vahiy qilingan shu oyatga to‘g‘ri keladi : “ Mana , cho‘lda nido yangramoqda : Xudovand yo‘lini tayyorlangiz , Ravon aylangiz so‘qmoqlarin ! — deya ” .
40003004	Yahyoning o‘zi tuya junidan kiyim kiyib , beliga teridan kamar taqar edi . Uning yeguligi esa chigirtka bilan yovvoyi asal edi .
40003005	Quddusda , Yahudiya yurti bo‘ylab va O‘rdun daryosi atrofida yashovchilarning hammasi Yahyo payg‘ambarning oldiga chiqar edi .
40003006	Ular gunohlarini e’tirof etib , Yahyoning buyrug‘i bilan O‘rdun suviga cho‘mib imon keltirar edilar .
40003007	Farziy va sadduqiy mazhablaridan ham talay kishi cho‘mish uchun uning oldiga kelayotganlarini Yahyo ko‘rib , ularga dedi : “ Voy ilonlar zoti ! Boshingizga keladigan Xudo g‘azabidan qochib qutulishingizni sizlarga kim uqtirdi ?
40003008	Bundan buyon tavba qilganingizga yarasha hosil beringlar !
40003009	“ Ibrohim bizning otamiz ” , deb ko‘nglingizdan o‘tkazmanglar . Men sizlarga aytamanki , Xudo shu toshlardan Ibrohimga avlod tiklashga qodir .
40003010	Hozirdanoq daraxtlar ildizida bolta yotibdi-ku . Yaxshi meva bermagan har qanday daraxt kesilib olovga tashlanadi .
40003011	Men sizlarni tavbaga chaqirish uchun suvga cho‘mdirib yuribman . Lekin mening ketimdan Kelayotgan mendan qudratlidir . Men Uning choriqlarini ko‘tarishga ham arzimayman . U sizlarni Muqaddas Ruhga va olovga cho‘mdiradi .
40003012	Uning panshaxasi qo‘lida tayyor turibdi . U o‘z xirmonini shopirib tashlaydi ; bug‘doyini omborga to‘plab , somonni so‘nmas o‘tda yondirib yuboradi ” .
40003013	O‘shanda Iso Yahyoning huzurida suvga cho‘mish uchun Jaliladan O‘rdun daryosi bo‘yiga keldi .
40003014	Lekin Yahyo Isoni to‘xtatmoqchi bo‘lib : — Men Sening huzuringda imon keltirishim kerak edi . Sen bo‘lsang , mening oldimga kelyapsanmi ? — dedi .
40003015	Iso unga javob berib : — Endi rozi bo‘l , chunki biz shu yo‘sinda ilohiy amrni to‘la bajarishimiz o‘rinlidir , — dedi . Shundan keyin Yahyo Isoga izn berdi .
40003016	Iso daryoga tushdi . U suvdan chiqqan zahoti , osmon ochilib ketdi va Xudoning Ruhi kaptarday Isoning ustiga tushib qo‘ngani ko‘rindi .
40003017	Osmondan esa : “ Bu Mening sevikli O‘g‘limdir , Undan mamnunman ” , — degan nido keldi .
40004001	O‘shanda Iso , iblisning sinovidan o‘tish uchun Muqaddas Ruh tomonidan sahroga olib borildi .
40004002	U qirq kun va qirq kecha ro‘za tutib , oxiri och qoldi .
40004003	Shunda vasvasa qiluvchi Isoning yoniga kelib Unga : — Agar Sen Xudoning O‘g‘li bo‘lsang , aytgin , bu toshlar nonga aylansin ! — dedi .
40004004	Iso unga javoban dedi : — Tavrotda : “ Inson birgina non bilan emas , balki Xudoning og‘zidan chiqqan har bir so‘z bilan yashaydi ” , deb yozilgan .
40004005	Keyin iblis Isoni tabarruk shaharga keltirdi va ma’badning tepasida turg‘izib ,
40004006	Unga dedi : — Agar Sen Xudoning O‘g‘li bo‘lsang , O‘zingni pastga tashla-chi . Chunki Zaburda shunday yozilgan-ku : “ U Sen haqda O‘z farishtalariga amr etgay : Ular Seni qo‘llarida ko‘tarib ketar , Oyog‘ing ham toshga qoqilib ketmas ” .
40004007	Iso unga : — “ Egang Xudovandni sinama ” , deb yozilgani ham bor , — dedi .
40004008	Iblis Isoni yana juda baland toqqa olib chiqib ketdi . Dunyoning barcha saltanatlarini hamda ularning hashamatini Unga ko‘rsatib :
40004009	— Agar tiz cho‘kib menga sajda qilsang , bularning hammasini Senga beraman , — dedi .
40004010	Shunda Iso : — Yo‘qol ko‘zimdan , shayton ! Chunki Tavrotda : “ Egang — Xudovandga sajda qil , birgina Unga itoatda bo‘l ” , deb yozilgan , — dedi .
40004011	Shundan so‘ng iblis Isoni tark etdi va farishtalar esa kelib , Isoga xizmat qila boshladilar .
40004012	Iso Yahyoning hibsga olinganini eshitgach , Jalilaga qaytib bordi .
40004013	U Nosira shahrida ko‘p qolmay , Zavulun va Naftoli yurtidagi ko‘l bo‘yida joylashgan Kafarnahum shahriga kelib o‘rnashdi .
40004014	Shunday qilib , Isha’yo payg‘ambarga vahiy bo‘lgan ushbu oyat bajo keldi :
40004015	“ Ey Zavulun diyori va Naftoli diyori , O‘rdun nahrining naryog‘ida , Dengiz yo‘lida joylashgan majusiylar Jalilasi !
40004016	Zulmatda qolib kelgan xalq katta ziyoni ko‘rdi , O‘lim soyasiga burkangan el ufqlari yorishdi ” .
40004017	Shu kundan boshlab Iso voizlik qiladigan bo‘lib : “ Tavba qilinglar , chunki Osmon Shohligi yaqinlab qoldi ” , — deb aytar edi .
40004018	Jalila ko‘li yonidan o‘tayotganida , Iso ko‘lga to‘r tashlab turgan ikki aka-uka — Butrus deb ataluvchi Simun va uning ukasi Idrisni ko‘rib qoldi . Ular baliqchi edilar .
40004019	Iso ularga : “ Mening orqamdan yuringlar , Men sizni inson ovchilari qilaman ” , — dedi .
40004020	Aka-uka darhol to‘rlarini qoldirib , Uning orqasidan ergashdilar .
40004021	U yerdan o‘tayotib , Iso boshqa ikki aka-uka — Zabadiyning o‘g‘li Yoqub va uning ukasi Yuhannoni ko‘rib qoldi . Ular otalari Zabadiy bilan birga qayiqda to‘rlarini yamab o‘tirishgan edi . Iso ularni ham chaqirdi .
40004022	Ular ham darhol qayiqni va otalarini qoldirib , Isoning orqasidan ergashdilar .
40004023	Iso butun Jalilani aylanib chiqdi . U yurtning ibodatxonalarida ta’lim berib , Xudoning Shohligi to‘g‘risidagi Xushxabarni e’lon qilib , odamlardagi har turli kasallik va darmonsizlikni shifolab yurdi .
40004024	U haqdagi xabar butun Suriyaga yoyildi . Turli-tuman dardu illatlardan qiynalib yurganlar , jinga chalinganlar , tutqanoq va shol kasaliga yo‘liqqanlarning hammasini Isoning oldiga keltirishar , U esa ularni sog‘aytirar edi .
40004025	Jalila va O‘nkent viloyatidan , Quddusdan , Yahudiya hamda O‘rdunning narigi tomonidagi yurtlardan kelgan ko‘plab xaloyiq Uning orqasidan ergashib bordi .
40005001	Iso talay xaloyiqni ko‘rib , toqqa chiqib o‘tirdi . Shogirdlari Uning oldiga kelishdi .
40005002	Iso ularga ta’lim berish uchun og‘zini ochib , dedi :
40005003	“ Ruhan kambag‘al bo‘lganlar baxtlidir , Chunki Osmon Shohligi ularnikidir .
40005004	Yig‘layotganlar baxtlidir , Chunki ular tasalli topur .
40005005	Beozor bo‘lganlar baxtlidir , Chunki ular yer yuziga ega bo‘lur .
40005006	Adolatga ochu chanqoqlar baxtlidir , Chunki ular to‘q bo‘lur .
40005007	Rahmdil bo‘lganlar baxtlidir , Chunki ular rahm-shafqat topur .
40005008	Pokdil bo‘lganlar baxtlidir , Chunki ular Xudoni ko‘rur .
40005009	Tinchlik o‘rnatuvchilar baxtlidir , Chunki ular Xudo o‘g‘illari deyilur .
40005010	Adolat yo‘lida jabr ko‘rganlar baxtlidir , Chunki Osmon Shohligi ularnikidir .
40005011	Men tufayli odamlar sizni haqoratlab quvg‘in etsa , siz haqda yolg‘on gapirib fisqu g‘iybat qilsa , baxtlisiz !
40005012	Sevininglar va xursand bo‘linglar , chunki sizga osmon mukofoti buyuk . Sizdan avval o‘tgan payg‘ambarlar ham shunday quvg‘in bo‘lgan ” .
40005013	“ Siz — yerning tuzisizlar . Agarda tuz kuchini yo‘qotsa , uni yana qanday sho‘r qilish mumkin ? U endi chiqitga tashlab yuboriladi , oyoq ostida poymol bo‘lishdan boshqaga yaramaydi .
40005014	Siz — dunyoning nurisizlar . Tog‘ning tepasida qurilgan shahar yashirin qololmaydi .
40005015	Shuningdek , shamni yoqib , keyin idish bilan yopib qo‘yishmaydi . Uydagilarning hammasiga yorug‘lik bersin , deb uni shamdonga qo‘yishadi .
40005016	Ayni ravishda sizning nuringiz ham insonlar oldida shunday porlasinki , ular yaxshi ishlaringizni ko‘rib , osmondagi Otangizni ulug‘lasinlar ” .
40005017	“ Meni Tavrot yoki payg‘ambar oyatlarini bekor qilgani keldi , deb o‘ylamanglar . Men bekor qilgani emas , balki bajo keltirgani keldim .
40005018	Sizga chinini aytayin : yeru osmon tugamaguncha va taqdir etilgan hamma narsa amalga oshmaguncha , Tavrotdan na bir harf , na bir nuqta o‘chadi .
40005019	Shunday qilib , kim bu amrlarning eng kichigini ham insonlarga buzib o‘rgatsa , Osmon Shohligida eng kichik bo‘ladi . Lekin kim bu amrlarni bajarib boshqalarga o‘rgatsa , Osmon Shohligida buyuk bo‘ladi .
40005020	Sizlarga aytib qo‘yay : agar sizning solihligingiz ulamolar va farziylarning solihligidan ustun kelmasa , Osmon Shohligiga kirolmaysizlar ” .
40005021	“ Qadimgilarga : “ Odam o‘ldirma ; kim odam o‘ldirsa , javobgarlikka tortiladi ” , — deb aytilganini eshitgansizlar .
40005022	Lekin Men sizga aytaman : kimki birodariga behuda g‘azablansa , javobgarlikka tortiladi . Kimki birodariga ahmoq desa , oliy mahkamada javob beradi . Kimki birodariga telba desa , jahannam olovida javob beradi .
40005023	Shunday qilib , sen xayr-ehsoningni qurbongohga olib kelganingda , agar u yerda birodaring sendan xafa ekani yodingga tushsa ,
40005024	xayr-ehsoningni u yerda , qurbongoh oldida qoldir va borib , avval birodaring bilan yarashgil . Shundan keyin kelib , xayr-ehsoningni bajo keltir .
40005025	Sen raqibing bilan qozixonaga borarkansan , yo‘l-yo‘lakay u bilan kelishishga shoshil , toki raqibing seni qoziga , qozi esa mirshabga topshirib , seni zindonga tashlamasin .
40005026	Senga chinini aytayin : oxirgi tiyiningni bermaguningcha , u yerdan chiqolmaysan ! ”
40005027	“ Qadimgilarga : “ Zino qilma ” , — deb aytilganini eshitgansizlar .
40005028	Lekin Men sizga aytaman : kim bir ayolga shahvat bilan qarasa ham , allaqachon ko‘nglida u bilan zino qilgan bo‘ladi .
40005029	Agar sening o‘ng ko‘zing gunoh qilishingga sabab bo‘lsa , uni sug‘urib tashla . Chunki butun badaning jahannamga tashlanishidan ko‘ra , a’zoyingdan birining nobud bo‘lgani sen uchun yaxshiroqdir .
40005030	Agar sening o‘ng qo‘ling gunoh qilishingga sabab bo‘lsa , uni chopib tashla . Chunki butun badaning jahannamga yo‘liqishidan ko‘ra , a’zoyingdan birining nobud bo‘lgani sen uchun yaxshiroqdir .
40005031	Yana deyilganki : “ Kim xotini bilan ajralmoqchi bo‘lsa , unga taloq xatini yozib bersin ” .
40005032	Lekin Men sizga aytaman : kim bevafolik aybidan boshqa sabab bilan xotinidan ajralsa , unga zino qilishga sabab topib beradi . Shuningdek , kim ajralgan xotinga uylansa , zino qilgan bo‘ladi ” .
40005033	“ Yana qadimgilarga : “ Qasamdan qaytma . Ichgan qasamlaringni Xudovand oldida bajo keltir ” , — deb aytilganini eshitgansizlar .
40005034	Lekin Men sizga aytaman : hech qanday qasam ichmanglar — na osmon haqi , chunki u Xudoning taxtidir ;
40005035	na yer haqi , chunki u Xudoning poyandozidir ; na Quddus haqi , chunki u Buyuk Podshohning shahridir .
40005036	Boshing haqi ham qasam ichma , chunki sen bironta sochingni oq yoki qora qilolmaysan .
40005037	Sizlarning so‘zingiz faqat “ ha ” yoki “ yo‘q ” bo‘lsin . Bundan ortig‘i esa shaytonlikdir ” .
40005038	“ Sizlar : “ Ko‘z evaziga ko‘z , tish evaziga tish ” , — deb aytilganini eshitgansizlar .
40005039	Lekin Men sizga aytaman : yomonga qarshi chiqma . Kim sening o‘ng chakkangga ursa , unga ikkinchisini ham o‘gir .
40005040	Kim sen bilan da’volashib , ko‘ylagingni olmoqchi bo‘lsa , unga to‘ningni ham berib yubor .
40005041	Kim seni bir chaqirim yo‘l yurishga majbur qilsa , u bilan ikki chaqirim yur .
40005042	Sendan so‘raganga ber , sendan qarz olmoqchi bo‘lgandan yuz o‘girma ” .
40005043	“ Yana : “ Qardoshingni sevgin , dushmaningdan nafratlan ” , — deb aytilganini eshitgansizlar .
40005044	Lekin Men sizga aytaman : dushmanlaringizni sevinglar . [ Sizni la’natlaganlarni duo qilinglar . Sizdan nafratlanganlarga yaxshilik qiling . Sizning nomingizga isnod keltirganlar uchun , ] sizga jabr-zulm o‘tkazganlar uchun ibodat qilinglar .
40005045	Shunda siz osmondagi Otangizning o‘g‘illari bo‘lasizlar . Chunki U O‘z quyoshini yovuzlar ustida ham , yaxshilar ustida ham balqitadi , yomg‘irini solihlar ustiga ham , fosiqlar ustiga ham yog‘diradi .
40005046	Agar sizni sevadiganlarnigina sevsangiz , bundan sizga rahmat bo‘lurmi ? Soliqchilar ham xuddi shunday qilishmaydimi ?
40005047	Agar siz faqat birodarlaringiz bilangina salomlashsangiz , qanday fazilatli ish qilgan bo‘lasizlar ? Butparastlar ham xuddi shunday qilishmaydimi ?
40005048	Shunday qilib , osmondagi Otangiz barkamol bo‘lgani kabi , siz ham barkamol bo‘linglar ” .
40006001	“ Ehtiyot bo‘linglar , savobli ishingizni odamlarga ko‘rinish uchun hammaning ko‘z o‘ngida qilmanglar . Aks holda osmondagi Otangizdan mukofot ololmaysizlar .
40006002	Shunday qilib , sen birovga sadaqa bermoqchi bo‘lsang , o‘tgan-ketganga jar solma . Ikkiyuzlamachilargina odamlardan olqish olish uchun ibodatxonalarda va ko‘cha-ko‘yda shunday qiladilar . Sizlarga chinini aytayin : bular o‘zlariga yarasha mukofotni olib bo‘ldilar .
40006003	Sen sadaqa berayotganingda , chap qo‘ling o‘ng qo‘ling nima qilayotganini bilmasin .
40006004	Ya’ni sening muruvvating yashirin bo‘lsin . Shunda yashirin bo‘lganlarni ko‘ruvchi Otang seni aniq taqdirlaydi ” .
40006005	“ Ibodat qilayotganingizda , odamlarga ko‘rinish uchun ibodatxonalarda va ko‘cha burchaklarida turib ibodat qilishni yaxshi ko‘radigan ikkiyuzlamachilarga o‘xshamanglar . Sizlarga chinini aytayin : ular o‘zlariga yarashasini olib bo‘ldilar .
40006006	Sen esa ibodat qilayotganingda o‘z hujrangga kir va eshikni berkitib , yashirin bo‘lgan Otangga ibodat qil . Shunda yashirin bo‘lganlarni ko‘ruvchi Otang seni aniq taqdirlaydi .
40006007	Ibodat qilayotganingizda , majusiylar kabi ortiqcha so‘zlarni takrorlab turmanglar . Ular : ko‘p so‘zlasam , ibodatim ijobat bo‘ladi , deb o‘ylaydilar .
40006008	Ularga o‘xshamanglar , chunki Otangiz nimalarga muhtojligingizni Undan so‘rashingizdan oldin biladi .
40006009	Sizlar esa bunday ibodat qilinglar : Bizning osmondagi Otamiz ! Sening muqaddas isming ulug‘lansin .
40006010	Sening Shohliging kelsin . Osmonda bo‘lgani kabi , Yerda ham Sening irodang bajo kelsin .
40006011	Bugungi rizq-ro‘zimizni bergin .
40006012	Bizga gunoh qilganlarni biz kechirgandek , Sen ham bizning gunohlarimizni kechirgin .
40006013	Bizni vasvasaga duchor qilmagin , Ammo yovuz shaytondan xalos qilgin . [ Saltanat , kuch-qudrat va shon-shuhrat to abad Senikidir . Omin . ]
40006014	Agar siz boshqalarning ayb-gunohlarini kechirsangizlar , samoviy Otangiz ham sizni kechiradi .
40006015	Biroq , agar siz boshqalarning ayb-gunohlarini kechirmasangizlar , Otangiz ham sizni kechirmaydi ” .
40006016	“ Ro‘za tutayotganingizda , ikkiyuzlamachilar kabi qovoq osiltirib yurmanglar . Ular ro‘za ekanlarini odamlarga bildirish uchun o‘zlarini avzoyi buzuq qilib ko‘rsatadilar . Sizlarga chinini aytayin : ular o‘zlariga yarashasini olib bo‘ldilar .
40006017	Lekin sen ro‘za tutganingda , o‘zingni yuvib-tarab yurgin ,
40006018	toki ro‘za tutganing insonlarga emas , balki yashirin bo‘lgan Otangga oshkor bo‘lsin . Yashirin bo‘lganlarni ko‘ruvchi Otang esa seni aniq taqdirlaydi ” .
40006019	“ Bu dunyoda kuya va zang yeb ketadigan hamda o‘g‘ri teshib talaydigan xazinalarni jamlamanglar .
40006020	Aksincha , kuya va zang yeb ketmaydigan , o‘g‘ri teshib talamaydigan u dunyoning xazinalarini jamlanglar .
40006021	Xazinangiz qayerda bo‘lsa , yuragingiz ham o‘sha yerda bo‘lur .
40006022	Ko‘z — tanning chirog‘idir . Agar sening ko‘zing tiniq bo‘lsa , butun taning ham yorug‘ bo‘lur .
40006023	Ammo ko‘zing yomon bo‘lsa , butun taning ham qorong‘i bo‘lur . Agarda ichingdagi nur qorong‘i bo‘lib tursa , u qorong‘ilik qanchalik qo‘rqinchli bo‘lur !
40006024	Hech kim ikki xo‘jayinga xizmat qilolmaydi . U yo birini yomon ko‘rib , boshqasini sevadi , yoki biriga ixlos qo‘yib , boshqasini xorlaydi . Siz ham Xudoga , ham pulga birdek sig‘ina olmaysizlar ” .
40006025	“ Binobarin , sizga shuni aytaman : nima yeb , nima ichamiz , deb joningiz uchun , nima kiyamiz , deb taningiz uchun tashvishlanib yurmanglar . Jon ovqatdan , tan esa kiyimdan afzal emasmi ?
40006026	Ko‘kda uchuvchi qushlarga qaranglar : ular na ekadi , na o‘radi , na omborga don yig‘adi . Shunga qaramay , samoviy Otangiz ularning rizqini beradi . Siz esa ulardan ancha a’loroq emasmisiz ?
40006027	Sizlardan kim tashvishlanib , o‘z umrini bir lahza bo‘lsin uzaytira olar ekan ?
40006028	Nega kiyim uchun tashvishlanasizlar ? Dashtdagi piyozgullarning qanday o‘sishiga qarab , ibrat olinglar : ular na mehnat qilar , na charx yigirar .
40006029	Ammo sizlarga aytib qo‘yay : hatto podshoh Sulaymon ham o‘zining shuhrat cho‘qqisida bularning hech biriday kiyinmagan edi .
40006030	Agar Xudo bugun bor bo‘lib , ertaga o‘choqqa otiladigan dasht o‘tiga shunday zeb bergan bo‘lsa , sizni undan kam ko‘rarmidi , ey imoni sustlar ? !
40006031	Shunday ekan , nima yeymiz , nima ichamiz , nima kiyamiz , deb tashvishlanib yurmanglar .
40006032	Majusiylar hadeb bularning g‘amida yurishadi . Lekin samoviy Otangiz siz bularning bariga muhtoj ekaningizni biladi-ku !
40006033	Siz avvalo Xudoning Shohligi va Uning irodasi payidan bo‘linglar , shunda bularning hammasi sizga qo‘shimcha qilib beriladi .
40006034	Binobarin , ertagi kun haqida tashvish tortmanglar . Ertaning tashvishi ertaning o‘ziga tegishlidir . Har bir kunning dardi o‘ziga yetar ” .
40007001	“ Boshqalarni hukm qilmanglar , siz ham mahkum bo‘lmaysiz .
40007002	Sizlar qanday hukm qilsangiz , sizga ham shunday hukm o‘tkaziladi . Sizlar qanday o‘lchov bilan o‘lchasangiz , sizga ham shunday o‘lchov tatbiq etiladi .
40007003	Nega sen birodaring ko‘zidagi cho‘pni ko‘rasanu , lekin o‘z ko‘zingdagi xodani sezmaysan ?
40007004	Sening ko‘zingda xoda bor ekan , qanday qilib birodaringga : “ Kel , ko‘zingdagi cho‘pni chiqarib olay ” , — deysan ?
40007005	Ey ikkiyuzlamachi ! Oldin o‘z ko‘zingdan xodani chiqarib ol , keyin birodaring ko‘zidan cho‘pni qanday chiqarmoq uchun ko‘zing ochiladi .
40007006	Muqaddas bo‘lgan narsani itlarga bermang , marvaridlaringizni cho‘chqalar oldiga tashlamang . Tag‘in bularni oyoq-osti qilib , so‘ngra o‘zingizni tilka-pora qilmasinlar ! ”
40007007	“ So‘rab turing , sizga beriladi . Izlab turing , topasizlar . Taqillatib turing , sizga ochiladi .
40007008	Chunki har bir so‘ragan olar , izlagan topar , taqillatganga eshik ochilar .
40007009	Orangizda bir kimsa bormi , o‘g‘li undan non so‘raganda , unga tosh bersa ?
40007010	Yoki baliq so‘raganda , unga ilon bersa ?
40007011	Sizlar yovuz bo‘la turib , bolalaringizga yaxshi hadyalar berishni bilsangiz , boz ustiga osmondagi Otangiz Undan so‘raganlarga mo‘l-ko‘l ne’matni beradi !
40007012	Odamlar sizga qanday muomala qilishlarini istasangiz , siz ham ularga shunday muomalada bo‘ling . Tavrot va payg‘ambarlar ta’limotining mag‘zi shundadir ” .
40007013	“ Tor eshikdan kiringlar ! Chunki halokatga eltuvchi yo‘l ko‘p enli , darvozasi esa kengdir . Ana , shu tomon yurayotganlar ko‘p .
40007014	Hayot sari eltuvchi yo‘l esa tang , eshigi juda tordir . Bu yo‘lni topadiganlar oz ” .
40007015	“ Soxta payg‘ambarlardan ehtiyot bo‘linglar ! Ular sizning oldingizga qo‘y kiyimida keladilar , lekin ichlaridan yirtqich bo‘rilardir .
40007016	Ularni mevalaridan bilib olasizlar . Tikanakdan uzum , yoki yantoqdan anjir terisharmikan ?
40007017	Har bir yaxshi daraxt yaxshi meva berar , yomon daraxt esa yomon meva berar .
40007018	Yaxshi daraxt yomon meva berolmas , yomon daraxt ham yaxshi meva berolmas .
40007019	Yaxshi meva bermaydigan har bir daraxt esa kesilib , olovga tashlanadi .
40007020	Shunday qilib , soxta payg‘ambarlarni mevalaridan bilib olasizlar .
40007021	Meni “ Yo Rabbiy , yo Rabbiy ” deb chaqirgani bilan har bir odam Osmon Shohligiga kiravermaydi . Bunga osmondagi Otamning irodasini bajo keltiruvchigina erishadi .
40007022	Qiyomat kunida ko‘plar Menga : “ Yo Rabbiy , yo Rabbiy , bizlar Sening noming bilan bashorat qilmadikmi ? Sening noming bilan jinlarni quvib chiqarmadikmi ? Sening noming bilan ko‘pgina mo‘jizalar yaratmadikmi ? ” — deydilar .
40007023	O‘sha vaqtda Men ularning yuziga qarab : Men sizlarni hech qachon tanigan emasman . Ey badkirdorlar , Mening oldimdan ketinglar ! — deyman ” .
40007024	“ Endi kim Mening bu so‘zlarimni eshitib , ularni bajo keltirsa , uni o‘z uyini tosh ustiga qurgan farosatli odamga o‘xshataman .
40007025	Yomg‘ir yog‘ib , sellar toshib , shamollar esib , u uyni bosib qolibdi . Lekin tosh ustiga o‘rnatilgani uchun qulamabdi .
40007026	Biroq kim Mening bu so‘zlarimni eshitib , ularni bajo keltirmasa , o‘z uyini qum ustiga qurgan farosatsiz odamga o‘xshaydi .
40007027	Yomg‘ir yog‘ib , sellar toshib , shamollar esib , u uyni bosib qolibdi . Uy esa qulab , yer bilan yakson bo‘libdi ” .
40007028	Iso bu so‘zlarni aytib bo‘lgandan keyin , xaloyiq Uning ta’limotiga hayron qoldi .
40007029	Chunki Iso ularga ulamolar va farziylar kabi emas , balki qudratli kuch egasiday ta’sirchan ta’lim berar edi .
40008001	Iso tog‘dan tushgach , tumonat xaloyiq Uning orqasidan ergashdi .
40008002	Shu o‘rtada bir moxov Unga yaqinlashib , sajda qildi-da : — Hazrat , agar istasang , meni moxovlikdan pok qila olasan , — dedi .
40008003	Iso qo‘lini uzatdi va unga tegizib : — Istayman , pok bo‘l ! — dedi . Moxov shu zahoti dardidan forig‘ bo‘ldi .
40008004	Iso unga : — Ehtiyot bo‘l , buni hech kimga aytma . Lekin borib , o‘zingni ruhoniyga ko‘rsat va sog‘ayganingni tasdiqlatgin , Muso payg‘ambar buyurgan qurbonlikni keltirib ber , — dedi .
40008005	Iso Kafarnahum shahriga kirib kelayotganda , bir yuzboshi Uning oldiga keldi va yolvorib :
40008006	— Hazrat , mening xizmatkorim uyda shol bo‘lib g‘oyat qiynalib yotibdi , — dedi .
40008007	Iso unga : — Men borib uni sog‘aytiraman , — dedi .
40008008	Yuzboshi javob berib : — Hazrat ! — dedi , — Kulbamga oyoq bosishing uchun men munosib emasman . Sen birgina so‘z aytsang , bas , xizmatkorim sog‘ayib ketadi .
40008009	Chunki men ham buyruqqa tobe odamman , shuningdek , mening buyrug‘imga bo‘ysunuvchi askarlarim ham bor . Biriga “ ket ” desam , ketadi . Boshqasiga “ kel ” desam , keladi . Biron xizmatkorimga “ shuni qil ” desam , qiladi .
40008010	Iso buni eshitgach hayron qoldi . Orqasidan ergashib kelayotganlarga : — Sizlarga chinini aytayin , — dedi , — Men bunchalik buyuk ishonchni Isroilning biron joyida ham topmadim .
40008011	Sizlarga shuni aytaman : qiyomatda sharqu g‘arbdan ko‘plar kelib , Osmon Shohligida Ibrohim , Is’hoq va Yoqub bilan birga ziyofatga o‘tirishadi .
40008012	Lekin Shoh ahlining o‘zlari esa tashqi qorong‘ilikka otiladilar . U yerda zor yig‘lab , tish g‘ichirlatadilar .
40008013	Keyin Iso yuzboshiga : — Bor , sen ishonganingdek bo‘lsin , — dedi . Yuzboshining xizmatkori esa o‘sha zahoti sog‘ayib ketdi .
40008014	Iso Butrusning uyiga kelganda , uning qaynonasi isitmalab yotganini ko‘rdi .
40008015	Iso uning qo‘liga tegishi bilan isitmasi tushdi . Ayol esa turib , Unga xizmat qila boshladi .
40008016	Kech kirishi bilan , jinga chalingan bir talay kishini Isoning oldiga keltirishdi . U so‘z bilan yomon ruhlarni quvib chiqardi , dardga yo‘liqqanlarning hammasini sog‘aytirdi .
40008017	Shu tariqa Isha’yo payg‘ambarga vahiy bo‘lgan ushbu oyat bajo keldi : “ U bizning kasalliklarimizni ko‘tardi , Dardlarimizni esa O‘zi chekdi ” .
40008018	Iso atrofida ko‘p xaloyiqni ko‘rgach , shogirdlariga narigi tomonga suzib o‘tishni buyurdi .
40008019	Shu vaqtda bir ulamo Unga yaqinlashib : — Ustoz , qayerga borma , men Sening orqangdan yuraman , — dedi .
40008020	Iso unga : — Tulkilarning inlari bor , osmon qushlarining uyalari bor . Lekin Inson O‘g‘lining bosh suqadigan joyi yo‘q , — dedi .
40008021	Shogirdlardan boshqa biri Isoga : — Hazrat , oldin borib otamni ko‘mib kelishimga ijozat ber , — dedi .
40008022	Lekin Iso unga : — Sen Mening orqamdan yur . O‘liklarni qo‘y , ularni o‘zicha o‘lik bo‘lganlar ko‘msin , — dedi .
40008023	Iso qayiqqa tushganda , Uning ketidan shogirdlari ham tushishdi .
40008024	Qo‘qqisdan ko‘lda kuchli to‘fon ko‘tarildi , qayiq to‘lqinlar og‘ushida qoldi . Iso esa uyquda edi .
40008025	Shogirdlari Uning yoniga bordi-da , Uni uyg‘otishib : — Yo Rabbiy , bizlarni qutqar , halok bo‘lyapmiz ! — deyishdi .
40008026	Iso ularga : — Hoy imoni sustlar , buncha qo‘rqoq bo‘lmasangiz ? ! — dedi . So‘ng turib , shamolga va ko‘lga do‘q urdi . Shu zahoti chuqur sukunat cho‘kdi .
40008027	Odamlar esa bir-biriga : — Bu qanaqa kishiki , shamol ham , ko‘l ham Unga bo‘ysunsa ? — deb hayratlanishdi .
40008028	Iso narigi qirg‘oqqa , Gergesa yurtiga yetib kelganida , qabriston lahadlaridan chiqib kelgan , jinga chalingan ikki kishi Unga ro‘baro‘ bo‘ldi . Ular juda vahshiy bo‘lganliklari uchun , hech kim bu yo‘ldan o‘tolmas edi .
40008029	Ular shunday baqira boshlashdi : — Ey Xudoning O‘g‘li Iso , bizda nima ishing bor ? Bu yerga bizlarni vaqtidan oldin qiynagani keldingmi ?
40008030	Ulardan uzoqroqda katta to‘ng‘iz podasi o‘tlab yurgan edi .
40008031	Jinlar Isoga yolvorib : — Agar bizlarni quvib chiqaradigan bo‘lsang , unda to‘ng‘iz podasiga yuborgin , — deyishdi .
40008032	Iso ularga : — Boringlar ! — deyishi bilanoq , ular odamlardan chiqib ketib , to‘ng‘iz podasiga kirib oldilar . Shu onda butun to‘ng‘iz podasi tik qiyalikdan ko‘l tomon yopirilib , suvda nobud bo‘ldi .
40008033	To‘ng‘iz boquvchilar esa qochib shaharga borishdi va yuz bergan hamma hodisani , shuningdek , jinga chalinganlar bilan bo‘lib-o‘tgan voqeani gapirib berishdi .
40008034	Shunda butun shahar aholisi Isoning qarshisiga chiqdi . Uni ko‘rgach , yurtlari hududidan chiqib ketishini iltimos qilishdi .
40009001	Shundan keyin Iso qayiqqa tushib , ko‘lning berigi tomoniga qaytib suzib o‘tdi . U O‘z shahri — Kafarnahumga kirib kelgan zahoti
40009002	Uning oldiga to‘shakda yotgan bir shol odamni ko‘tarib keldilar . Iso ularning ishonchini ko‘rib , sholga : — Dadil bo‘l , bolam , gunohlaring kechirildi , — dedi .
40009003	Shunda ulamolardan ba’zilari o‘zlaricha : “ Bu kufrlik qilyapti-ku ! ” — deyishdi .
40009004	Iso esa ularning mulohazalarini payqab , dedi : — Nega sizlar ko‘ngillaringizdan yomon fikrlarni o‘tkazyapsiz ?
40009005	“ Gunohlaring kechirildi ” , — deb aytish osonroqmi , yoki : “ O‘rningdan turib yura qol ” , — deb aytishmi ?
40009006	Lekin Inson O‘g‘lining yer yuzida gunohlarni kechirish qudrati borligini ham bilib qo‘yinglar . Shundan so‘ng Iso sholga qayrilib : — O‘rningdan tur , to‘shagingni olib uyingga ket ! — dedi .
40009007	Shol esa o‘rnidan turdi-da , to‘shagini olib o‘z uyiga ravona bo‘ldi .
40009008	Bu voqeani ko‘rgan xaloyiq o‘ta hayron bo‘lib , insonlarga bunday qudrat bergan Xudoni olqishladi .
40009009	Iso u yerdan o‘tayotganda , soliq yig‘adigan joyda o‘tirgan Matto ismli odamni ko‘rib qoldi-da , unga : — Mening orqamdan yur ! — dedi . U esa o‘rnidan qalqib , Isoning orqasidan yurdi .
40009010	Iso uyda yeb-ichib o‘tirar ekan , ko‘pgina soliqchilar va har xil gunohkor kishilar ham kelib , dasturxon atrofida Iso bilan shogirdlariga qo‘shilishdi .
40009011	Farziylar buni ko‘rib , Isoning shogirdlaridan : — Nega Ustozingiz soliqchilaru gunohkorlar bilan birga yeb-ichib o‘tiribdi ? — deb so‘radilar .
40009012	Iso buni eshitgach , ularga dedi : — Sog‘lar emas , bemorlar tabibga muhtojdir .
40009013	Yaxshisi sizlar borib , Tavrotdagi : “ Men qurbon emas , rahm-shafqat istayman ” , degan oyatning ma’nosini o‘rganib olinglar . Chunki Men taqvodorlarni emas , balki gunohkorlarni tavbaga chaqirgani kelganman .
40009014	U vaqt Yahyoning shogirdlari Isoning oldiga kelib so‘radilar : — Bizlar va farziylar ko‘p ro‘za tutamiz-u , Sening shogirdlaring-chi , nega tutmaydilar ?
40009015	Iso ularga dedi : — Kuyov davrada bo‘lgan vaqtda to‘y ahli aza tutarmikin ? Biroq kuyov ulardan judo bo‘lgan kunlar keladi , ana o‘shanda ro‘za tutadilar .
40009016	Hech kim eski kiyimga yangi matodan yamoq solmaydi . Chunki yangi yamoq eski kiyimdan so‘kilib , kiyimni battar sitib yuboradi .
40009017	Shuningdek , yangi sharobni ham eski meshga quymaydilar . Chunki eskining tagi tushadi , sharob to‘kiladi va mesh ham nobud bo‘ladi . Aksincha , yangi sharobni yangi meshga quyadilar , u ham , bu ham saqlab qolinadi .
40009018	Iso ularga bu so‘zlarni aytib turganda , qaysi bir jamoaboshi kelib , Isoga ta’zim qildi-da : — Mening qizim hozir o‘ldi . Biroq Sen kelib unga qo‘lingni tekizsang , u yana tirilib ketadi , — dedi .
40009019	Iso o‘rnidan turib , shogirdlari bilan u odamning orqasidan bordi .
40009020	Shu payt o‘n ikki yildan beri qon ketishidan qiynalib yurgan bir ayol Isoga orqa tomondan yo‘lab , kiyimining etagiga qo‘l tegizdi .
40009021	U o‘zicha : “ Agar kiyimiga bir tegib olsam bas , sog‘ayib ketaman ” , — deb o‘ylagan edi .
40009022	Iso orqasiga o‘girilib , ayolni ko‘rgach : — Dadil bo‘l , qizim , ishonching seni qutqardi , — dedi . Ayol shu zahoti dardidan xalos bo‘ldi .
40009023	Iso boshliqning uyiga yetib , nay chaluvchilarni va qiy-chuv qilayotgan olomonni ko‘rgach :
40009024	— Bu yerdan tashqariga chiqinglar ! Qizcha o‘lgan emas , uxlab yotibdi , — dedi . Ular esa Uning ustidan kulishdi .
40009025	Olomon tashqariga chiqarilgandan so‘ng Iso ichkariga kirib , qizchaning qo‘lidan ushladi . Qizcha esa o‘rnidan turib ketdi .
40009026	Bu hodisa xabari mamlakat bo‘ylab ovoza bo‘ldi .
40009027	Iso u yerdan jo‘nab ketayotganda , ikki ko‘r Uning orqasidan ergashgancha dod solib : — Ey Dovud O‘g‘li Iso , bizlarga rahm qil ! — deb faryod chekishardi .
40009028	Iso uyga qaytganda , ko‘rlar Uning yoniga kelishdi . Iso ulardan so‘radi : — Men xohishingizni bajo qilishga kuchim borligiga ishonasizlarmi ? — Ishonamiz , Hazrat ! — deb javob berishdi ular .
40009029	Shunda Iso ularning ko‘zlariga tegib : — Sizning ishonchingizga yarasha bo‘lsin , — dedi .
40009030	Shu bilan ularning ko‘zlari ochilib ketdi . — Buni hech kim bilmasin , tag‘in ! — deb Iso ularga qattiq tayinladi .
40009031	Ular esa u yerdan chiqiboq , butun mamlakat bo‘ylab U haqda ovoza tarqatib yuradigan bo‘lishdi .
40009032	U kishilar endi chiqib borayotganda , jin chalgan bir soqovni Isoning oldiga keltirishdi .
40009033	Iso jinni quvib chiqargandan keyin , soqov gapira boshladi . Xalq esa hayratda qolib : — Isroilda bunday hodisa hech qachon bo‘lgan emas , — dedi .
40009034	Bunga farziylar : — U jinlar boshlig‘ining kuchi bilan jinlarni quvib chiqaryapti-ku , — deb g‘ingshidilar .
40009035	Iso hamma shahar-qishloqlarni aylanadigan bo‘ldi . Mahalliy ibodatxonalarda ta’lim berib , Xudoning Shohligi to‘g‘risidagi Xushxabarni e’lon qilar va odamlarning har xil dardu darmonsizliklarini davolar edi .
40009036	Xalq olomonini ko‘rib , Iso ularga achindi ; chunki cho‘ponsiz qo‘ylarday dovdiragan va holdan toygan edilar .
40009037	O‘sha vaqtda Iso O‘z shogirdlariga dedi : “ Hosil mo‘l , biroq yumushchilar oz .
40009038	O‘z hosilingni yig‘ib-teradigan yumushchilar yubor , deb hosil Egasiga iltijo qilinglar ” .
40010001	Iso O‘zining o‘n ikki shogirdini yoniga chaqirib , odamlardan yomon ruhlarni quvib chiqarish va har qanday dardu illatni sog‘aytirish uchun ularga qudrat ato etdi .
40010002	Ushbu o‘n ikki havoriyning ismlari esa quyidagicha : birinchisi Butrus deb atalgan Simun va uning ukasi Idris , keyin Zabadiyning o‘g‘illari Yoqub bilan ukasi Yuhanno ,
40010003	Filip , Bartolmey , To‘ma , soliqchi Matto , Alfeyning o‘g‘li Yoqub va Taddey deb atalgan Leviy ,
40010004	vatanparvar Simun hamda Isoning xoini Yahudo Ishqariyot .
40010005	Iso bu o‘n ikkovini jo‘natib , buyruq berdi : “ Majusiylar yo‘liga oyoq bosmanglar va samariyaliklarning biron shahriga kirmanglar .
40010006	Aksincha , adashgan qo‘ylarga o‘xshagan Isroil xalqi oldiga boringlar .
40010007	Yo‘lingiz qayga tushmasin , elga : “ Osmon Shohligi yaqinlab qoldi ” , — deb e’lon qilinglar .
40010008	Xastalarni sog‘aytiringlar , moxovlarni pok qilinglar , o‘liklarni tiriltiringlar , jinlarni quvib chiqaringlar . Tekin oldingizlar , tekin beringlar .
40010009	Belbog‘laringizga oltin , kumush yoki mis pul ham tugmanglar .
40010010	Yo‘l uchun na to‘rva , na bir juft ko‘ylak , na choriq va na hassa olinglar . Chunki mehnatkash o‘zining non-nasibasiga munosibdir .
40010011	Qaysi shahar yoki qishloqqa kirsangiz , u yerda o‘zingizga munosiblarnigina yo‘qlab boring va jo‘naguningizcha o‘sha yerda qolinglar .
40010012	Uyga kirayotganingizda uy ahliga salom beringlar .
40010013	Agar u uy ahli niyatingizga munosib bo‘lsa , ularning boshi salomat bo‘ladi . Agarda munosib bo‘lmasa , salomingiz sizga qaytib keladi .
40010014	Agar kim sizni qabul qilmasa va so‘zlaringizga quloq solmasa , u uydan yoki shahardan chiqib ketayotganingizda oyoqlaringizdan changni ham qoqib ketinglar .
40010015	Sizga chinini aytayin : qiyomat kunida bunday shahardan ko‘ra Sado‘m va G‘amo‘ra yerining ahvoli yengilroq bo‘ladi ” .
40010016	“ Mana , Men sizlarni bo‘rilarning orasiga qo‘ylar kabi yuboryapman . Siz ilonday ziyrak , kaptarday sodda bo‘linglar .
40010017	Insonlardan ehtiyot bo‘linglar ; chunki sizlarni adliyaga topshirib , ibodatxonalarda kaltaklaydilar .
40010018	Mening nomim uchun sizlarni hokimlar va podshohlar qoshiga olib boradilar , siz esa ular va turli xalqlar oldida Mening guvohlarim bo‘lasizlar .
40010019	Sizni tutib berishayotganda esa nimani aytamiz , qanday gapiramiz , deb o‘ylab qayg‘urmanglar . Nima aytishingiz kerakligi o‘sha onda sizlarga uqtiriladi .
40010020	Chunki o‘zlaringiz emas , ichingizdagi Otangizning Ruhi gapiradi .
40010021	Aka ukasini , ota o‘g‘lini o‘limga topshiradi . Bolalar o‘z ota-onalariga qarshi chiqib , ularni o‘ldirtiradilar .
40010022	Mening nomim tufayli hamma sizlardan nafratlanadi . Lekin oxirigacha chidagan qutuladi .
40010023	Agar sizlarni bir shahardan quvsalar , boshqasiga qochib o‘tinglar . Sizlarga chinini aytayin : sizlar Isroilning shaharlarini aylanib chiqishga ulgurmasingizdan , Inson O‘g‘li yer yuziga qaytib keladi .
40010024	Shogird o‘zining ustozidan yuqori bo‘lmas , xizmatkor o‘zining xo‘jayinidan yuqori bo‘lmas .
40010025	Shogirdga o‘zining ustoziday , xizmatkorga o‘zining xo‘jayiniday bo‘lsa kifoyadir . Agar uy egasiga iblis deb nom qo‘yishgan bo‘lsa , unda uy ahlini yana nimalar deyishmaydi ! ”
40010026	“ Shunday qilib , ulardan qo‘rqmanglar ! Chunki ochilmay qoladigan hech qanday yashirin narsa yo‘q , ma’lum bo‘lmaydigan hech qanday sir ham yo‘qdir .
40010027	Sizga qorong‘ilikda gapirayotganlarimni yorug‘likda aytaveringlar . Qulog‘ingizga shivirlab aytilayotganlarni tomlarning ustidan e’lon qilaveringlar .
40010028	Tanni o‘ldirib , jonni esa o‘ldira olmaydiganlardan qo‘rqmanglar . Yaxshisi , jonni ham , tanni ham jahannamda halok etishga qodir bo‘lgan Xudodan qo‘rqinglar .
40010029	Ikkita chumchuq bir tangaga sotilmaydimi ? Ammo Otangiz rozi bo‘lmasdan , ularning bittasi ham yerga tushmaydi .
40010030	Sizlarga kelganda , boshingizdagi sochlarning hammasi ham sanalgandir .
40010031	Shuning uchun qo‘rqmanglar , sizlar talay chumchuqlardan ko‘ra qadrliroqsiz ” .
40010032	“ Kimda-kim insonlar oldida Meni tan olsa , Men ham osmondagi Otamning oldida uni tan olaman .
40010033	Biroq , kim insonlar oldida Meni inkor etsa , Men ham osmondagi Otamning oldida uni inkor etaman .
40010034	Meni yer yuziga tinchlik keltirish uchun kelgan , deb o‘ylamanglar . Men tinchlik emas , balki qilich keltirgani kelganman .
40010035	Odamni otasidan , qizni onasidan , kelinni qaynonasidan ajratish uchun kelganman .
40010036	Odamning dushmanlari o‘z uyidagilar bo‘ladi .
40010037	Ota yoki onasini Mendan ortiq sevgan Menga loyiq emas . O‘g‘li yoki qizini Mendan ortiq sevgan Menga loyiq emas .
40010038	Kimki o‘z xochini olib , ortimdan ergashmasa , Menga loyiq emas .
40010039	O‘z jonini ayamoqchi bo‘lgan uni yo‘qotadi . Men uchun jonini yo‘qotgan esa jon topadi .
40010040	Sizni qabul qilgan Meni qabul qiladi . Meni qabul qilgan esa Meni Yuborganni qabul qilgan bo‘ladi .
40010041	Kim payg‘ambarni payg‘ambar deb qabul qilsa , u payg‘ambarga yarasha ehson oladi . Kim solihni solih deb qabul qilsa , u solihga yarasha ehson oladi .
40010042	Kimki shogirdlik hurmati deb , bularning hatto eng kichigiga bir piyola sovuq suvgina ichirsa ham , chindan sizlarga aytamanki , u ehsoniga sazovor bo‘lur ” .
40011001	Iso o‘n ikki shogirdiga ushbularni buyurib bo‘lgach , yaqin shaharlarda ta’lim berish va voizlik qilish uchun u yerdan jo‘nadi .
40011002	Zindonda yotgan Yahyo esa Masihning qilayotgan ishlarini eshitgach , o‘z shogirdlaridan ikkitasini Uning oldiga yuborib :
40011003	“ Keladigan Qutqaruvchi Senmisan , yoki biz boshqasini kutaylikmi ? ” — deb Undan so‘ratdi .
40011004	Iso javob berib ularga dedi : “ Boringlar , eshitib ko‘rayotganlaringizni Yahyoga bildiringlar :
40011005	Ko‘rlar ko‘ryapti , cho‘loqlar yuryapti , moxovlar tuzalyapti , karlar eshityapti , o‘liklar tirilyapti va bechoralarga Xushxabar e’lon qilinyapti .
40011006	Meni deb vasvasaga tushmagan baxtlidir ! ”
40011007	Yahyoning shogirdlari jo‘nayotgan paytda , Iso xaloyiqqa Yahyo haqida gapira boshladi : “ Nima ko‘rgani sahroga bordingizlar ? Shamolda hilpirab turgan qamishnimi ?
40011008	Axir , nima ko‘rgani chiqdingizlar ? Nafis kiyim kiygan odamnimi ? Nafis kiyinganlar podshoh saroylarida bo‘ladi-ku !
40011009	Axir , nima ko‘rgani chiqdingizlar ? Payg‘ambarnimi ? Ha , sizga aytamanki , payg‘ambardan ham ulug‘ bo‘lganni ko‘rdingizlar .
40011010	Bu kishi Tavrotda yozilganning xuddi o‘zi : “ Men Sendan avval elchimni yuborarman , U Sening oldingda yo‘l hozirlab yurar ” .
40011011	Sizlarga chinini aytayin : ayol zotidan tug‘ilganlar orasida Yahyo payg‘ambardan buyugi chiqqan emas . Shunga qaramay , Osmon Shohligida hatto eng kichik hisoblangan ham undan kattadir .
40011012	Yahyo payg‘ambar maydonga kelgan kunlardan to hozirgacha Osmon Shohligiga tajovuz qilib kelmoqdalar ; tajovuzkorlar dastasi uni bosib olishga zo‘r bermoqda .
40011013	Ma’lumki , Yahyogacha o‘tgan barcha payg‘ambarlar va shuningdek , Tavrot bitiklari bo‘lg‘usi hodisalar haqida oldindan darak berib kelgan .
40011014	Endi qabul qilishni istasangizlar , qaytib kelishi muqarrar bo‘lgan Ilyos payg‘ambar xuddi Yahyoning o‘zidir .
40011015	Kimning eshitar qulog‘i bo‘lsa , eshitsin !
40011016	Endi bu naslni kimga o‘xshatay ? Bu nasl — maydonda o‘tirib , bir-biriga :
40011017	“ Senlarga nay chaldik , o‘ynamadinglar , Senlarga yig‘i chiqardik , dodlamadinglar ” , — deb qichqirishadigan bolalarga o‘xshaydi .
40011018	Chunki Yahyo kelib , yemadi-ichmadi va uni “ jin uribdi ” deyaptilar .
40011019	Inson O‘g‘li kelib , yedi ham , ichdi ham va bu gal : “ Ana kabobxo‘ru sharobxo‘r odamni ko‘ringlar , U soliqchilar va gunohkorlarning do‘sti ekan ! ” — deyishmoqda . Va lekin ilohiy hikmat unga rioya qiluvchilar orqali tasdiqlanadi ” .
40011020	Shu vaqt Iso mo‘jizalarining aksari namoyon bo‘lgan shaharlarga , tavba-tazarru qilmaganliklari uchun ta’na qila boshladi :
40011021	“ Sening holingga voy , ey Horazin ! Sening holingga voy , ey Baytsayda ! Chunki sizlarda sodir bo‘lgan mo‘jizalar Tir va Sido‘n shaharlarida ro‘y berganda edi , ular allaqachon julga o‘ranib , kulga surkanib , tavba-tazarru qilgan bo‘lardilar .
40011022	Biroq sizlarga aytib qo‘yay : qiyomat kunida sizdan ko‘ra Tir va Sido‘nning holi yengilroq bo‘ladi .
40011023	Yo sen , ey ko‘kkacha yuksaluvchi Kafarnahum ! Sen tamug‘gacha tushib ketursan . Chunki senda sodir bo‘lgan mo‘jizalar Sado‘m yerida sodir bo‘lganda edi , u yer shu kungacha saqlanib qolgan bo‘lar edi .
40011024	Biroq sizlarga aytib qo‘yay : qiyomat kunida sendan ko‘ra Sado‘m yerining ahvoli yengilroq bo‘ladi ” .
40011025	O‘sha vaqtda Iso so‘zini davom ettirib dedi : “ Ey Ota , yeru ko‘k Hukmroni ! Sen bu ishlarni donoyu oqillardan yashirib , go‘daklarga ma’lum etganing uchun Senga hamdu sanolar aytaman .
40011026	Ha Ota , Sening ezgu xohishing shunday edi .
40011027	Otam Menga hamma narsani topshirgan . Otadan boshqa hech kim O‘g‘ilni bilmas . O‘g‘ildan boshqa hamda O‘g‘il bilim berishni istagandan boshqa hech kim Otani bilmas .
40011028	Ey og‘ir yuk ostida qiynalib , horib-tolgan hammalaringiz ! Mening huzurimga keling , Men sizga orom beraman .
40011029	Mening bo‘yinturug‘imga o‘zingizni qo‘shing va Mendan o‘rganinglar . Chunki Men beozor va soddadilman . Shunday qilib , jonlaringiz taskin topar .
40011030	Chunki Men solgan bo‘yinturuq yumshoq , Men bergan yuk yengildir ” .
40012001	O‘sha kezlar bir shanba kuni Iso ekinzordan o‘tib borayotgan edi . Uning shogirdlari och bo‘lganidan , boshoqlarni uzib yeya boshlashdi .
40012002	Farziylar buni ko‘rib , Isoga : — Ana , Sening shogirdlaring dam olish kunida qilish mumkin bo‘lmagan ishni qilyaptilar ! — deyishdi .
40012003	— Nahotki sizlar Dovud va uning och qolgan hamrohlari nimalar qilganini o‘qimagan bo‘lsangiz ? — dedi ularga Iso .
40012004	— Dovud Xudoning uyiga kirib , o‘zi va yonidagilarga ham taqiqlangan , faqat ruhoniylargina yeyishi mumkin bo‘lgan baxshida nonlarni yegan edi .
40012005	Yoki ma’baddagi ruhoniylar shanba kungi dam olish amrini buzsalar-da , gunohkor bo‘lmasliklarini Tavrotda o‘qimagansizmi ?
40012006	Biroq Men sizlarga aytayinki , bu yerdagi Kimsa ma’baddan ham ulug‘dir .
40012007	Agar sizlar Tavrotdagi : “ Men qurbon emas , rahm-shafqat istayman ” degan oyatga tushunganingizda , begunohlarni hukm qilmas edingizlar .
40012008	Chunki Inson O‘g‘li dam olish kunining ham hokimidir .
40012009	Iso u joydan nariga o‘tib , yahudiy ibodatxonasiga kirdi .
40012010	U yerda qo‘li shol bo‘lib qolgan bir odam bor edi . Isoni ayblash maqsadida Uni so‘roq qilishdi : — Shanba kunida kasalni davolash mumkinmi ?
40012011	Iso ularga aytdi : — Sizdan qay biringiz bir qo‘yi bo‘laturib , agar qo‘y shanba kuni chuqurga tushib ketsa , uni tortib chiqarmaydi ?
40012012	Inson esa qo‘ydan qanchalar ulug‘ ! Shunga ko‘ra , shanba kunida yaxshilik qilish mumkin .
40012013	Shunday qilib , Iso u odamga : — Qo‘lingni uzat ! — dedi . U esa uzatishi bilanoq , bu qo‘li boshqa qo‘liday soppa-sog‘ bo‘ldi-qoldi .
40012014	Farziylar esa shu zahot tashqariga chiqib , Isoni yo‘q qilishga til biriktirdilar . Iso buni bilib , u yerni tark etdi .
40012015	Tumonat xaloyiq Isoning ketidan ergashdi , U esa hamma kasallarini sog‘aytirdi .
40012016	O‘zini oshkor etmoqni ularga qat’iy man qildi .
40012017	Shu bilan Isha’yo payg‘ambarga kelgan quyidagi Xudo kalomi bajo bo‘ldi :
40012018	“ Mana , Mening tanlagan O‘g‘lonim , Mahbubim , ko‘nglim Unga nisor ! Men O‘z Ruhimni Unga berarman , U esa elga adl e’lon etgay .
40012019	U talashmas , tortishmas ham , Ko‘cha-ko‘yda sira baqirmas .
40012020	Sindirmagay bukik qamishni , O‘chirmagay tutayotgan pilikni-da , To adlu insofni o‘rniga qo‘yguncha .
40012021	Ellar esa Uning ismiga umid bog‘lar ” .
40012022	Shundan so‘ng Isoning oldiga jinga chalinib ko‘r va soqov bo‘lgan kishini keltirishdi . Isoning shifolashi tufayli uning tili ham chiqdi , ko‘zi ham ochildi .
40012023	Bundan butun xaloyiq hayratlanib : “ Bu Dovudning O‘g‘li — Masih emasmikan ? ” — dedi .
40012024	Farziylar buni eshitishgach : “ U ins-jinslarning boshlig‘i — iblisning kuchi bilangina jinlarni quvib chiqaryapti-ku ” , — dedilar .
40012025	Ularning o‘y-fikrlarini bilib , Iso ularga dedi : “ O‘z ichidan bo‘linib ketgan har bir podshohlik xarob bo‘ladi , o‘z ichidan bo‘linib ketgan har bir shahar yoki uy abgor bo‘ladi .
40012026	Agar shayton shaytonni quvib chiqarsa , unda u o‘z-o‘zidan bo‘lingan bo‘ladi . Endi uning saltanati qanday tura oladi ?
40012027	Agar Men jinlarni iblisning kuchi bilan quvib chiqarayotgan bo‘lsam , u holda sizlarning o‘g‘illaringiz kimning kuchi bilan quvib chiqaradi ? Shu bois , ularning o‘zi sizlarni hukm qiladilar .
40012028	Magar Men Xudoning Ruhi bilan jinlarni quvib chiqarayotgan ekanman , u demak , Xudoning Shohligi sizlarga yetib kelgan .
40012029	Uyning egasi bo‘lgan baquvvat kishini avval bog‘lab qo‘ymasdan turib , birov uning uyiga kirib , mol-mulkini o‘g‘irlab keta olarmidi ? Faqat shunday qilibgina uyni talash mumkin .
40012030	Kim Men bilan birga bo‘lmasa , Menga qarshidir . Kim Men bilan birga yig‘masa , sochadi .
40012031	Shuning uchun sizlarga aytaman : insonlarning har qanday gunohi va kufrligi kechiriladi . Lekin Muqaddas Ruhni kufr qilganlar kechirilmaydi .
40012032	Kim Inson O‘g‘liga qarshi so‘z aytsa , kechiriladi . Lekin kim Muqaddas Ruhga qarshi so‘z aytsa , ikki dunyoda ham kechirilmaydi .
40012033	Yo daraxtni yaxshi der ekansiz , mevasini ham yaxshi deng . Yoki daraxtni yomon der ekansiz , mevasini ham yomon deng . Chunki har bir daraxt o‘z mevasidan bilinur .
40012034	Voy ilonlar zoti-yey ! Sizlar yovuz bo‘la turib , qanday qilib yaxshi so‘zlay olasiz ? Axir , odamning dilida nima bo‘lsa , tili o‘shani gapiradi-ku !
40012035	Yaxshi odam yuragining yaxshilik xazinasidan yaxshilik chiqarur . Yomon odam yuragining yomonlik xazinasidan yomonlik chiqarur .
40012036	Men sizga deymanki : insonlar aytadigan har bir bekor so‘zi uchun qiyomat kunida hisob beradilar .
40012037	Sen o‘z so‘zlaring asosida yo oqlanasan , yoki ayblanasan ” .
40012038	Shunda ulamolar va farziylardan ba’zilari Isoga : “ Ustoz , biz Sendan shularning biron bir dalilini ko‘rmoqchimiz ” , — dedilar .
40012039	Iso ularga javoban dedi : “ Bu yovuz va subutsiz nasl dalil izlayapti , lekin Yunus payg‘ambarning alomatidan boshqa unga dalil berilmaydi .
40012040	Yunus payg‘ambar uch kunu uch tun kit qornida bo‘lgani kabi , Inson O‘g‘li ham xuddi shunday uch kunu uch tun yer bag‘rida bo‘ladi .
40012041	Nineviya odamlari qiyomat kunida bu nasl bilan birga tirilib , uni mahkum etadilar . Chunki ular Yunusning va’zi sababli tavba-tazarru qilganlar . Va mana , Yunusdan buyukrog‘i shu yerdadir .
40012042	Janub malikasi qiyomat kunida bu nasl bilan birga ko‘tarilib , uni mahkum etadi . Chunki u Sulaymonning hikmatini tinglash uchun dunyoning olis burchidan kelgan edi . Va mana , Sulaymondan buyukrog‘i shu yerdadir .
40012043	Yovuz ruh insondan chiqib ketgandan so‘ng , rohat izlab suvsiz yerlarni aylanadi va topolmagach :
40012044	“ Men chiqqan uyimga qaytib boraman ” , — deydi . U uyga kelgach uni kimsasiz , supurilgan va yig‘ishtirilgan holda topadi .
40012045	O‘shanda borib , o‘zidan yovuzroq yana yettita ruhni o‘ziga ergashtiradi va uyga kirib yashaydilar . U odamning so‘nggi ahvoli esa avvalgidan battar bo‘ladi . Bu yomon nasl bilan ham shunday bo‘ladi ” .
40012046	Iso xalq ommasiga hali gapirib turgan vaqtda , Uning onasi bilan ukalari kelib qolishdi . Ular tashqarida kutib turib , U bilan gaplashmoqchi bo‘lishdi .
40012047	Kimdir Isoga : — Mana , onang va ukalaring tashqarida Sen bilan gaplashmoqchi bo‘lib turishibdi , — dedi .
40012048	Iso buni aytgan kishiga javob berib : — Mening onam kim ? Ukalarim kim ? — dedi .
40012049	So‘ng qo‘li bilan shogirdlarini ko‘rsatib : — Mana , Mening onam va ukalarim ! — dedi .
40012050	— Kimda-kim osmondagi Otamning irodasini bajo keltirsa , u Mening ukam , singlim va onam bo‘ladi .
40013001	O‘sha kuni Iso uydan chiqib , ko‘l bo‘yida o‘tirdi .
40013002	Uning oldida anchagina xaloyiq to‘plangach , U qayiqqa tushib o‘tirdi . Bor xaloyiq esa qirg‘oqda Unga ko‘z tikdi .
40013003	Iso ularga masal yo‘li bilan ko‘p nasihatlar qildi : “ Urug‘ sepuvchi urug‘ sepgani chiqibdi .
40013004	Urug‘ sepayotganda ba’zi urug‘lar yo‘l yoqasiga tushibdi . Qushlar uchib kelib , ularni cho‘qib ketibdi .
40013005	Boshqa ba’zi urug‘lar esa tuprog‘i kam toshloqqa tushibdi . Tuproq sayoz bo‘lganidan , urug‘lar tez ko‘karib chiqibdi .
40013006	Biroq quyosh chiqqach , so‘lib , ildizi bo‘lmagani uchun qurib qolibdi .
40013007	Yana boshqa ba’zi urug‘lar tikanlar orasiga tushibdi . Tikanlar o‘sib , urug‘larni bo‘g‘ib qo‘yibdi .
40013008	Yana boshqa urug‘lar esa yaxshi yerga tushib , ba’zisi yuz , ba’zisi oltmish , ba’zisi o‘ttiz qat hosil beribdi .
40013009	Kimning eshitar qulog‘i bo‘lsa , eshitsin ! ”
40013010	Shogirdlar yaqinroq kelib , Isodan : — Nega xalqqa masallar bilan gapiryapsan ? — deb so‘radilar .
40013011	U ularga javob berib dedi : — Chunki Osmon Shohligining sirlarini bilish qobiliyati sizlarga berilgan , ularga berilmagan .
40013012	Zero kimda bor bo‘lsa , unga yana beriladi va u mo‘lchilikda bo‘ladi . Ammo kimda yo‘q bo‘lsa , bori ham undan tortib olinadi .
40013013	Xalqqa masal bilan gapirishimning sababi shundaki , ular qarab turib ko‘rmaydilar , quloq solib turib eshitmaydilar va anglamaydilar .
40013014	Isha’yo payg‘ambarning karomati ularga juda to‘g‘ri keladi , mana Xudo shunday degan : “ Tinglab tursangiz-da , anglamaysizlar , Qarab tursangiz-da , ko‘rolmaysizlar .
40013015	Bu xalqning dilini-chi yog‘ bosgan , Arang eshitar quloqlari ham , Ko‘zlarini esa yumib olganlar . Ko‘z ko‘rsin deb , quloq eshitsin deb , Dil farosatli bo‘lsin deb , Menga iltijo qilsalar edi , Men ularga shifo berar edim ” .
40013016	Lekin ko‘zlaringiz ko‘rayotgan va quloqlaringiz eshitayotgan sizlar qanday baxtlisizlar !
40013017	Sizga chinini aytayin : ne-ne payg‘ambaru solihlar siz ko‘rayotganlarni ko‘rishni orzu qilganlar-u ko‘rolmaganlar , siz eshitayotganlarni eshitishni orzu qilganlar-u eshitolmaganlar .
40013018	“ Endi sizlar urug‘ sepuvchi haqidagi masalni yaxshi tinglanglar .
40013019	Xudoning Shohligi to‘g‘risidagi kalomni eshitib , uqib olmagan har bir kishiga yovuz shayton kelib , uning yuragiga ekilgan ezgulik urug‘larini o‘g‘irlab ketadi . Yo‘l yoqasiga tushgan urug‘lar ana shularga ishoradir .
40013020	Toshloqqa sepilgan urug‘lar esa shunday kishini bildiradi : u kalomni eshitar-eshitmas sevinch bilan qabul qilaveradi .
40013021	Lekin ildizi yo‘q , beqaror kishi bo‘lgani uchun , kalom tufayli qayg‘u yoki quvg‘inga duchor bo‘lgan hamon vasvasaga tushib qoladi .
40013022	Tikanlar orasiga sepilgan urug‘lar esa shunday odamni bildiradi : u kalomni eshitsa-da , bu dunyoning tashvishlari va boylik rujui kalomni bo‘g‘ib tashlaydi va kalom samarasiz qoladi .
40013023	Yaxshi yerga sepilgan urug‘lar esa , kalomni eshitib uni uqib oladigan odamni bildiradi . Bunday kishi , albatta , samarali bo‘ladi ; kimi yuz , kimi oltmish , kimi o‘ttiz qat hosil beradi ” .
40013024	Iso ularga boshqa bir masalni keltirdi : “ Osmon Shohligi o‘z dalasiga yaxshi urug‘ sepgan bir odamga o‘xshaydi .
40013025	Hamma uxlab yotganda , u odamning dushmani kelib bug‘doy orasiga begona o‘t urug‘larini sepib ketibdi .
40013026	Ekin ko‘karib boshoq chiqarganda , begona o‘tlar ham paydo bo‘libdi .
40013027	Yer egasining xizmatkorlari kelib : — Xo‘jayin , siz dalangizga yaxshi urug‘ sepgan emasmidingiz ? Endi bu begona o‘tlar qayerdan paydo bo‘ldi ? — deb so‘rashibdi .
40013028	— Bu dushmanning ishidir , — debdi yer egasi . — Istasangiz , biz borib ularni yulib tashlaymiz , — deyishibdi xizmatkorlar .
40013029	— Yo‘q , — debdi u , — sizlar begona o‘tlarni yulayotganda , ular bilan birga bug‘doyni ham yulib olishingiz mumkin .
40013030	O‘rim-yig‘im vaqtigacha qo‘yinglar , u ham , bu ham birga o‘saversin . O‘rim-yig‘im bo‘lgach , men o‘roqchilarga : “ Oldin begona o‘tlarni o‘rib olinglar va bog‘-bog‘ qilib yoqishga tayyorlanglar . Bug‘doyni esa mening omborimga to‘plab qo‘yinglar ” , deb aytaman ” .
40013031	Iso ularga yana boshqa bir masalni aytib berdi : “ Osmon Shohligi bir odam o‘z dalasiga sepib qo‘ygan xantal urug‘iga o‘xshaydi .
40013032	U barcha urug‘lardan kichik bo‘lsa-da , lekin yetilgach , hamma ko‘katlardan baland bo‘lib o‘sadi . U shunday daraxt bo‘ladiki , ko‘k yuzidagi qushlar uchib kelib , uning shoxlarini o‘zlariga uya qiladilar ” .
40013033	Iso ularga boshqa bir masalni ham aytib berdi : “ Osmon Shohligi bir ayol butun xamirni oshirish uchun uch tog‘ora unga qorishtirib solgan xamirturush burdasiga o‘xshaydi ” .
40013034	Iso bularning hammasini xalqqa masallar bilan tushuntirdi . Masalsiz ularga hech narsani tushuntirmas edi .
40013035	Shu bilan payg‘ambarga vahiy bo‘lgan shu so‘z bajo keldi : “ Og‘zimni masallar aytmoqqa ochib , Azaliy sirlardan voqif etaman ” .
40013036	Shundan so‘ng Iso xaloyiqqa javob berib , uyga kirdi . Shogirdlari Uning oldiga kelib : — Daladagi begona o‘tlar haqidagi masalni bizlarga tushuntirib bergin , — dedilar .
40013037	Iso ularga javoban dedi : — Yaxshi urug‘ni sepgan — Inson O‘g‘lidir ,
40013038	dala esa — dunyo . Yaxshi urug‘lar — Xudo hokimiyatidagi odamlar , begona o‘tlar esa — yovuz shayton hokimiyatidagi odamlardir .
40013039	Begona o‘tlarni sepgan dushman bo‘lsa — iblisdir . O‘rim-yig‘im — dunyoning oxiri , o‘roqchilar esa farishtalarga teng keladi .
40013040	Begona o‘tlarni qanday terib o‘tda yoqsalar , bu dunyoning oxirida ham shunday bo‘ladi .
40013041	Inson O‘g‘li O‘z farishtalarini yuboradi , ular esa gunohga sabab bo‘lgan va yomonlik qilib yurgan barchani Uning Shohligidan yig‘ib olib ,
40013042	lovullab turgan o‘choqqa tashlaydilar . U yerda yig‘i-sig‘i va ohu nola bo‘ladi .
40013043	O‘shanda solihlar o‘z Otalarining Shohligida quyosh kabi porlaydilar . Kimning eshitar qulog‘i bo‘lsa , eshitsin !
40013044	“ Yana Osmon Shohligi dalada yashirilgan xazinaga o‘xshar . Uni bir odam topib sir saqlabdi va juda sevinganidan borib , bor-yo‘g‘ini sotib , u dalani xarid qilibdi ” .
40013045	“ Yana Osmon Shohligi nodir marvarid izlayotgan bir savdogarga o‘xshar .
40013046	U qimmatbaho marvaridni topganda , borib bor-yo‘g‘ini sotib , marvaridni xarid qilibdi ” .
40013047	“ Yana Osmon Shohligi dengizga tashlangan va turli baliqlarni tutgan to‘rga o‘xshaydi .
40013048	To‘r to‘lgach , uni qirg‘oqqa tortib chiqarishibdi va o‘tirishib , yaxshi baliqlarni saralab idishlarga solishibdi , yomonlarini esa tashqariga tashlab yuborishibdi .
40013049	Dunyoning oxirida ham shunday bo‘ladi : farishtalar kelib , fosiqlarni solihlar orasidan ajratib ,
40013050	ularni lovullab turgan o‘choqqa tashlaydilar . U yerda yig‘i-sig‘i va ohu nola bo‘ladi ” .
40013051	Iso shogirdlaridan so‘radi : — Bularning hammasiga tushundingizlarmi ? — Tushundik , — dedi ular .
40013052	Iso shogirdlariga : — Demak , Osmon Shohligi to‘g‘risida ta’lim-tarbiya olgan har bir ulamo o‘z xazinasidan yangi va eski narsalar chiqaradigan uy egasiga o‘xshaydi , — dedi .
40013053	Iso bu masallarni aytib bo‘lgach , u yerdan ketdi .
40013054	O‘z vataniga kelib , yerli xalqning ibodatxonasida ta’lim bera boshladi . Ular esa hayratda qolib : — Shunday donolik va mo‘jizakorlik qudrati Unga qayerdan nasib bo‘ldi ekan ?
40013055	Duradgorning o‘g‘li emasmi O‘zi ? Onasining ismi Maryam , ukalari esa Yoqub , Yusuf , Simun va Yahudolar emasmi ?
40013056	Uning hamma singillari ham bizning oramizda-ku ! Bularning barchasiga U qanday qilib erishdi ekan ? — deyishdi .
40013057	Va g‘ashlanib , Uni rad qilishdi . Iso esa ularga : — Payg‘ambar o‘z vatani va uyidan boshqa yerda e’tiborsiz bo‘lmas , — dedi .
40013058	Ularning e’tiqodsizligi sababli u yerda ko‘p mo‘jizalar ko‘rsatmadi .
40014001	O‘sha kezlarda viloyat hokimi Hirod Iso to‘g‘risidagi ovozalarni eshitib ,
40014002	o‘zining amaldorlariga : — Bu Yahyo payg‘ambar-ku , u qaytadan tirilibdi ! Shuning uchun U orqali ajoyibotlar sodir bo‘lmoqda , — dedi .
40014003	Hirod o‘z ukasi Filipning xotini Hirodiya tufayli Yahyoni tutib kishanlagan va zindonga tashlagan edi .
40014004	Chunki Yahyo unga : “ Bu xotinni olish sen uchun ravo emas ” , — deb aytib yurgan edi .
40014005	Hirod Yahyoni o‘ldirmoqni istagan bo‘lsa-da , xalqdan qo‘rqardi . Chunki Yahyoni payg‘ambar deb hisoblashardi .
40014006	Hirodning tug‘ilgan kuni nishonlangan yig‘inda Hirodiyaning qizi o‘rtaga chiqib o‘ynadi va Hirodning ko‘nglini topdi .
40014007	Natijada Hirod u nimaiki so‘rasa , topmoqqa qasam ichib , unga va’da berdi .
40014008	Qiz esa onasining tashviqiga ko‘ra : — Menga hoziroq laganda Yahyo payg‘ambarning boshini keltirib bering ! — dedi .
40014009	Shoh xafa bo‘ldi-yu , lekin o‘zi bilan birga yeb-ichib o‘tirganlarning ko‘zi oldida qasam ichganligi uchun , bu iltimosning bajarilishini buyurdi .
40014010	Zindonga odam yuborib , Yahyoning boshini oldirdi .
40014011	Uning boshini laganda keltirib qizga berdilar , qiz esa onasiga olib borib berdi .
40014012	Yahyoning shogirdlari kelib , uning jasadini olib ko‘mdilar . Keyin borib Isoga xabar berdilar .
40014013	Iso buni bilib olgach , bir O‘zi qayiqqa tushib , u yerdan xilvat joyga suzib ketdi . Xaloyiq buni eshitib , shaharlardan piyoda yo‘lga tushib , Uning orqasidan ergashdi .
40014014	Iso qayiqdan chiqib , tumonat odamni ko‘rdi . Ularga achindi va ularning xastalariga shifo berdi .
40014015	Oqshom tushgach , shogirdlari Uning yoniga kelib dedilar : — Bu yerlar yovon ekan , endi vaqt kech bo‘lib qoldi . Xaloyiqqa ruxsat bergin , qishloqlarga borib o‘zlariga ovqat sotib olsinlar .
40014016	Lekin Iso ularga : — Ular ketishlari kerak emas , sizlar ularga ovqat beringlar , — dedi .
40014017	— Bu yerda bizning beshta non va ikkita balig‘imiz bor xolos , — deyishdi Unga .
40014018	— Ularni bu yerga , Menga keltiringlar , — dedi Iso .
40014019	So‘ng U xaloyiqqa o‘t ustiga yonboshlashlarini buyurdi . Beshta non bilan ikkita baliqni olib , osmonga qarab duo qildi . Nonlarni sindirib shogirdlariga berdi , ular esa xaloyiqqa tarqatishdi .
40014020	Hammalarining qorni to‘ydi . Ortib qolgan burda nonlarni terib olishganda , to‘la o‘n ikki savat chiqdi .
40014021	Yeganlar esa xotinlar va bolalardan tashqari besh mingga yaqin kishi edi .
40014022	Iso shogirdlarini o‘sha zahoti qayiqqa tushirib , narigi tomonga suzib o‘tishga majbur qildi . Ungacha O‘zi odamlarga ruxsat beradigan bo‘ldi .
40014023	U xaloyiqni jo‘natib bo‘lgandan keyin , tanho O‘zi ibodat qilish uchun toqqa chiqdi . Kech kirganda , u yerda yolg‘iz O‘zi qoldi .
40014024	Qayiq esa ko‘lning o‘rtasida bo‘lib to‘lqinlarda chayqalar , yoqimsiz shamol esmoqda edi .
40014025	Subhidamda Iso ko‘l tomondan shogirdlari yoniga keldi .
40014026	Ular esa Uning ko‘l ustida yurib kelayotganini ko‘rib , dahshatga tushdilar . — Bu bir sharpa ! — deb qo‘rquvdan qichqirib yubordilar .
40014027	Lekin Iso shu zahot ular bilan muloqotga kirib : — Dadil bo‘linglar , bu Men , qo‘rqmanglar ! — dedi .
40014028	Butrus gapga kirib : — Yo Rabbim , agar bu Sen bo‘lsang , menga buyruq ber , men suv ustida yurib Sening yoningga boray ! — dedi .
40014029	Iso : — Kel ! — dedi . Butrus esa qayiqdan chiqib , suv ustidan yurgancha Isoning yoniga yo‘l oldi .
40014030	Lekin kuchli shamolni ko‘rib , o‘takasi yorildi . U cho‘ka boshlagach : — Yo Rabbim , meni qutqar ! — deb baqirdi .
40014031	Iso o‘sha zahoti qo‘lini uzatib , uni ushlab qoldi-da : — Ha , imoni sust , nega sen ikkilanding ? — dedi .
40014032	Ular qayiqqa o‘tishlari bilanoq shamol tindi .
40014033	Qayiqdagilar esa Isoga sajda qilib : — Haqiqatan ham Sen Xudoning O‘g‘lisan ! — deyishdi .
40014034	Ko‘ldan suzib o‘tib , Genisaret qirg‘og‘iga kelib to‘xtashdi .
40014035	U yerning odamlari Isoni tanib qolishdi . Butun tevarak-atroflarga odam yuborib , biron dardga chalinganlarning hammasini Uning oldiga yig‘ishdi .
40014036	Aqalli kiyimining etagiga tegish uchun Undan iltimos qilishdi , tekkanlar esa dardlaridan xalos bo‘ldi .
40015001	O‘shanda Quddusdan ba’zi ulamolar va farziylar Isoning oldiga kelib , savol berdilar :
40015002	— Sening shogirdlaring nega ota-bobolar urf-odatini buzib yuribdi ? Hatto ovqatlanayotganda ham ular qo‘llarini yuvishmaydi !
40015003	Iso ularga javob berib dedi : — Nega sizlar ham o‘z urf-odatingizni deb Xudoning amrini buzib yuribsizlar ?
40015004	Xudo Tavrotda shunday amr bergan : “ Ota-onangni hurmat qil ” , va “ Ota-onasini haqorat qilgan albatta o‘ldirilsin ” .
40015005	Ammo sizlar : “ Agar kim ota yoki onasiga : “ Mening senga yordamim Xudoga bag‘ishlangan ” , — desa ,
40015006	“ u ota yoki onasini hurmat qilmasa ham bo‘ladi ” , — deysizlar ” . Shunday qilib , siz o‘zingizning urf-odatingizni deb Xudoning amrini bekor qildingizlar .
40015007	Ey munofiqlar ! Siz haqda karomat qilib aytgan Isha’yo payg‘ambarning ushbu so‘zlari to‘g‘ri chiqdi :
40015008	“ Bu xalq Menga yaqinlashar faqat og‘izda , Va Meni hurmatlar faqat tilida . Lekin dili esa Mendan uzoqdur .
40015009	Ular Meni behuda sano etur , Insonlar amru ta’limin o‘rgatib ” .
40015010	Keyin Iso xalqni yoniga chaqirib , ularga dedi : — Menga quloq solib , miyaga joylang !
40015011	Og‘izga kiradigan narsa emas , balki og‘izdan chiqadigan narsa insonni harom qiladi .
40015012	Shunda shogirdlari kelib Isoga : — Bilyapsanmi , farziylar bu so‘zni eshitgach vasvasaga tushdilar , — deyishdi .
40015013	Iso javob berib dedi : — Samoviy Otam o‘tqazmagan har bir o‘simlik tag-tomiri bilan sug‘urib tashlanadi .
40015014	Ularni qo‘yinglar , ular ko‘rlarning ko‘r yo‘lboshchilaridir . Agar ko‘r ko‘rni yetaklab yursa , unda ikkovi ham chohga tushib ketar .
40015015	Bunga javoban Butrus : — Bizga boyagi masalni tushuntirib ber ! — dedi .
40015016	Iso dedi : — Sizlar ham hanuzgacha anglamadingizmi ?
40015017	Og‘izga kiradigan har bir narsa qoringa o‘tib , kerak joydan chiqib ketishini hali ham tushunmadingizmi ?
40015018	Biroq og‘izdan chiqadigan narsalar esa yurakdan chiqadi . Ana shular insonni harom qiladi .
40015019	Yomon fikrlar , qotillik , fahshu zino ishlari , o‘g‘rilik , soxta guvohlik va haqoratlar bari yurakdan chiqadi .
40015020	Yuvilmagan qo‘llar bilan ovqat yeyish insonni harom qilmaydi , ana shular insonni harom qiladi .
40015021	Iso u yerdan chiqib , Tir va Sido‘n yurtiga ketdi .
40015022	O‘sha tevarakdan kan’onlik bir ayol Isoni qarshilab : — Ey Hazrat , Dovudning O‘g‘li , menga rahm qil ! Qizimni jin juda qattiq qiynayapti , — deb faryod chekdi .
40015023	Lekin Iso unga bir og‘iz so‘z ham javob bermadi . Shogirdlari kelib : — Uni qo‘yib yubor , u orqamizdan dodlab yuribdi , — deb Isodan iltijo qildilar .
40015024	Iso esa javob berib : — Men faqat Isroil xalqining adashgan qo‘ylari huzurigagina yuborilganman , — dedi .
40015025	Shunda ayol yaqinroq kelib : — Ey Hazrat , menga yordam ber ! — deb Isoga sajda qildi .
40015026	Iso : — Bolalardan nonni olib itlarga tashlash yaxshi emas , — degan javobni qaytardi .
40015027	Ayol : — Xuddi shunday , Hazrat , lekin itlar ham xo‘jayinlarining dasturxonidan tushgan ushoqlarni yeydilar-ku ! — dedi .
40015028	Iso buni eshitib , ayolga : — Ey ayol , sening ishonching buyuk , sen tilagandek bo‘lsin , — dedi . Ayolning qizi esa o‘sha zahoti sog‘ayib ketdi .
40015029	Iso u yerdan o‘tib , Jalila ko‘li atroflariga keldi . Toqqa chiqib , bir oz o‘tirdi .
40015030	Huzuriga tumonat odam yig‘ildi . Ular o‘zlari bilan birga cho‘loq , ko‘r , soqov va boshqa ko‘pgina mayib-majruhlarni olib kelib , Isoning oyoqlari oldiga qo‘ydilar . Iso esa ularni sog‘aytirdi .
40015031	Soqovlarning gapirayotganini , mayiblarning sog‘lom bo‘lib ketayotganini , cho‘loqlarning yurib , ko‘rlarning ko‘zlari ochilayotganini xalq ko‘rib , hayron bo‘ldi va Isroilning Xudosiga hamd-sano aytdi .
40015032	Iso shogirdlarini yoniga chaqirib ularga : — Xaloyiqqa achinaman , chunki uch kundir Mening oldimda turibdi va yeydigan hech narsasi yo‘q . Men ularga ovqat bermay jo‘natib yuborishni istamayman , chunki yo‘lda darmonsizlanib qoladilar , — dedi .
40015033	Shogirdlari Unga : — Bu yovonda shuncha kishini to‘ydiradigan yemakni qayerdan topamiz ? — deyishdi .
40015034	— Qancha nonlaringiz bor ? — so‘radi Iso . — Yettita non va ozgina balig‘imiz bor , — dedilar .
40015035	Shundan keyin Iso xaloyiqqa yerga o‘tirishni buyurdi .
40015036	Yettita non va baliqlarni olib , shukrona duosini aytib sindirdi va shogirdlariga berdi , shogirdlari esa butun xaloyiqqa tarqatdi .
40015037	Hammalarining qorni to‘ydi . Ortib qolgan non burdalari naq yetti savat bo‘ldi .
40015038	Xo‘randalar esa xotinlar va bolalardan tashqari to‘rt ming kishi edi .
40015039	Iso xaloyiqqa ruxsat berdi va qayiqqa tushib , Magdala atroflariga keldi .
40016001	Farziy va sadduqiy mazhabidagilar Isoni sinash maqsadda Uning oldiga kelib , osmondan alomat ko‘rsatishini so‘radilar .
40016002	Iso esa ularga javoban dedi : “ Oqshom tushgach , siz : “ Osmon qizil ekan , havo ochiq bo‘ladi ” , — deysizlar .
40016003	Ertalab esa : “ Osmon qizil-qoramtir ekan , bugun havo buzuq bo‘ladi ” , — deysizlar . Voy munofiqlar-ey ! Ko‘k yuzini aniqlay olasiz-u , nega zamonning alomatlarini aniqlay olmaysizlar ?
40016004	Bu buzuq va besubut avlod dalolatni-ku izlaydi , ammo Yunus payg‘ambarning alomatidan boshqa unga biror bir dalolat bo‘lmaydi ” . Shunday deb , Iso ularni qoldirib ketdi .
40016005	Narigi qirg‘oqqa yetib kelgan shogirdlar o‘zlari bilan non olishni unutibdilar .
40016006	Iso ularga : — Qaranglar , farziylar bilan sadduqiylarning xamirturushidan ehtiyot bo‘linglar ! — dedi .
40016007	Ular esa : “ Buni non olmaganimiz uchun aytdi , chog‘i ” , deb ko‘ngillaridan o‘tkazdilar .
40016008	Iso buni bilib , ularga dedi : — Ey imoni sustlar ! O‘zingizcha nega : o‘zimiz bilan non olmadik , deb andisha qilyapsizlar ?
40016009	Hali ham anglamadinglarmi ? Beshta nonni besh ming kishi yeb , necha savat non burdalarini yig‘ishtirib olganingizni eslamayapsizlarmi ?
40016010	Yoki yettita nonni to‘rt ming kishi yeb , necha savat yig‘ishtirib olganingizni-chi ?
40016011	Men sizlarga : “ Farziylar bilan sadduqiylarning xamirturushidan ehtiyot bo‘linglar ” , — deb aytganim bu non haqida emasligini qanday qilib tushunmadinglar ?
40016012	Shundan keyin shogirdlar , Iso ularga nonning xamirturushidan emas , balki farziylar bilan sadduqiylarning ta’limotidan ehtiyot bo‘lish kerakligini aytganini tushundilar .
40016013	Filip Kesariyasi atroflariga kelgan Iso O‘z shogirdlaridan so‘radi : — Odamlar Meni , Inson O‘g‘lini , kim deb hisoblaydilar ?
40016014	— Ba’zilari Yahyo payg‘ambar deb , boshqalari Ilyos payg‘ambar deb , yana birlari esa Yeremiya yoki bo‘lak payg‘ambarlardan biri deb hisoblaydilar , — dedi shogirdlar .
40016015	Iso ulardan : — Sizlar-chi , Meni kim deb hisoblaysizlar ? — deb so‘ragach ,
40016016	Simun Butrus javob berib dedi : — Sen barhayot Xudoning O‘g‘li — Masihsan !
40016017	Iso Butrusga javoban dedi : — Sen baxtiyorsan , ey Yunus o‘g‘li Simun ! Bu sirni sen o‘z uquv-idroking bilan uqqaning yo‘q , balki osmondagi Otam senga ochib bergan .
40016018	Men ham senga shuni aytib qo‘yay : sening tosh degan isming bor va Men O‘z ummatimni bu tosh ustida bunyod etaman , jahannam kuchlari esa undan ustun chiqmas .
40016019	Osmon Shohligining ochqichlarini senga beraman . Yer yuzida sen nimani bog‘lasang , osmonda ham bog‘langan bo‘ladi . Yer yuzida sen nimani yechsang , osmonda ham yechilgan bo‘ladi .
40016020	Shundan so‘ng Iso O‘zining Masih ekanini biror kimsaga aytmoqni shogirdlariga qat’iy man etdi .
40016021	Shu vaqtdan boshlab , Iso shogirdlariga O‘zining Quddusga borishi , oqsoqollar , oliy ruhoniylar va ulamolar qo‘lida ko‘p azob chekib , o‘ldirilishi , uchinchi kuni esa tirilishi kerakligini oshkor etadigan bo‘ldi .
40016022	Butrus Uni chetga olib ta’na qila boshladi : — Xudo xayringni bersin , Rabbim ! Bu narsalar Sening boshingga tushmas , — dedi .
40016023	Iso esa Butrusga qarab : — Yo‘qol ko‘zimdan , shayton ! — dedi . — Sen Meni yo‘ldan uryapsan , chunki sen Xudoning ishlarini emas , balki inson ishlarini o‘ylayapsan .
40016024	Keyin Iso O‘z shogirdlariga dedi : — Agar kim Menga ergashishni istasa , o‘zidan kechsin va o‘z xochini ko‘tarib , orqamdan yursin .
40016025	Kim o‘z jonini ayamoqchi bo‘lsa , uni yo‘qotadi . Lekin kim Men uchun jonini yo‘qotsa , jon topadi .
40016026	Agar inson butun dunyoni egallasa-yu , o‘z joniga zarar yetkazsa , bundan qanday naf ko‘radi ? Yoki inson o‘z joni evaziga qanday to‘lov toparkan ?
40016027	Inson O‘g‘li O‘z Otasining ulug‘vorligida , farishtalari bilan kelishida , har kimni o‘z qilmishiga yarasha taqdirlaydi .
40016028	Sizlarga chinini aytayin : bu yerda turganlardan ba’zilari borki , ular Inson O‘g‘lining saltanatli Shoh bo‘lib kelayotganini ko‘rmaguncha , o‘lim ko‘rmaydilar .
40017001	Oradan olti kun o‘tgandan keyin Iso tanho Butrus , Yoqub va uning ukasi Yuhannoni yoniga olib , baland bir toqqa olib chiqdi .
40017002	U yerda , ularning ko‘z o‘ngida Isoning qiyofasi o‘zgarib ketdi . Uning yuzi quyoshday porlab , kiyimlari esa nurday oppoq tus oldi .
40017003	Birdaniga ularga Muso bilan Ilyos payg‘ambarlar ko‘rinib , Iso bilan suhbatlashayotganday tuyuldi .
40017004	Buni Butrus ko‘rib , Isoga : — Rabbim ! Bizlar uchun bu joy juda yoqyapti . Agar istasang , shu yerda uchta chayla quraylik : birisi Senga , birisi Musoga , birisi Ilyosga . . .
40017005	U gapini tugatmasdanoq , nur yog‘ilib turgan bir bulut ularni qoplab oldi . Bulut ichidan esa bir ovoz keldi : — Bu Mening sevikli O‘g‘limdir , Undan mamnunman . Unga quloq solinglar !
40017006	Shogirdlar buni eshitgach , vahimaga tushib , yerga yuz tuban yiqildilar .
40017007	Iso esa kelib ularga qo‘l tegizdi-da : — Turinglar , qo‘rqmanglar ! — dedi .
40017008	Ular boshlarini ko‘tarib , yolg‘iz Isodan boshqa hech kimni ko‘rmadilar .
40017009	Tog‘dan tushayotganlarida , Iso shogirdlariga : — Inson O‘g‘li qaytadan tirilib kelmaguncha , ko‘rganlaringizni hech kimga aytmanglar , — deb tayinladi .
40017010	Shogirdlari Undan so‘radilar : — Nega ulamolar , oldin Ilyos payg‘ambar kelishi kerak , deb aytadilar ?
40017011	Iso javob berib ularga dedi : — Bu to‘g‘ri , oldin Ilyos payg‘ambar kelib , hamma narsani yo‘lga qo‘yadi .
40017012	Lekin Men sizlarga shuni aytaman : Ilyos allaqachon kelgan . Ammo odamlar uni tanimay , u bilan istaganlarini qilishdi . Xuddi shunga o‘xshab , Inson O‘g‘li ham odamlar qo‘lida azob chekishi muqarrardir .
40017013	Shunda shogirdlar Iso ularga Yahyo payg‘ambar haqida gapirganligini angladilar .
40017014	Ular xaloyiq yoniga kelganlarida , bir odam Isoning oldiga kelib tiz cho‘kdi-da :
40017015	— Hazrat , — dedi , — o‘g‘limga rahming kelsin ! Uning tutqanog‘i bor , u juda azobda qoldi . Dam olovga , dam suvga tashlanadi .
40017016	Bolamni Sening shogirdlaringga ko‘rsatdim , ammo ular uni tuzatisholmadi .
40017017	Iso javob berib : — Ey imonsiz , buzuq nasl-ey ! Qachongacha sizni yoqlayveraman ? Qachongacha sizga chidayin ? Bolani bu yerga , Mening oldimga keltiringlar ! — dedi .
40017018	Iso jinga do‘q urgach , u boladan chiqib ketdi . Bola o‘sha zahoti tuzaldi .
40017019	So‘ngra shogirdlari Isoning yakka qolganda oldiga kelib : — Nega biz jinni quvib chiqarolmadik ? — deb so‘rashdi .
40017020	Iso ularga : — E’tiqodsizligingiz uchun ! — dedi . — Chindan , sizlarga aytamanki : agar bir xantal doniday ishonchingiz bo‘lsa-yu , bu toqqa : “ Bu yerdan u yerga ko‘ch ” , — deb aytsangizlar , u ko‘chadi . Sizga hech bir narsa imkonsiz bo‘lmaydi .
40017021	[ Biroq bu toifa jinlar ibodat va ro‘zadan boshqa narsa bilan chiqmas . ]
40017022	Ular Jalilaga qaytib kelgandan so‘ng , Iso shogirdlariga dedi : — Inson O‘g‘li odamlar qo‘liga tutib berilishi muqarrardir .
40017023	Uni o‘ldiradilar va U uchinchi kuni qaytadan tiriladi . Shogirdlar juda xafa bo‘ldilar .
40017024	Ular Kafarnahumga kelganlarida , ikki diramlik ma’bad solig‘ini yig‘uvchilar Butrusning oldiga kelib : — Sizlarning Ustozingiz ma’bad solig‘ini to‘lamaydimi ? — deb so‘radilar .
40017025	Butrus : — To‘laydi ! — dedi . U uyga kelgach , Iso oldinroq gap ochib dedi : — Simun , sening fikring qanday ? Bu dunyo podshohlari soliq yoki bojni kimdan oladilar ? Vatan o‘g‘illaridanmi yoki begonalardanmi ?
40017026	— Begonalardan-da , — dedi Unga Butrus . Iso javob berdi : — Unday bo‘lsa , vatan o‘g‘illari soliqdan ozod ekan-da .
40017027	Shunga qaramay , biz ularni vasvasaga solmaylik . Sen ko‘lga borib qarmoq tashla . Birinchi ilingan baliqni olib og‘zini ochsang , to‘rt diramlik tangaga ko‘zing tushadi . Tangani olib , Men va o‘zing uchun soliq to‘lovi sifatida ularga ber .
40018001	Shu kez shogirdlar Isoning oldiga kelib : — Osmon Shohligida kim buyuk ? — degan savolni berdilar .
40018002	Iso yoniga bir bolani chaqirib , uni o‘rtalarida turg‘izib :
40018003	— Sizlarga chinini aytayin , — dedi . — Agar siz yo‘lingizdan qaytib , bolalarday bo‘lmasangiz , Osmon Shohligiga sira kirolmaysizlar .
40018004	Shunday qilib , kim bu bola kabi o‘zini past olib yursa , Osmon Shohligida eng buyuk bo‘ladi .
40018005	Kim shunday bir bolani Mening nomimdan qabul qilsa , Meni qabul qilgan bo‘ladi .
40018006	“ Kimki Menga ishongan bu kichiklardan birontasini yo‘ldan ozdirsa , uning bo‘yniga ulkan tegirmon toshini osib dengiz chuqurligiga cho‘ktirilishi u uchun yaxshiroq bo‘lar edi .
40018007	Vasvasalar dastidan bu dunyoning holiga voy ! Vasvasalar kelishi shaksizdir , lekin kim orqali kelsa , o‘sha odamning holiga voy !
40018008	Agar qo‘ling yoki oyog‘ing seni yo‘ldan ozdirsa , uni kesib tashla . Senga ikki qo‘lu ikki oyog‘ing bilan abadiy o‘tga tashlanishdan ko‘ra , mayib yoki cho‘loq bo‘lib abadiy hayotga erishganing yaxshiroqdir .
40018009	Agar ko‘zing seni yo‘ldan ozdirsa , uni o‘yib tashla . Senga ikki ko‘zing bilan o‘tli jahannamga tashlanishdan ko‘ra , bir ko‘z bilan abadiy hayotga erishganing yaxshiroqdir ” .
40018010	“ Ehtiyot bo‘linglar , bu kichiklardan birontasini ham xor qilmanglar . Men sizga shuni aytaman : osmonda ularning farishtalari doimo samoviy Otamning jamolini ko‘rib turadilar .
40018011	[ Inson O‘g‘li esa adashib gumroh bo‘lganlarni qutqarish uchun kelgan . ]
40018012	Sizlarning fikringiz qanday ? Agar bir odamning yuzta qo‘yi bo‘lib , ulardan biri adashib qolsa , to‘qson to‘qqizini tog‘larda qoldirib , adashib qolganni izlab ketmaydimi ?
40018013	Agarda uni topib olsa bormi , sizga rostini aytsam , adashmagan to‘qson to‘qqiztasidan ko‘ra , shu bir qo‘y uchun u ko‘proq sevinadi .
40018014	Shunga o‘xshab , osmondagi Otangiz bu kichiklardan birining ham halok bo‘lishini istamaydi ” .
40018015	“ Agar birodaring senga qarshi gunoh qilsa , uning oldiga borib , faqat yuzma-yuz gapirib , aybini unga ko‘rsat . Agar senga quloq solsa , sen birodaringni qaytarib olgan bo‘lasan .
40018016	Agar senga quloq solmasa , o‘zing bilan yana bir yoki ikki kishini olib bor , toki Tavrotda yozilganidek “ aytiluvchi har bir so‘z ikki yoki uch shohidning guvohligi bilan tasdiqlansin ” .
40018017	Agar ularga ham quloq solmasa , imonlilar jamoatiga ayt . Agar imonlilar jamoatiga ham quloq solmasa , uni kofir yoki tamagir qatorida sana .
40018018	Sizlarga chinini aytayin : yer yuzida sizlar nimaiki bog‘lasangizlar , osmonda ham bog‘langan bo‘ladi . Yer yuzida nimaiki yechsangizlar , osmonda ham yechilgan bo‘ladi .
40018019	Sizlarga yana shuni ham aytay : agar yer yuzida sizdan ikki kishi yakdil bo‘lib , qandaydir bir narsani so‘rashsa , Mening osmondagi Otam ularning tilagini bajaradi .
40018020	Qayerda ikki yoki uch kishi Mening nomim uchun yig‘ilsa , Men shu yerda ularning o‘rtasida bo‘laman ” .
40018021	Shu vaqtda Butrus kelib Isoga : “ Rabbim , — dedi , — agar birodarim menga qarshi gunoh qilsa , men necha marta uni kechirayin ? Yetti marta kechsam yetarmi ? ”
40018022	Iso unga dedi : “ Senga yetti marta emas , balki yetmish karra yetti marta , deyapman .
40018023	Binobarin , Osmon Shohligi bandalari bilan hisob-kitob qilishni istagan bir podshohga o‘xshaydi .
40018024	Hisoblashishni boshlaganda , undan o‘n ming oltin yombi qarzdor bo‘lgan bir bandani uning qoshiga keltiribdilar .
40018025	Lekin qarz to‘lashga hech narsasi bo‘lmagani uchun , podshoh unga o‘zini , xotinini , bolalarini va butun mol-mulkini sotib , qarzini to‘lashni buyuribdi .
40018026	Banda esa yerga yiqilib , podshohiga ta’zim qilib : — Podshohim , sabr qiling , men sizga hammasini to‘layman , — debdi .
40018027	Bu bandasiga rahmi kelib , podshoh uni qo‘yib yuboribdi va qarzini kechirib yuboribdi .
40018028	U banda esa tashqariga chiqib , o‘zidan yuz kumush tanga qarzdor bo‘lgan bir sherigini uchratib , uni ushlab olibdi-da : — Mendan olgan qarzingni qaytar ! — deb bo‘g‘a boshlabdi .
40018029	Sherigi esa uning oyoqlariga yiqilib : — Sabr qil , men senga hammasini to‘layman , — deb yolvoribdi .
40018030	Biroq u bunga ko‘nmabdi , borib , qarzini to‘lamagunicha sherigini zindonga qamatib qo‘yibdi .
40018031	Uning sheriklari bu voqeani ko‘rib , juda xafa bo‘lishibdi va borib , podshohga hamma bo‘lib-o‘tganni xabar qilishibdi .
40018032	Shunda podshoh bandasini oldiga chaqirib : — Ey yovuz banda ! — debdi . — Menga yolvorganing uchun , men sening barcha qarzingdan kechdim .
40018033	Men senga rahm qilganimday , sen ham sherigingga rahm qilsang bo‘lmasmidi ?
40018034	G‘azablangan podshoh hamma qarzini to‘lamaguncha bandasini azob beruvchilarning qo‘liga topshiribdi .
40018035	Shuningdek , agar sizlarning har biringiz o‘z birodaringizning gunohini chin ko‘ngildan kechirmasangiz , Mening samoviy Otam ham sizlarga xuddi shu yo‘lni tutadi ” .
40019001	Iso bu so‘zlarni aytib bo‘lgach , Jalilani tark etib , Yahudiya hududiga , O‘rdun daryosining narigi tomoniga keldi .
40019002	Tumonat xaloyiq Uning ketidan ergashib yurdi . Iso u yerda xastalarga shifo berdi .
40019003	Isoni sinash niyatidagi ba’zi farziylar Uning oldiga kelib : — Erkak har qanday sababga ko‘ra o‘z xotinidan ajralishi mumkinmi ? — degan savolni berdilar .
40019004	Iso ularga javoban : — Tavrotda o‘qimagansizlarmi ? — dedi . — Parvardigor boshdanoq odamlarni erkak va ayol qilib yaratdi
40019005	va dedi : “ Er kishi ota-onasini qoldirib , o‘z xotiniga yopishib qoladi va ikkovi bir tan bo‘ladi ” .
40019006	Shunga ko‘ra ular endi ikki emas , balki bir tan hisoblanadilar . Xudo birga qo‘shganini bandasi ajratmasin .
40019007	Ular Isoga : — Unday bo‘lsa , Muso nima uchun : “ Erkak xotini bilan ajralsa , taloq xatini yozib bersin ” , deb amr etganlar ? — deyishdi .
40019008	U ularga dedi : — Bag‘ri tosh odamlar bo‘lganingiz uchun Muso sizlarga xotinlaringiz bilan ajralishga ijozat bergan . Lekin boshdan bunday emas edi .
40019009	Men sizlarga shuni aytayin : kim bevafolikdan boshqa sabab tufayli xotinidan ajralib , o‘zgaga uylansa , zino qilgan bo‘ladi . Shuningdek , eridan ajralgan xotinga uylangan ham zino qilgan bo‘ladi .
40019010	Shogirdlar Isoga : — Agar erkakning xotiniga nisbatan shunday majburiyati bo‘lsa , uylanmagan yaxshiroq ekan-da ! — deyishdi .
40019011	Iso ularga : — Bu so‘zni hamma ham hazm etolmaydi , — dedi . — Kimgaki nasib bo‘lsa , u hazm eta oladi .
40019012	Ba’zi kishilarning onadan tug‘ma erkakligi zaifdir . Boshqalar esa odamlar tomonidan axta qilinadilar . Yana boshqalar Osmon Shohligi yo‘lida uylanishdan voz kechadilar . Uddalagan bu gaplarning mag‘zini chaqsin .
40019013	Shunda Iso ularning peshanalariga qo‘llarini qo‘yib duo qilishi uchun , Uning oldiga bolalarni keltirishdi . Shogirdlari yetaklab keluvchilarni koyiy boshlagach ,
40019014	Iso dedi : — Bolalarni qo‘yinglar , Mening oldimga kelishlariga to‘sqinlik qilmanglar . Zero Osmon Shohligi shundaylarnikidir .
40019015	Ularning peshanalarini silab , u yerdan jo‘nab ketdi .
40019016	Shu mahal bir kishi Isoning yoniga kelib : — Valine’mat Ustozim ! Abadiy hayot nasib bo‘lishi uchun qanday savobli ish qilmog‘im lozim ? — deb so‘radi .
40019017	Iso unga dedi : — Nega sen Mendan savobli ish haqida so‘rayapsan ? Birgina Xudodan boshqa hech kim savob egasi emas . Agar boqiy hayotga erishmoq istasang , ilohiy amrlarga rioya qil .
40019018	— Qaysilariga ? — deb so‘radi u . Iso dedi : — “ Odam o‘ldirma . Zino qilma . O‘g‘rilik qilma . Soxta guvohlik berma .
40019019	Ota-onangni hurmat qil . O‘zgani o‘zing kabi sev ” , degan amrlarni-da .
40019020	Yigit Unga dedi : — Men bularning hammasini yoshligimdan saqlab kelaman . Menga yana nima yetishmaydi ?
40019021	Iso unga : — Agar komil bo‘lishni istasang , bor , hamma mol-mulkingni sotib , pulini kambag‘allarga tarqat . Shundagina ko‘kda xazinang bo‘lur . Va kel , Mening ortimdan ergash , — dedi .
40019022	Yigit bu so‘zlarni eshitib , qayg‘u ichida u yerdan chiqib ketdi . Chunki uning pul-dunyosi ko‘p edi .
40019023	Iso shogirdlariga : — Sizga chinini aytayin : boy odamning Osmon Shohligiga kirishi qiyin bo‘ladi .
40019024	Yana sizga aytaman : boy odamning Xudo Shohligiga kirishidan ko‘ra , tuyaning igna teshigidan o‘tishi osondir , — dedi .
40019025	Shogirdlari buni eshitib , chandon taajjublandilar va : — Unday bo‘lsa , kim najot topa olarkan ? — deb so‘radilar .
40019026	Iso ularga ko‘zlarini tikib : — Odamlarga bu imkonsiz , lekin Xudoga hamma narsa mumkindir , — dedi .
40019027	Bu so‘zga javoban , Butrus Isoga dedi : — Mana , biz hamma narsani qoldirib , Sening orqangdan ergashib keldik . Buning evaziga biz nima toparmiz ?
40019028	Iso ularga dedi : — Sizga chinini aytayin : yangi dunyoda Inson O‘g‘li O‘zining ulug‘vor taxtida o‘tirganida , Mening orqamdan ergashib kelgan sizlar ham o‘n ikkita taxtga o‘tirib , Isroilning o‘n ikki qabilasini hukm qilasizlar .
40019029	Men uchun uy-joy , aka-uka , opa-singil , ota-ona , xotin-bola yoki yer-mulkini tashlab ketgan har bir kishi bulardan yuz hissa ortiqrog‘ini topib , abadiy hayotga noil bo‘lajak .
40019030	Lekin ko‘p birinchi bo‘lganlar oxirgi , oxirgilar esa birinchi bo‘ladilar .
40020001	“ Shunday qilib , Osmon Shohligi uzumzoriga erta saharda mardikorlar yollagani chiqqan bog‘ egasiga o‘xshaydi .
40020002	U mardikorlar bilan kuniga bir kumush tanga berishga kelishib , ularni o‘zining uzumzoriga yuboribdi .
40020003	Soat to‘qqizlarda u yana chiqib , bozor maydonida bekor turgan boshqa odamlarni ko‘rib ,
40020004	ularga : — Sizlar ham mening uzumzorimga boringlar , men sizlarga tegishli haqingizni beraman , — debdi . Ular esa boribdilar .
40020005	Tush chog‘i va soat uchga yaqin u tag‘in chiqib , yana shunday qilibdi .
40020006	Soat beshlarda chiqib , bekor turgan yana boshqalarni ko‘ribdi-da : — Nega sizlar bu yerda kun bo‘yi bekor turibsizlar ? — deb so‘rabdi .
40020007	Ular esa : — Hech kim bizlarni ishga yollamadi-da , — debdilar . Shunda bog‘ egasi : — Sizlar ham mening uzumzorimga boringlar , tegishli haqingizni olasizlar , — debdi .
40020008	Kech bo‘lgach , uzumzor egasi o‘zining hosilotiga : — Mardikorlarni chaqirib , ularga oxirgisidan boshlab birinchisigacha xizmat haqlarini bergin , — deb buyuribdi .
40020009	Shunday qilib , soat beshlarda ish boshlaganlar bir kumush tangadan olishibdi .
40020010	Birinchi kelganlar esa ko‘proq olamiz , deb o‘ylashibdi . Ammo ular ham bir kumush tangadan olishibdi .
40020011	Ular xizmat haqini olgach , bog‘ egasiga norozilik bildira boshlashibdi :
40020012	— Bu oxirgi kelganlar bir soatgina ishladi , siz esa ularni kunning issig‘iyu mashaqqatini tortgan bizlar bilan teng ko‘rdingiz .
40020013	Bunga javoban bog‘ egasi ulardan biriga : — Do‘stim , men senga nohaqlik qilganim yo‘q . Sen men bilan bir kumush tangaga kelishgan edingmi ?
40020014	Endi haqingni olib , boraver . Men senga bergancha aqchani bu oxirgi kelganga ham bersam , nima bo‘pti ?
40020015	O‘z pulimni xohlagancha istifoda qilish o‘z ixtiyorimda emasmi ? Yoki mening saxiyligimni ko‘rolmayapsanmi ? — debdi .
40020016	Shunga o‘xshab , oxiratda ham oxirgilar birinchi va birinchilar esa oxirgi bo‘ladilar . [ Chunki da’vat etilganlar ko‘p , ammo tanlanganlar ozdir . ] ”
40020017	Iso Quddusga qarab yo‘l olar ekan , o‘n ikki shogirdini alohida chaqirib , ularga dedi :
40020018	“ Hozir Quddusga boryapmiz va Inson O‘g‘li oliy ruhoniylar bilan ulamolarga tutib beriladi . Ular esa Uni o‘limga mahkum etadilar .
40020019	Haqoratlash , qamchilash va xochga mixlash uchun Uni majusiylarga topshiradilar . Uchinchi kuni esa U qaytadan tirilajak ” .
40020020	Shunda Zabadiylar oilasining onasi o‘g‘illari bilan birga Isoning huzuriga keldi . Nimadir so‘ramoqchi bo‘lib , Unga ta’zim qildi .
40020021	Iso ayoldan so‘radi : — Sen nima istaysan ? — Sening Shohligingda bu mening ikki o‘g‘limning biri o‘ng tomoningda va biri chap tomoningda o‘tirishlarini buyurgin ! — dedi Unga ayol .
40020022	Iso javob berib dedi : — Sizlar nima so‘rayotganingizni bilmaysizlar . Men ichajak hasratli taqdir sharobini icha olasizlarmi ? — Ichamiz ! — dedi ular .
40020023	Iso ularga : — Sizlar-ku Mening kosamdan ichib , hasratlarimni chekasizlar , ammo Mening o‘ng va chap tomonimda o‘tirishga ruxsat berish Mening ixtiyorimda emas . Otam bu o‘rinni kimlarga tayyorlagan bo‘lsa , ularga buyuradi , — dedi .
40020024	Boshqa o‘n shogird buni eshitgach , ikki aka-ukaga achchiqlana ketishdi .
40020025	Iso esa ularni yoniga chaqirib , dedi : — Bilasizlarki , dunyo xalqlari ustidan saltanatli podshohlar bor , el ustidan otabeklar hokimlik qiladi .
40020026	Ammo sizning orangizda bunday bo‘lmasin . Orangizda kim katta bo‘lishni istasa , sizga xizmatkor bo‘lsin .
40020027	Orangizda kim birinchi bo‘lishni istasa , sizga qul bo‘lsin .
40020028	Zero Inson O‘g‘li ham O‘ziga xizmat qildirish uchun emas , balki O‘zi xizmat qilish va O‘z jonini fido qilib , ko‘plarni qutqarish uchun kelgan .
40020029	Ular Yerixo shahridan jo‘nayotganlarida , ko‘p xalq Isoning orqasidan ergashib bordi .
40020030	Yo‘l chekkasida o‘tirgan ikki ko‘r Iso ularning oldidan o‘tib borayotganini eshitgach : — Ey Hazrat , Dovud O‘g‘li , bizlarga rahm qil ! — deb baqira boshladilar .
40020031	Xaloyiq ularni jim bo‘lishga majbur qilsa-da , lekin ular ovozlarini yanada balandroq qilib : — Ey Hazrat , Dovud O‘g‘li , bizlarga rahm qil ! — deb yolvordilar .
40020032	Iso to‘xtab , ularni yoniga chaqirdi-da : — Sizlar Mendan nima istaysizlar ? — deb so‘radi .
40020033	Ular : — Hazrat , ko‘zlarimiz ochilsin ! — deyishdi .
40020034	Isoning ularga rahmi kelib , ko‘zlariga qo‘l tegizdi . Shu onda ularning ko‘zlari ochilib ketdi . Ular Isoning ortidan ergashdilar .
40021001	Quddusga yaqinlashishib , Zaytun tog‘i etagidagi Baytfagiya qishlog‘iga yetib kelishdi . Iso ikki shogirdini yana yo‘lga solib :
40021002	“ Qarshingizdagi qishloqqa boringlar , shu zahot bog‘lab qo‘yilgan urg‘ochi eshakni va uning yonida xo‘tikni ko‘rasizlar . Ularni yechib , Mening oldimga keltiringlar .
40021003	Agar kimdir sizga biror nima desa , “ Bular Rabbimizga kerak , U ko‘p o‘tmay ularni qaytarib yuboradi ” , — deb javob beringlar ” , — dedi .
40021004	Bu sodir bo‘lganlarning hammasi payg‘ambarga vahiy bo‘lgan ushbu oyat bajo kelishi uchun ro‘y berdi :
40021005	“ Sion qiziga aytingizkim : Bir mocha eshakka minib , Xo‘tikka mingashib kamtarona , Sening Podshohing kelar yoningga ” .
40021006	Shogirdlar yo‘lga tushib , Iso ularga buyurganiday qildilar .
40021007	Eshak bilan xo‘tikni keltirib , ularning ustiga kiyimlarini yukladilar . Iso esa minib oldi .
40021008	Xalqning ko‘pchilik qismi o‘z kiyimlarini yo‘lga poyandoz qildi . Ba’zilari esa daraxt shoxlarini kesib , yo‘lga to‘shadilar .
40021009	Oldda va orqada yurayotgan xaloyiq : “ Dovud O‘g‘li mangu yashasin ! Xudovand nomidan Kelayotgan muborak ! Ko‘klardan najot yuborgil ! ” — deb hayqirishar edi .
40021010	Iso Quddusga kirib kelganda , butun shahar : “ Bu kim bo‘ldi ? ” — deb harakatga keldi .
40021011	Xaloyiq esa : “ Bu Jalilaning Nosira shahridan bo‘lgan Iso payg‘ambar ! ” — deb ta’kidladi .
40021012	Iso Xudo ma’badiga kirib , ma’badda oldi-sotdi qilayotgan hammani quvib chiqardi . Sarroflarning xontaxtalarini va kaptar sotuvchilarning kursilarini ag‘darib yubordi .
40021013	Iso ularga : — Tavrotda : “ Mening uyim ibodat uyi atalgay ” , — deb yozilgan . Sizlar esa uni qaroqchilar uyasiga aylantirib yuboribsizlar !
40021014	Ma’badda Isoning oldiga ko‘rlar va cho‘loqlar keldi . U esa ularga shifo berdi .
40021015	Lekin oliy ruhoniylar va ulamolar Isoning qilayotgan ajoyib ishlarini hamda ma’badda : “ Dovud O‘g‘li mangu yashasin ! ” deb hayqirayotgan bolalarni ko‘rib , darg‘azab bo‘ldilar .
40021016	— Bular nima demoqdalar , eshityapsanmi ? — deyishdi Unga . Iso ularga : — Ha ! — dedi . — Nahotki sizlar : “ Go‘dak va chaqaloqlar og‘zidan Sen madhiya yaratding ” , — degan oyatni hech qachon o‘qimagan bo‘lsangiz ?
40021017	So‘ng Iso ularni qoldirib , shahardan chiqdi va Baytaniyaga borib , u yerda tunadi .
40021018	Ertalab Iso shaharga qaytib kelayotganda och qoldi .
40021019	Yo‘l chetida bir anjir daraxtini ko‘rib , uning yoniga keldi . Iso barglardan boshqa hech narsa topmay , daraxtga : — Bundan keyin senda abadiy meva bitmasin ! — dedi . Anjir daraxti esa shu onda qurib qoldi .
40021020	Buni ko‘rgan shogirdlar hayratga tushib : — Qanday qilib anjir daraxti darhol qurib qoldi ? — dedilar .
40021021	Iso ularga javoban : — Sizlarga chinini aytayin , — dedi , — Agar ishonchingiz qat’iy bo‘lib , shubhalanmasangiz , bu anjir daraxti bilan sodir bo‘lganni ado etish u yoqda tursin , hatto bu toqqa : “ Ko‘taril-da , dengizga otil ” , — desangiz , aytganingiz bo‘ladi .
40021022	Sizlar ibodat qilib , ishonch bilan nimaiki so‘rasangiz , erishasizlar .
40021023	Iso ma’badga kirib ta’lim berayotganda , oliy ruhoniylar va xalq oqsoqollari Uning oldiga kelib : — Sen bu ishlarni qanday huquq bilan qilyapsan ? Senga bunday vakolatni kim bergan ? — deb so‘radilar .
40021024	Iso ularga javob berib dedi : — Men ham sizga bir savol berayin . Agar Menga javob bersangizlar , shunda Men ham bu ishlarni qanday vakolat bilan qilayotganimni sizlarga aytaman .
40021025	Yahyo payg‘ambar odamlarni suvda tavba qildirish uchun kimdan vakolat olgan edi ? Xudodanmi yoki insondanmi ? Ular esa o‘zaro mulohaza yurita boshladilar : “ Agar Xudodan desak , U bizlarga : “ Nega unga ishonmadingiz ? ” — deb aytadi .
40021026	Agar insondan desak , xalqdan qo‘rqish kerak , chunki xalqning bari Yahyoni payg‘ambar deb hisoblaydi-ku ” .
40021027	Nihoyat Isoga : — Bilmaymiz , — deb javob berdilar . Iso esa ularga : — Men ham bularni qanday vakolat bilan qilayotganimni sizga aytmayman , — dedi .
40021028	“ Sizlarning fikringiz qanday ? Bir odamning ikki o‘g‘li bor ekan . U birinchisiga kelib : — O‘g‘lim , bugun borib uzumzorimizda ishla , — debdi .
40021029	Ammo u : — Istamayman ! — deb so‘z qaytaribdi . Keyin pushaymon bo‘lib , boribdi .
40021030	U odam ikkinchi o‘g‘liga kelib , yana shunday debdi . Bunisi javob berib : — Xo‘p xo‘jayin , boraman , — debdi-yu , lekin bormabdi .
40021031	Ikkovidan qaysi biri otasining xohishini bajo keltirgan bo‘ladi ? ” Isoga : “ Birinchisi ” , — dedilar . U ularga : “ Sizlarga chinini aytayin , — dedi . — Sayoqlaru fohishalar Xudoning Shohligiga sizlardan oldin erishmoqdalar .
40021032	Chunki Yahyo payg‘ambar sizning oldingizga to‘g‘ri yo‘lni o‘rgatib keldi va sizlar unga ishonmadingiz , sayoqlar va fohishalar esa ishondi . Sizlar-chi , buni ko‘rgandan keyin ham pushaymon qilmadingiz , ishonmadingiz ” .
40021033	“ Endi boshqa bir masalni eshiting : bir yer egasi bor ekan . U uzumzor yaratib , atrof-tevaragini panjara bilan o‘rab , ichida iskanja va qo‘riqchi minorasi quribdi-da , uzumzorni bog‘bonlarga ijaraga tashlab , o‘zi vaqtincha boshqa mamlakatga ketibdi .
40021034	Hosil mavsumi yaqinlashgach , o‘zining mahsulini olish uchun bog‘bonlarning oldiga xizmatkorlarini yuboribdi .
40021035	Bog‘bonlar esa uning xizmatkorlarini tutishibdi va kimini urib , kimini o‘ldirib , kimini esa toshbo‘ron qilishibdi .
40021036	Bog‘ egasi bu gal avvalgidan ham ko‘proq boshqa xizmatkorlarini yuboribdi . Bog‘bonlar esa ular bilan ham shunday qilishibdi .
40021037	Oxirida bog‘ egasi : — O‘g‘limni hurmat etarlar , — deb ularning oldiga o‘z o‘g‘lini yuboribdi .
40021038	Lekin bog‘bonlar o‘g‘lini ko‘rib , bir-biriga : — Bu merosxo‘r-ku , qani uni o‘ldirib , merosiga ega bo‘laylik , — deyishibdi .
40021039	Uni tutib , uzumzordan tashqariga chiqarib , o‘ldirishibdi .
40021040	Shunday qilib , uzumzorning egasi qaytib kelganda , bu bog‘bonlarni nima qilar ekan ? ”
40021041	Tinglayotganlar Isoga : “ Bu yovuz odamlarni yovuzlarcha yo‘q qilib , uzumzorini esa mavsumida hosilini terib turadigan boshqa bog‘bonlarga ijaraga beradi ” , — dedilar .
40021042	Iso ularga dedi : “ Nahotki siz Zaburdagi bu so‘zni hech o‘qimagan bo‘lsangizlar ? “ Binokorlar keraksiz deb tashlagan tosh Naq binoning peshtoqidan joy oldi . Bu Xudovand irodasi tufaylidir , Bizga esa ajoyibot timsolidir ” .
40021043	Shuning uchun sizlarga aytamanki , Xudoning Shohligi sizdan olinib , tegishli hosilini yetishtiruvchi xalqqa beriladi .
40021044	Kimki bu toshga yiqilsa , parchalanib ketadi . Tosh kimning ustiga tushsa , uni ezib yuboradi ” .
40021045	Oliy ruhoniylar va farziylar Isoning masallarini tinglagan sayin , ular o‘zlari haqida aytilganini payqadilar .
40021046	Ular Isoni qo‘lga tushirishga intilayotgan bo‘lsalar-da , xalqdan qo‘rqar edilar . Chunki xalq Isoni payg‘ambar deb hisoblar edi .
40022001	Iso masallar bilan gapini davom ettirib , xalqqa xitoban dedi :
40022002	“ Osmon Shohligi o‘zining o‘g‘liga nikoh to‘yi qilgan bir podshohga o‘xshaydi .
40022003	Podshoh to‘yga taklif etilganlarni chaqirish uchun xizmatkorlarini yuboribdi . Ular esa kelishni istamabdilar .
40022004	Podshoh yana boshqa xizmatkorlarini yuborib : — Taklif etilganlarga aytinglarki , men ziyofat dasturxonini tayyorlab qo‘ydim , ho‘kizlaru bo‘rdoqilarim so‘yildi , hammasi tayyor . To‘yga kelaveringlar ! — debdi .
40022005	Biroq ular yana nazarga ilmay , biri o‘zining dalasiga , boshqasi bozor-o‘charga ketibdi .
40022006	Qolganlar esa podshoh xizmatkorlarini tutib , xo‘rlab , o‘ldirishibdi .
40022007	Podshoh buni eshitib , g‘azablanibdi . Qo‘shinlarini yuboribdi-da , qotillarni tig‘dan o‘tkazib , shaharlarini kulga aylantiribdi .
40022008	Keyin u qolgan xizmatkorlariga : — Nikoh to‘yi tayyor , lekin taklif etilganlar bunga munosib emas ekanlar .
40022009	Shuning uchun chorrahalarga borib , kimni topsangizlar , to‘yga chaqiringlar , — deb buyuribdi .
40022010	Bu xizmatkorlar yo‘lga chiqib , uchratganlarining hammasini — yomonlarni ham , yaxshilarni ham to‘plashibdi . To‘yxona mehmonlarga to‘lib ketibdi .
40022011	Podshoh mehmonlarni ko‘rish uchun kirganda , u yerda nikoh kiyimida kiyinmagan bir odamni ko‘ribdi
40022012	va undan : — Do‘stim , nikoh kiyimisiz bu yerga qanday kirding ? — deb so‘rabdi , u indamabdi .
40022013	Shunda podshoh malaylariga buyruq berib : — Uning qo‘l-oyoqlarini bog‘lab , tashqariga , qorong‘ilikka tashlanglar . U yerda yig‘i-sig‘i va ohu voh bo‘ladi , — debdi .
40022014	Shunga o‘xshab , Xudo da’vat etganlar ko‘p , ammo tanlanganlar ozdir ” .
40022015	Shundan keyin farziylar borib , Isoni U aytadigan biron so‘zi orqali ilintirish chorasini maslahatlashib oldilar .
40022016	Ular o‘z shogirdlarini Hirod tarafdorlari bilan birga Isoning oldiga yuborishdi . Bular Isoga : — Ustoz , — deyishdi , — Biz bilamizki , Sen haqiqatgo‘ysan va Xudoning haq yo‘lini o‘rgatib yuribsan . Kimlargadir ma’qul bo‘lishni o‘ylab o‘tirmaysan , hech kimni yuz-xotir qilmaysan ham .
40022017	Endi bizlarga ayt-chi , Sening fikring qanday ? Qaysarga soliq to‘lash dinga muvofiqmi , yoki yo‘qmi ?
40022018	Lekin Iso ularning shumligini bilib : — Munofiqlar ! — dedi , — Nega Meni sinab ko‘rmoqchisizlar ?
40022019	Qani , Menga soliqqa to‘lanadigan tangani ko‘rsatinglar-chi . Ular Isoga bir dinor keltirgach ,
40022020	— Bu surat va yozuv kimniki ? — deb so‘radi .
40022021	— Qaysarniki , — dedilar . — Unday bo‘lsa , Qaysarning haqini Qaysarga , Xudoning haqini Xudoga beringlar , — dedi Iso .
40022022	Buni eshitganlarida hayron bo‘ldilar va Isoning oldidan uzoqlashdilar .
40022023	Qiyomat yo‘q , deb aytadigan sadduqiylar o‘sha kuni Isoning oldiga kelib ,
40022024	Unga savol berdilar : — Ey Ustoz ! Muso payg‘ambar deganki : “ Agar kim farzand ko‘rmasdan dunyodan o‘tsa , ukasi uning xotinini nikohiga olib , akasining zurriyotini tiklasin ” .
40022025	Bizda yetti aka-uka bor edi . Birinchisi uylanib , farzand ko‘rmay qazo qildi , xotini esa ukasiga qoldi .
40022026	Ikkinchi , uchinchi , hatto yettinchigacha hammaning boshiga shu ko‘rgilik tushdi .
40022027	Hammadan keyin xotin ham o‘ldi .
40022028	Shunday qilib , u qiyomatda yettovidan qaysi birining xotini sanalar ekan ? Chunki u hammasiga xotin bo‘lgan edi-ku .
40022029	Iso ularga javob berib dedi : — Siz Muqaddas Kitobni ham , Xudoning qudratini ham bilmaganingizdan adashyapsizlar .
40022030	Chunki oxiratda na uylanadilar va na erga tegadilar , balki osmondagi Xudo farishtalariga o‘xshaydilar .
40022031	O‘liklarning qayta tirilishiga kelsak , Xudoning sizlarga yo‘llaganini hech o‘qimagansizmi ?
40022032	“ Men Ibrohimning Xudosi , Is’hoqning Xudosi va Yoqubning Xudosiman ” , — degan edi U . Xudo esa o‘liklarning emas , tiriklarning Xudosidir .
40022033	Xalq buni eshitib , Iso ta’limotiga mahliyo bo‘ldi .
40022034	Iso sadduqiylarni jim qilib qo‘yganini farziylar eshitgach , bir joyga to‘plandilar .
40022035	Ulardan Tavrot tafsirchisi bo‘lgan birisi Isoni sinash niyatida Undan :
40022036	— Ustoz , Tavrotning qaysi amri buyuk ? — deb so‘radi .
40022037	Iso unga : — “ Egang Xudovandni butun qalbing bilan , butun joning bilan va butun onging bilan sevgin ” .
40022038	Bu — birinchi va eng buyuk amr .
40022039	Ikkinchisi esa shunga o‘xshashdir : “ O‘zgani o‘zing kabi sevgin ” .
40022040	Butun Ilohiy Buyruq va payg‘ambar oyatlarining hammasi ham mana shu ikki amrga tayanadi .
40022041	Farziylar yig‘ilishganda , Iso ulardan so‘radi :
40022042	— Masih haqida qanday fikrlaringiz bor ? U kimning o‘g‘li ? — Dovudning o‘g‘li-da , — deb javob berdilar .
40022043	Iso ularga dedi : — U holda , qanday qilib Dovud ilohiy ilhom bilan Masihni Rabbim deb atagan ? Mana , Dovud nima degan :
40022044	“ Xudovand mening Rabbimga aytdi : Yovlaringni oyoqlaring ostiga yiqitmagunimcha , Sen Mening o‘ng tomonimda o‘ltirib turgin ” .
40022045	Demak , Dovud Uni Rabbim deb atagan bo‘lsa , qanday qilib U Dovudning o‘g‘li bo‘ladi ?
40022046	Va hech kim Isoga bir og‘iz so‘z javob berolmadi . O‘sha kundan boshlab yana hech kim Undan biron gap so‘rashga jur’at etmadi .
40023001	Undan keyin Iso xaloyiqqa va shogirdlariga xitob qilib , dedi :
40023002	“ Ulamolar va farziylar Muso minbarida o‘tiribdilar .
40023003	Shu bois ular sizga nimani bajarishni amr etsalar , bajo keltiringlar . Aytganini qiling , lekin qilganini qilmang ! Chunki ular o‘z aytganlarini bajarmaydilar .
40023004	Ular og‘ir va ko‘tarib bo‘lmaydigan yuklarni insonlar yelkasiga tashlab qo‘yadilar , lekin o‘zlari bu yuklarga barmoq tegizishni ham istamaydilar .
40023005	Ular butun ishlarini insonlarga ko‘rinish uchun qiladilar . Duo qutilarini yirikroq , kiyimlarining gajimlarini uzunroq qiladilar .
40023006	Shuningdek , ziyofatlarda to‘rda va ibodatxonalarda hurmatli o‘rinda o‘tirishni ,
40023007	xalq yig‘inlarida alik olishni va odamlar tomonidan “ Ustozimiz , Ustozimiz ! ” deb olqishlanishni yaxshi ko‘radilar .
40023008	Biroq sizlar ustoz deb atalishga ko‘nmang . Chunki sizning birgina Ustozingiz bor , U ham bo‘lsa — Masihdir . Sizlar esa hammalaringiz birodarsizlar .
40023009	Yer yuzida hech kimni o‘zingizga ota deb ham atamanglar . Chunki sizning birgina Otangiz bor , U ham bo‘lsa — samoviy Otangizdir .
40023010	Rahbar deb ham nom olmanglar . Chunki sizlarning birgina Rahbaringiz bor — U Masihdir .
40023011	Orangizdagi kattangiz sizlarga xizmatda bo‘lsin .
40023012	Zero kim o‘zini yuqori qo‘ysa , pasaytiriladi . Kim o‘zini past olib yursa , ulug‘lanadi ” .
40023013	“ Ey ulamoyu farziylar , munofiqlar ! Osmon Shohligini insonlarga bekitib qo‘yganingiz uchun holingizga voy ! O‘zlaringiz ham unga kirmayapsizlar , kirmoqchi bo‘lganlarga ham yo‘l qo‘ymayapsizlar .
40023014	[ Ey ulamoyu farziylar , siz munofiqlarning holiga voy ! Siz beva ayollarning uylarini shilib , xo‘ja ko‘rsinga uzoq duo o‘qiysizlar . Shunga yarasha og‘irroq jazo olasizlar . ]
40023015	Ey ulamoyu farziylar , siz munofiqlarning holiga voy ! Sizlar loaqal biror-bir kishini o‘z diningizga kiritish uchun dengizlaru qit’alarni aylanib chiqasizlar . Lekin buni amalga oshirib bo‘lgach esa , uni o‘zingizdan ikki barobar yomonroq do‘zaxi qilasizlar .
40023016	Ey ko‘r peshvolar , holingizga voy ! Sizlar : “ Ma’bad haqiga ichilgan qasam o‘tmaydi , lekin ma’baddagi oltin haqiga ichilgan qasam bajarilishi shart ” , deysiz .
40023017	Hoy nodonu ko‘rlar ! Qaysi biri buyukroq : ma’badning oltinimi , yoki oltinni muqaddas qilgan ma’badning o‘zimi ?
40023018	Shuningdek , sizlar yana : “ Qurbongoh haqiga ichilgan qasam o‘tmaydi , lekin qurbongohdagi qurbonlik haqiga ichilgan qasam bajarilishi shart ” , — deysizlar .
40023019	Hoy nodonlar , ko‘rlar ! Qaysi biri buyukroq : qurbonlikmi yoki qurbonlikni muqaddas qilgan qurbongohmi ?
40023020	Axir , qurbongoh haqiga qasam ichgan , ham qurbongohning o‘zi , hamda undagi barcha narsalar haqiga qasam ichgan bo‘ladi .
40023021	Ma’bad haqiga qasam ichgan esa , ham ma’badning o‘zi , hamda ma’badda yashaydigan Xudo haqiga qasam ichgan bo‘ladi .
40023022	Osmon haqiga qasam ichgan esa , ham Arshi A’lo , hamda Arshi A’lodagi Xudoning O‘zi haqiga qasam ichgan bo‘ladi .
40023023	Ey ulamoyu farziylar , siz munofiqlarning holiga voy ! Sizlar yalpiz , arpabodiyon va zira qatori oshko‘kdan ushr berib turasiz-u , lekin Ilohiy Buyruqning nihoyatda muhim amrlari bo‘lgan haqqoniyat , marhamat va sadoqatga esa e’tibor bermay qo‘ydingizlar . Bularning birini bajara turib , ikkinchisini ham tashlab qo‘ymasligingiz kerak edi .
40023024	Sizlar chivinni pesh qiluvchi , ammo tuyani yutib yuboradigan ko‘r peshvolarsiz !
40023025	Ey ulamoyu farziylar , siz munofiqlarning holiga voy ! Sizlar kosayu laganning sirtini tozalaysiz , ammo ularning ichi o‘g‘rilik va badnafslikka to‘lib-toshib yotibdi .
40023026	Ey so‘qir farziy ! Sen avvalo kosa va laganning ichini tozalab ol , shunda ularning tashi ham toza bo‘ladi .
40023027	Ey ulamoyu farziylar , siz munofiqlarning holiga voy ! Sizlar tashqaridan chiroyli ko‘rinadigan , lekin ichi o‘liklarning suyaklari va har xil qabihliklarga to‘la , ohaklangan qabrlarga o‘xshaysizlar .
40023028	Garchi tashqaridan insonlarga mo‘min ko‘rinsangizlar ham , lekin ichlaringiz ikkiyuzlamachilik va yomonlikka to‘ladir ” .
40023029	“ Ey ulamoyu farziylar , siz munofiqlarning holiga voy ! Chunki sizlar payg‘ambarlarga maqbara qurib , aziz-avliyolarning yodgorliklarini bezab yuribsizlar .
40023030	“ Agar ota-bobolarimiz davrida yashaganimizda , biz payg‘ambarlarning qonini to‘kishda ularga hamkorlik qilmas edik ” , — deysizlar .
40023031	Bu bilan siz o‘zingizni o‘zingiz inkor etib , payg‘ambarlarni qatl qilganlarning o‘g‘illari ekaningizni o‘zingiz tasdiqlab turibsiz .
40023032	Qani , ota-bobolaringiz boshlagan ishni bitirib qo‘ymaysizlarmi ? !
40023033	Hoy ilonlar , zaharli ilon zotlari-yey ! Jahannam jazosidan qanday qilib qutularkansizlar ?
40023034	Ana shu sababdan Men sizga qanchadan-qancha payg‘ambaru donishmandu ulamolarni yuborib turaman . Sizlar esa ulardan kimini o‘ldirasizlar , kimini xochga mixlaysizlar , kimini esa ibodatxonalaringizda qamchilab shahardan-shaharga quvg‘in qilasizlar .
40023035	Shu yo‘sin solih kishi bo‘lgan Hobilning qonidan tortib , ma’bad bilan qurbongoh oralig‘ida sizlar o‘ldirgan Baraxiya o‘g‘li Zakariyoning qonigacha , yer yuzida to‘kilgan butun begunoh qonlar sizning bo‘yningizda !
40023036	Ha , sizlarga chinini aytaman : ushbu gunohlarning hammasi shu naslning bo‘yniga tushadi ” .
40023037	“ O , Quddus , Quddus ! Payg‘ambarlarni o‘ldiruvchi va huzuringga yuborilganlarni toshbo‘ron qilguvchi shahar ! Tovuq o‘z jo‘jalarini qanotlari ostida qanday to‘plasa , Men ham sening bolalaringni necha bor shunday to‘plamoqchi bo‘ldim , sizlar-chi , istamadingiz .
40023038	Mana , sizning uy-joyingiz huvullab qoladi .
40023039	Sizga shuni aytib qo‘yay : “ Xudovand nomidan Kelayotgan muborak ” , — deb xitob qilmaguningizcha , Meni qaytib ko‘rmaysizlar ” .
40024001	Iso ma’baddan chiqib ketayotganda , shogirdlari Uning yoniga kelib , diqqatini ma’badning binolariga qaratmoqchi bo‘lishdi .
40024002	Iso ularga : “ Bularning hammasini ko‘ryapsizmi ? Sizlarga chinini aytayin : bu yerda biror g‘isht butun qolmaydi , hammasi vayron bo‘ladi ” , — dedi .
40024003	Iso bir O‘zi Zaytun tog‘ida o‘tirgan vaqtda , shogirdlari Uning yoniga kelib , so‘rashdi : “ Bizlarga ayt-chi , bu voqealar qachon yuz beradi ? Sening kelishing va oxirzamon yaqinlashganini ko‘rsatadigan belgi qanday bo‘ladi ? ”
40024004	Iso javob berib ularga dedi : “ Hech kim sizlarni yo‘ldan ozdirmasligi uchun ehtiyot bo‘linglar .
40024005	Chunki talay kishilar Mening nomim bilan kelib : “ Men Masih bo‘laman ” , — deb ko‘plarni yo‘ldan ozdiradi .
40024006	Shuningdek , yiroq-yaqindan urush xabarlarini eshitasizlar . Ammo cho‘chib vahimaga tushmangiz ! Hamma narsa Xudo taqdir etganidek sodir bo‘lishi lozim . Ammo bu hali so‘nggi nihoya emasdir .
40024007	Xalq xalqqa qarshi , podshohlik podshohlikka qarshi ko‘tariladi . Ayrim joylarda qahatchiliklar , o‘latlar , zilzilalar bo‘ladi .
40024008	Bularning bari esa bamisli to‘lg‘oqning boshidir .
40024009	O‘shanda sizlarni qiynash va o‘ldirish uchun tutib beradilar . Mening nomim tufayli barcha xalqlar sizlardan nafratlanadi .
40024010	O‘shanda ko‘plar vasvasaga tushib , bir-birini tutib beradi , bir-biridan nafratlanadi .
40024011	Ko‘pdan-ko‘p soxta payg‘ambarlar paydo bo‘lib , ko‘plarni yo‘ldan uradi .
40024012	Yovuzlik avjga chiqishi tufayli ko‘pchilikning sevgisi soviydi .
40024013	Lekin oxirigacha chidagan qutuladi .
40024014	Xudo saltanati to‘g‘risidagi Injil Xushxabari hamma xalqlarga dalolat bo‘lish uchun jahon bo‘ylab targ‘ib qilinadi va o‘shandagina so‘ng bo‘ladi ” .
40024015	“ Shunday qilib , Doniel payg‘ambar karomat qilib aytgan “ dahshatli razolat ” muqaddas joyda turganini ko‘rganingizda ( o‘qigan o‘zi tushunsin ! )
40024016	Yahudiyada bo‘lganlar tog‘larga qochishsin .
40024017	Tomning ustida turganlar uyidan anjomlarini olish uchun pastga tushmasin .
40024018	Dalada bo‘lganlar esa to‘nini olgani qaytib kelmasin .
40024019	U kunlarda homilador va emizuvchi ayollarning holiga voy !
40024020	Qochishingiz qishga yoki dam olish kuniga to‘g‘ri kelmasligi uchun ibodat qilinglar .
40024021	Chunki o‘shanda dunyo boshlanishidan to hozirgacha sodir bo‘lmagan va qaytib sodir bo‘lmaydigan buyuk musibat bo‘ladi .
40024022	Agar o‘sha kunlar qisqartirilmaganida edi , hech bir jonzod omon qolmasdi . Lekin tanlangan kishilar uchungina u kunlar qisqartiriladi .
40024023	Agar o‘shanda kimdir sizga : “ Masih mana bu yerda ” , yoki “ U yerda ” , — deb aytsa , ishonmanglar .
40024024	Chunki soxta masihlar va soxta payg‘ambarlar paydo bo‘lib , ilojini topsalar , hatto tanlangan kishilarni ham yo‘ldan ozdirish uchun g‘aroyibot va mo‘jizalar ko‘rsatadilar .
40024025	Mana , Men sizlarga oldindan aytib qo‘ydim .
40024026	Shunday qilib , agar sizlarga : “ Mana , U sahroda ” , — deb aytsalar , chiqmanglar . “ Mana , U berk xonalarda ” , — deb aytishsa ham , ishonmanglar .
40024027	Chunki Inson O‘g‘lining kelishi xuddi sharqda chaqnab , hatto g‘arbda ham barchaga ko‘rinuvchi chaqmoqday bo‘ladi .
40024028	Murda qayerda bo‘lsa , kalxatlar ham o‘sha yerda to‘planadi .
40024029	O‘sha kunlarning musibatidan so‘ng , alhol quyosh tutilib , oy xiralanadi . Yulduzlar osmondan tushib , samoviy kuchlar larzaga keladi .
40024030	O‘shanda Inson O‘g‘lining alomati osmonda namoyon bo‘ladi . Yer yuzidagi barcha qabilalar uvvos tortib yig‘laydilar , Inson O‘g‘li osmon bulutlari uzra buyuk qudrat va shon-shuhrat ila kelayotganini ko‘radilar .
40024031	U mahobatli karnay tutgan farishtalarini yuboradi . Ular esa Uning tanlagan kishilarini osmonning bir burchidan boshqa burchigacha , to‘rt tomondan to‘plab keladilar ” .
40024032	“ Anjir daraxtidan ibrat olinglar . Uning shoxlari ko‘karib , barg chiqarayotganidan yoz yaqinlashganini bilasizlar .
40024033	Xuddi shunday , sizlar ham bularning hammasini ko‘rgach , bilingki , U yaqindir , eshik oldida turibdi .
40024034	Sizlarga chinini aytayin : bu nasl o‘tmasdanoq , bularning hammasi sodir bo‘ladi .
40024035	Yeru osmon bitar , lekin Mening so‘zlarim bitmas .
40024036	U kun va u soat haqida birgina Otamdan boshqa hech kim bilmaydi , osmondagi farishtalar ham bilmaydi .
40024037	Nuh payg‘ambar davrida qanday bo‘lgan bo‘lsa , Inson O‘g‘li kelishida ham shunday bo‘ladi .
40024038	To‘fongacha bo‘lgan kunlarda , to Nuh payg‘ambar kemaga kirgan kunigacha yeb-ichdilar , uylandilar , turmushga chiqdilar .
40024039	Ular bo‘lg‘usi ofatdan bexabar yurganda , to‘fon kelib , hammasini qirib tashladi . Inson O‘g‘lining kelishi ham xuddi shunday bo‘ladi .
40024040	O‘shanda ikki kishi dalada bo‘ladi ; biri olinadi , biri qoldiriladi .
40024041	Tegirmon tortayotgan ikki ayol bo‘ladi ; biri olinadi , biri qoldiriladi .
40024042	Shuning uchun hushyor bo‘lib turinglar , chunki Rabbingiz qaysi soatda kelishini bilmaysizlar .
40024043	Lekin shuni bilib qo‘yinglarki , o‘g‘ri tunning qay vaqtida kelishini agar uy egasi bilganda , bedor turib , uyiga lahim qazilishiga yo‘l qo‘ymas edi .
40024044	Shunga o‘xshab , sizlar ham tayyor bo‘lib turinglar . Chunki Inson O‘g‘li sizlar o‘ylamagan soatda kelib qoladi ” .
40024045	“ Qul-cho‘rilarga rizq-ro‘zni o‘z vaqtida berib turish uchun xo‘jayin ularga boshliq qilib qo‘ygan ishonchli va aqlli xizmatkor kimdir ?
40024046	Xo‘jayini kelganda , uni shularni bajarib turgan holda ko‘rsa , u xizmatkor qanday baxtlidir !
40024047	Sizlarga chinini aytayin : o‘zining butun mol-mulki ustidan uni nazoratchi qilib qo‘yadi .
40024048	Agarda yomon niyatli xizmatkor o‘z ko‘nglida : “ Xo‘jayinim yaqin orada kelmaydi ” , — deb o‘ylab ,
40024049	o‘rtoqlarini urib , ichkilikbozlar bilan birga yeb-ichishni boshlasa ,
40024050	u xizmatkorning xo‘jayini kutmagan bir kunda , o‘ylamagan bir soatda kelib qoladi-yu ,
40024051	uni tilka-pora qilib , boshiga ikkiyuzlamachilar kunini soladi . U yerda yig‘i-sig‘i va ohu vohlar bo‘ladi ” .
40025001	“ O‘sha vaqtda Osmon Shohligini o‘zlarining chiroqlarini yoniga olishib , kuyovni qarshilagani chiqqan o‘n kelin dugonasiga o‘xshatsa bo‘ladi .
40025002	Ulardan beshovi es-hushli , beshovi esa ovsar ekan .
40025003	Ovsarlari chiroqlarini olib , o‘zlari bilan yog‘ olmabdilar .
40025004	Es-hushlilari esa chiroqlari bilan birga idishlarda yog‘ ham olibdilar .
40025005	Kuyov kechikkani sababli , hammalari mudrab , uxlab qolishibdi .
40025006	Tunning yarmida birdaniga ovoz yangrabdi : — Ana , kuyov kelyapti , uni qarshilagani chiqinglar !
40025007	Shunda qizlarning hammasi turib , chiroqlariga yopishibdi .
40025008	Ovsarlari es-hushlilarga : — Chiroqlarimiz o‘chib boryapti , bizlarga yog‘laringizdan beringlar ! — deyishibdi .
40025009	Es-hushlilar javob berib : — Yo‘q , bizlarda ham , sizlarda ham yog‘ yetmay qolmasin . Yaxshisi , siz baqqollarning oldiga borib , o‘zlaringizga yog‘ sotib olinglar , — deyishibdi .
40025010	Ular yog‘ sotib olgani ketishganda , kuyov kelib qolibdi . Tayyor turgan qizlar kuyov bilan birga to‘yxonaga kirib , orqalaridan eshiklar yopilibdi .
40025011	Bir muddatdan keyin qolgan qizlar kelib : — Hoy Egam , hoy Egam , eshikni oching , bizlar keldik ! — deyishibdi .
40025012	Lekin U ularga javob berib : — Men sizga rostini aytsam , sizlarni tanimayman , — debdi .
40025013	Shunday qilib , hushyor bo‘lib turinglar , chunki siz Inson O‘g‘li keladigan aniq kunni ham , soatni ham bilmaysizlar ” .
40025014	“ Yana oxirzamon bir odam safarga jo‘nab , xizmatkorlarini chaqirib , o‘z mol-mulkini ularga omonatga berganiga o‘xshaydi .
40025015	U odam har bir kishiga o‘z qobiliyatiga yarasha : biriga besh , biriga ikki , biriga bir yombidan berib , jo‘nab ketibdi .
40025016	Beshta yombi olgan o‘sha zahoti borib , pulini ishga solib , yana besh yombi orttiribdi .
40025017	Shunga o‘xshab , ikki yombi olgan ham yana ikki yombi orttiribdi .
40025018	Bitta yombi olgan esa borib , chuqur qazib , xo‘jayinining pulini yashirib qo‘yibdi .
40025019	Ancha vaqtdan so‘ng boyagi xizmatkorlarning xo‘jayini qaytib kelib , ulardan hisobot so‘rabdi .
40025020	Besh yombi olgan boshqa besh yombini ham olib kelib : — Xo‘jayin ! Menga besh yombi bergandingiz , mana men ularga qo‘shib yana besh yombi orttirdim , — debdi .
40025021	Xo‘jayini unga : — Barakalla , yaxshi va sodiq xizmatkor ekansan . Sen kichik bir ishda ham sodiq bo‘lganing uchun , endi seni katta ishlarga munosib ko‘raman . Xo‘jayiningning shodligini baham ko‘r , — debdi .
40025022	Ikki yombi olgan ham kelib : — Xo‘jayin ! Menga ikki yombi bergandingiz . Mana , men ularning yoniga qo‘shib yana ikki yombi orttirdim , — debdi .
40025023	Xo‘jayini unga : — Barakalla , yaxshi va sodiq xizmatkor ekansan . Sen kichik bir ishda ham sodiq bo‘lganing uchun , endi seni katta ishlarga munosib ko‘raman . Xo‘jayiningning shodligini baham ko‘r , — debdi .
40025024	Bitta yombi olgan ham kelib : — Xo‘jayin ! Men sizning qattiqqo‘l odam ekaningizni bilardim . Siz ekmagan yerdan o‘rasiz , uymagan joydan xirmon ko‘tarasiz .
40025025	Shuning uchun men qo‘rqqanimdan borib , sizning yombingizni yerga yashirib qo‘ydim . Mana berganingiz ! — debdi .
40025026	Xo‘jayini unga javob qaytarib : — Ey yomon va yalqov xizmatkor ! — debdi . — Men ekmagan yerdan o‘rishimni , uymagan joydan xirmon ko‘tarishimni bilarkansan ,
40025027	u holda pulimni sudxo‘rlarga qarzga bersang bo‘lmasmidi ? Shunda men kelib , uni foydasi bilan qaytarib olgan bo‘lar edim .
40025028	Endi , undan yombini olib o‘n yombisi borga beringlar !
40025029	Chunki kimda bor bo‘lsa , unga yana beriladi va u mo‘lchilikda bo‘ladi . Kimda yo‘q bo‘lsa , undan bori ham tortib olinadi .
40025030	Endi bu yaramas xizmatkorni tashqariga , qorong‘ilikka uloqtirib yuboringlar . U yerda yig‘i-sig‘i va oh-vohlar bo‘ladi ” . [ Bularni aytib , Iso xitob qilib dedi : “ Kimning eshitar qulog‘i bo‘lsa , eshitsin ! ” ]
40025031	“ Inson O‘g‘li O‘zining ulug‘vorligida , jamiki muqaddas farishtalari bilan birga kelgan paytida O‘zining ulug‘vor taxtiga o‘tiradi .
40025032	Barcha xalqlar Uning huzuriga to‘planadilar . Cho‘pon qo‘ylarni echkilardan ajratganiday , U ularni birma-bir saralab qo‘yadi .
40025033	“ Qo‘ylarni ” O‘zining o‘ng tomoniga , “ echkilarni ” esa chap tomoniga turg‘izadi .
40025034	Shunda Podshoh o‘ng tomondagilarga aytadi : — Ey , Mening Otamning olqaganlari , kelinglar ! Dunyo yaratilganidan beri sizlar uchun meros sifatida tayyorlab qo‘yilgan Shohlikni egallangiz .
40025035	Chunki Men och edim , Menga ovqat berdingizlar . Chanqagan edim , Menga suv ichirdingizlar . Musofir edim , Meni mehmon qildingizlar .
40025036	Yalang‘och edim , Meni kiyintirdingizlar . Kasal edim , Meni boqdingizlar . Zindonda edim , Meni kelib ko‘rdingizlar .
40025037	Bunga javoban solihlar Unga shunday deydilar : — Yo Rabbiy ! Qachon Sening ochligingni ko‘ribmizki , yedirgan bo‘lsak , yoki chanqaganingni ko‘ribmizki , suv tutgan bo‘lsak ?
40025038	Qachon Sening musofir bo‘lganingni ko‘rib , mehmon qildik , yoki yalang‘ochligingni ko‘rib , kiyintirdik ?
40025039	Qachon biz kasal yoki zindonda bo‘lganingni ko‘rib , Seni yo‘qlab keldik ?
40025040	Podshoh javob berib ularga deydi : — Sizlarga chinini aytayin : sizlar Mening shu kichik birodarlarimdan biriga neki qilgan bo‘lsangiz , bu Menga qilganingizdir .
40025041	So‘ng U chap tomondagilarga ham aytadi : — Ey la’natilar ! Ko‘zimdan yo‘qoling , iblis va uning farishtalariga tayyorlab qo‘yilgan abadiy olovga mubtalo bo‘ling !
40025042	Chunki Men och edim , ovqat bermadingizlar . Chanqagandim , suv tutmadingizlar .
40025043	Musofir edim , Meni mehmon qilmadingiz . Yalang‘och edim , Meni kiyintirmadingiz . Kasal bo‘ldim , zindonga tushdim , Meni kelib ko‘rmadingizlar .
40025044	Shunga javoban ular ham : — Yo Rabbiy ! Seni qachon och , chanqagan , musofir , yalang‘och , kasal yoki zindonda bo‘lganingni ko‘ribmizki , Senga xizmat qilmagan bo‘lsak ? — deb so‘raydilar .
40025045	U javob berib ularga shunday deydi : — Sizlarga chinini aytayin : sizlar shu kichiklarning biriga qilmagan muruvvatingiz Menga qilmagan bilan barobardir .
40025046	Shunday qilib , bular abadiy azobga , solihlar esa abadiy hayotga noil bo‘ladilar ” .
40026001	Iso hamma so‘zlarini aytib bo‘lgach , shogirdlariga dedi :
40026002	“ Ikki kundan keyin Fisih bayrami bo‘lishini bilasizlar . Ana , o‘shanda Inson O‘g‘li xochga mixlash uchun tutib beriladi ” .
40026003	Shundan keyin oliy ruhoniylar , ulamolar va oqsoqollar jamisi Kayafa ismli bosh oliy ruhoniyning hovlisida to‘planishib ,
40026004	Isoni hiyla bilan tutib o‘ldirishni o‘zaro maslahatlashib oldilar .
40026005	Ular : “ Bu ish faqat bayram kunlarida bo‘lmasligi kerak , yana xalq g‘alayon qilmasin ” , — dedilar .
40026006	Iso Baytaniyada moxov Simunning uyida ekan ,
40026007	bir ayol Uning oldiga keldi . U ganchdan yasalgan idishda juda qimmatli atir moy keltirib , Iso dasturxon oldida o‘tirgan paytda Uning boshiga quydi .
40026008	Shogirdlari buni ko‘rgach , g‘azablanib : — Bu isrofgarlikning nima keragi bor ?
40026009	Bu moyni katta bahoga sotib , pulini kambag‘allarga bo‘lib berish mumkin edi-ku ! — deyishdi .
40026010	Iso aytilganlarning farqiga borib , shogirdlariga dedi : — Nega ayolni xijolatda qoldiryapsizlar ? U Men uchun ezgu ish qildi .
40026011	Kambag‘allar har doim sizlar bilan birga , lekin Men doim sizlar bilan birga bo‘lmayman .
40026012	Ayol bu moyni tanamga to‘kib , Meni ko‘mishga tayyorladi .
40026013	Sizlarga chinini aytayin : Injil Xushxabari dunyoning qaysi yerida targ‘ib qilinsa , bu ayol ham eslanib , uning qilgan ishi yodga olinadi .
40026014	Shunda o‘n ikki shogirddan biri bo‘lgan Yahudo Ishqariyot degan kishi oliy ruhoniylarning oldiga borib :
40026015	— Isoni qo‘lingizga tutib bersam , menga nima berasizlar ? — deb so‘radi . Ular Yahudoga o‘ttiz kumush tanga taklif etdilar .
40026016	O‘sha vaqtdan boshlab Yahudo Isoga xiyonat qilish uchun qulay payt poylaydigan bo‘ldi .
40026017	Xamirturushsiz non yopiladigan Fisih bayramining birinchi kunida shogirdlar Isoning oldiga kelib so‘radilar : — Senga Fisih bayrami taomini qayerda tayyorlashimizni buyurasan ?
40026018	— Shaharga kirib falon kishining oldiga boringlar , — dedi Iso , — va unga shunday deb aytinglar : “ Ustozimiz : Mening vaqt-soatim yaqinlashdi , deyapti , Fisih bayramini shogirdlarim bilan birga sening uyingda nishonlamoqchiman , deyapti ” .
40026019	Shogirdlari Iso ularga buyurganiday qilib , Fisih taomini tayyorladilar .
40026020	Oqshom tushgach , Iso o‘n ikki shogirdi bilan dasturxon atrofiga o‘tirdi .
40026021	Ovqatlanayotganlarida , Iso : — Sizlarga rostini aytsam , sizdan bir kishi Meni tutib beradi , — dedi .
40026022	Shogirdlar juda xafa bo‘lib , birin-ketin Undan : — Rabbiy , o‘sha men emasmi ? — deb so‘ray boshladilar .
40026023	U esa javob qaytarib dedi : — Men bilan birga kosaga non botirib yegan Meni tutib beradi .
40026024	To‘g‘ri , Inson O‘g‘lining taqdiri oyatda yozilganiday ketyapti . Lekin Inson O‘g‘lini tutib beradigan o‘sha odamning holiga voy ! U odamning tug‘ilmagani yaxshiroq bo‘lar edi .
40026025	Shunda Isoga xoinlik qiladigan Yahudo so‘radi : — Ustoz , meni ko‘zda tutayotganing yo‘qmi ? — O‘zing aytding , — dedi Iso .
40026026	Ular ovqatlanib o‘tirganlarida , Iso nonni oldi , duo o‘qib sindirdi va shogirdlariga tarqatib : — Olinglar , yenglar , bu Mening tanamdir , — dedi .
40026027	Kosani ham olib , shukrona duosini aytdi va ularga uzatib : — Bundan hammalaring ichinglar , — dedi .
40026028	— Chunki bu — ko‘plarning gunohlari kechirilishi uchun to‘kiladigan , Yangi Ahdni tasdiqlaydigan Mening qonimdir .
40026029	Men sizlarga shuni aytaman : Otamning Shohligida sizlar bilan yangi sharob ichadigan o‘sha kungacha , Men uzumning bu ko‘z yoshidan boshqa ichmayman .
40026030	Keyin ular kuylab , Zaytun tog‘i tomon ketdilar .
40026031	Shu orada Iso shogirdlariga dedi : — Bu tunda hammangiz Mendan yuz o‘girasizlar . Chunki Tavrotda shunday yozilgan : “ Men cho‘ponni jarohatlayman , Qo‘ylar o‘zi tarqab ketadi ” .
40026032	Biroq o‘lib tirilganimdan keyin , Men sizlardan oldin Jalilaga boraman .
40026033	Butrus javob berib Unga dedi : — Agar hamma Sendan yuz o‘girsa ham , men hech qachon o‘girmayman ! — dedi .
40026034	Iso unga : — Senga rostini aytsam , shu kechayoq , xo‘roz qichqirmasdan avval , sen Mendan uch marta tonasan , — dedi .
40026035	Butrus Unga : — Men Sen bilan birga o‘lsam ham , Sendan aslo tonmayman ! — dedi . Boshqa hamma shogirdlari ham shunday dedilar .
40026036	Shundan keyin Iso shogirdlari bilan birga Getsemaniya degan joyga keldi va ularga : — Men nariroq borib ibodat qilgunimcha , sizlar shu yerda o‘tirib turinglar , — dedi .
40026037	Butrus bilan Zabadiyning ikki o‘g‘lini O‘ziga hamroh qilib olgan Iso ruhan siqilib , anduh cheka boshladi .
40026038	U yonidagilarga : — Mening jonim o‘lim oldidaligini sezib , juda qiynalmoqda . Shu yerda qolib , Men bilan birga sergak turinglar , — dedi .
40026039	Bir oz nari ketib , yerga muk tushdi va ibodat qilib : — Ey Otam ! Agar mumkin bo‘lsa , bu zaqqum kosa Mening yonimdan o‘tib ketsin . Lekin Men istagandek emas , Sen istagandek bo‘lsin , — dedi .
40026040	U shogirdlari yoniga qaytib kelganda , ularni uxlab yotgan holda ko‘rdi va Butrusga dedi : — Demak , sizlar Men bilan birga loaqal bir soatga uyg‘oq tura olmadinglar .
40026041	Vasvasaga tushmaslik uchun hushyor bo‘lib , ibodat qila turinglar . Ruh tetik , tana esa zaifdir .
40026042	Iso ikkinchi marta borib : — Ey Otam ! Agar bu qismat Meni damiga olmay o‘tib ketishi mumkin bo‘lmasa , mayli , Sen xohlagandek bo‘lsin , — deb ibodat qildi .
40026043	U qaytib kelib , shogirdlarini yana uxlab yotgan holda ko‘rdi . Ularning qovoqlari salqigan edi .
40026044	Iso ularni qoldirib , yana uzoqlashdi va o‘sha so‘zlarni takrorlab , uchinchi marta ibodat qildi .
40026045	Shundan so‘ng O‘z shogirdlari yoniga kelib , ularga dedi : — Sizlar hali ham uxlab , rohatlanib yotibsizlarmi ? Mana , vaqt-soati keldi , Inson O‘g‘li gunohkorlar qo‘liga tutib berilyapti .
40026046	Turinglar , ketaylik . Mana , Menga xoinlik qiluvchi ham yaqinlashib qoldi .
40026047	Iso gapini tugatmayoq , o‘n ikki shogirdidan biri bo‘lgan Yahudo kelib qoldi . Uning yonida oliy ruhoniylar va xalq oqsoqollari tomonidan yuborilgan , qilich va tayoq ushlagan olomon bor edi .
40026048	Isoga xoinlik qiluvchi esa : “ Men kimni o‘psam , U O‘shadir , Uni tutib olinglar ” , deb ular bilan til biriktirgan edi .
40026049	U to‘g‘ri Isoning oldiga borib : — Kayfing chog‘ bo‘lsin , Ustoz ! — deb , Uni o‘pdi .
40026050	Iso unga : — Do‘stim , nima uchun kelding ? — deyishi bilanoq , odamlar kelib , Isoga qo‘llari bilan yopishgancha Uni ushlab olishdi .
40026051	Shunda Iso bilan birga bo‘lganlardan biri qilichini qinidan sug‘urib , qulochkashlab oliy ruhoniyning qaroliga dast soldi-da , qulog‘ini uzib tashladi .
40026052	Lekin Iso unga : — Qilichingni joyiga qaytarib qo‘y ! Qilich ko‘targan bari qilichdan halok bo‘lur .
40026053	Yoki o‘ylaysanki , Men Otamga iltijo qilolmaymanmi ? U Menga hoziroq o‘n ikki tumandan ko‘proq farishtalarni yuborishi mumkin .
40026054	Biroq u holda bularning sodir bo‘lmog‘i kerakligi aytilgan oyatlar bajo bo‘larmikin ?
40026055	Shundan so‘ng Iso olomonga qayrilib dedi : — Sizlar Meni hibsga olish uchun qaroqchiga qarshi chiqqandek qilichlaru tayoqlar bilan qurollanib kelibsizlar . Men bo‘lsam , har kuni ma’badda ta’lim berib , sizlar bilan birga o‘tirar edim , sizlar-chi , Meni qo‘lga olmadinglar .
40026056	Lekin bularning hammasi payg‘ambar oyatlari bajo kelishi uchun sodir bo‘ldi . O‘shanda hamma shogirdlari Isoni qoldirib , qochib ketishdi .
40026057	Isoni qo‘lga olganlar Uni bosh oliy ruhoniy Kayafaning huzuriga keltirdilar . U yerga ulamolar bilan oqsoqollar ham to‘plandilar .
40026058	Butrus esa Isoga uzoqdan ergashib , oliy ruhoniyning hovlisigacha keldi . Ichkariga kirib , bu voqeaning oxirini ko‘rish uchun xizmatkorlar bilan birga o‘tirdi .
40026059	Oliy ruhoniylar , oqsoqollar va butun Oliy Kengash Isoga o‘lim jazosini berish uchun Unga qarshi soxta dalillar izlashga tushdilar .
40026060	Anchagina guvohlar olg‘a chiqqan bo‘lsa-da , yetarlicha ayblovchi dalillar topilmadi . Nihoyat , ikki soxta guvoh so‘zga chiqib :
40026061	— Bu Odam : “ Men Xudoning ma’badini buzib , uch kunda qayta tiklay olaman ” , degan , — deb aytishdi .
40026062	Bosh oliy ruhoniy o‘rnidan turib , Isoga : — Nega Sen hech javob qaytarmaysan ? Ularning ayblovlariga nima deysan ? — dedi .
40026063	Iso indamadi . Oliy ruhoniy Unga : — Barhayot Xudo haqi Senga qasam ichirayinki , bizlarga ayt : Xudoning O‘g‘li — Masih Senmisan ? — dedi .
40026064	Iso unga : — O‘zing aytding , — dedi . — Hatto sizlarga aytadurmanki , bundan keyin Inson O‘g‘li Qodir Tangrining o‘ng tomonida o‘ltirib , osmon bulutlari uzra kelayotganini ko‘rasizlar .
40026065	Shunda oliy ruhoniy kiyimlarini yirtib : — U shakkoklik qilmoqda-ku ! Bizlarga boshqa guvohlarning nima keragi bor ? Mana endi U Xudoga shak keltirganini o‘zlaringiz eshitdingizlar .
40026066	Sizlar nima deysizlar ? — dedi . Ular javob berib : — O‘limga loyiq ! — deyishdi .
40026067	So‘ng ular Isoning yuziga tupurib , Uni mushtlay boshladilar . Boshqalari esa Uni shapaloqlab :
40026068	— Ey Masih ! Qani payg‘ambarligingni ko‘rsatib , aytib ber-chi , Seni kimlar uryapti ekan ? — derdilar .
40026069	Bu vaqt Butrus tashqi hovlida o‘tirib edi . Bir xizmatkor ayol uning yoniga kelib : — Sen ham jalilalik Iso bilan birga eding-ku ! — dedi .
40026070	Lekin Butrus hammaning oldida inkor etib : — Sen bo‘lmag‘ur gapni aytyapsan , — dedi .
40026071	So‘ng darvoza tomon chiqdi . Boshqa bir xizmatkor ayol ham uni ko‘rib , atrofdagilarga : — Bu ham nosiralik Iso bilan birga bo‘lgan ! — dedi .
40026072	Butrus esa qasam ichgancha : — Men bu Odamni tanimayman ! — deb yana tondi .
40026073	Bir ozdan keyin u yerda turganlar kelib , Butrusga : — Sen ulardan birining xuddi o‘zisan , kaloming ham aytib turibdi , — deyishdi .
40026074	Lekin Butrus la’nat o‘qib , qasam ichdi-da : — Men bu Odamni tanimayman ! — deb turib oldi . Shu vaqt birdan xo‘roz qichqirdi .
40026075	Isoning unga : “ Xo‘roz qichqirmasdanoq , sen Mendan uch marta tonasan ” , — degan so‘zi Butrusning esiga tushib , tashqariga chiqdi-da , achchiq-achchiq yig‘ladi .
40027001	Tong otgach , oliy ruhoniylar bilan xalq oqsoqollari jamisi kengashib , Isoni o‘lim jazosiga mahkum qilishga kelishdilar .
40027002	Isoni bog‘ladilar va olib borib , viloyat hokimi Po‘ntiy Pilatga topshirdilar .
40027003	Xoin Yahudo esa Isoning mahkum etilganini bilib , pushaymon bo‘ldi va o‘ttiz kumush tangani oliy ruhoniylar bilan oqsoqollarga qaytarib berib :
40027004	— Men xoinlik qildim , begunoh qon to‘kilishida aybdorman , — dedi . Ular esa : — Bundan bizlarga nima ? Yana o‘zing bilasan ! — deyishdi .
40027005	Shunda Yahudo kumush tangalarni ma’bad ichiga uloqtirib yubordi-da , u yerdan chiqib borib , o‘zini osib o‘ldirdi .
40027006	Oliy ruhoniylar tangalarni terib olib : “ Bu pul qon narxidir , uni ma’badning xazinasiga qo‘shish mumkin emas ” , — deyishdi .
40027007	O‘zaro kelishib , bu pulga begonalar ko‘miladigan qabriston uchun Kulol Yerini sotib oldilar .
40027008	Shuning uchun u yer bugungacha “ Qon Yeri ” deb ataladi .
40027009	Shu yo‘sin Yeremiya payg‘ambarga vahiy bo‘lgan ushbular bajo bo‘ldi : “ Isroil o‘g‘illari Unga baho berib qo‘ygan O‘ttiz kumush tangani olib ,
40027010	Xudovand menga buyurgani kabi , Kulol Yerin sotib oldilar ” .
40027011	Iso hokimning huzurida turdi . Hokim Undan so‘radi : — Sen yahudiylarning Podshohimisan ? — O‘zing aytding , — dedi unga Iso .
40027012	Oliy ruhoniylar va oqsoqollar Uni ayblaganlarida , U hech narsa deb javob bermadi .
40027013	Shunda Pilat Unga : — Eshitmayapsanmi , Sening bo‘yningga qancha ayblar qo‘yishyapti ! — dedi .
40027014	Lekin Iso bu gaplarga ham biron javob qaytarmadi . Hokim esa juda hayron bo‘ldi .
40027015	Har Fisih bayramida hokim xalq istagan bir mahbusni ozod qilish odati bor edi .
40027016	O‘sha kez qamoqda nom chiqargan Barabba ismli bandi bor edi .
40027017	Xalq to‘plangach , Pilat ularga xitob qilib so‘radi : — Sizlar kimni ozod qilishimni istaysizlar ? Barabbanimi , yoki Masih atalmish Isonimi ?
40027018	Ular Isoni ko‘rolmaslikdan tutib berganlarini u bilar edi .
40027019	U hakamlik kursisida o‘tirganda , xotinidan xabar keldi : “ U solih Odam bilan sening ishing bo‘lmasin . Chunki bu tunda men tushimda U tufayli ko‘p azobda qoldim ” .
40027020	Ammo oliy ruhoniylar va oqsoqollar bo‘lsa , Barabbani ozod etish , Isoni esa yo‘q qilishni so‘rashlari uchun olomonni qayrab qo‘ydilar .
40027021	Hokim yana ularga xitob qildi : — Sizlar ikkovidan qay birini ozod qilishimni istaysizlar ? — Barabbani ! — deb javob berishdi .
40027022	Pilat ularga dedi : — Unda men Masih atalgan Isoni nima qilay ? — Xochga mixlansin ! — deyishdi bir og‘izdan .
40027023	— U nima yomonlik qilgan ekan ? — so‘radi hokim . Lekin ular ovozlarini yana balandroq ko‘tarib : — Xochga mixlansin ! — deb qichqirishdi .
40027024	Pilat hech narsa yordam bermayotganini , aksincha shov-shuv yanada kuchayib borayotganini ko‘rgach : — Men bu solih Odamning qoni to‘kilayotganidan begunohman . Bu ishni o‘zlaringiz ko‘rib chiqinglar ! — dedi-da , olomonning ko‘z oldida suv olib , qo‘llarini chaydi .
40027025	Butun xalq bunga javoban : — Uning qoni bizlarning va bolalarimizning gardanidadir ! — deyishdi .
40027026	Shundan so‘ng Pilat ularga Barabbani chiqarib yubordi . Isoni esa savalatgandan keyin xochga mixlash uchun askarlarga topshirdi .
40027027	Shundan so‘ng hokimning askarlari Isoni hukumat qarorgohiga olib borib , butun bo‘linmani Uning boshiga to‘pladilar .
40027028	Uning kiyimlarini yechib , egniga to‘q qizil yaktak kiydirdilar .
40027029	Tikanlardan toj o‘rib , boshiga kiygizdilar . O‘ng qo‘liga qamish berib , Uning oldida tiz cho‘kkancha : “ Yashavor , ey , yahudiylarning Podshohi ! ” — deb masxara qildilar .
40027030	Unga tupurganlaricha qamishni olib , boshiga urdilar .
40027031	Masxaralab bo‘lishgandan so‘ng egnidan yaktakni yechib , O‘zining kiyimlarini kiydirdilar va xochga mixlash uchun olib ketdilar .
40027032	Ular chiqib ketayotganlarida , kirineyalik Simun degan kishini uchratib qoldilar . Uni Isoning xochini ko‘tarib borishga majbur qildilar .
40027033	“ Boshsuyagi ” ma’nosini beruvchi Go‘lgota degan joyga keldilar .
40027034	Shunda Isoga ichish uchun zardob aralashtirilgan sharob berdilar . Iso uni tatib ko‘rgach , ichgisi kelmadi .
40027035	So‘ng Uni xochga mixlab qo‘ydilar . Kiyimlari uchun qur’a tashlab , o‘zaro bo‘lishib oldilar .
40027036	Keyin shu yerning o‘zida o‘tirgancha , Uni qo‘riqlab turdilar .
40027037	Uning boshi uzra bir taxtachaga : “ Yahudiylarning Podshohi Iso — Budir ” degan aybnomani yozib qo‘ydilar .
40027038	Iso bilan birga ikki qaroqchini ham — birini Uning o‘ng tomonida , ikkinchisini esa so‘l tomonida xochga mixlab qo‘ydilar .
40027039	O‘tib ketayotganlar boshlarini chayqagancha , Isoni haqoratlashardi :
40027040	— Hey ma’badni buzib uch kun ichida tiklaydigan ! O‘zingni O‘zing qutqar-chi ! Agar Sen Xudoning O‘g‘li bo‘lsang , qani xochdan tushib ko‘r-chi !
40027041	Oliy ruhoniylar , ulamolar va oqsoqollar ham barchasi bunga qo‘shilishib , Uni masxaralay ketdilar :
40027042	— Boshqalarni qutqardi , O‘zini esa qutqara olmaydi ! Agar U Isroilning Podshohi bo‘lsa , endi xochdan tushib ko‘rsin , shunda biz Unga ishonamiz .
40027043	U Xudoga ishonardi-ku . Agar U Xudoning azizi bo‘lsa , hozir qutqarib olsin-chi ! Chunki U : “ Men Xudoning O‘g‘liman ” , — degan .
40027044	Iso bilan birga xochga mixlangan qaroqchilar ham Uni shunday so‘kar edilar .
40027045	Tushdan boshlab soat uchgacha butun yerni qorong‘ilik qopladi .
40027046	Soat uchlarda Iso baland ovoz bilan : — Eli , Eli , lamo shavaqtani ? ya’ni “ Tangrim , Tangrim , nega Meni tashlab qo‘yding ? ” — deb faryod qildi .
40027047	U yerda turganlardan ba’zilari buni eshitib : — U Ilyosni chaqiryapti-ku , — deyishdi .
40027048	Ulardan biri darhol yugurib , shimgichni olib keldi-da , uni sirkaga botirib , qamishning uchiga ilgancha , Isoga ichishga uzatdi .
40027049	Boshqalari esa : — To‘xta ko‘raylik-chi , Ilyos kelib Uni qutqararmikan , — deyishdi .
40027050	Iso esa yana bir bor qattiq oh urib , jon berdi .
40027051	Shu ondayoq ma’baddagi parda yuqoridan pastgacha ikkiga bo‘linib , yirtilib ketdi . Yer larzaga keldi , toshlar yorildi .
40027052	Qabrlar ochilib , talay rahmatli azizu avliyolarning jasadlari tirilib ketdi .
40027053	Ular qabrlaridan chiqib , Iso qayta tirilganidan keyin tabarruk shaharga kirib , ko‘plarga ko‘rindilar .
40027054	Isoni qo‘riqlab turgan yuzboshi bilan yonidagi askarlar zilzilani va sodir bo‘layotgan barcha ishlarni ko‘rib , vahimaga tushdilar-da : — Haqiqatan ham bu Xudoning O‘g‘li ekan ! — dedilar .
40027055	Jaliladan boshlab Isoga ergashib xizmat qilib kelgan ko‘pgina ayollar ham uzoqdan qarab turgan edilar .
40027056	Ularning orasida magdalalik Maryam , Yoqub bilan Yusufning onasi Maryam hamda Zabadiy o‘g‘illarining onasi bor edi .
40027057	Oqshom tushgach , Arimateya shahridan bo‘lgan Yusuf ismli bir boy odam keldi . O‘zi ham Isoning shogirdi edi .
40027058	U Pilatning oldiga borib , Isoning jasadini so‘radi . Shunda Pilat jasadni unga berishni buyurdi .
40027059	Yusuf jasadni olib , uni toza kafanga o‘radi
40027060	va o‘zining qoyada yo‘nilgan yangi qabriga qo‘ydi . Keyin qabrning og‘ziga katta bir toshni yumalatib keltirib qo‘ydi-da , jo‘nadi .
40027061	Magdalalik Maryam bilan boshqa Maryam esa shu yerda , qabrning ro‘parasida o‘tirgan edilar .
40027062	Tayyorgarlik kunining ertasiga oliy ruhoniylar va farziylar Pilatning huzuriga to‘planishib :
40027063	— Taqsir ! — deyishdi , — O‘sha aldamchi hali tirikligida : “ Uch kundan keyin qayta tirilaman ” , — degani esimizga tushdi .
40027064	Shuning uchun uch kungacha qabrni qorovullashni buyursangiz , toki Uning shogirdlari kechasi kelib Uni o‘g‘irlab ketishmasin va xalqqa : “ U qayta tirildi ” , — deb aytishmasin . Yo‘qsa , oxirgi aldov birinchisidan battar bo‘ladi .
40027065	Pilat ularga : — Mana , soqchilar bo‘linmasi o‘zlaringizning ixtiyoringizda . Borib , bilganingizdek qabrni qorovullanglar , — dedi .
40027066	Ular esa soqchilar bilan borib , qabr toshiga muhr bosib , qabrni qorovullay boshladilar .
40028001	Dam olish kunining ertasiga , yakshanba kuni tongotarda magdalalik Maryam bilan boshqa Maryam qabrni ko‘rgani borishdi .
40028002	Shunda to‘satdan shiddatli zilzila bo‘ldi . Xudovandning bir farishtasi osmondan tushdi va qabrga borib toshni ag‘darib yubordi-da , uning ustiga o‘tirdi .
40028003	Uning ko‘rinishi yashinday , kiyimlari esa qorday oppoq edi .
40028004	Soqchilar bo‘lsa , qo‘rquvdan titrab , joni chiqqanday bo‘lishdi .
40028005	Farishta so‘zini ayollarga qaratib : — Sizlar qo‘rqmang ! — dedi . — Xochga mixlangan Isoni izlayotganlaringizni bilaman .
40028006	U bu yerda yo‘q . O‘zi aytganidek , qayta tirilib ketdi . Kelinglar , Rabbingiz yotgan joyini ko‘ringlar .
40028007	Endi tezroq borib , Uning shogirdlariga : “ Iso tirildi . U sizdan oldin Jalilaga ketyapti , Uni o‘sha yerda ko‘rasizlar ” , — deb aytinglar . Sizlarga buni men aytdim .
40028008	Ayollar qabrdan shosha-pisha chiqib , katta sevinch va qo‘rquv ila yugura-yugura Isoning shogirdlariga xabar bergani ketishdi .
40028009	Shogirdlarga bu xabarni yetkazaylik , deb ular yo‘lda ketayotganlarida , birdaniga Isoning O‘zi ularning qarshisidan chiqib : — Salom ! — dedi . Ular esa ro‘baro‘ kelib , oyoqlariga yopishgancha Unga topina boshladilar .
40028010	Shunda Iso ularga : — Qo‘rqmanglar ! Borib birodarlarimga Jalilaga borishlarini , Meni o‘sha yerda ko‘rishlarini xabar beringlar , — dedi .
40028011	Ayollar hali yo‘lda borishar ekan , soqchilar bo‘linmasidan bir nechasi shaharga kirib , sodir bo‘lgan barcha hodisotni oliy ruhoniylarga bildirdilar .
40028012	Ular oqsoqollar bilan to‘planib kengashgach , askarlarga ancha pul berib ,
40028013	shunday dedilar : — Sizlar : “ Shogirdlari kechasi kelib , biz uxlab yotganimizda Uni o‘g‘irlab ketishdi ” , deb aytinglar .
40028014	Agarda bu bo‘lib-o‘tganlar hokimning qulog‘iga yetib borsa , bizlar uni shunga ishontiramiz va sizlarni ko‘ngilsizlikdan xalos etamiz .
40028015	Soqchilar esa pulni olib , topshiriqni aytilgandek bajardilar . Shunday qilib , bu hangama to bugungacha yahudiylar orasida ovoza bo‘lib keladi .
40028016	O‘n bir shogird Jalilaga , Iso ularga tayin etgan toqqa borishdi .
40028017	Ular Isoni ko‘rib , Unga sajda qildilar . Ba’zilari esa shubhaga bordilar .
40028018	Iso ularga yaqinlashib , shunday dedi : “ Menga osmonda ham , yerda ham butun hokimiyat berilgandir .
40028019	Shuning uchun borib , barcha xalqlardan shogird orttiringlar . Ularni Ota , O‘g‘il va Muqaddas Ruh nomi bilan suvga cho‘mdirib , imonga kiritinglar .
40028020	Men sizlarga buyurgan hamma narsaga amal qilishni ularga o‘rgatinglar . Mana , Men har kuni , dunyoning oxirigacha sizlar bilan birga bo‘laman ” . Omin .
41001001	Injil , ya’ni Xudoning O‘g‘li — Iso Masih haqidagi Xushxabar shu bilan boshlanadi .
41001002	Isha’yo payg‘ambarning kitobida yozilganki : “ Men Sendan avval elchimni yuborarman , U Sening oldingda yo‘l hozirlab yurar .
41001003	Cho‘l-biyobonda nido yangramoqda : Xudovand yo‘lini tayyorlangiz , Ravon aylangiz so‘qmoqlarin ! — deya ” .
41001004	Bu oyat xuddi Yahyo payg‘ambarga to‘g‘ri keladi . U cho‘lda paydo bo‘lib , xalqni imonga chaqira boshladi . “ Gunohlaringiz kechirilishi uchun tavba-tazarru qilinglar va suvga cho‘mib imon keltiringlar ” , — deb e’lon qilardi .
41001005	Shunda butun Yahudiya yurti bo‘ylab yashovchilar va barcha quddusliklar Yahyoning oldiga chiqar , gunohlariga iqror bo‘lar va Yahyoning buyrug‘i bilan daryoga cho‘mib imon keltirar edilar .
41001006	Yahyo tuya junidan kiyim kiyib , beliga teridan kamar bog‘lab , chigirtkayu yovvoyi asal bilan ovqatlanardi .
41001007	U xalqqa shunday deb e’lon qilardi : “ Orqamdan mendan ham Qudratlisi kelmoqda . Men engashib Uning choriq iplarini yechishga ham arzimayman .
41001008	Men sizlarni suvgagina cho‘mdirib yuribman , U esa sizlarni Muqaddas Ruhga cho‘mdiradi ” .
41001009	O‘sha kunlari Iso Jalilaning Nosira shahridan keldi , Yahyo Uni O‘rdun daryosiga cho‘mdirdi .
41001010	Iso suvdan chiqishi bilanoq osmon ochilib , Muqaddas Ruh kaptarday uchib Isoning boshiga qo‘ngani ko‘rildi .
41001011	Osmondan esa : “ Sen Mening sevikli O‘g‘limsan , Sendan mamnunman ” , — degan sado eshitildi .
41001012	Muqaddas Ruh Isoni darhol cho‘lga haydab ketdi .
41001013	Iso cho‘lda qirq kun bo‘lib , shayton tomonidan vasvasaga solindi . U hayvonlar bilan birga yashar , farishtalar esa Unga xizmat qilishardi .
41001014	Yahyo qamab qo‘yilgandan so‘ng , Iso Jalilaga qaytdi . U Xudoning Shohligi haqida Xushxabar tarqatdi .
41001015	“ Vaqt-soati keldi , Xudoning Shohligi yaqinlashib qoldi . Tavba qilinglar , Injilga imon keltiringlar ! ” — deb e’lon qilib yurdi .
41001016	Iso Jalila ko‘li bo‘yidan o‘tayotib , ko‘lga to‘r tashlab o‘tirgan Simun va uning ukasi Idrisni ko‘rib qoldi . Ular baliqchi edilar .
41001017	Iso ularga : — Mening ketimdan yuringlar , Men sizlarni inson ovchilari qilaman , — dedi .
41001018	Ular esa darhol to‘rlarini tashlab , Isoning ortidan yurishdi .
41001019	Iso u yerdan bir oz nari yurgach , Zabadiy o‘g‘illari Yoqub va uning ukasi Yuhannoni ko‘rib qoldi . Ular qayiqda to‘rlarini yamab o‘tirishgan edi .
41001020	Iso shu onda ularni ham chaqirdi . Ular esa otalari Zabadiyni ishchilar bilan qayiqda qoldirib , Isoning orqasidan yurishdi .
41001021	Ular Kafarnahum shahriga kirib kelishdi . Juma kuni kech kirgach , Iso yahudiy ibodatxonasiga borib , ta’lim bera boshladi .
41001022	Xaloyiq Isoning ta’limotiga hayron qoldi . Chunki U odamlarga ulamolar kabi emas , balki qudratli kuch egasiday ta’sirchan ta’lim berar edi .
41001023	O‘sha ibodatxonada yomon ruhga chalingan bir odam bor edi . U to‘satdan qichqirib yubordi :
41001024	— Ey nosiralik Iso ! Bizda nima ishing bor ? Sen bizni halok qilgani keldingmi ? Sening kimligingni bilaman , Sen Xudoning Azizisan !
41001025	Biroq Iso yomon ruhga do‘q urib : — Jim bo‘l va undan chiqib ket ! — dedi .
41001026	Yomon ruh u odamni larzaga soldi-da , ovozi boricha baqirib , uning vujudidan chiqib ketdi .
41001027	Hammani vahima bosdi . O‘zaro fikr yuritib : — Bu nima gap ? Bu qanaqa yangi ta’limot ekan ? U yomon ruhlarga ham qudrat bilan buyuradi , ruhlar esa Unga bo‘ysunadi ! — deyishdi .
41001028	Shunday qilib , Iso haqidagi shov-shuv tezda butun Jalila yurtiga yoyilib , yon-atrofga ovoza bo‘ldi .
41001029	Ibodatxonadan chiqqan hamon Iso O‘zi bilan Yoqub va Yuhannoni olib , Simun va Idrisning uyiga borishdi .
41001030	Simunning qaynonasi isitmalab yotgan edi . U haqda Isoga aytib qolishdi .
41001031	Iso ayolning yoniga borib , qo‘lidan ushlab ko‘tardi . Shu zahoti isitma tushdi va ayol xizmatga tutindi .
41001032	Quyosh botib , kech kirgan paytda , barcha kasallar va jinga chalinganlarni Isoning oldiga olib kela boshlashdi .
41001033	Butun shahar aholisi eshik oldiga yig‘ilib qoldi .
41001034	Iso talay dardu illatlardan qiynalganlarni sog‘aytirdi . Ko‘p jinlarni quvib chiqardi , ularning so‘zlashiga esa imkon bermasdi . Chunki jinlar Isoning Masihligini bilar edilar .
41001035	Ertalab Iso juda barvaqt turdi va shahardan tashqariga , xilvat joyga borib , ibodat qildi .
41001036	Simun va uning jo‘ralari Isoning orqasidan borishdi .
41001037	Isoni topib : — Hamma Seni izlayapti-ku ! — deyishdi .
41001038	Iso ularga : — Yaqin atrofdagi qishloq va shaharlarga boraylik , Men u yerlarda ham voizlik qilayin , chunki Men ana shu maqsad uchun kelganman , — dedi .
41001039	Shunday qilib , Iso butun Jalila yurtini kezib chiqib , mahalliy ibodatxonalarda voizlik qilar va jinlarni quvib chiqarar edi .
41001040	Bir moxov Isoga yaqinlashib , Uning oldida tiz cho‘kkancha yalindi : — Agar istasang , meni moxovlikdan pok qila olasan .
41001041	Isoning unga rahmi kelib , qo‘lini uzatdi va unga tegizib : — Istayman , pok bo‘l ! — deb qo‘ydi .
41001042	Buni aytar-aytmas , u odamning moxovligi arib , pok-pokiza bo‘lib ketdi .
41001043	Iso esa unga jiddiy tanbeh berib :
41001044	— Menga qara ! Hech kimga hech narsa aytma , lekin borib ruhoniyga ko‘rin va sog‘ayganingni tasdiqlat , bundan dalolat bo‘lishi uchun Muso payg‘ambar buyurgan qurbonliklarni keltirib ber , — dedi-da , uni darhol jo‘natib yubordi .
41001045	U kishi chiqiboq , ro‘y bergan hodisa haqida hamma yoqqa e’lon qila boshladi . Natijada Iso endi biror shaharga ochiq kirolmaydigan bo‘lib qoldi . U shahardan tashqarida , xilvat joylardagina bo‘lardi . Shunga qaramay , xaloyiq har tomondan Uning oldiga kelar edi .
41002001	Bir necha kundan keyin Iso yana Kafarnahum shahriga keldi . Uning uyda ekanligi ma’lum bo‘lgach ,
41002002	tezda ko‘p xaloyiq to‘plandiki , hatto eshik oldida ham joy qolmadi . Iso esa xalqqa Xudoning so‘zini aytardi .
41002003	Shu orada to‘rt kishi ko‘tarib kelayotgan bir shol odamni Uning oldiga olib kelishdi .
41002004	Xalq ko‘pligidan Isoga yaqinlashish imkonini topolmay , ular Iso o‘tirgan uyning tomini teshib tuynuk ochishdi va sholni to‘shagi bilan tushirishdi .
41002005	Iso ularning ishonchini ko‘rib , sholga : — Bolam , gunohlaring kechirildi , — dedi .
41002006	Bu yerda ba’zi ulamolar o‘tirgan edilar . Ular o‘zlaricha :
41002007	“ Nega U bunday shakkoklik qilyapti ? Gunohlarni yolg‘iz Xudodan boshqa kim ham kechira oladi ? ” — deb o‘ylar edilar .
41002008	Iso shu onda ularning mulohazalarini ruhan payqab , ularga dedi : — Nega sizlar dillaringizda bunday mulohaza qilyapsizlar ?
41002009	Nima osonroq ? Sholga : “ Gunohlaring kechirildi ” , deb aytishmi , yoki : “ O‘rningdan tur , to‘shagingni olib yur ” , deb aytishmi ?
41002010	Lekin Inson O‘g‘lining yer yuzida gunohlarni kechirish qudrati borligini ham bilib qo‘yinglar ! U shunday dedi-da , sholga qarab :
41002011	— Senga aytaman , o‘rningdan tur , to‘shagingni olu , uyingga ket ! — dedi .
41002012	Shol shu ondayoq o‘rnidan turib ketdi-yu , to‘shagini ko‘tarib , hammaning ko‘z oldida chiqib ketdi . Barcha hayratga tushdi . — Biz hech qachon bunday holni ko‘rmagan edik ! — deb Xudoni olqishlar edilar .
41002013	Iso yana ko‘l bo‘yiga chiqdi . Tumonat xaloyiq Uning oldiga to‘plandi . Iso ularga ta’lim berdi .
41002014	U yerdan o‘tayotib , Iso soliq yig‘adigan joyda o‘tirgan Alfey o‘g‘li Leviyni ko‘rib qoldi . — Mening orqamdan yur ! — dedi unga Iso . Leviy esa o‘rnidan turib , Isoning orqasidan ergashdi .
41002015	Keyin Iso Leviyning uyida mehmon bo‘lib o‘tirdi . Iso va shogirdlaridan boshqa ko‘p soliqchilar va har xil gunohkor odamlar ham yeb-ichib o‘tirardi . Bular singari Isoga ergashuvchi odamlar ko‘p edi .
41002016	Iso soliqchilar va gunohkorlar bilan birga yeb-ichib o‘tirganini ulamolar va farziylar ko‘rib , Uning shogirdlariga : — Bu qanday gap ? U soliqchilaru gunohkorlar bilan birga yeb-ichib o‘tiribdi-ku ! — deyishdi .
41002017	Iso buni eshitib , shunday javob berdi : — Sog‘lar emas , bemorlar tabibga muhtojdir . Men taqvodorlarni emas , gunohkorlarni tavbaga chaqirgani kelganman .
41002018	Yahyoning ham , farziylarning ham shogirdlari ro‘za tutayotgan edilar . Ular Isoning yoniga kelib : — Nega Yahyoning shogirdlari va farziylarning shogirdlari ro‘za tutadi-yu , Sening shogirdlaring tutmaydi ? — deb so‘rashdi .
41002019	Iso ularga dedi : — Kuyov davrada bo‘lgan vaqtda to‘y ahli ro‘za tuta olarmikin ? Yo‘q , kuyov ular bilan birga bo‘lguncha , ro‘za tuta olmaydilar .
41002020	Biroq kuyov ulardan judo bo‘ladigan kunlar keladi , ana o‘shanda ro‘za tutadilar .
41002021	Hech kim yangi matodan yamoq qilib , eski kiyimga solmaydi . Aks holda , yangi yamoq eski kiyimdan so‘kilib ketadi va yirtiq battar yomon bo‘ladi .
41002022	Shuningdek , hech kim yangi sharobni eski meshga quymaydi . Aks holda , yangi sharob meshni yirtadi , sharob to‘kiladi va mesh ham nobud bo‘ladi . Illo , yangi sharobni yangi meshga quymoq darkor .
41002023	Bir shanba kuni Iso g‘alla dalasidan o‘tayotgan edi . Uning shogirdlari yo‘l-yo‘lakay boshoqlarni uza boshlashdi .
41002024	Buni ko‘rgan farziylar Isoga : — Qara , nega ular dam olish kunida taqiqlangan ishni qilishyapti ? — deyishdi .
41002025	Iso ularga dedi : — Nahotki sizlar Dovud bilan hamrohlari och qolib muhtoj bo‘lganda nimalar qilishganini hech qachon o‘qimagan bo‘lsangiz ?
41002026	Dovud oliy ruhoniy Aviatar zamonida Xudoning uyiga kirib , faqat ruhoniylargina yeyishi mumkin bo‘lgan baxshida nonlarni yeb , hamrohlariga ham bergan edi .
41002027	Keyin Iso davom etdi : — Inson dam olish kuni uchun emas , balki dam olish kuni inson uchun yaratilgan .
41002028	Binobarin , Inson O‘g‘li dam olish kunining ham hokimidir .
41003001	Iso yana ibodatxonaga kirdi . U yerda qo‘li shol bir odam bor edi .
41003002	U bu odamni dam olish kunida ham sog‘aytirarmikan , deb Isoni zimdan kuzatib turishdi .
41003003	Iso qo‘li shol odamga : — O‘rtaga chiq ! — dedi .
41003004	So‘ng xaloyiqdan so‘radi : — Dam olish kunida yaxshilik qilish lozimmi yoki yomonlik ? Jonni xalos qilish kerakmi , yoki halok ? Ular esa indamadi .
41003005	Iso odamlarning bunday bag‘ri toshligidan qayg‘urib , atrofga g‘azab bilan qaragancha , u odamga : — Qo‘lingni uzat ! — dedi . U odam qo‘lini uzatishi bilanoq , tuzalib ketdi .
41003006	Farziylar esa darrov tashqariga chiqib , Isoni halok qilish chorasini topmoq uchun Hirodchilar bilan til biriktirishdi .
41003007	Iso shogirdlari bilan ko‘l tomon jo‘nadi . Jalila va Yahudiyadan chiqqan katta bir olomon Unga ergashardi .
41003008	Quddus va Idumeyadan , O‘rdun naryog‘idagi yurtlardan , shuningdek , Tir va Sido‘n sohillaridan kelgan tumonat xaloyiq Isoning qilayotgan ishlarini eshitib , Uning oldida tirband bo‘lib qolgan edi .
41003009	Iso odam ko‘pligidan siqilib qolmay , deb shogirdlariga qayiq tayyorlab qo‘yishni aytdi .
41003010	Chunki ko‘plar shifo topayotgan edi va hamma dardlilar qo‘l tegizish ilinjida Iso tomon yopirilar edilar .
41003011	Yomon ruhlar esa Isoni ko‘rgan paytda Uning oldiga yiqilib : “ Sen Xudoning O‘g‘lisan ” , — deb baqirib yuborishardi .
41003012	Ammo Iso O‘zini oshkor qilib qo‘ymasliklari uchun ruhlarni qattiq tanbehlab qo‘yardi .
41003013	Shundan so‘ng Iso toqqa chiqib , shogirdlaridan O‘zi istaganlarini yoniga chaqirdi . Ular kelgach ,
41003014	Iso ularni voizlik qilishga , kasallarni sog‘aytirish va jinlarni quvib chiqarishga yubormoqchi bo‘lib , kuch-qudrat egasi qildi . Iso doim O‘zi bilan birga bo‘lish uchun quyidagi o‘n ikki shogirdini tayinladi :
41003015	
41003016	unga Butrus deb laqab qo‘ygan Simun ,
41003017	Bani-ragash , ya’ni “ Momaqaldiroq o‘g‘illari ” deb laqab qo‘ygan Zabadiy o‘g‘illari Yoqub va Yuhanno ,
41003018	yana Idris , Filip , Bartolmey , Matto , To‘ma , Alfey o‘g‘li Yoqub , Taddey , vatanparvar Simun
41003019	va Isoga xiyonat qilgan Yahudo Ishqariyot .
41003020	Shundan so‘ng uyga keldilar . Yana shunchalik ko‘p xaloyiq to‘plangan ediki , hatto non yeyishga vaqtlari bo‘lmadi .
41003021	Isoning yaqinlari buni eshitib , — U aqldan ozib qolibdi , — deb olib kelishga bordilar .
41003022	Quddusdan kelgan ulamolar esa : — Uni shayton urgan , U ins-jinslarning boshlig‘i shayton kuchi bilangina jinlarni quvib chiqaryapti , — deyishdi .
41003023	Shunda Iso ularni yoniga chaqirib , masal bilan so‘zlay boshladi : — Qanday qilib shayton shaytonni quvib chiqara oladi ?
41003024	Agar bir podshohlik o‘z ichidan bo‘linib ketsa , u podshohlik turolmaydi .
41003025	Bir xonadon o‘z ichidan bo‘linib ketsa , u xonadon turolmaydi .
41003026	Agarda shayton o‘z-o‘ziga qarshi chiqib bo‘lingan bo‘lsa , u tura olmaydi , balki uning kuni bitadi .
41003027	Hech kim uyning egasi bo‘lgan kuchli kishini avval bog‘lab qo‘ymasdan turib , uning uyiga kirib , mol-dunyosini o‘g‘irlab ketolmaydi . Faqat shunday qilibgina uyni talash mumkin .
41003028	Sizlarga chinini aytayin : odam bolalarining qilgan barcha gunohlari va aytgan barcha kufrliklari kechiriladi .
41003029	Lekin kim Muqaddas Ruhni kufr etsa , abadiy kechirilmaydi , u abadiy jazoga mahkum bo‘ladi .
41003030	Iso bu so‘zni , “ Uni jin uribdi ” , — deganlari sababli aytdi .
41003031	Isoning onasi bilan ukalari kelib qolishdi . O‘zlari uyning tashqarisida kutib turib , Isoni chaqirib kelish uchun odam yuborishdi .
41003032	Isoning atrofida xaloyiq tirband edi . Ular Unga : — Mana , onang , ukalaring va singillaring tashqarida kutib , Seni so‘rayaptilar , — deyishdi .
41003033	Iso ularga javoban : — Mening onam va ukalarim kim ? — dedi .
41003034	So‘ngra atrofida o‘tirganlarga nazar solib dedi : — Mana , Mening onam va ukalarim !
41003035	Kimda-kim Xudoning irodasini bajo keltirsa , u Mening ukam , singlim , onam bo‘ladi .
41004001	Iso yana ko‘l bo‘yida ta’lim berishni boshladi . Oldiga bir talay odam yig‘ilib qolgach , Iso ko‘ldagi qayiqqa tushib o‘tirdi . Butun xaloyiq esa ko‘l qirg‘og‘ida , quruqlikda qoldi .
41004002	Iso masal orqali xalqqa ko‘p nasihatlar qildi . O‘z ta’limotida shunday dedi :
41004003	“ Quloq solinglar ! Urug‘ sepuvchi urug‘ sepgani chiqibdi .
41004004	Urug‘ sepayotganda ba’zi urug‘lar yo‘l yoqasiga tushibdi . Qushlar uchib kelib , urug‘larni cho‘qib ketibdi .
41004005	Ba’zi donlar tuprog‘i kam toshloqqa tushibdi . Tuproq chuqur bo‘lmaganidan , urug‘lar tez ko‘karib chiqibdi .
41004006	Biroq quyosh chiqqach , so‘lib , ildizi bo‘lmagani uchun qurib ketibdi .
41004007	Boshqa urug‘lar tikanlar orasiga tushibdi . Tikanlar o‘sib , urug‘larni bo‘g‘ib qo‘yibdi va ular hosil bermabdi .
41004008	Yana boshqa urug‘lar esa yaxshi yerga tushibdi va unib-o‘sib , o‘ttiz , oltmish va hatto yuz barobar ko‘p hosil beribdi ” .
41004009	Keyin Iso ularga : “ Kimning eshitar qulog‘i bo‘lsa , eshitsin ! ” — dedi .
41004010	Xalq ketib , Iso yolg‘iz qolgach , U bilan yuruvchilar va o‘n ikki shogirdi boyagi masal haqida alohida so‘radilar .
41004011	Iso ularga dedi : “ Xudo Shohligining siri sizlarga nasib etgan . Tashqaridagilarga esa hamma narsa masallar bilan uqtiriladi .
41004012	Shunday qilib , ularga qaratilgan bu oyat bajo kelmoqda : “ Ular qarab turib , ko‘rmaslar , Eshitib turib , anglamaslar . Aks holda tavba-tazarru qilur Va gunohlaridan forig‘ bo‘lur edilar ” ” .
41004013	“ Bu masalni tushunmayapsizlarmi ? — dedi ularga Iso . — Unday bo‘lsa , barcha masallarni ham qanday qilib tushunasizlar ?
41004014	Mana , urug‘ sepuvchining sepgani — Xudoning kalomidir .
41004015	Yo‘l yoqasiga tushgan urug‘ shunday odamlarni bildiradi : ularning yuragiga ilohiy kalom sepiladi . Biroq ular eshitgan hamon shayton kelib , qalblariga sepilgan kalomni o‘g‘irlab ketadi .
41004016	Toshloqqa tushgan urug‘ esa shunday odamlarni bildiradi : ular kalomni eshitar-eshitmas , sevinch bilan qabul qilaveradilar .
41004017	Lekin ular ildizi yo‘q beqaror odamlardir . So‘ngra kalom tufayli qayg‘u yoki quvg‘inga duchor bo‘lishsa , tezda vasvasaga tushib qoladilar .
41004018	Yana boshqalar tikanzorga tushgan uruqqa o‘xshaydilar . Ular Xudoning kalomini eshitadi-yu ,
41004019	lekin bu dunyoning tashvishlari , boylikka o‘chlik va boshqa havaslar ularning yuraklariga suqilib kirib , kalomni bo‘g‘ib qo‘yadi , kalom esa samarasiz qoladi .
41004020	Yaxshi tuproqqa tushgan urug‘ bo‘lsa , kalomni eshitib , qalbiga jo qilgan odamlarni bildiradi . Ular goh o‘ttiz , goh oltmish , goh yuz barobar ko‘p samara beradilar ” .
41004021	Iso ularga yana dedi : “ Shamni olib kelib , idishning yoki chorpoyaning tagiga qo‘yadimi ? Aksincha , shamdonga qo‘ymaydimi ?
41004022	Xuddi shu singari , oshkora bo‘lmaydigan hech qanday sir yo‘q , sirtga chiqmaydigan hech yashirin narsa yo‘q .
41004023	Kimning eshitar qulog‘i bo‘lsa , eshitsin ! ”
41004024	Keyin ularga yana dedi : “ Eshitayotganlaringizni qulog‘ingizga quyib oling ! Siz qanday o‘lchov bilan o‘lchasangiz , xuddi shunday o‘lchov bilan sizga ham o‘lchab beriladi . Siz , tinglayotganlarga esa qo‘shib ham beriladi .
41004025	Kimda bor bo‘lsa , unga yana beriladi . Kimda yo‘q bo‘lsa , bor bo‘lgani ham tortib olinadi ” .
41004026	Iso yana dedi : “ Xudoning Shohligi yerga urug‘ sepgan odamga o‘xshaydi .
41004027	Kechasi bo‘ldimi , uxlaydi , kunduzi bo‘ldimi , turadi . Urug‘ning qanday unib-o‘sayotganidan u bexabar .
41004028	Yer o‘z-o‘zidan avval ko‘katni , so‘ngra boshoqni , undan keyin boshoqdagi to‘liq donni undiradi .
41004029	Hosil pishgach , yig‘im-terim vaqti keldi , deb darhol o‘roq soladi ” .
41004030	Iso yana dedi : “ Xudo Shohligini nimaga o‘xshataylik ? Uni qanday masal bilan ifodalasak bo‘ladi ?
41004031	Mana , Xudoning Shohligi bir xantal doniga o‘xshaydi : u yerga sepilganda , yer yuzidagi barcha urug‘lardan kichik bo‘ladi .
41004032	Lekin sepilgandan keyin ko‘karadi va barcha ko‘katlardan baland bo‘lib o‘sadi . U ulkan shoxlar chiqaradiki , osmondagi qushlar ham uning panohida uya quradilar ” .
41004033	Shunday qilib , Iso xalqning eshitish imkoniga qarab , bu singari ko‘pgina masallar orqali Xudo kalomini o‘rgatar edi .
41004034	Masalsiz ularga gapirmas edi . Shogirdlari bilan tanho qolganda esa , ularga hammasini ochiq tushuntirar edi .
41004035	O‘sha kuni kechqurun Iso shogirdlariga : — Narigi qirg‘oqqa suzib o‘taylik , — dedi .
41004036	Ular xaloyiqni jo‘natib , Isoni o‘tirgan qayig‘ida olib ketishdi . Isoning ketidan boshqa qayiqlar ham suzib keldi .
41004037	Shu orada ko‘lda kuchli bo‘ron ko‘tarildi . To‘lqinlar qayiqni tebratib yubordi , qayiq suvga to‘la boshladi .
41004038	Iso esa qayiqning quyruq tomonida yostiqqa bosh qo‘yib , uxlab yotgan edi . Shogirdlar Isoni uyg‘otib : — Ustoz , biz halok bo‘lyapmiz ! Parvo qilmaysanmi ? — deyishdi .
41004039	Shunda Iso turib , shamolga do‘q urdi va ko‘lga : — Jim bo‘l , bas qil ! — deb qo‘ydi . Shu onda shamol tindi va chuqur sukunat bo‘ldi .
41004040	Iso shogirdlariga : — Nega bunday qo‘rqoqsizlar ? Qanday qilib haligacha ishonchingiz yo‘q ? — dedi .
41004041	Ular esa juda qo‘rqib , bir-biriga : — Bu qanaqa kishiki , shamol ham , ko‘l ham Unga bo‘ysunsa ? — deyishdi .
41005001	Ko‘lning narigi qirg‘og‘idagi Gadara yurtiga yetib kelishdi .
41005002	Iso qayiqdan tushishi bilanoq , yovuz ruhga chalingan bir odam qabrlar orasidan chiqib , Uni qarshiladi .
41005003	Turar joyi qabriston bo‘lgan bu odamni hech kim hatto zanjir bilan ham bog‘lay olmas edi .
41005004	Ko‘p martaba uni kishanu zanjirlar bilan bog‘lagan bo‘lsalar-da , ammo u zanjirlarni uzib , kishanlarni ham sindirib tashlar edi . Uni tiyish uchun hech kimning kuchi yetmas edi .
41005005	Doimo , kechayu kunduz qabrlarda , tog‘larda baqirib yurar , o‘zini toshlarga urib jarohatlar edi .
41005006	U Isoni uzoqdan ko‘rib , yugurib keldi-da , Unga ta’zim qilib ,
41005007	ovozi boricha baqirdi : — Ey Iso , Xudoyi Taoloning O‘g‘li ! Men bilan nima ishing bor ? Xudo haqi Senga yolvoraman , meni qiynama !
41005008	Chunki Iso unga : “ Ey yovuz ruh , bu odamdan chiqib ket ! ” — deb buyurgan edi .
41005009	Iso undan so‘radi : — Isming nima ? — Ismim Tumonat , chunki bizlar ko‘pchilikmiz , — javob berdi u .
41005010	O‘zlarini bu yurtdan tashqariga haydab chiqarmasligini Isodan ko‘p yolvorib so‘radi .
41005011	O‘sha tog‘ning yon bag‘rida katta to‘ng‘iz podasi o‘tlab yurgan edi .
41005012	Hamma ruhlar Isoga yolvorib : — Bizni shu to‘ng‘izlarga yuborgin , ularga kiraylik , — deyishdi .
41005013	Iso ularga ruxsat berdi . Yovuz ruhlar esa shu zahoti u odamdan chiqib , to‘ng‘izlarga kirib olishdi . Ikki mingga yaqin to‘ng‘iz podasi tik qiyalikdan ko‘lga yopirilib , g‘arq bo‘ldi .
41005014	Shunda to‘ng‘iz boquvchilar to‘rt tomonga to‘zib , shahar va qishloqlarda bu bo‘lib o‘tgan hodisani gapirib berishdi . Aholi esa buni ko‘rgani borib ,
41005015	Isoning oldiga yig‘ilishdi . Ilgari tumonat jin qamragan odamni kiyingan va aqli raso holda o‘tirganini ko‘rib , qo‘rqib ketishdi .
41005016	Voqeani ko‘rganlar esa haligi odam jindan qanday qutulgani va to‘ng‘izlar bilan nima ro‘y bergani haqida xalqqa so‘zlab berishdi .
41005017	Shunda yerli xalq Isodan o‘z yurtlari chegarasidan chiqib ketishni iltimos qildi .
41005018	Iso qayiqqa tushdi . Jindan qutulgan odam Isoga ergashish uchun ruxsat so‘radi .
41005019	Lekin Iso rozilik bermadi . — O‘z uyingga bor , Rabbing senga nimalar qilganini , qanday rahm-shafqat ko‘rsatganini o‘z yaqinlaringga gapirib ber , — dedi unga .
41005020	Shunda u kishi borib , O‘nkent viloyatida Iso o‘ziga nimalar qilganini targ‘ib qila boshladi . Hamma ham hayratga tushdi .
41005021	Iso ko‘lning berigi bo‘yiga suzib o‘tib , qirg‘oqda turardi . Uning oldiga yana ko‘p xaloyiq to‘plandi .
41005022	Yahudiy jamoa boshlaridan Yair ismli bir kishi kelib qoldi . U Isoni ko‘rib , Uning oyoqlariga o‘zini tashladi-da :
41005023	— Qizim o‘lim to‘shagida yotibdi . Kelib unga qo‘lingni tegizgin , u sog‘ayib tirik qolsin , — deb yalinib-yolvordi .
41005024	Iso u bilan ketdi . Uning orqasidan ko‘p xaloyiq ergashib , Uni siqib qo‘yar edi .
41005025	U yerda o‘n ikki yildan beri qon ketishidan azob chekayotgan bir ayol ham bor edi .
41005026	U ko‘p tabiblardan ko‘p qiynalib , butun mol-mulkini sarf etgani bilan hech foyda ko‘rmagan , aksincha , ahvoli yanada og‘irlashib ketgan edi .
41005027	Ayol Iso haqida eshitdiyu , xaloyiq o‘rtasida orqa tomondan Unga yaqinlashib , kiyimiga qo‘l tegizdi .
41005028	U o‘zicha : “ Agar kiyimiga bir tegib olsam bas , sog‘ayib ketaman ” , — deb o‘ylagan edi .
41005029	U shunday qilishi bilanoq , qon ketishi to‘xtadi . Ayol kasallikdan forig‘ bo‘lganini o‘z tanasida his etdi .
41005030	Iso esa shu onda O‘zidan bir kuch chiqqanligini payqadi . U atrofidagi xaloyiqqa ko‘z yugurtirib : — Mening kiyimimga kim tegdi ? — dedi .
41005031	Shogirdlari Unga : — Xaloyiq Seni siqib turganligini ko‘ryapsan-ku va tag‘in kiyimimga kim tegdi , deb so‘rayapsanmi ? — deyishdi .
41005032	Lekin Iso buni qilgan ayolni ko‘rish uchun atrofga qarar edi .
41005033	Ayol o‘ziga nima bo‘lganini bilib , qo‘rqib va qaltirab keldi , Isoning oyoqlariga o‘zini tashlab , butun haqiqatni Unga so‘zlab berdi .
41005034	Iso unga : — Qizim , ishonching seni qutqardi . Eson-omon borib , dardingdan forig‘ bo‘lgil , — dedi .
41005035	Iso shunday deb turgan ham ediki , jamoaboshining uyidan odamlar kelib unga : — Qizingiz o‘ldi , nega yana Ustozni ovora qilyapsiz ? — dedilar .
41005036	Iso bu so‘zlarni eshitib , jamoaboshiga : — Qo‘rqma , faqat ishongin , — dedi .
41005037	Iso hech kimning ergashishiga yo‘l qo‘ymay , faqat Butrus , Yoqub va uning ukasi Yuhannoni olib ketdi .
41005038	Jamoaboshining uyiga yetganlarida , yig‘i va dod-faryod to‘la bir qiy-chuvga duch kelishdi .
41005039	Iso ichkariga kirib : — Nega qayg‘uryapsizlar , nega yig‘layapsizlar ? Qizcha o‘lgan emas , u uxlab yotibdi , — dedi .
41005040	Ular esa Uning ustidan kulishdi . Iso hammani tashqariga chiqarib yubordi , qizchaning ota-onasi va shogirdlarini olib qoldi va qizcha yotgan xonaga kirdi .
41005041	Qizchaning qo‘lidan ushlab unga : — Talifa qumi ! — dedi . Bu so‘zning tarjimasi : “ Qizim , senga aytaman : o‘rningdan tur ! ” demakdir .
41005042	O‘n ikki yashar qizaloq shu onda o‘rnidan turib , yura boshladi . Buni ko‘rganlarning aqli shoshdi .
41005043	Iso : — Buni hech kim bilmasin , — deb ularga qat’iy buyurdi va qizchaga ovqat berishlarini aytdi .
41006001	Iso u yerdan jo‘nab , O‘z yurtiga bordi . Shogirdlari ham Uning orqasidan ergashib kelishdi .
41006002	Shanba kuni bo‘lgach , Iso ibodatxonada ta’lim bera boshladi . Uni tinglayotganlarning ko‘pchiligi hayratga tushib : — Bular Unga qayerdan nasib bo‘lgan ekan ? Unga bunday donolikni kim berdi ? Qanday qilib Uning qo‘li orqali bunaqa mo‘jizalar sodir bo‘lyapti ?
41006003	Maryamning o‘g‘li , Yoqub , Yusuf , Yahudo va Simunning akasi duradgor Iso bu emasmi ? Uning singillari ham mana shu yerda , o‘z oramizda turibdi-ku ! — deyishdi . Va g‘ashlanib , Isoni rad qilishdi .
41006004	Iso ularga : — Payg‘ambar o‘z vatanidan , o‘z qarindosh-urug‘lari va uyidan boshqa yerda e’tiborsiz qolmas , — dedi .
41006005	Iso u yerda hech qanday mo‘jiza yaratolmadi . Faqatgina bir muncha bemorlarga qo‘l tegizib , ularni sog‘aytirdi .
41006006	Ularning imonsizligiga ajablandi . Shundan so‘ng Iso atrofdagi qishloqlarda kezib ta’lim berardi .
41006007	O‘n ikki shogirdini yoniga chaqirib , ikkita-ikkitadan qilib jo‘natmoqchi bo‘ldi . Ularga yovuz ruhlar ustidan hokimlik qilish uchun qudrat berdi .
41006008	Ularga buyurib : “ Yo‘l uchun yolg‘iz hassadan boshqa hech narsa — to‘rva ham , non ham , kamarlaringga mis chaqa ham olmanglar ,
41006009	balki oddiygina choriq kiyib , ikki sidra kiyim esa kiymanglar ” , — dedi .
41006010	Iso yana dedi : “ Agar biron joyda biron uyga kirsangizlar , u yerdan chiqishingizgacha o‘sha uyda qolinglar .
41006011	Agar biron joy odamlari sizni qabul qilmasa va sizga quloq solmasalar , u yerdan chiqayotganingizda ularga ogohlantirish tariqasida oyoqlaringizdan changni qoqib ketinglar . [ Sizlarga chinini aytayin , qiyomat kunida u shahardan ko‘ra Sado‘m va G‘amo‘ra shaharlarining holi yengilroq bo‘ladi . ] ”
41006012	Shunda shogirdlar yo‘lga tushib , xalqni tavba qilishga undab yurishdi .
41006013	Ko‘p jinlarni quvib chiqarishdi va ko‘p kasallarga yog‘ surtib ularni sog‘aytirishdi .
41006014	Isoning nomi el og‘ziga tushib qolgan edi . Podshoh Hirodning qulog‘iga ham mish-mishlar yetganda , u : — Yahyo payg‘ambar tirilib kelibdi . Shuning uchun bu Kishi orqali bunday ajoyibotlar sodir bo‘lmoqda , — dedi .
41006015	Boshqalar esa Uni Ilyos payg‘ambar deb hisoblasa , yana boshqalar Uni qadimgi payg‘ambarlar qatorida bir payg‘ambar derdilar .
41006016	Hirod bularni eshitib : — Bu men boshini kesgan Yahyodan boshqasi emas . U qayta tirilib kelgan , — deb qattiq turdi .
41006017	Hirod o‘z ukasi Filipning xotini Hirodiyaga uylangani sababli Yahyoni qo‘lga olib , zindonga qamatib qo‘ygan edi .
41006018	Chunki Yahyo Hirodga : “ Ukangning xotinini olish sen uchun ravo emas ” , — deb yurgan edi .
41006019	Hirodiyaning o‘zi Yahyodan achchiqlanib , uni o‘ldirmoqchi bo‘lgan , ammo bu niyatiga yeta olmayotgan edi .
41006020	Hirod esa Yahyoning solih va muqaddas kishi ekanini bilib , undan qo‘rqar va uni himoya qilar edi . Uning so‘zlarini maroq bilan tinglar va ko‘p ishlarni uning maslahati bilan qilardi .
41006021	Bir kuni qulay fursat tug‘ilib qoldi . Hirod o‘zining tug‘ilgan kuni munosabati bilan o‘z mansabdorlari , mingboshilari va Jalila yurtining og‘alariga ziyofat berdi .
41006022	Hirodiyaning qizi kirib , raqs tushdi va Hirod bilan ulfatlarining ko‘nglini topdi . Podshoh qizga : — Nima istasang , tila , men senga beraman , — dedi .
41006023	Unga hatto qasam ichib : — Mendan nima so‘rasang , beraman , podshohligimning yarmigacha bo‘lsa ham , beraman , — dedi .
41006024	Qiz chiqib onasidan so‘radi : — Nimani so‘ray ? — Yahyo payg‘ambarning boshini so‘ra ! — dedi onasi .
41006025	Qiz shu onda podshoh huzuriga yugurib borib : — Menga hoziroq laganda Yahyo payg‘ambarning boshini olib berishingizni so‘rayman , — dedi .
41006026	Podshoh juda xafa bo‘ldi . Lekin qasam ichganligi tufayli va mehmonlar xotiri uchun qizning iltimosini rad etishni istamadi .
41006027	U shu ondayoq jallodni yuborib , Yahyoning boshini keltirishni buyurdi .
41006028	Jallod zindonga borib , Yahyoning boshini tanidan judo qildi va laganga solib , qizga olib berdi ; qiz esa onasiga topshirdi .
41006029	Yahyoning shogirdlari yuz bergan hodisani eshitib , uning jasadini olgani borishdi va uni dafn etishdi .
41006030	Havoriylar Isoning huzuriga to‘planib , qanday ishlar qilishganini , xalqqa nimalar o‘rgatishganini birma-bir aytib berdilar .
41006031	Iso ularga : — Kelinglar , bir o‘zimiz biron xilvat joyga boraylik , bir oz dam olinglar , — dedi . Chunki kelib-ketuvchilar ko‘pligidan ularning ovqat yeyishga ham vaqti yo‘q edi .
41006032	Iso bilan shogirdlari alohida qayiqqa tushib , xilvat joyga jo‘nab ketishdi .
41006033	Lekin xalq ularning ketayotganini ko‘rdi , ko‘pchilik tanib qoldi . Shunda hamma shaharlardan piyoda yo‘lga tushishdi , Iso bilan shogirdlari borayotgan joyga yugurib borib , ulardan oldin yetib kelishdi .
41006034	Iso qayiqdan chiqqanda , shuncha xaloyiqni ko‘rib , ularga achindi . Chunki ular cho‘ponsiz qo‘ylarga o‘xshardi . Iso ularga ko‘p narsalarni o‘rgatardi .
41006035	Ancha vaqt o‘tgandan so‘ng , shogirdlar Isoning yoniga kelib : — Bu yer yovon ekan , endi vaqt kech bo‘lib qoldi .
41006036	Xalqni qo‘yib yubor , atrofdagi qishloq va ovullarga borib o‘zlariga non sotib olishsin , yeydigan hech narsalari yo‘q , — deyishdi .
41006037	Iso ularga javoban : — Sizlar ularga ovqat beringlar ! — dedi . — Nahotki biz ikki yuz kumush tangaga non sotib olib kelib , xalqqa yedirsak ? — deb so‘rashdi Undan .
41006038	Iso dedi : — Qancha nonlaringiz bor ? Borib ko‘ringlar . Ular bilib kelgach : — Beshta non , ikkita baliq bor ekan , — deyishdi .
41006039	Iso xaloyiqni to‘p-to‘p qilib yashil o‘t ustida o‘tqazishni shogirdlariga buyurdi .
41006040	Xalq yuztadan va elliktadan to‘da-to‘da bo‘lib o‘tirdi .
41006041	Iso beshta non bilan ikkita baliqni oldi va osmonga qarab shukrona duosini o‘qidi . Nonlarni sindirib , xaloyiqqa tarqatish uchun shogirdlariga berdi . Ikkita baliqni ham hammaga taqsimlab berdi .
41006042	Ularning hammalari yeb to‘ydi .
41006043	So‘ng ortib qolgan non burdalari va baliqlarni terib olishdi , to‘la o‘n ikki savat chiqdi .
41006044	Non yeganlar besh mingga yaqin erkak edi .
41006045	Iso vaqt o‘tkazmay , shogirdlarini qayiqqa tushirib , narigi tomondagi Baytsayda shahriga suzib o‘tishga majbur qildi . Ungacha O‘zi odamlarga ruxsat beradigan bo‘ldi .
41006046	Xalqni jo‘natib yuborganidan keyin , Iso ibodat qilish uchun toqqa chiqdi .
41006047	Kech kirgach , qayiq ko‘lning o‘rtasida edi , Iso esa yolg‘iz O‘zi quruqlikda edi .
41006048	Shamol shogirdlarga qarshi esar edi . Iso ular qayiqni haydashga qiynalayotganini ko‘rdi . Subhidam chog‘i Iso ko‘l ustida yurgancha shogirdlari tomon keldi-da , yonlaridan o‘tguday bo‘ldi .
41006049	Shogirdlar esa ko‘l yuzida yurgan Isoni ko‘rib , allaqanday sharpa deb o‘ylab , qichqirib yuborishdi .
41006050	Hammasi ham Uni ko‘rib , yuraklari orqasiga tortib ketdi . Ammo Iso o‘sha zahoti gapga kirib : — Dadil bo‘linglar ! Bu Men , qo‘rqmanglar ! — dedi .
41006051	Iso shogirdlari yoniga , qayiqqa tushishi bilan shamol tindi . Shogirdlar haddan tashqari taajjublanib , lol bo‘lib qolishdi .
41006052	Ular non bilan bo‘lgan mo‘jizadan ham ibrat olmagan edilar , aqllari yetmas edi .
41006053	Ko‘ldan suzib o‘tib , Genisaret qirg‘og‘iga kelib to‘xtadilar .
41006054	Qayiqdan chiqishlari bilanoq xalq Isoni tanib qoldi .
41006055	Tezda butun o‘sha yurtga xabar yelib bordi . Isoning qayerdaligini eshitganlar esa o‘z kasallarini to‘shakda ko‘tarib borib , Isoni qidirib topguncha yurtni aylanadigan bo‘lishdi .
41006056	Iso qayerga bormasin — qishloqlargami , shaharlargami , ovullargami — odamlar kasallarni ochiq maydonlarga qo‘yar , aqalli kiyimining bir chekkasiga tegish uchun Undan iltimos qilishardi . Unga qo‘l tegizganlar esa shifo topardi .
41007001	Farziylar va Quddusdan kelgan ayrim ulamolar Isoning yoniga to‘plandilar .
41007002	Ular Iso shogirdlarining ba’zilari harom , ya’ni yuvilmagan qo‘llari bilan non yeyayotganlarini ko‘rib , ta’na qildilar .
41007003	Sababki , farziylar va umuman yahudiylar ota-bobolarining urf-odatini saqlab , qo‘llarini yaxshilab yuvmay hech ovqat yemaydilar .
41007004	Bozordan qaytganlarida ham yuvinmay ovqat yemaydilar . Shuningdek , kosa , tovoq , qozon , kursi yuvish bilan bog‘liq ko‘pgina udumlarga rioya qiladilar .
41007005	Shunday qilib , farziylar va ulamolar Isodan : — Sening shogirdlaring nega ota-bobolar urf-odatini saqlamaydilar ? Nima uchun yuvilmagan qo‘llari bilan non yeyishadi ? — deb so‘radilar .
41007006	Iso ularga shunday javob berdi : — Isha’yo payg‘ambarning karomati siz ikkiyuzlamachilarga juda to‘g‘ri keladi , mana uning kitobida Xudo nima degan : “ Bu xalq Meni hurmatlar tilida , Lekin dili esa Mendan uzoqdur .
41007007	Ular Menga behudaga o‘qir sanolar , Insonlar amru ta’limin farz deb ” .
41007008	[ Sizlar-ku qozon-tovoq chayish bilan bog‘liq va boshqa yana ko‘p udumlarga rioya qilib , ] Xudoning amrini tashlaysiz-u , insonlar urf-odatini esa pesh qilasizlar .
41007009	Yana ularga dedi : — Siz o‘z urf-odatlaringizni deb Xudoning amrlarini bir chetga yig‘ishtirib qo‘yishni boplaysiz-da !
41007010	Muso payg‘ambar aytgan edi : “ Ota-onangni hurmat qil ” , va “ Ota-onasini haqorat qilgan mutlaqo o‘ldirilsin ” .
41007011	Ammo sizlar : Agar kim ota yoki onasiga : Mening senga yordamim qurbon , ya’ni Xudoga bag‘ishlangan , — desa ,
41007012	u ota yoki onasiga biron yaxshilik qilmasa ham bo‘ladi , deysizlar .
41007013	Shu bilan siz o‘zlaringiz o‘rnatgan urf-odatlaringizni deb Xudoning kalomini bekor qilasizlar . Va shunga o‘xshash yana ko‘p ishlarni qilasizlar .
41007014	Keyin Iso butun xalqni yoniga chaqirib , dedi : — Hammalaringiz Menga quloq solib , miyaga joylang !
41007015	Sirtdan inson ichiga kiradigan hech narsa insonni harom qila olmaydi . Aksincha , inson ichidan chiqadigan narsa insonni harom qiladi .
41007016	[ Kimning eshitar qulog‘i bo‘lsa , eshitsin ! ]
41007017	Iso xaloyiq orasidan chiqib uyga kirdi , shogirdlari Undan boyagi masal haqida so‘radilar .
41007018	U ularga dedi : — Sizlar ham shunchalik befahmmisizlar ? Sirtdan insonning ichiga kiradigan hech narsa uni harom qila olmasligini anglamaysizlarmi ?
41007019	Bu narsalar insonning qalbiga emas , qorniga kiradi va kerak joydan chiqib ketadi . Shu bilan Iso har qanday oziq-ovqatlarni halolladi .
41007020	U yana dedi : — Insonning ichidan chiqadigan narsalar insonni harom qiladi .
41007021	Chunki ichdan , ya’ni inson qalbidan yomon fikrlar , fahshu zino , qotillik ,
41007022	o‘g‘rilik , tamagirlik , badniyatlik , makkorlik , nafsga berilganlik , g‘ayirlik , kufr , manmanlik va nodonlik chiqadi .
41007023	Ana shu yomonliklarning hammasi insonning ichidan chiqib , uni harom qiladi .
41007024	Iso u yerdan chiqib , Tir va Sido‘n taraflariga keldi . Bir uyga kirdi va buni hech kim bilib qolishini istamas edi , lekin yashirina olmadi .
41007025	Qizalog‘ini yovuz ruh chalgan bir ayol Iso haqida eshitib qoldi-da , tez kelib Uning oyog‘iga yiqildi .
41007026	Bu ayol Suriyaning Finikiya muzofotida tug‘ilgan bo‘lib , yahudiy emas edi . Qizidan jinni quvib chiqarishni Isodan iltimos qildi .
41007027	Biroq Iso unga : — Avval bolalar to‘ysin , bolalardan nonni olib itlarga tashlash yaxshi emas , — dedi .
41007028	Ayol : — Xuddi shunday , Hazrat , lekin itlar ham bolalar dasturxonidan to‘kilgan ushoqlarni terib yeydi-ku , — deb javob berdi .
41007029	Iso unga : — Bor , mana shu gaping uchun qizingdan jin chiqib ketdi , — dedi .
41007030	Ayol borib uyiga kelganda , qizini jindan qutulib , to‘shakda yotgan holda ko‘rdi .
41007031	Iso Tir va Sido‘n chegarasidan jo‘nab , O‘nkent viloyatidan o‘tib , yana Jalila ko‘li bo‘yiga keldi .
41007032	Isoning oldiga bir kar-soqovni keltirib , unga qo‘l tegizishini so‘rashdi .
41007033	Iso u odamni xaloyiq orasidan olib chiqib bir chetga tortdi-da , barmoqlarini uning quloqlariga tiqib qo‘ydi va tupurib tiliga tegizdi .
41007034	Keyin osmonga qarab , chuqur xo‘rsindi-da , unga : — Effatah ! — dedi . Bu so‘zning tarjimasi “ Ochil ! ” demakdir .
41007035	Shu onda u odamning quloqlari ochilib , tilga kirdi , ravongina gapira boshladi .
41007036	Iso u yerdagilarga , buni hech kimga aytmanglar , deb buyurdi . Biroq U odamlarga qancha man etsa ham , ular yanada ko‘proq oshkor etishardi .
41007037	Ular haddan tashqari tong qolib : “ U hamma narsani yaxshi qiladi , karlarni eshitadigan , soqovlarni gapiradigan qiladi ” , — deyishardi .
41008001	O‘sha kunlarda yana ko‘pdan-ko‘p odam yig‘ilgan edi . Yeyish uchun hech narsalari qolmaganda , Iso shogirdlarini yoniga chaqirib dedi :
41008002	— Xalqqa achinyapman . Uch kundan beri Mening oldimda turishibdi va yeydigan hech narsalari yo‘q .
41008003	Agar ularni uylariga ovqat bermay jo‘natib yuborsam , yo‘lda holdan toyadilar , chunki ba’zilari olis yerlardan kelishgan .
41008004	Shogirdlari bunga javoban : — Ularni to‘ydirish uchun bu sahroda kim qayerdan non topa olardi ? — deyishdi .
41008005	— Qancha nonlaringiz bor ? — so‘radi Iso . — Yettita , — dedi shogirdlar .
41008006	Shundan keyin Iso xalqqa yerga o‘tirishni buyurdi . Yettita nonni olib , shukrona duosini o‘qib sindirdi va tarqatish uchun shogirdlariga berdi . Shogirdlar xalqqa tarqatishdi .
41008007	Ularda bir oz baliq ham bor edi . Iso duo o‘qib , bularni ham tarqatishni buyurdi .
41008008	Xalq yeb to‘ydi . Ortib qolgan burdalarni terishganda , yetti savat chiqdi .
41008009	U yerda to‘rt mingga yaqin odam bor edi . Iso xaloyiqqa javob berdi
41008010	va tezda shogirdlari bilan qayiqqa tushib , Dalmanuta yurtiga suzib o‘tdi .
41008011	Farziylar Isoning oldiga borib , U bilan bahslasha boshladilar . Uni sinab ko‘rish maqsadida ko‘kdan dalil ko‘rsatishini so‘radilar .
41008012	Lekin Iso chuqur xo‘rsindi : — Nega bu avlod dalilni talab qilyapti ? Sizlarga aytib qo‘yay , bu avlodga hech qanday dalil ko‘rsatilmaydi !
41008013	Shunday dedi-yu , ularni qoldirib , yana qayiqqa tushdi va narigi qirg‘oqqa suzib o‘tdi .
41008014	Shogirdlar o‘zlari bilan non olishni unutibdilar . Qayiqda bittagina nondan boshqa narsa yo‘q edi .
41008015	Shu orada Iso shogirdlarini ogohlantirib : — Menga qaranglar , farziylarning va Hirodning xamirturushidan ehtiyot bo‘linglar ! — dedi .
41008016	Ular o‘zlaricha : “ Buni non olmaganimiz uchun aytdi , chog‘i ” , — deb fikr yuritishdi .
41008017	Iso buni bilib qolib , ularga dedi : — Nega sizlar , nonimiz yo‘q , deb qayg‘uryapsizlar ? Hali ham tushunmayapsizlarmi , anglamayapsizlarmi ? Hali ham yuragingiz so‘qirmi ?
41008018	Nahotki ko‘zlaringiz bo‘lib , ko‘rmaysizlar , quloqlaringiz bo‘lib , eshitmaysizlar ? Esingizda yo‘qmi ?
41008019	Men beshta nonni sindirib , besh ming kishiga bo‘lib berganimda , sizlar non burdalaridan necha savat terib oldinglar ? — O‘n ikki savat , — dedi ular .
41008020	— Men yettita nonni sindirib , to‘rt ming kishiga bo‘lib berganimda , burdalaridan necha savat terib oldinglar ? — Yetti savat , — deyishdi .
41008021	— Hali ham anglamadinglarmi ? — dedi ularga Iso .
41008022	Iso Baytsayda qishlog‘iga keldi . Uning oldiga bir ko‘rni olib kelib , unga qo‘l tegizishini so‘rashdi .
41008023	Iso ko‘rning qo‘lidan ushlab , qishloq tashqarisiga olib chiqdi . Ko‘zlariga tupurib , qo‘llarini uning boshiga qo‘ydi-da : — Biron narsa ko‘ryapsanmi ? — deb so‘radi .
41008024	Ko‘r boshini ko‘tarib : — Odamlarni ko‘ryapman , lekin ular menga yurayotgan daraxtlarday tuyulmoqdalar , — dedi .
41008025	Shundan keyin Iso qo‘llarini yana ko‘rning ko‘zlariga tegizib , unga bir qarashni buyurdi . U ko‘zlarini ochib qarasa , sog‘ayib qolgan , hamma narsani aniq ko‘rayotgan edi .
41008026	Iso uni uyiga jo‘natarkan : — Qishloqqa kirma , [ qishloqda hech kimga buni aytma , ] — dedi .
41008027	Iso o‘z shogirdlari bilan Filip Kesariyasiga mansub qishloqlarga ketdi . Yo‘lda U shogirdlaridan : — Odamlar Meni kim deb hisoblaydilar ? — deb so‘radi .
41008028	Shogirdlar dedi : — Ba’zilari Yahyo payg‘ambar deb , boshqalari Ilyos payg‘ambar deb , yana birlari esa o‘tgan payg‘ambarlardan biri deb hisoblaydilar .
41008029	Iso ulardan so‘radi : — Sizlar-chi , Meni kim deb hisoblaysizlar ? Butrus Unga javob berib : — Sen Masihsan , — dedi .
41008030	Bundan so‘ng Iso , Men haqimda hech kimga gapirmanglar , deb shogirdlariga qat’iy buyurdi .
41008031	Inson O‘g‘li ko‘p azob chekishi , oqsoqollar , oliy ruhoniylar va ulamolar tomonidan rad qilinib , o‘ldirilishi , uchinchi kuni esa qayta tirilishi kerak , deb Iso shogirdlariga uqtira boshladi .
41008032	Bu haqda ochiqdan-ochiq gapirar edi . Shunda Butrus Isoni chetga tortib , fikridan aynitishga harakat qildi .
41008033	Lekin Iso o‘girilib shogirdlarini ko‘rdi-da , Butrusga ta’na qildi : — Yo‘qol ko‘zimdan , shayton ! Sen Xudoning ishlarini emas , inson ishlarini o‘ylayapsan , — dedi .
41008034	Shundan so‘ng Iso xalq bilan shogirdlarini oldiga chaqirib dedi : — Kimda-kim Menga ergashishni istasa , o‘zidan kechsin va o‘z xochini ko‘tarib , orqamdan yursin .
41008035	Kim jonini ayamoqchi bo‘lsa , jonini yo‘qotadi . Kim Men va Injil uchun jonini bersa , jonini qutqaradi .
41008036	Agar inson butun dunyoni egallab olsa-yu , o‘z joniga zarar keltirsa , bundan unga nima foyda ?
41008037	Inson o‘z joni evaziga qanday to‘lov topib berarkan ?
41008038	Kimki bu vafosizu gunohkor nasl orasida Mendan va Mening so‘zlarimdan uyalar ekan , Inson O‘g‘li ham muqaddas farishtalar bilan birga Otasining ulug‘vorligida kelganda , undan uyaladi .
41009001	Iso ularga yana dedi : — Sizlarga chinini aytayin , bu yerda turganlardan ba’zilari borki , ular Xudo Shohligi qudrat bilan kelishini ko‘rmaguncha , o‘lim ko‘rmaydilar .
41009002	Oradan olti kun o‘tgach , Iso Butrus , Yoqub va Yuhannoni alohida baland bir toqqa olib chiqdi . U yerda , ularning ko‘zi oldida Isoning qiyofasi o‘zgarib ketdi .
41009003	Uning kiyimlari yarqirab , qorday oppoq tusga kirdiki , yer yuzida hech bir kir yuvuvchi bunday oqartira olmas edi .
41009004	To‘satdan shogirdlarga Ilyos bilan Muso payg‘ambarlar ko‘rindi . Ular Iso bilan suhbatlashayotgan edilar .
41009005	Shunda Butrus Isoga : — Ustoz ! Bizlar uchun bu yerda bo‘lish juda yoqyapti . Uchta chayla yasaylik , birisi Senga , birisi Musoga , birisi Ilyosga , — dedi .
41009006	Lekin u nima deyishini bilmas edi , ularni juda vahima bosgan edi .
41009007	Shu paytda bir bulut paydo bo‘lib , ularga soya soldi . Bulut ichidan : — Bu Mening sevikli O‘g‘limdir , Unga quloq solinglar ! — degan sado keldi .
41009008	Birdaniga shogirdlar atroflariga qarab , yolg‘iz Isodan boshqa hech kimni yonlarida ko‘rishmadi .
41009009	Tog‘dan tushayotganlarida Iso ularga : — Inson O‘g‘li o‘lib tirilmaguncha , bu ko‘rganlaringni hech kimga aytmanglar , — deb buyurdi .
41009010	Ular esa bu so‘zni diliga tugib olib , o‘lib tirilish o‘zi nima ekan , deb o‘zaro fikrlashar edilar .
41009011	Isodan so‘radilar : — Nega ulamolar , qiyomatdan oldin Ilyos payg‘ambar kelishi kerak , deb aytadilar ?
41009012	Iso ularga javoban dedi : — To‘g‘ri , avvalo Ilyos payg‘ambar kelib , hamma narsani yo‘lga qo‘yadi . Xo‘sh , qanday qilib Inson O‘g‘li ko‘p azob chekishi va xo‘rlanishi kerak , degan oyatlar ham bor ?
41009013	Biroq Men sizlarga shuni aytaman : Ilyos allaqachon keldi va , u haqida yozilganidek , u bilan o‘z bilganlaricha qildilar .
41009014	Iso qolgan shogirdlari yoniga qaytib kelgach , ularning atrofida ko‘p xaloyiqni va ular bilan bahslashayotgan ulamolarni ko‘rdi .
41009015	Xaloyiq Isoni ko‘rishi bilanoq hammasi ajablanib ketishdi . Uning oldiga yugurib borib , salom berishdi .
41009016	Iso ulamolardan : — Ular bilan nimalar to‘g‘risida bahslashyapsizlar ? — deb so‘radi .
41009017	Xaloyiq orasidan kimdir javob berdi : — Ustoz ! Men Sening oldingga o‘g‘limni olib keldim , mana uni tilsiz ruh urgan .
41009018	Yovuz ruh uni qayerda tutib olsa , yerga yiqitib sudraydi . Uning og‘zidan ko‘pik chiqadi , tishlarini g‘ichirlatib qotib qoladi . Sening shogirdlaringga , ruhni quvib chiqaringlar , dedim , lekin ular eplasholmadi .
41009019	Iso bunga javoban : — Ey imonsiz avlod ! Qachongacha sizlar bilan bo‘laman ? Qachongacha sizlarga chidayman ? Oldimga keltiringlar bolani ! — dedi .
41009020	Bolani Isoning oldiga keltirishdi . Yovuz ruh Isoni ko‘rishi bilanoq , bolani qaltiratib tashladi . Bola yerga yiqildi-yu , og‘zidan ko‘pik oqizgancha ag‘nab yotaverdi .
41009021	Iso uning otasiga qarab : — U bu ahvolga tushganiga necha vaqt bo‘ldi ? — deb so‘radi . — Bolaligidan shunaqa .
41009022	Ruh uni halok qilmoqchi bo‘lib ko‘p martaba olovga , suvga tashladi . Agar qo‘lingdan kelsa , bizlarga rahm qil , yordam bergin , — dedi .
41009023	Iso unga : — Qo‘limdan kelsami ? To‘g‘risi , sen bir oz bo‘lsa ham ishona olsang edi ! E’tiqodli kishi hamma imkonga ega bo‘ladi , — dedi .
41009024	Shu on bolaning otasi ko‘z yoshi bilan hayqirib : — E’tiqod qilaman , Rabbiy ! E’tiqodsizligimdan qutqargin ! — dedi .
41009025	Xalq yugurishib yig‘ilayotganini ko‘rgan Iso yovuz ruhga do‘q qilib : — Ey soqov va kar ruh , Men senga buyuraman : boladan chiq va qaytib unga kirma ! — dedi .
41009026	Shunda ruh qattiq qichqirib yubordi-da , bolani shiddat bilan qaltiratib undan chiqib ketdi . Bola o‘likday bo‘lib qolganidan , ko‘plar uni o‘ldi , deb aytishdi .
41009027	Lekin Iso uni qo‘lidan ushlab ko‘tardi , bola oyoqqa turdi .
41009028	Iso uyga kirdi . U yolg‘iz ekan , shogirdlari Undan : — Nega biz jinni quvib chiqarolmadik ? — deb so‘radilar .
41009029	Iso ularga dedi : — Bu toifa jinlarni ibodatdan boshqa yo‘l bilan quvib bo‘lmaydi .
41009030	Ular u yerdan jo‘nab , Jalila yurti orqali yurib o‘tdilar . Iso esa buni hech kim bilib qolishini istamas edi .
41009031	U shogirdlariga ta’lim berib , shunday dedi : — Inson O‘g‘li odamlar qo‘liga tutib beriladi . Uni o‘ldirishadi , o‘ldirishgandan uch kun keyin esa U qayta tiriladi .
41009032	Shogirdlar esa bu so‘zlarni tushunmasalar-da , ammo Undan so‘rashga ham botina olmadilar .
41009033	Iso Kafarnahum shahriga keldi . Uyda bo‘lganda , shogirdlaridan so‘radi : — Yo‘lda ketayotganingizda nimalar haqida bahslashdinglar ?
41009034	Ular indamadilar , yo‘lda ular kim eng katta deb bahslashgan edilar .
41009035	Iso o‘tirib , o‘n ikki shogirdini yoniga chaqirdi : — Kim birinchi bo‘lishni istasa , hammaning oxirida tursin va hammaga xizmatkor bo‘lsin , — dedi .
41009036	So‘ngra bir bolani olib , uni o‘rtalarida turg‘izib qo‘ydi va bolani quchoqlagancha , shogirdlariga dedi :
41009037	— Kim shunday bolalardan birini Mening nomimdan qabul qilsa , u Meni qabul qilgan bo‘ladi . Kim Meni qabul qilsa , u Meni emas , balki Meni Yuborganni qabul qilgan bo‘ladi .
41009038	Yuhanno Isoga : — Ustoz ! Sening noming bilan jin quvib chiqarayotgan bir odamni ko‘rib qoldik . U biz bilan yurmayapti , deb unga buni man qildik , — dedi .
41009039	Iso shunday dedi : — Man qilmang ! Chunki Mening nomim bilan mo‘jiza yaratgan hech kim darrov Meni yomonlay olmaydi .
41009040	Kim sizga qarshi bo‘lmasa , u siz tomonda .
41009041	Kim sizga Mening nomim uchun , Masih ummati bo‘lganingiz uchun bir piyola suvgina ichirsa ham , sizlarga chindan aytamanki , u o‘z mukofotidan quruq qolmas .
41009042	“ Kim Menga ishongan shu kichiklardan birontasini yo‘ldan ozdirsa , uning bo‘yniga bir tegirmon toshini osib dengizga tashlanishi u uchun yaxshiroq bo‘lar edi .
41009043	Agar qo‘ling seni yo‘ldan ozdirsa , uni chopib tashla . Ikki qo‘ling bilan so‘nmas do‘zax o‘tiga yo‘liqqaningdan ko‘ra , mayib bo‘lib abadiy hayotga erishganing yaxshiroqdir .
41009044	[ Do‘zaxilarning qurti ham o‘lmas , o‘ti ham so‘nmas . ]
41009045	Agar oyog‘ing seni yo‘ldan ozdirsa , uni chopib tashla . Ikki oyog‘ing bilan so‘nmas do‘zax o‘tiga tashlangandan ko‘ra , cho‘loq bo‘lib abadiy hayotga erishganing yaxshiroqdir .
41009046	[ Do‘zaxilarning qurti ham o‘lmas , o‘ti ham so‘nmas . ]
41009047	Agar ko‘zing seni yo‘ldan ozdirsa , uni o‘yib tashla . Ikki ko‘zing bilan o‘tli do‘zaxga tashlangandan ko‘ra , bir ko‘z bilan Xudoning Shohligiga kirganing yaxshiroqdir .
41009048	Do‘zaxilarning qurti ham o‘lmas , o‘ti ham so‘nmas .
41009049	Hamma ham o‘tda poklanadi , har bir qurbonlik tuzga bulanadi .
41009050	Tuz — yaxshi narsa . Lekin tuz o‘z sho‘rligini yo‘qotsa , uni yana nima bilan sho‘r qilasizlar ? Gapingiz tuzli bo‘lsin , o‘zaro tinch-totuv yashanglar ” .
41010001	Iso u yerdan ketib , Yahudiya o‘lkasiga va O‘rdun daryosining naryog‘iga keldi . Uning atrofiga yana ko‘p xalq yig‘ildi , U O‘z odati bo‘yicha odamlarga yana ta’lim bera boshladi .
41010002	Ba’zi farziylar Uni sinab ko‘rmoq niyatida yaqinlashib : — Er o‘z xotinidan ajralishiga ijozat beriladimi ? — deb so‘radilar .
41010003	Iso bunga javoban : — Muso sizlarga nimani buyurgan edi ? — deb so‘radi .
41010004	— Muso erkak taloq xatini yozib xotinidan ajralishiga ijozat bergan edi , — deyishdi .
41010005	Iso ularga javob berib dedi : — Bag‘ri toshligingiz uchun Muso sizlarga bu amrni yozib qoldirgan .
41010006	Aslida Xudo dunyoni yaratishidanoq odamlarni erkak va xotin qilib yaratdi .
41010007	Tavrotda yozilishicha : “ Shuning uchun er kishi ota-onasini qoldirib ,
41010008	o‘z xotiniga yopishib qoladi va ikkovi bir tan bo‘ladi ” . Bunga ko‘ra , ular endi ikki emas , balki bir tan hisoblanadi .
41010009	Xudo birga qo‘shganni bandasi ajratmasin .
41010010	Uyga kelganlarida , shogirdlar yana shu haqda Isodan so‘radilar .
41010011	U ularga dedi : — Kim o‘z xotini bilan ajralib boshqasiga uylansa , u xotiniga nisbatan zino qilgan bo‘ladi .
41010012	Xotin ham agar o‘z eridan ajralib boshqasiga tegsa , zino qilgan bo‘ladi .
41010013	Ularning peshanasiga qo‘lini qo‘ysin , deb Isoning oldiga bolalarni keltirishardi . Shogirdlar esa yetaklab keluvchilarni koyib qo‘yishdi .
41010014	Iso buni ko‘rganda , g‘azablanib dedi : — Bolalarga yo‘l qo‘yinglar , Mening oldimga kelishiga to‘sqinlik qilmanglar ! Mana , Xudoning Shohligi bundaylarnikidir .
41010015	Sizlarga chinini aytayin : kim Xudoning Shohligini bola kabi qabul qilmasa , unga hech kirolmaydi .
41010016	Keyin bolalarni quchoqlab , ularning peshanalarini silab duo qildi .
41010017	Iso yo‘lga chiqayotganda , kimdir yugurib kelib , Uning oldida tiz cho‘kdi-da : — Valine’mat Ustozim ! Abadiy hayot nasib bo‘lmog‘i uchun nima qilishim kerak ? — deb so‘radi .
41010018	Iso unga dedi : — Nega Meni valine’mat deysan ? Birgina Xudodan boshqa hech kim valine’mat emas-ku .
41010019	Sen ilohiy amrlarni bilasan : “ Zino qilma . Odam o‘ldirma . O‘g‘rilik qilma . Soxta guvohlik berma . Birovning haqini yema . Ota-onangni hurmat qil ” .
41010020	U kishi Isoga javob qaytarib : — Ustozim ! Bularning hammasiga yoshligimdan buyon rioya qilib kelaman , — dedi .
41010021	Iso unga qaradi va yaxshi ko‘rib qoldi . — Senga bir narsa yetishmaydi , — dedi unga . — Bor , nimaga ega bo‘lsang , hammasini sotib , pulini kambag‘allarga bo‘lib ber . Shundagina osmonda xazinang bo‘ladi . Keyin kel , [ xochni olib ] orqamdan yur .
41010022	Bu so‘zlardan boyning ta’bi xira bo‘ldi , chunki uning mol-mulki ko‘p edi . U qayg‘urib qaytib ketdi .
41010023	Iso atrofga ko‘z yugurtirib shogirdlariga dedi : — Pul-dunyosi borlarning Xudo Shohligiga kirishlari naqadar qiyin !
41010024	Shogirdlar bu so‘zlarni eshitib , aqllari shoshdi . Iso esa qayta boshdan so‘z oldi : — Bolalarim , boylikka umid bog‘laganlar Xudo Shohligiga kirishga qanchalik qiynaladi !
41010025	Boy odamning Xudo Shohligiga kirishidan ko‘ra , tuyaning igna teshigidan o‘tishi osondir .
41010026	Shogirdlar haddan tashqari ajablanib o‘zlaricha : — Unday bo‘lsa , kim najot topa olarkan ? — deyishdi .
41010027	Iso ularga ko‘zini tikib : — Odamlarga bu imkonsiz , lekin Xudoga emas . Chunki Xudo hamma imkonga egadir , — dedi .
41010028	Butrus so‘z olib Isoga : — Mana , biz hamma narsani qoldirib , Sening orqangdan ergashib keldik , — dedi .
41010029	Iso bunga javoban dedi : — Sizlarga rostini aytsam , kim Men va Injil uchun uy-joy , aka-uka , opa-singil , ota-ona , xotin-bolalarini yoki yer-mulkini tashlab ketsa ,
41010030	u hozir , bu dunyodayoq duchor bo‘layotgan quvg‘inlar orasida yuz hissa ortiq uy-joylar , aka-ukalar , opa-singillar , ota-onalar , bolalar va yerlarga ega bo‘ladi , kelajak dunyoda esa abadiy hayotga sazovor bo‘ladi .
41010031	Lekin ko‘p birinchilar oxirgi va oxirgilar esa birinchi bo‘ladilar .
41010032	Quddusga qarab yo‘l bosar edilar . Iso oldinda ketayotgan edi . Shogirdlari hayron edi , boshqalar esa qo‘rqib-qo‘rqib ergashayotgan edilar . Iso o‘n ikki shogirdini yoniga chaqirib , yana O‘zi bilan nima yuz berishi to‘g‘risida so‘zlay boshladi :
41010033	— Mana , biz endi Quddusga kirib boryapmiz . U yerda Inson O‘g‘li oliy ruhoniylar va ulamolar qo‘liga tutib beriladi . Ular Uni o‘limga mahkum qilib , majusiylarga topshiradilar .
41010034	Ular Uni haqorat qiladilar , qamchilaydilar , yuziga tupuradilar va Uni o‘ldiradilar . Lekin uch kundan so‘ng U qayta tiriladi .
41010035	Zabadiy o‘g‘illari Yoqub bilan Yuhanno Isoning oldiga kelib : — Ustoz , bizning bir tilagimiz bor , uni biz uchun bajo keltirishingni istaymiz , — deyishdi .
41010036	— Sizlar uchun nima qilishimni istaysizlar ? — so‘radi Iso .
41010037	Ular : — Sen ulug‘vor dargohingda bo‘lganingda , birimiz Sening o‘ng tomoningda , boshqamiz esa chap tomoningda o‘tirishimizga ruxsat bergin , — deyishdi .
41010038	Iso ularga : — Sizlar nima so‘rayotganingizni bilmaysizlar . Men ichadigan zaqqum kosani siz icha olasizlarmi ? Men botadigan qayg‘u-alamlarga botib chidayolasizlarmi ? — dedi .
41010039	Ular : — Chidayolamiz , — deb javob berishdi . Iso ularga dedi : — Sizlar-ku Men ichadigan zaqqum kosani ichib , botadigan qayg‘u-alamlarimga o‘zingiz ham duchor bo‘lasizlar .
41010040	Ammo Mening o‘ng va chap tomonimda o‘tirishga ruxsat berish Mening ixtiyorimda emas . Bu o‘rin kimlarga atalgan bo‘lsa , ularniki bo‘ladi .
41010041	Qolgan o‘nala shogird buni eshitib , Yoqub bilan Yuhannodan achchiqlana ketishdi .
41010042	Iso esa ularni yoniga chaqirib , dedi : — Bilasizlarki , xalqlarning hokimlari hisoblanganlar hokimlik qilishdan qolishmaydilar , katta amaldorlar elga o‘z hukmini o‘tkazadilar .
41010043	Ammo sizlarning orangizda bunday bo‘lmasin . Aksincha , orangizda kim katta bo‘lishni istasa , sizlarga xizmatda bo‘lsin .
41010044	Orangizda kim birinchi bo‘lishni istasa , hammangizga qul bo‘lsin .
41010045	Chunki Inson O‘g‘li ham O‘ziga xizmat qildirish uchun emas , balki O‘zi xizmat qilish va O‘z jonini fido qilib , ko‘plarni qutqarish uchun kelgan .
41010046	Ular Yerixo shahriga keldilar . Shahardan yana chiqib ketayotganlarida , Isoga O‘z shogirdlari hamda bir talay xaloyiq ergashib borayotgan edi . Yo‘l chekkasida Timeyning o‘g‘li ko‘r Bartimey sadaqa so‘rab o‘tirgan edi .
41010047	U nosiralik Iso o‘tib ketayotganini eshitib : — Ey Dovud O‘g‘li Iso , menga rahm qil ! — deb baqira boshladi .
41010048	Ko‘p odamlar esa uni koyib , jim bo‘lishga majbur qilishdi . Lekin u : — Ey Dovud O‘g‘li , menga rahm qil ! — deb yana qattiqroq hayqirdi .
41010049	Iso to‘xtadi va u odamni yoniga chaqirtirdi . Ko‘rni chaqirgani borganlar unga : — Qo‘rqma , o‘rningdan tur , U seni chaqiryapti , — deyishdi .
41010050	Ko‘r to‘nini yechib tashlab , o‘rnidan turib ketdi-da , Isoning yoniga keldi .
41010051	Iso undan so‘radi : — Sen Mendan nima istaysan ? — Ustozim , ko‘zlarim ko‘rsin ! — dedi ko‘r .
41010052	Iso unga : — Bor , ishonching seni qutqardi , — dedi . O‘sha zahoti ko‘rning ko‘zlari ochilib ketdi . U Isoning ortidan ergashib yo‘l yurdi .
41011001	Quddusga yaqinlashib , Zaytun tog‘i etagidagi Baytfagiya va Baytaniya qishloqlariga kelganlarida , Iso shogirdlaridan ikkitasini jo‘nata turib dedi :
41011002	— Qarshingizdagi qishloqqa boringlar . U yerga kirishingiz bilanoq , hech kim minmagan , bog‘lab qo‘yilgan xo‘tikni topinglar . Uni yechib bu yerga olib kelinglar .
41011003	Agar kim sizlardan : “ Nima qilyapsizlar ? ” deb so‘rab qolsa , “ U Rabbimizga kerak , U uni darhol bu yerga qaytarib yuboradi ” , deb javob beringlar .
41011004	Ular borib , ko‘chada darvoza yonida bog‘lab qo‘yilgan xo‘tikni topib , yechib olishdi .
41011005	U yerda turgan bir necha kishi ularga : — Nima qilyapsizlar ? Nega xo‘tikni yechyapsizlar ? — deyishdi .
41011006	Shogirdlar Iso buyurganidek javob berishdi , odamlar ularni qo‘yib yuborishdi .
41011007	Xo‘tikni Isoning oldiga olib kelishdi . Uning ustiga kiyimlarini yozib qo‘yishdi , Iso unga mindi .
41011008	Ko‘pchilik o‘z kiyimlarini yo‘lga poyandoz qildi . Boshqalar esa dashtdagi daraxtlardan yashil novdalarni kesib , yo‘lga to‘shadilar .
41011009	Oldinda va orqada yurayotganlar : “ Najot bergin ! Xudovand nomidan Kelayotgan muborak !
41011010	Otamiz Dovudning yaqinlashgan shohligi mangu bo‘lsin ! Ko‘klardan najot kelsin ! ” — deb hayqirishar edilar .
41011011	Iso Quddusga kirib kelib , ma’badga bordi . Hamma narsani ko‘zdan kechirib , vaqt kech bo‘lib qoldi , deb o‘n ikki shogirdi bilan Baytaniya qishlog‘iga ketdi .
41011012	Ertasi kun Baytaniyadan chiqqanlarida , Iso och qoldi .
41011013	U uzoqdan barglar bilan qoplangan bir anjir daraxtini ko‘rib qoldi , biron narsa topilarmikin , deb unga yaqinlashdi . Daraxtning yoniga kelib , bargdan boshqa hech narsa topolmadi ; chunki anjir terish vaqti emas edi .
41011014	Iso daraxtga qarab : — Bundan keyin abadiy sening mevangni yeguvchi bo‘lmasin ! — dedi . Shogirdlari ham bu gapni eshitishdi .
41011015	So‘ng Quddusga kelishdi . Iso ma’badga kirib , ichkarida oldi-sotdi qilayotganlarni quvib chiqara boshladi . Sarroflarning xontaxtalarini , kabutar sotuvchilarning kursilarini ag‘darib yubordi .
41011016	Ma’bad ichida biron narsa ko‘tarib o‘tishga ham ruxsat bermadi .
41011017	Iso xalqqa ta’lim berayotib dedi : — Tavrotda : “ Mening uyim barcha xalqlar ibodat qiladigan uy deb atalgay ” , — deb yozilmaganmi ? Sizlar esa Xudoning uyini qaroqchilar uyasiga aylantirib yuboribsizlar !
41011018	Ulamolar va oliy ruhoniylar buni eshitganda , Isoni halok etish chorasini topmoq payiga tushdilar . Ammo butun xalq Uning ta’limotiga mahliyo edi , shuning uchun Undan hayiqar edilar .
41011019	Kech bo‘lgach , Iso shahardan tashqariga chiqib ketdi .
41011020	Erta bilan ular yana anjir daraxti yonidan o‘tib qarashsaki , daraxt ildizigacha qurib qolgan ekan .
41011021	Butrus bo‘lgan hodisani eslab , Isoga : — Ustoz ! Qara , Sen la’natlagan anjir daraxti qurib qolibdi , — dedi .
41011022	Iso bunga javoban aytdi :
41011023	— Xudoga ishonchingiz bo‘lsin . Sizlarga gapim shuki , agar kim bu toqqa : “ Qo‘porilib dengizga otil ” , desa-yu , o‘z qalbida shubhalanmay , aytgani bajo kelishiga qattiq ishonsa , aytgani bo‘ladi .
41011024	Binobarin , sizlarga aytaman : siz ibodatda nimaiki so‘rasangiz , olishingizga ishoninglar va erishasizlar .
41011025	Ibodat qilib turganingizda birovda ginangiz bo‘lsa , uni kechirib yuboring , toki osmondagi Otangiz ham sizlarning gunohlaringizni kechirsin .
41011026	[ Agar sizlar boshqalarning ayb-gunohlarini kechirmasangizlar , osmondagi Otangiz ham sizlarni kechirmaydi . ]
41011027	Ular yana Quddusga keldilar . Iso ma’badda aylanib yurgan edi , oliy ruhoniylar , ulamolar va oqsoqollar Uning oldiga kelib
41011028	so‘radilar : — Sen bu mo‘jizalarni qanday kuch bilan qilyapsan ? Bularni qilish uchun Senga kim vakolat bergan ?
41011029	Iso ularga shunday javob berdi : — Men sizlarga bir savol beray . Menga javob bersangizlar , Men ham bu ishlarni qanday vakolat bilan qilayotganimni sizlarga aytaman .
41011030	Yahyo payg‘ambar xalqni suvda tavba qildirish uchun Xudodan vakolat olganmidi , yoki insondanmi ? Javob beringlar Menga .
41011031	Ular o‘zlaricha mulohaza yurita boshlashdi : “ Agar Xudodan desak , U : Nega Yahyoga ishonmadingizlar ? — deydi .
41011032	Ammo insondan desak-chi ? ” Vaholanki , ular xalqdan qo‘rqardilar , chunki hammalari Yahyoni haqiqiy payg‘ambar deb hisoblardi .
41011033	Xullas , ular Isoga javoban : — Bilmaymiz , — deyishdi . Iso ularga : — U holda Men ham qanday vakolat bilan bu ishlarni qilayotganimni sizlarga aytmayman , — deb javob berdi .
41012001	Iso xalqqa masallar orqali so‘zlay boshladi : “ Bir odam uzumzor barpo qilibdi . Atrof-tevaragini panjara bilan o‘rab , uzum siqadigan iskanja qurib , qo‘riqchi minorasi o‘rnatibdi-da , bog‘ni bog‘bonlarga ijaraga berib , o‘zi vaqtincha boshqa mamlakatga ketibdi .
41012002	Mavsumida uzumzorning hosilidan olish uchun bog‘bonlarning oldiga bir xizmatkorini yuboribdi .
41012003	Bog‘bonlar esa uni tutib urishibdi va hech narsa bermasdan qaytarib yuborishibdi .
41012004	Bog‘ egasi yana boshqa bir xizmatkorini ularning oldiga yuboribdi . Ular esa tosh bilan uning boshini yorib , xo‘rlab chiqarib yuborishibdi .
41012005	Yana boshqasini yo‘llabdi , unisini esa o‘ldirishibdi . Boshqa bir qancha xizmatkorini yuboraveribdi , ammo bog‘bonlar ularning ba’zisini urib , ba’zisini o‘ldirishibdi .
41012006	Bog‘ egasining endi birgina odami qolibdi , u ham bo‘lsa , sevikli o‘g‘li ekan . U : “ O‘g‘limni hurmat etarlar ” , — deb , bog‘bonlar oldiga uni yuboribdi .
41012007	Lekin ular bir-biriga : — Bu merosxo‘r-ku ! Qani , uni o‘ldiramiz , shunda meros bizga qoladi , — deyishibdi .
41012008	O‘g‘lini ushlab , o‘ldirib , bog‘dan tashqariga chiqarib tashlashibdi .
41012009	Endi bog‘ egasi nima qilar ekan ? U kelib bog‘bonlarni o‘ldiradi , bog‘ini esa boshqalarga topshiradi .
41012010	Nahotki sizlar shu oyatni hech o‘qimagan bo‘lsangiz : “ Binokorlar keraksiz deb tashlagan tosh Naq binoning peshtoqidan joy oldi .
41012011	Bu Xudovand irodasi tufaylidir , Bizga esa ajoyibot timsolidir ” ” .
41012012	Din peshvolari buni eshitib , Isoni qo‘lga olishga intildilar . Chunki U bu masalni o‘zlari haqida aytganini tushundilar . Biroq xalqdan qo‘rqqanlaridan , Uni qoldirib ketdilar .
41012013	Isoni tilidan tuzoqqa ilintirish uchun Uning oldiga farziylardan va Hirod odamlaridan ba’zilarini yubordilar .
41012014	Ular kelib : — Ustoz , — dedilar , — biz bilamizki , Sen odilsan , biror kishiga xushomadgo‘ylik qilmaysan . Odamlarga yuz-xotir qilmasdan , Xudoning yo‘lini to‘g‘ri o‘rgatasan . Seningcha , Qaysarga soliq to‘lash dinga muvofiqmi , yoki yo‘q ? Bizlar beraylikmi , bermaylikmi ?
41012015	Iso ularning munofiqligini bilar edi . — Nima , Meni sinab ko‘rmoqchimisizlar ? Menga bir dinor olib kelinglar , bir ko‘rayin , — dedi .
41012016	Ular olib kelgach , Iso so‘radi : — Bu surat va yozuv kimniki ? — Qaysarniki , — dedi ular .
41012017	Iso ularga : — Qaysarning haqini Qaysarga , Xudoning haqini Xudoga beringlar , — dedi . Buni eshitganlar juda hayron bo‘ldilar .
41012018	Bundan keyin o‘liklar tirilmaydi , deb aytadigan sadduqiylar Isoning oldiga kelib , Undan so‘radilar :
41012019	— Ey Ustoz ! Muso payg‘ambar bizga shunday yozib qoldirgan : “ Agar kimning akasi o‘lib , uning xotini qolib , ammo undan farzand qolmagan bo‘lsa , unda ukasi akasining xotiniga uylanib , u uchun avlod yaratsin ” .
41012020	Xo‘sh , yetti aka-uka bor ekan . Birinchisi xotin olib , nasl qoldirmay o‘lib ketibdi .
41012021	Ikkinchisi o‘sha xotinni olib , farzand ko‘rmay olamdan o‘tibdi . Uchinchisining boshiga xuddi shu ko‘rgilik tushibdi .
41012022	Shuningdek , aka-ukalarning yettovi ham o‘sha xotinga uylanib , farzand ko‘rmay olamdan o‘tibdilar . Oxirida xotin ham qazo qilibdi .
41012023	Xo‘sh , qiyomatda ular tirilganda , xotin qaysi birining xotini sanalar ekan ? Yettovi ham unga uylangan ekanlar-ku !
41012024	Iso ularga shunday javob berdi : — Sizlar Muqaddas Kitobni ham , Xudoning qudratini ham bilmaysizlar , ana shu sababdan adashyapsizlar .
41012025	O‘liklar tirilganda , na uylanadilar va na erga tegadilar , balki bamisoli osmondagi farishtalarday bo‘ladilar .
41012026	Nahotki sizlar Musoning kitobida , yonayotgan buta to‘g‘risidagi oyatda Xudoning nima aytganini hech o‘qimagan bo‘lsangizlar ? Xudo Musoga : “ Men Ibrohimning Xudosi , Is’hoqning Xudosi va Yoqubning Xudosiman ” , — degan va shu tariqa o‘liklarning tirilishiga ishora qilgan .
41012027	Chunki Xudo o‘liklarning emas , tiriklarning Xudosidir . Sizlar juda ham adashyapsizlar .
41012028	Ulamolardan biri ularning munozara qilayotganini eshitib , Isoning ularga yaxshi javob berib turganini ko‘rdi . U Isoning oldiga kelib : — Butun ilohiy amrlarning eng muhimi qaysi biri ? — deb so‘radi .
41012029	Iso unga javob berib dedi : — Butun amrlarning eng muhimi shu : “ Tingla , ey Isroil ! Rabbimiz bo‘lgan Xudovand — yagona Xudovanddir .
41012030	Rabbing bo‘lgan Xudovandni butun qalbing bilan , butun joning bilan , butun onging bilan va butun quvvating bilan sevgin ” . Mana bu eng muhim amr .
41012031	Ikkinchisi esa undan kam emas , chunonchi : “ O‘zgani o‘zing kabi sevgin ” . Bulardan buyuk amr yo‘q .
41012032	— Yaxshi gapirding , Ustoz , — dedi ulamo Isoga . — Xudo yagona , Undan boshqa xudo yo‘q , deb to‘g‘ri aytding .
41012033	Uni butun qalb , butun ong , butun jon va butun quvvat bilan sevish , o‘zgani esa o‘zimizni sevganday sevish kerak . Bu — har qanday qurbon so‘yish va nazr-niyoz atashdan a’loroqdir .
41012034	Iso uning oqilona javob berganini ko‘rib : — Sen Xudoning Shohligidan uzoqda emassan , — dedi . Shundan keyin boshqa hech kim Undan so‘rashga jur’at etmadi .
41012035	Iso ma’badda ta’lim berayotib , savol tashladi : — Qanday qilib ulamolar Masihni Dovudning O‘g‘li deydilar ?
41012036	Dovudning o‘zi Muqaddas Ruh ilhomi bilan deganki : “ Xudovand mening Rabbimga aytdi : Yovlaringni oyoqlaring ostiga yiqitmagunimcha , Sen Mening o‘ng tomonimda o‘ltirib turgin ” .
41012037	Demak , Dovudning o‘zi Masihni Rabbim deb atagan bo‘lsa , qanday qilib Masih uning o‘g‘li bo‘ladi ? Ko‘pchilik xalq esa Isoni ishtiyoq bilan tinglar edi .
41012038	Iso xalqqa nasihat qilib yana shunday dedi : — Uzun kiyimlar kiyish , xalq yig‘inlarida alik olish , ibodatxonalarda hurmatli o‘rinda va ziyofatlarda to‘rda o‘tirishni yaxshi ko‘radigan ulamolardan ehtiyot bo‘linglar !
41012039	
41012040	Ular beva ayollarning uy-joylarini shilib , xo‘ja ko‘rsinga uzoq duo o‘qiydilar . Mana shular og‘irroq jazoga duchor bo‘ladilar .
41012041	Iso ma’bad xazinasi qarshisida o‘tirib , xalqning sadaqa qutisiga qanday pul solayotganiga qarab turar edi . Bir to‘da boylar anchagina pul tashladilar .
41012042	Bir kambag‘al beva ayol ham kelib , ikki chaqa tashladi .
41012043	Shunda Iso shogirdlarini yoniga chaqirib dedi : — Sizlarga chinini aytayin , bu kambag‘al beva ayol qutiga pul tashlaganlarning hammasidan ham ko‘proq tashladi .
41012044	Chunki boshqalarning barchasi o‘zlarining ortiqcha pullaridan tashladilar . Ammo bu ayol o‘zining tirikchilik tashvishlariga qaramasdan , bor-yo‘g‘ini tashladi .
41013001	Iso ma’baddan chiqib ketayotganda , shogirdlaridan biri : — Ustoz , qara , naqadar chiroyli toshlar , naqadar hashamatli binolar ! — dedi .
41013002	Iso unga javob berib : — Bu hashamatli binolarni ko‘ryapsanmi ? Bu yerda biror-bir g‘isht butun qolmaydi , hammasi vayron bo‘ladi , — dedi .
41013003	Iso Zaytun tog‘ida , ma’badning ro‘parasida o‘tirgan vaqtda Butrus , Yoqub , Yuhanno va Idris Undan alohida so‘radilar :
41013004	— Bizga ayt-chi , bu aytganlaring qachon yuz beradi ? Bularning amalga oshishini ko‘rsatadigan belgi qanday bo‘ladi ?
41013005	Iso shogirdlariga qarab so‘z boshladi : “ Hech kim sizlarni yo‘ldan ozdirmasligi uchun ehtiyot bo‘linglar !
41013006	Chunki ko‘p kishilar Mening nomim bilan kelib : “ Men U bo‘laman ” , — deb ko‘plarni yo‘ldan ozdiradilar .
41013007	Siz yiroq-yaqindan urush xabarlarini eshitganda , cho‘chimanglar . Garchi bular sodir bo‘lishi kerak bo‘lsa-da , bu hali so‘nggi nihoya emas .
41013008	Xalq xalqqa qarshi , podshohlik podshohlikka qarshi ko‘tariladi . Ayrim joylarda zilzilalar , qahatchiliklar , qo‘zg‘olonlar bo‘ladi . Bu hodisalar esa bamisli to‘lg‘oqning boshidir .
41013009	Sizlar esa o‘zingizga ehtiyot bo‘linglar . Chunki sizlarni adliyaga topshirib , ibodatxonalarda uradilar . Men tufayli sizlarni hokimlar va podshohlar huzurida turg‘izib qo‘yadilar , sizlar esa Mening guvohlarim bo‘lasizlar .
41013010	Chunki avvalo barcha xalqlarga Injil Xushxabari targ‘ib qilinishi lozim .
41013011	Sizlarni topshirish uchun olib borayotganlarida , nima aytamiz , deb oldindan o‘ylamanglar , qayg‘urmanglar . O‘sha soatda nima nasib etsa , uni aytinglar . Chunki o‘shanda sizlar emas , balki Muqaddas Ruh gapiradi .
41013012	Aka ukasini , ota bolasini o‘limga topshiradi . Bolalar o‘z ota-onalariga qarshi chiqib , ularni o‘ldiradilar .
41013013	Mening nomim tufayli hamma sizlardan nafratlanadi . Lekin oxirigacha chidagan qutuladi ” .
41013014	“ Doniel payg‘ambar karomat qilib aytgan “ dahshatli razolat ” nomunosib joyda turganini ko‘rganingizda ( o‘qigan o‘zi tushunsin ! ) Yahudiyada bo‘lganlar tog‘larga qochishsin .
41013015	Tomning ustida bo‘lganlar pastga tushib uyidan biron narsa olib kelish uchun uyiga kirishmasin .
41013016	Dalada bo‘lganlar choponini olgani orqasiga qaytishmasin .
41013017	U kunlarda homilador va emizikli ayollarning holiga voy !
41013018	Qochishingiz qishga to‘g‘ri kelmasligi uchun ibodat qilinglar .
41013019	Chunki o‘sha kunlarda shunday musibat bo‘ladiki , Xudo dunyoni yaratganidan to hozirgacha bunday bo‘lmagan va qaytib sodir bo‘lmaydi .
41013020	Agar Rabbimiz o‘sha kunlarni qisqartirmaganda edi , hech bir jonzod omon qololmas edi . Lekin U tanlagan kishilar uchungina o‘sha kunlarni qisqartiradi .
41013021	Agar o‘shanda kimdir sizlarga : “ Masih mana bu yerda ” , yoki : “ Mana u yerda ” , — deb aytsa , ishonmanglar .
41013022	Chunki soxta masihlar va soxta payg‘ambarlar paydo bo‘lib , iloji bo‘lsa , tanlanganlarni ham yo‘ldan ozdirish uchun g‘aroyibotlar va mo‘jizalar ko‘rsatadilar .
41013023	Sizlar esa ehtiyot bo‘linglar . Mana , Men hammasini sizlarga oldindan aytib qo‘ydim .
41013024	Ammo o‘sha kunlarda , o‘sha musibatdan keyin quyosh tutilib , oy xiralanadi .
41013025	Yulduzlar osmondan tushib , samoviy kuchlar larzaga keladi .
41013026	U vaqt Inson O‘g‘li bulutlar ichida , buyuk qudrat va shon-shuhrat bilan kelayotganini ko‘radilar .
41013027	O‘shanda U farishtalarini yuborib , osmonning bir burchidan boshqa burchigacha , yerning to‘rt tomonidan O‘zining tanlagan kishilarini to‘plab oladi ” .
41013028	“ Anjir daraxtidan ibrat olinglar : uning shoxlari ko‘karib barglar chiqarayotganda , yoz yaqinlashganini bilasizlar .
41013029	Shunga o‘xshab , bu ishlarning sodir bo‘layotganini ko‘rganda bilinglarki , U yaqindir , bo‘sag‘ada turibdi .
41013030	Sizlarga chinini aytayin : bu nasl o‘tmasdanoq , bularning hammasi sodir bo‘ladi .
41013031	Yeru osmon bitar , lekin Mening so‘zlarim bitmas .
41013032	O‘sha kun yoki soat haqida birgina Otamdan boshqa hech kim bilmaydi ; O‘g‘il ham , osmondagi farishtalar ham bilmaydilar .
41013033	Ko‘z-quloq bo‘lib turinglar , hushyor bo‘lib ibodat qilinglar ; chunki o‘sha vaqt-soat qachon kelishini bilmaysizlar .
41013034	Bu xuddi safarga jo‘nagan uy egasiga o‘xshaydi . U o‘z uy-ro‘zg‘orini xizmatkorlariga topshirib , har biriga biron vazifa berib , darvozabonga esa hushyor bo‘lib turishni buyurib , jo‘nab ketibdi .
41013035	Xuddi shunday , sizlar ham hushyor bo‘lib turinglar . Chunki uy Egasi qachon kelishini — kechqurunmi , yarim tundami , xo‘rozlar qichqirgandami , yoki ertalabmi — bilmaysizlar .
41013036	Mabodo U nogahon kelib , sizlarni g‘aflat uyqusida ko‘rmasin !
41013037	Sizlarga nima aytayotgan bo‘lsam , hammaga aytganimdir : hushyor bo‘lib turinglar ! ”
41014001	Yahudiylar xamirturushsiz non yeydigan Fisih bayramiga ikki kun qolgan edi . Oliy ruhoniylar va ulamolar Isoni hiyla bilan tutib , o‘ldirish uchun fursat poylab turgan edilar .
41014002	Ular : — Bu ish faqat bayram kunlarida bo‘lmasligi kerak , yana xalq g‘alayon qilmasin , — deyishdi .
41014003	Iso Baytaniya qishlog‘ida moxov Simunning uyida mehmon bo‘lib o‘tirgan edi , bir ayol ganchdan yasalgan idishda sof , qimmatbaho sunbul moyi olib keldi . Idishni sindirib , moyni Isoning boshiga quydi .
41014004	Ba’zilar bundan g‘azablanib , bir-biriga : — Bu moyni bunday isrof etishning nima keragi bor edi ?
41014005	Mana , bu moyni uch yuz kumush tangadan ham ko‘proqqa sotib kambag‘allarga taqsimlab berish mumkin edi-ku ! — deb ayolni qattiq koyishdi .
41014006	— Qo‘yinglar uni ! — dedi Iso . — Nega ayolni xijolatda qoldiryapsizlar ? U Men uchun ezgu ish qildi .
41014007	Kambag‘allar har doim sizlar bilan birga bo‘ladilar . Istagan vaqtingizda ularga ezgulik qila olasizlar . Lekin Men doim sizlar bilan birga bo‘lmayman .
41014008	Ayol qo‘lida borini berdi . U Mening tanamga xushbo‘y moy surtib , hozirdan dafnga tayyorladi .
41014009	Sizlarga chinini aytayin : Injil Xushxabari dunyoning qaysi yerida targ‘ib qilinsa , bu ayol ham eslanib , uning qilgan ishi yodga olinadi .
41014010	Shunda o‘n ikki shogirddan biri bo‘lgan Ishqariyot Yahudo chiqib , Isoni tutib berish uchun oliy ruhoniylarning oldiga bordi .
41014011	Ular buni eshitib , sevindilar va Yahudoga pul berishga ahd qildilar . U esa Isoga xiyonat qilish uchun qulay payt izlay boshladi .
41014012	Yahudiylar xamirturushsiz non yeydigan Fisih bayramining birinchi kunida qurbon qo‘zisini so‘yish kerak edi . Bu kunda shogirdlar Isoga : — Fisih bayram taomini qayerda yemoqchisan ? Biz borib tayyorgarchilik qilaylik , — deyishdi .
41014013	Iso shogirdlaridan ikkitasini yuborayotib , ularga dedi : — Shaharga boringlar , sizlarga ko‘zada suv ko‘tarib ketayotgan odam uchraydi ; uning orqasidan boringlar .
41014014	U kiradigan uyning egasiga : “ Ustozimiz : Shogirdlarim bilan Fisih bayram taomini yeydigan xona qayerda , deb so‘rayapti ” , deb aytinglar .
41014015	U kishi sizlarga shinam , tayyorlab qo‘yilgan katta boloxonani ko‘rsatadi . U yerda biz uchun hozirlik ko‘ringlar .
41014016	Shogirdlar jo‘nashdi . Shaharga kirganlarida , xuddi Isoning aytganini topdilar va Fisih bayram taomini tayyorladilar .
41014017	Oqshom bo‘lgach , Iso o‘n ikki shogirdi bilan birga u yerga keldi .
41014018	Ular yeb o‘tirganlarida Iso : — Sizlarga chinini aytayin , Men bilan taom yeyayotgan sizlardan bir kishi Meni tutib beradi , — dedi .
41014019	Shogirdlar xafa bo‘lib , birin-ketin : — O‘sha men emasmi ? — deb Undan so‘ray boshladilar . [ Va shogirdlardan biri yana : — O‘sha men emasmi ? — dedi . ]
41014020	Iso ularga javoban dedi : — O‘n ikki shogirdimdan biri-da , kim Men bilan birga kosaga non ivitib yesa , o‘shadir .
41014021	To‘g‘ri , Inson O‘g‘lining taqdiri oyatda yozilganiday ketyapti . Lekin Inson O‘g‘lini tutib beradigan o‘sha odamning holiga voy ! U odamning tug‘ilmagani o‘zi uchun yaxshiroq bo‘lar edi .
41014022	Ular ovqatlanayotganda , Iso nonni oldi , duo o‘qib sindirdi va shogirdlariga berib : — Olinglar , yenglar , bu Mening tanamdir , — dedi .
41014023	Kosani ham oldi va shukrona duosini o‘qib ularga uzatdi . Hammalari undan ichdilar .
41014024	Iso ularga dedi : — Bu ko‘plar uchun to‘kiladigan , Yangi Ahdni kuchga kiritadigan Mening qonimdir .
41014025	Sizlarga chinini aytayin : Xudoning Shohligida Men yangi sharob ichadigan kungacha uzum ne’matini boshqa ichmayman .
41014026	So‘ng ular kuylab , Zaytun tog‘i tomon ketdilar .
41014027	Iso shogirdlariga dedi : — Bu tunda hammangiz Mendan yuz o‘girasizlar . Chunki Tavrotda shunday yozilgan : “ Men cho‘ponni jarohatlayman , Qo‘ylar o‘zi tarqab ketadi ” .
41014028	Biroq Men o‘lib tirilganimdan keyin , sizlarni Jalilada kutaman .
41014029	Butrus Isoga : — Agar hamma Sendan yuz o‘girsa ham , men o‘girmayman ! — dedi .
41014030	Iso unga : — Senga rostini aytsam , bugun , shu kechasiyoq , xo‘roz ikki marta qichqirmasdanoq , sen Mendan uch marta tonasan , — dedi .
41014031	Lekin Butrus yana ta’kid bilan o‘zinikini tasdiqlab : — Men Sen bilan birga o‘lishim kerak bo‘lsa ham , Sendan aslo tonmayman , — dedi . Boshqa hamma shogirdlar ham shunday deyishdi .
41014032	So‘ngra Getsemaniya degan bir joyga keldilar . Iso shogirdlariga : — Men ibodat qilgunimcha , sizlar bu yerda o‘tirib turinglar , — dedi .
41014033	Butrus , Yoqub va Yuhannoni O‘zi bilan birga olgan Iso vahimaga tushdi va qattiq qayg‘ura boshladi .
41014034	Shogirdlariga : — Mening jonim o‘lim oldidaligini sezib , juda qiynalmoqda . Shu yerda qolinglar-da , sergak turinglar , — dedi .
41014035	Bir oz nari ketib yerga yiqildi , agar iloji bo‘lsa , bu soatning alami meni chetlab o‘tsin , deb ibodat qildi .
41014036	— Ey aziz Otam ! — dedi . — Sen hamma narsaga qodirsan , bu zaqqum kosani Mening yonimdan o‘tkazib yuborgin . Lekin Mening istaganim emas , Sening istaganing bo‘lsin .
41014037	Shogirdlari oldiga qaytib kelgach , ularni uxlab yotgan holda ko‘rdi . Butrusga dedi : — Simun ! Uxlayapsanmi ? Bir soatgina ham uyg‘oq o‘tira olmadingmi ?
41014038	Vasvasaga tushmaslik uchun hushyor bo‘lib , ibodat qilib turinglar . Ruh tetik , tana esa zaifdir .
41014039	Iso yana borib , o‘sha so‘zlarni aytib ibodat qildi .
41014040	U qaytib kelib , shogirdlarini yana uxlab yotgan holda ko‘rdi . Ularning ko‘zlarini g‘aflat bosgan edi . Unga nima deb javob berishlarini bilmas edilar .
41014041	Uchinchi marta borib kelib , Iso shogirdlariga dedi : — Sizlar hali ham beparvo uxlab , rohatlanib yotibsizlarmi ? Bas endi , mana vaqt-soati keldi , Inson O‘g‘li gunohkorlar qo‘liga tutib berilyapti .
41014042	Turinglar , ketaylik ! Mana , Menga xiyonat qiluvchi yaqinlashib qoldi .
41014043	Iso hali gapirib turganda , o‘n ikki shogirdidan biri Yahudo qo‘qqisdan kelib qoldi . Uning yonida oliy ruhoniylar , ulamolar va oqsoqollar tomonidan yuborilgan , qilich va tayoq ushlagan olomon bor edi .
41014044	Xoin Yahudo : “ Men kimni o‘psam , u O‘sha Kishidir . Uni ushlanglar va ehtiyot qilib olib ketinglar ” , — deb ular bilan til biriktirgan edi .
41014045	Yahudo keliboq , Isoga yaqinlashdi-da : — Ustoz ! Ustoz ! — deb Uni o‘pdi .
41014046	Shu onda odamlar Isoga dast solib , Uni ushlab olishdi .
41014047	Isoning yonida turganlardan biri qilichini qinidan sug‘urdi-da , oliy ruhoniy qaroliga bir urib qulog‘ini kesib tashladi .
41014048	Iso ularga dedi : — Sizlar Meni qo‘lga olish uchun qaroqchiga qarshi chiqqandek qilichu tayoqlar bilan qurollanib kelibsizlar .
41014049	Men esa har kuni ma’badda sizning orangizda edim , ta’lim berardim , sizlar-chi , Meni qo‘lga olmadingizlar . Ammo zotan oyatlar bajo kelishi lozim .
41014050	O‘shanda hamma shogirdlari Isoni tashlab , qochib ketishdi .
41014051	Yalang‘och tanasini choyshabga o‘ragan bir yigit ham Isoga ergashib borayotgan edi . Askarlar uni ushlab olganda ,
41014052	u choyshabni tashlab , ulardan yalang‘och holda qochib qutuldi .
41014053	Isoni bosh oliy ruhoniyning oldiga olib keldilar . Uning yoniga hamma oliy ruhoniylar , oqsoqollar va ulamolar yig‘ildilar .
41014054	Butrus esa Isoga uzoqdan , to oliy ruhoniyning hovlisi ichigacha ergashib kelgandi . Xizmatkorlar bilan birga olov yonida o‘tirib , isindi .
41014055	Oliy ruhoniylar va Oliy Kengashning barcha a’zosi Isoga o‘lim jazosi berish uchun Unga qarshi guvoh izlar edilar , lekin topolmas edilar .
41014056	Ko‘p odamlar Unga qarshi soxta guvohlik berayotgan bo‘lsalar-da , ammo bergan guvohliklari bir-biriga mos kelmas edi .
41014057	Soxta guvohlardan ba’zilari so‘zga chiqib shunday der edilar :
41014058	— U : “ Inson qo‘li bilan qurilgan bu ma’badni Men buzib tashlayman-u , uch kunda inson qo‘llarisiz , boshqa bir ma’badni tiklayman ” , — deganini eshitgan edik .
41014059	Lekin bu xususda ham guvohlarning bergan ma’lumotlari bir-biriga zid edi .
41014060	Bundan keyin bosh oliy ruhoniy o‘rtaga chiqib Isodan so‘radi : — Sen nega hech javob qaytarmaysan ? Ularning Senga qo‘ygan ayblariga nima deysan ?
41014061	Iso esa indamadi , hech javob qaytarmadi . Bosh oliy ruhoniy yana Undan so‘radi : — Muborak Xudoning O‘g‘li — Masih Senmisan ?
41014062	Iso : — Men O‘shaman va siz Inson O‘g‘lini qodir Tangrining o‘ng tomonida o‘tirib , osmon bulutlari bilan kelayotganini ko‘rasizlar , — dedi .
41014063	Shundan keyin bosh oliy ruhoniy o‘z kiyimlarini yirtib : — Bizlarga yana guvohlarning nima keragi bor ?
41014064	Kufr ketganini o‘zlaringiz eshitdingizlar . Bunga nima deysizlar ? — dedi . Hammalari Uni o‘limga loyiq deb topishdi .
41014065	Ba’zilar Unga tupura boshlashdi . Uning yuz-ko‘zini bog‘lab , mushtlaganlaricha : — Payg‘ambarligingni ko‘rsat-chi ! — deyishardi . Xizmatkorlar ham Uni shapaloqlashardi .
41014066	Butrus pastdagi hovlida ekan , oliy ruhoniyning xizmatkor ayollaridan biri kelib qoldi .
41014067	Isinib turgan Butrusni ko‘rib , unga tikilib qaradi-da : — Sen ham nosiralik Iso bilan birga eding-ku ! — dedi .
41014068	Lekin Butrus inkor etdi : — Sen nima deyapsan o‘zi , tushunmayapman , anglamayapman , — dedi-yu , boshqa yoqqa , tashqi hovliga chiqib ketdi . Shu payt xo‘roz qichqirdi .
41014069	Xizmatkor ayol uni yana uchratib , u yerda turganlarga : — Bu ulardan biri-ku ! — deb so‘zlay boshladi .
41014070	Butrus yana inkor etdi . Bir ozdan keyin u yerda turganlar yana Butrusga gapira boshlashdi : — Haqiqatan sen ulardan birisan , jalilaliksan , [ lahjang juda o‘xshaydi ] .
41014071	— Sizlar aytayotgan bu Odamni men tanimayman ! — deb Butrus la’nat o‘qib , qasam icha boshladi .
41014072	Naq shu payt xo‘roz ikkinchi marta qichqirdi . Isoning : “ Xo‘roz ikki marta qichqirmasdanoq , sen Mendan uch marta tonasan ” , — degan so‘zi Butrusning esiga tushib , yig‘lay boshladi .
41015001	Tong otar-otmas , oliy ruhoniylar , oqsoqollar va ulamolar hamda Oliy Kengashning qolgan a’zolari maslahatlashib olishdi va Isoni bog‘latib , Pilatga olib borib topshirishdi .
41015002	Pilat Isodan : — Sen yahudiylarning Podshosimisan ? — deb so‘radi . — O‘zing aytding , — deb javob berdi Iso .
41015003	Oliy ruhoniylar Uni ko‘p masalada ayblayotgan edilar .
41015004	Pilat yana Unga : — Sen hech narsaga javob bermaysanmi ? Ko‘ryapsan-ku , Senga qarshi ayblar juda ko‘p ! — dedi .
41015005	Lekin Iso boshqa hech javob bermadi . Pilat bunga hayron qoldi .
41015006	Har bayramda Pilat xalqning iltimosiga binoan bir mahbusni ozod qilar edi .
41015007	O‘shanda isyon vaqtida qotillik qilgan Barabba ismli bir kishi o‘z sheriklari bilan qamoqda edi .
41015008	Xalq yangitdan qiy-chuvlashib , Pilatdan har doim qilib kelgan ishni ular uchun ado etishni so‘ray boshladi .
41015009	Oliy ruhoniylar Isoni ko‘rolmaganlaridan tutib berganliklarini bilgan Pilat : — Yahudiylarning Podshosini oldingizga chiqarib yuborishimni istaysizlarmi ? — deb so‘radi .
41015010	
41015011	Oliy ruhoniylar esa , buning o‘rniga yaxshisi Barabbani ozod qilishini talab qilinglar , deb xalqni qo‘zg‘ab qo‘yishdi .
41015012	Pilat yana ularga xitob qildi : — Unday bo‘lsa , sizlar yahudiylarning Podshosi deb atagan Kishini nima qilishimni istaysizlar ?
41015013	— Uni xochga mixlab qo‘y ! — deb qaytadan shovqin-suron ko‘tarishdi .
41015014	Pilat so‘radi : — U nima yomonlik qilibdi ? — Uni xochga mixlab qo‘y ! — deb yana kuchliroq baqirishdi .
41015015	Shundan keyin Pilat xalqni mamnun qilay , deb ularning oldiga Barabbani chiqarib yubordi . Isoni esa rosa savalatgandan so‘ng xochga mixlash uchun askarlarga topshirdi .
41015016	Askarlar Isoni hukumat saroyidagi mahkama binosiga olib borib , butun bo‘linmani Uning boshiga to‘plashdi .
41015017	Unga shohona to‘n kiydirishdi va tikanlardan toj o‘rib boshiga qo‘yishdi .
41015018	— Yashavor , ey yahudiylarning Podshosi ! — deb Uni qutlay boshlashdi .
41015019	Qamish bilan Uning boshiga urib , yuziga tupurishdi . Uning oldida tiz cho‘kib , ta’zim qilishdi .
41015020	Uni shunday masxara qilganlaridan keyin , Undan shohona to‘nni yechib olib , O‘zining kiyimlarini kiydirishdi va Uni xochga mixlash uchun olib ketishdi .
41015021	Iskandar va Rufning otasi , kirineyalik Simun ismli bir kishi daladan kelib o‘tib ketayotgan edi . Bu kishini Isoning xochini ko‘tarib borishga majbur qilishdi .
41015022	Nihoyat Isoni “ Boshsuyagi ” ma’nosini beruvchi Go‘lgota degan joyga olib kelishdi .
41015023	Unga mirra aralashtirilgan sharob berishdi , lekin U ichmadi .
41015024	Bundan so‘ng Isoni xochga mixlab qo‘yishdi . Uning kiyimlarini esa o‘zaro bo‘lishib , kim nima oladi , deb qur’a tashlashdi .
41015025	Uni xochga mixlaganlarida soat to‘qqiz edi .
41015026	Boshi ustida “ Yahudiylarning Podshohi ” deb Uning aybini ko‘rsatadigan yozuv bor edi .
41015027	Iso bilan birga ikki qaroqchini ham — birini Uning o‘ng tomoniga , ikkinchisini esa chap tomoniga xochga mixlab qo‘ydilar .
41015028	[ Shunday qilib , “ U jinoyatchilar qatorida turdi ” , degan oyat bajo bo‘ldi . ]
41015029	O‘tib ketayotganlar boshlarini chayqagancha Isoni haqoratlashardi : — Hey ma’badni buzib uch kun ichida tiklaydigan !
41015030	O‘zingni O‘zing qutqarib , xochdan tushib ko‘r-chi !
41015031	Oliy ruhoniylar va ulamolar ham ularga qo‘shilib , Isoni masxaralay ketishdi . Ular bir-biriga : — Boshqalarni qutqardi , O‘zini esa qutqara olmaydi !
41015032	Isroilning Podshosi Masih endilikda xochdan tushsin , toki biz ko‘rib Unga ishonaylik ! — deyishardi . Iso bilan birga xochga mixlanganlar ham Uni so‘kar edilar .
41015033	Tush chog‘i butun yerni qorong‘ilik qoplab , soat uchgacha davom etdi .
41015034	Soat uchda Iso baland ovoz bilan : — Elohi , Elohi , lamo shavaqtani ? — deb faryod qildi . Bu so‘zning tarjimasi : “ Tangrim , Tangrim , nega Meni tashlab qo‘yding ? ” — demakdir .
41015035	U yerda turgan ba’zilar buni eshitib : — Qarang , U Ilyos payg‘ambarni chaqiryapti-ku , — deyishdi .
41015036	Shunda birov yugurib borib , shimgichni sirkaga botirib , qamishning uchiga ilib qo‘ydi-da , Isoga ichirmoqchi bo‘ldi . U : — To‘xtanglar , ko‘raylik-chi , Ilyos kelib xochdan tushirarmikan , — dedi .
41015037	Ammo Iso qattiq faryod qildiyu jon berdi .
41015038	Ma’baddagi parda yuqoridan pastgacha yirtilib , ikkiga bo‘linib ketdi .
41015039	Isoning qarshisida turgan yuzboshi Uning shunday qattiq faryod qilib jon berganini ko‘rib : — Haqiqatan ham bu Odam Xudoning O‘g‘li ekan ! — dedi .
41015040	U yerda uzoqdan qarab turgan ayollar bor edi . Ular orasida magdalalik Maryam , kichik Yoqub bilan Yusufning onasi Maryam hamda Salomiya bor edilar .
41015041	Iso Jalilada ekanligida , ular Unga xizmat qilib ergashib kelgan edilar . U yerda Iso bilan birga Quddusga kelgan boshqa ko‘p ayollar ham bor edi .
41015042	Juma kuni kech kirishiga sal qolgan , dam olish kuniga tayyorgarlik qilish vaqti tugayotgan edi .
41015043	Shunda Oliy Kengashning taniqli a’zosi , Xudo Shohligiga ko‘z tikib yurgan arimateyalik Yusuf jur’at etib , Pilatning huzuriga bordi va Isoning jasadini so‘radi .
41015044	Pilat Uning darrov o‘lganiga hayron bo‘ldi . Yuzboshini chaqirib : — Uning o‘lganiga ko‘p bo‘ldimi ? — deb so‘radi .
41015045	Yuzboshidan bilib olgach , jasadni Yusufga berdi .
41015046	Yusuf kafan sotib oldi . Isoni xochdan tushirib olib , kafanga o‘radi va qoyada o‘yilgan qabrga qo‘ydi . Keyin qabrning og‘ziga bir toshni yumalatib keltirib , qo‘yib ketdi .
41015047	Magdalalik Maryam bilan Yusufning onasi Maryam esa Isoning qayerga ko‘milganini ko‘rdilar .
41016001	Shanba kungi dam olish vaqti tugagach , magdalalik Maryam , Yoqubning onasi Maryam va Salomiya borib Isoga surtish uchun atirlar sotib oldilar .
41016002	Yakshanba kuni juda barvaqt turib , tong otarda qabrga bordilar .
41016003	Ular bir-biriga : — Qabr og‘zidagi toshni biz uchun kim ag‘darib beradi ? — deyishdi .
41016004	Boshlarini ko‘tarib qarashsaki , tosh allaqachon ag‘darilgan ekan ; u juda ham katta edi .
41016005	Qabr ichiga kirib , o‘ng tomonda o‘tirgan oq kiyimli bir yigitni ko‘rdilaru , cho‘chidilar .
41016006	Yigit ularga : — Qo‘rqmanglar ! — dedi . — Sizlar xochga mixlangan nosiralik Isoni izlamoqdasizlar . U tirildi , U bu yerda yo‘q . Mana Uning qo‘yilgan joyi !
41016007	Endi sizlar borib Uning shogirdlariga , ayniqsa Butrusga : “ U sizlarni Jalilada kutyapti ; sizlarga aytganidek , Uni o‘sha yerda ko‘rasizlar ” , — deb aytinglar .
41016008	Ayollar qabrdan chiqib , yugurib qochib ketdilar . Ularni qaltiroq va dahshat bosgan edi . Qo‘rqqanlaridan hech kimga biron narsa aytmadilar .
41016009	Yakshanba kuni erta saharda tirilgan Iso birinchi bo‘lib yetti jindan qutqargan magdalalik Maryamga ko‘rindi .
41016010	Maryam borib , ilgari Iso bilan birga bo‘lgan , endi esa motam tutib yig‘layotgan kishilarga xabar yetkazdi .
41016011	Biroq ular Isoning tirik ekanligini va Maryam Uni ko‘rganligini eshitsalar ham , ishonmadilar .
41016012	Shundan keyin Iso yo‘lda bir qishloq tomon ketayotgan ikkita shogirdiga boshqacharoq qiyofada ko‘rindi .
41016013	Ular esa qaytib kelib , boshqalarga xabar yetkazishdi , lekin ularga ham ishonmadilar .
41016014	Nihoyat , Iso O‘zining yeb-ichib o‘tirgan o‘n bir shogirdiga zohir bo‘ldi . Uni tirilgan holda ko‘rgan odamlarga ishonmay , imonsiz qolganlari , diydasini qotirgani uchun ularga ta’na qildi .
41016015	Iso shogirdlariga dedi : “ Butun jahon bo‘ylab yuringlar va hamma tirik jonga Injil Xushxabarini targ‘ib qilinglar .
41016016	Kim ishonib , suvda imon keltirsa , najot topadi . Ishonmagan esa mahkum bo‘ladi .
41016017	Quyidagi alomatlar imonlilarga hamroh bo‘ladi : Mening nomim bilan jinlarni quvib chiqaradilar . Yangi tillarda so‘zlaydilar .
41016018	Qo‘llariga ilon olib ko‘tarsalar yoki halokatli biron narsa ichsalar ham , ularga zarar yetmaydi . Bemorlarga qo‘llarini qo‘yganda , ular sog‘ayib ketadilar ” .
41016019	Rabbimiz Iso shogirdlariga ushbularni tayinlab bo‘lgach , osmonga ko‘tarildi va Xudoning o‘ng tomoniga o‘tirdi .
41016020	Shogirdlar esa ketib , hamma yoqda voizlik qilib yurdilar . Rabbimiz ularga ko‘maklashar va paydo qilgan mo‘jizalar orqali O‘z kalomini tasdiqlar edi . Omin .
42001001	Oramizda avj olgan voqealarni hikoya qilishga kirishgan ko‘plarning tashabbuslari ma’lumdir .
42001002	Bu bo‘lib o‘tgan hodisotlarni boshdanoq o‘z ko‘zlari ila ko‘rib , bizga naql qilgan kishilar Ilohiy Kalomning shohidu xizmatkorlari bo‘lmishlar .
42001003	Shunday qilib , men ham boshidan hammasini sinchiklab tekshirganimdan keyin , ey muhtaram Teofil , bu voqealarning tafsilotini tartib ila sizga yozib berishni munosib ko‘rdim ,
42001004	toki siz berilgan ma’lumotlarning juda asosli ekanini bilingiz .
42001005	Yahudiya yurtida Hirod hokimlik qilayotgan davrda ruhoniylarning Abiyo ajdodidan Zakariyo ismli bir ruhoniy bor edi . Uning xotini esa Horun avlodidan bo‘lib , oti Elisabet edi .
42001006	Bularning ikkovi ham solih va xudojo‘y kishilar bo‘lib , Xudovandning butun amru farmonlariga bekami-ko‘st rioya qilib yurishar edi .
42001007	Lekin Elisabet pushtsiz bo‘lganidan , ularning farzandi yo‘q edi ; buning ustiga ikkovi ham qartayib qolgan edilar .
42001008	Xizmat navbati o‘z avlodiga qolgan bir kunda Zakariyo Xudo huzurida ruhoniylik xizmatini o‘tab turgan edi .
42001009	Ruhoniylar odati bo‘yicha , Xudovand ma’badiga kirib xushbo‘y tutatqilar tutatish qur’asi unga nasib etgan edi .
42001010	Tutatqi tutatish vaqtida katta jamoat tashqarida ibodat qilayotgan edi .
42001011	Shu payt Xudovandning bir farishtasi tutatqi tutatiladigan qurbongohning o‘ng yog‘ida paydo bo‘lib , Zakariyoga zohir bo‘ldi .
42001012	Zakariyo uni ko‘rib , esankiradi-yu vahimaga tushdi .
42001013	Farishta unga dedi : — Zakariyo , qo‘rqma , chunki sening iltijolaring ijobat bo‘ldi . Xotining Elisabet senga bir o‘g‘il tug‘ib beradi va uning ismini Yahyo qo‘yasan .
42001014	U senga shodlik va baxt-saodat keltiradi , uning tug‘ilganidan ko‘plar quvonadi .
42001015	U Xudovand nazarida ulug‘ kishi bo‘ladi , mayu sharobni sira ichmaydi . Onasi qornidan u Muqaddas Ruhga to‘lib tushadi .
42001016	Isroil farzandlaridan ko‘plarini u o‘zlarining Egasi — Xudovandga qaytarib qo‘yadi .
42001017	U Ilyos payg‘ambarning ruhi va qudrati ila Rabbimiz oldida yurib keladi . Otalar dilini farzandlariga qaytarib , osiy bandalarning fikrini solihlar tomon moyil qilib , hozirlanmish bir xalqni Rabbimizga taqdim etadi .
42001018	Zakariyo farishtaga : — Men bunga qanday amin bo‘laman ? Mana , o‘zim qarib qoldimu , xotinim yoshi ham o‘tib qoldi , — dedi .
42001019	Farishta unga javob berdi : — Men Xudo oldida turgan Jabroilman , senga bu gaplar to‘g‘risida xushxabar yetkazish uchun yuborilganman .
42001020	O‘z vaqtida bajo bo‘lajak so‘zlarimga ishonmaganing uchun , mana endi tildan qolasan . Bu ishlar amalga oshadigan kungacha gapirolmaysan , — dedi .
42001021	Shu orada Zakariyoni kutib turgan xalq uning ma’badda imillab qolganiga hayron bo‘ldi .
42001022	Zakariyo xalq oldiga chiqqach , so‘zlamoqqa tili aylanmadi . Xalq uning ma’badda vahiy ko‘rganligini tushundi . Zakariyo gung bo‘lib qolgani uchun , ular bilan imo-ishora orqali muloqot etdi .
42001023	Diniy xizmat muddati tugagach , Zakariyo uyiga qaytib bordi .
42001024	Oradan kunlar o‘tib , uning xotini Elisabet homilador bo‘ldi . U besh oy yashirinib yurdi .
42001025	“ Bu menga Rabbimning nazarlari tushgan shu kunlarda bo‘ldi , — derdi u . — U menga e’tibor berib , el ichida yuzi qoralikdan qutqardi ” .
42001026	Elisabetning homiladorligiga olti oy bo‘lgach , Xudo farishta Jabroilni Jalilaning Nosira degan shahriga ,
42001027	Dovud avlodidan Yusuf ismli yigitga unashtirilgan bir qizga yubordi . Qizning oti Maryam edi .
42001028	Farishta uning oldiga kirib : — Salom , ey Xudo yorlaqagan ! Xudovand sen bilan . Ayollar ichra muboraksan , — dedi .
42001029	Maryam esa farishtani ko‘rib , uning so‘zlaridan sarosimaga tushdi . “ Bu qanaqa salomlashish bo‘ldi ? ” — deya ko‘nglidan o‘tkazdi .
42001030	Farishta unga dedi : — Maryam , qo‘rqma , sen Xudodan inoyat topding .
42001031	Mana , sen homilador bo‘lib , o‘g‘il tug‘ajaksan va Uning ismini Iso qo‘yursan .
42001032	U ulug‘ bo‘lgay , Xudoyi Taoloning O‘g‘li deb nom olgay . Xudoyi Taolo Unga otasi Dovudning taxtini bergay .
42001033	U Yoqub xonadoni uzra abadiy podshohlik qilur va bu podshohlikning cheki bo‘lmagay .
42001034	Maryam : — Men hali er ko‘rmagan bo‘lsam , bu qanday bo‘ladi ? — deb so‘radi farishtadan .
42001035	Farishta javob berdi : — Muqaddas Ruh sening ustingga tushib keladi , Xudoyi Taoloning qudrati seni qoplaydi . Shu sababli sendan tug‘ilajak muqaddas bola Xudoning O‘g‘li deyilur .
42001036	Mana , bepusht deb yurishgan qarindoshing Elisabet ham qariligida o‘g‘ilga homilador bo‘ldi . Homilasi oltinchi oyda .
42001037	Zero Xudoning biron kalomi puchga chiqmas .
42001038	Shunda Maryam : — Mana , men Xudovandning bandasiman . Menga aytganing kelsin , — dedi . Farishta esa uning yonidan g‘oyib bo‘ldi .
42001039	Maryam o‘sha kunlardayoq zudlik bilan yo‘lga tushib , tog‘lik yurtga , Yahudo qabilasiga mansub bir shaharga bordi .
42001040	U Zakariyoning uyiga kirib Elisabet bilan salomlashdi .
42001041	Elisabet Maryamning salomini eshitgani zamon uning qornidagi bolasi o‘ynoqlab ketdi . Elisabet Muqaddas Ruhga to‘ldi-da ,
42001042	baland ovoz bilan xitob qilib dedi : — Sen ayollar ichra muboraksan , qorningdagi bola ham muborakdir !
42001043	Ne baxtki , Rabbimning onalari menga tashrif ayladilar !
42001044	Sening saloming qulog‘imga yetishi bilanoq qornimdagi bola quvonchdan o‘ynoqlab ketdi .
42001045	Ey e’tiqod qilgan , baxtlisan ! Chunki Xudovand senga aytganlarini amalga oshirgay .
42001046	Maryam shunday dedi :
42001047	“ Jon-tanim-la Xudovandni ulug‘layman , Xaloskor Tangrim ila ko‘nglim shod-xurram .
42001048	Men bandayi haqiriga U nazar soldi . Endi meni barcha avlodlar olqagay .
42001049	Qodir Tangri azimkorlik ko‘rsatdi menga ; Uning ismi — muqaddasdir .
42001050	Uning marhamatlari nasib etgay Undan qo‘rqqan avlod-ajdodlarga .
42001051	Kuchini U ko‘rsatdi-da qo‘ldan keluvchi , Manmanlarni o‘z xayollari-la to‘zday to‘zitdi .
42001052	Taxtlaridan tushirdi hukmdorlarni , Balandga ko‘tardi haqir-mo‘minni .
42001053	Ochlarni to‘yg‘izib baxt-saodatli qildi , Quppa-quruq jo‘natdi boylikka o‘chni .
42001054	Ota-bobomizga bergan va’dasi bo‘y-la , Ibrohimga hamda uning zurriyotiga
42001055	Shafqat qilishni yodda tutib mangu , O‘g‘loni — Isroilga himmat ayladi ” .
42001056	Shunday qilib , Maryam uch oycha Elisabet bilan bo‘lib , o‘z uyiga qaytib keldi .
42001057	Elisabetning oy-kuni to‘lib , o‘g‘il tug‘di .
42001058	Qo‘ni-qo‘shni va qarindoshlari Xudovandning unga ko‘rsatgan buyuk marhamatini eshitib , u bilan birga quvonishdi .
42001059	Sakkizinchi kuni bolani sunnat qilgani olib borishdi . Unga otasining ismini — Zakariyo qo‘ymoqchi bo‘lishdi .
42001060	Bunga bolaning onasi e’tiroz bildirib : — Yo‘q , ismini Yahyo qo‘yamiz , — dedi .
42001061	Lekin boshqalar : — Qarindosh-urug‘ing orasida bu ism bilan atalgan hech kim yo‘q-ku , — deyishdi unga .
42001062	Shu payt otasiga ham imo-ishora qilib , undan bolaga qanday ism qo‘ymoqchi ekanligini so‘rashdi .
42001063	Zakariyo bir taxtacha talab qildi va : “ Uning ismi Yahyo bo‘ladi ” , — deb yozib qo‘ydi . Hamma hayron qoldi .
42001064	O‘sha zahoti Zakariyoning og‘zi ochilib , tilga kirdi . U Xudoni ulug‘lab gapira boshladi .
42001065	Atrofda yashovchilarning hammasini vahima bosdi . Bu haqdagi ovoza butun tog‘lik Yahudiya o‘lkasiga yoyilib , og‘izga tushib ketdi .
42001066	Eshitgan barchaning fikri bular bilan band bo‘lib : “ Ajabo , bu bola kim bo‘lar ekan ? ” — deb yurishdi . Chunki Xudovandning qo‘li unda namoyon edi .
42001067	Chaqaloqning otasi Zakariyo Muqaddas Ruhga to‘lib , bashorat qilib dedi :
42001068	“ O‘z xalqini yo‘qlab , asoratdan qutqargan Rabbimiz Isroilning Xudovandiga hamdu sanolar !
42001069	U quli Dovud xonadonidan chiqqan Qudratli Najotkorni berdi bizga ;
42001070	Qadimdan muqaddas payg‘ambarlar orqali so‘zlaganiga muvofiq ,
42001071	U barcha ashaddiy dushmanlarimiz qo‘lidan bizni qutqargay .
42001072	Ota-bobomizlarga marhamat aylab , Ular-la qilgan muqaddas ahdini yodladi .
42001073	Otamiz Ibrohimga qasamyod qilganiga ko‘ra , U yovlarimiz qo‘lidan bizni qutqarib ,
42001074	Umrimiz boricha O‘z panohida bexatar saqlab ,
42001075	Muqaddaslik va solihlik ila O‘ziga xizmat qilmog‘imizga iloj topajak .
42001076	Sen ham , ey chaqaloq , Haq Taoloning payg‘ambari deb nom olasan . Zero sen Rabbimiz oldida yurib , U qadam bosar yo‘lni muhayyo qilursan .
42001077	Uning xalqiga gunohlari afv bo‘lib , Najot topajaklarini anglatarsan .
42001078	Zero Xudoyimiz mehr-shafqati ila Yuksaklikdan najot tongi yorishdi , Ufqimizni ravshan qilib yubordi .
42001079	Zulmatda , o‘lim soyasida o‘tirganlarga ziyosin sochdi , Oyoqlarimizni esa tinchlik yo‘liga burdi ” .
42001080	Shunday qilib , bola Yahyo ulg‘ayib va ruhan quvvatlanib , Isroilga ko‘rinadigan kunigacha cho‘l-sahrolarda bo‘ldi .
42002001	O‘sha kunlarda Qaysar Avgust , butun Rim dunyosidagi aholi ro‘yxatga olinsin , degan farmon chiqardi .
42002002	Shunday qilib , Suriyada Kviriniy hokimlik qilganda ilk bor ro‘yxatga olish sodir bo‘ldi .
42002003	Har kim ro‘yxatdan o‘tish uchun o‘z shahriga bordi .
42002004	Shuningdek , Yusuf ham Jalilaning Nosira shahridan Yahudiyaga , Dovudlar shahri Baytlahmga bordi . Chunki u Dovud nasabi va xonadonidan edi .
42002005	U o‘ziga unashtirilgan qiz , homilador Maryam bilan birga ro‘yxatdan o‘tmoqchi bo‘ldi .
42002006	Ular o‘sha yerda bo‘lganlarida esa Maryamning oy-kuni to‘ldi .
42002007	U o‘zining to‘ng‘ich o‘g‘lini tug‘di . Uni yo‘rgaklab , oxurga yotqizib qo‘ydi , chunki musofirxonada ularga joy yo‘q edi .
42002008	O‘sha yurtda cho‘ponlar bor edi . Ular tunda suruvlarini poylab , dalada tunar edilar .
42002009	To‘satdan Xudovandning farishtasi ularning oldida paydo bo‘ldi va ilohiy nur ularning ko‘zlarini qamashtirdi . Bu dahshat cho‘ponlarni vahimaga soldi .
42002010	— Qo‘rqmanglar ! — dedi ularga farishta . — Men sizlarga el-xalqni cheksiz quvontirajak Xushxabarni keltirdim .
42002011	Bugun Dovudlar shahrida sizlar uchun Xaloskor tug‘ildi . U Rabbimiz — Masihdir .
42002012	Mana , sizlarga Uning belgisi : yo‘rgaklangan , oxurda yotgan chaqaloqni topasizlar .
42002013	Birdaniga farishta yonida lak-lak samoviy qo‘shinlar bo‘y ko‘rsatdi . Ular Xudoga hamdu sano aytishardi :
42002014	“ Samodagi Xudoga hurmatu izzat , Yerdagi bandalarga tinchligu marhamat ! ”
42002015	Farishtalar ular oldidan osmonga ko‘tarilgan zamon , cho‘ponlar o‘zaro so‘z qotdilar : — Qani , kelinglar , Baytlahmga borib , Xudovand bizga bildirgan bu voqeani ko‘raylik !
42002016	Ular yugura borishib , Maryam , Yusuf va oxurda yotgan chaqaloqni topdilar .
42002017	Ko‘rishiboq , chaqaloq haqida o‘zlariga aytilgan bashoratdan so‘zladilar .
42002018	Hamma eshitganlar cho‘ponlarning gapiga juda hayron bo‘lishdi .
42002019	Maryam esa bu so‘zlarning barini diliga tugib olib , chuqur o‘ylab yurdi . Oxiri cho‘ponlar :
42002020	— Biz hamma narsani ayni aytilganidek topdik , — deb , eshitib ko‘rganlari uchun Xudoga hamdu sano o‘qib , qaytdilar .
42002021	Oradan sakkiz kun o‘tib , chaqaloqni sunnat qilmoq lozim bo‘ldi . Maryam homilador bo‘lishidan oldin farishta unga buyurganiday , bolaning ismini Iso qo‘ydilar .
42002022	Musoning Qonunida bayon etilgan chilla davri tamom bo‘lgach , Xudovandga bag‘ishlash uchun Isoni Quddusga olib keldilar .
42002023	Chunki Xudovand Qonunida : “ Tug‘ilgan har bir to‘ng‘ich o‘g‘il Xudovandga bag‘ishlansin ” , deb bitilgan .
42002024	Yana Xudovand Qonunida aytilishicha , ular “ ikkita musicha yoki ikkita kaptar palaponini ” qurbon qilishga niyat qildilar .
42002025	O‘sha vaqtda Quddusda Shim’o‘n nomli bir odam bor edi . U solih va dindor bo‘lib , Isroilning tasalli topish zamonini intizor bo‘lib kutar edi . Muqaddas Ruh esa unga yor edi .
42002026	Muqaddas Ruh unga : “ Sen Xudovand yuborgan Masihni ko‘rmaguningcha , o‘lmaysan ” , deb ilhom bergan edi .
42002027	Shunday qilib , Shim’o‘n Muqaddas Ruh ta’sirida ma’badga bordi . Isoning otasiyu onasi Ilohiy Qonunda buyurilgan marosimlarni ijro qilaylik , deb chaqaloqni ichkari olib kirganlarida ,
42002028	Shim’o‘n chaqaloqni quchog‘iga bosib , Xudoni ulug‘lab dedi :
42002029	“ Hoy Egam , Sen aytgan so‘zingga muvofiq , Qulingga endi tinch javob bergaysan .
42002030	Zeroki o‘z ko‘zim-la ko‘roldim
42002031	Barcha ellar uchun hozirlagan najoting ,
42002032	Turli elu xalqlarga ilohiy nur sochuvchi , Xalqing Isroilga esa sharaf keltiruvchi najoting ” .
42002033	Isoning otasi Yusuf va onasi U haqda aytilgan bu so‘zlarga hayron bo‘lishdi .
42002034	Shim’o‘n ularni duo qilib , Isoning onasi Maryamga dedi : — Mana shu yotgan go‘dak Isroilda ko‘plarning qulashi hamda yuksalishiga sababchi bo‘ladi , ilohiy sinoat deb ko‘p qarshilik qo‘zg‘aydi .
42002035	Sening qalbingga ham bu tig‘ sanchilar , ko‘plarning qalbidagi fikr-xayoli ham oshkor bo‘lib qolar .
42002036	U yerda Osher qabilasidan Fanuilning qizi Anna ismli juda keksa bir payg‘ambar ayol ham bor edi . U yosh er ko‘rib , yetti yilda tul qolgan edi .
42002037	Sakson to‘rt yoshar beva endi ma’baddan hech ayrilmasdi , ro‘za tutardi , kechayu kunduz toat-ibodat qilib , Xudo xizmatida edi .
42002038	Shu onda u ham yaqinlashib , Xudovandni madh etgancha Quddusning najot kuniga ko‘z tikib yurganlarning hammasiga bu bola haqida so‘zlay boshladi .
42002039	Yusuf bilan Maryam Xudovand Qonunida buyurilgan butun udumlarni bajo keltirgandan keyin Jalilaga , o‘z shaharlari Nosiraga qaytib bordilar .
42002040	Bola esa o‘sib , hikmatga boy va ruhan baquvvat bo‘la borgan sayin , Xudoning inoyati Unda namoyon bo‘lar edi .
42002041	Isoning ota-onasi har yili Fisih bayramida Quddusga borar edilar .
42002042	Iso o‘n ikki yoshga to‘lganda , ular yana odatdagiday bayram uchun Quddusga bordilar .
42002043	Bayram kunlari tamom bo‘lib , ular uyga qaytar ekanlar , o‘smir Iso Quddusda qoldi . Isoning ota-onasi esa buni payqamadilar .
42002044	U boshqalar bilan birga kelyapti , deb o‘yladilar . Bir kunlik yo‘l yurishgach , qarindosh bilan tanishlari orasida Isoni qidira boshladilar .
42002045	Uni topolmay , qidira-qidira Quddusga qaytdilar .
42002046	Uch kundan so‘ng Uni ma’baddan topdilar . U muallimlar orasida o‘tirib , ularni tinglar va ham savollar berar edi .
42002047	Uni tinglayotganlar bari Uning fahm-idrokiga va berayotgan javoblariga hayron edilar .
42002048	Ota-onasi Uni ko‘rib , ajablandilar . Onasi Unga : — Bolam , nega bizni bunday ovora qilding ? Mana , otang bilan men juda qayg‘urib Seni qidirib kelyapmiz , — dedi .
42002049	Iso ularga : — Meni qidirishingizning nima keragi bor edi ? Yoki Otamning ishlari bilan mashg‘ul bo‘lishim kerakligini bilmas edingizmi ? — dedi .
42002050	Ammo ular Uning aytgan so‘zlarini tushunmadilar .
42002051	Iso ular bilan birga jo‘nab , Nosiraga qaytib keldi . Ularga itoatli bo‘lib yurdi . Onasi esa bu gaplarning hammasini diliga tugib oldi .
42002052	Shunday qilib , Iso zakovatda ham , yoshda ham ulg‘ayib borib , Xudo va bandalarining mehrini qozonar edi .
42003001	Qaysar Tiberius saltanatining o‘n beshinchi yili edi . Yahudiyada Po‘ntiy Pilat , Jalilada Hirod , Itureya bilan Traxonit viloyatlarida uning ukasi Filip , Avilina yurtida esa Lisaniy hokimlik qilar edilar .
42003002	Hanan va Kayafa oliy ruhoniy lavozimida edilar . O‘sha vaqtda sahroda yashayotgan Zakariyoning o‘g‘li Yahyoga Xudo kalomi keldi .
42003003	Yahyo O‘rdun daryosi atrofidagi butun yurtlarni keza boshladi , xalqni tavba-tazarru qilishga va gunohlari kechirilishi uchun suvga cho‘mib imon keltirishga chorladi .
42003004	Bu voqea xuddi Isha’yo payg‘ambarning kitobida bitilgan oyatga to‘g‘ri keladi : “ Mana , cho‘lda nido yangramoqda : Xudovand yo‘lini tayyorlangiz , Ravon aylangiz so‘qmoqlarin ! — deya .
42003005	Neki soy bor , to‘lajak lim-lim , Har tog‘u tosh cho‘kajak bir qur . Qing‘ir-qiyshiq yo‘llar rostlanib , Past-balandliklar tekis bo‘lur ,
42003006	Har bir bashar Xudo najotin ko‘rur ” .
42003007	Yahyo o‘z huzurida suvga cho‘mib imon keltirish uchun kelayotgan xalq ommasiga xitob qildi : — Hoy ilonlar zoti-yey ! Boshingizga kelayotgan Xudo g‘azabidan qochishni sizlarga kim uqtirdi ?
42003008	Bundan buyon tavba qilganingizga yarasha samara beringlar ! O‘zingizcha : Otamiz Ibrohim , deb o‘ylab o‘tirmanglar . Men sizlarga : Xudo shu toshlardan Ibrohimga avlod tiklashga qodir , deyapman .
42003009	Hozirdan daraxtlar ildizida bolta yotibdi-ku . Endi yaxshi meva bermagan har bir daraxt kesilib olovga tashlanadi .
42003010	Xaloyiq Yahyodan so‘radi : — Unday bo‘lsa , biz nima qilishimiz kerak ?
42003011	U javob berib dedi : — Kimning ikkita ust-boshi bo‘lsa , birini muhtojlarga bersin . Kimning oziq-ovqati bo‘lsa , u ham shunday qilsin .
42003012	Soliqchilardan ba’zilari ham suvda imon keltirish uchun kelib , Yahyodan : — Ustoz , biz nima qilishimiz kerak ? — deb so‘rashdi .
42003013	Yahyo : — Sizlarga buyurilganidan ortig‘ini talab qilmanglar , — deb javob berdi .
42003014	Ba’zi bir askarlar ham undan : — Xo‘sh , bizlar nima qilishimiz kerak ? — deb so‘radilar . Yahyo ularga : — Hech talonchilik qilmanglar , hech kimning haqini yemanglar , o‘z maoshingiz bilan qanoatlanib yuringlar , — dedi .
42003015	Xaloyiq umidvor bo‘lib , Yahyo haqida : “ Bu Masih emasmikin ? ” — deb ko‘ngildan o‘tkazib turar edi .
42003016	Yahyo esa hammaga javoban dedi : — Men sizlarni suvgagina cho‘mdirib yuribman . Lekin bundan so‘ng mendan qudratli Kishi kelmoqda , men Uning choriq iplarini yechishga ham munosib emasman . U sizlarni Muqaddas Ruhga va otashga cho‘mdiradi .
42003017	Uning panshaxasi qo‘lida tayyor turibdi , U O‘z xirmonini shopirib tashlaydi : bug‘doyni O‘z omboriga to‘plab , somonni esa so‘nmas o‘tda yondirib yuboradi .
42003018	Yahyo yana ko‘p narsalar xususida xaloyiqqa nasihat qilib , Xushxabarni bayon etar edi .
42003019	Viloyat hokimi Hirod ham Yahyo tarafidan fosh bo‘lib qoldi . Chunki u o‘z ukasining xotini Hirodiyani olgan va boshqa bir qator yomonliklar ham qilgan edi .
42003020	Shunday qilib , Hirod qilg‘iliklari yetmaganday , buning ustiga Yahyoni zindonga qamatib qo‘ydi .
42003021	Barcha xaloyiq suvga cho‘mib imon keltirayotgan vaqtda , Iso ham suvga cho‘mdi . U ibodat qilib turganda osmon ochilib ketdi
42003022	va Muqaddas Ruh jism tusini olib , kaptar shaklida Uning ustiga tushib keldi . Osmondan esa : “ Sen Mening sevikli O‘g‘limsan , Sendan mamnunman ” , — degan sado keldi .
42003023	Iso O‘z xizmatini boshlagan vaqtda o‘ttiz yoshlar chamasida edi . U Yusufning o‘g‘li hisoblanar edi . Yusuf esa — Eli o‘g‘li ,
42003024	Mattot o‘g‘li , Leviy o‘g‘li , Malkiy o‘g‘li , Yanay o‘g‘li , Yusuf o‘g‘li ,
42003025	Mattatiyo o‘g‘li , Omo‘s o‘g‘li , Nahum o‘g‘li , Hesli o‘g‘li , Nagay o‘g‘li ,
42003026	Mahat o‘g‘li , Mattatiyo o‘g‘li , Shim’iy o‘g‘li , Yo‘seh o‘g‘li , Yo‘do o‘g‘li ,
42003027	Yuhanno o‘g‘li , Rezo o‘g‘li , Zarubobil o‘g‘li , Sha’ltiel o‘g‘li , Neriy o‘g‘li ,
42003028	Malkiy o‘g‘li , Addiy o‘g‘li , Qosam o‘g‘li , Elmodam o‘g‘li , G‘yer o‘g‘li ,
42003029	Yo‘shua o‘g‘li , Il’azar o‘g‘li , Yorim o‘g‘li , Mattot o‘g‘li , Leviy o‘g‘li ,
42003030	Shim’o‘n o‘g‘li , Yahudo o‘g‘li , Yusuf o‘g‘li , Yunus o‘g‘li , Elyoqim o‘g‘li ,
42003031	Maliyo o‘g‘li , Manno o‘g‘li , Mattato o‘g‘li , Natan o‘g‘li , Dovud o‘g‘li ,
42003032	Ishay o‘g‘li , Obid o‘g‘li , Bo‘az o‘g‘li , Salmo‘n o‘g‘li , Nahsho‘n o‘g‘li ,
42003033	Aminadob o‘g‘li , Rom o‘g‘li , Hasro‘n o‘g‘li , Paras o‘g‘li , Yahudo o‘g‘li ,
42003034	Yoqub o‘g‘li , Is’hoq o‘g‘li , Ibrohim o‘g‘li , Terah o‘g‘li , Naho‘r o‘g‘li ,
42003035	Sarug‘ o‘g‘li , Rag‘u o‘g‘li , Falaj o‘g‘li , Haver o‘g‘li , Shalah o‘g‘li ,
42003036	Qenan o‘g‘li , Arpaxshod o‘g‘li , Som o‘g‘li , Nuh o‘g‘li , Lamak o‘g‘li ,
42003037	Matushaloh o‘g‘li , Hano‘x o‘g‘li , Yored o‘g‘li , Maholalil o‘g‘li , Qenan o‘g‘li ,
42003038	Eno‘sh o‘g‘li , Shit o‘g‘li , Odam o‘g‘li , Xudo o‘g‘li edi .
42004001	Iso Muqaddas Ruhga to‘lgan holda O‘rdun daryosidan qaytib keldi . U Muqaddas Ruhning ta’sirida sahroda aylanib yurib ,
42004002	qirq kun iblis tomonidan vasvasaga solindi . U bu kunlarda hech narsa yemay , oxirida och qoldi .
42004003	O‘shanda iblis Isoga : — Agar Sen Xudoning O‘g‘li bo‘lsang , bu toshga buyur , nonga aylansin ! — dedi .
42004004	Iso bunga javoban : — Tavrotda : “ Inson yolg‘iz non bilan emas , balki Xudoning har bir kalomi bilan yashaydi ” , deb yozilgan , — dedi .
42004005	So‘ng Isoni baland bir toqqa olib chiqib , iblis bir lahzada olamning barcha saltanatlarini Unga ko‘rsatdi .
42004006	Iblis Isoga dedi : — Barcha bu o‘lkalar ustidan hokimlik qilishni hamda bularning shon-shuhratini Senga beraman ; ular menga topshirilgan va men istaganimga beraman .
42004007	Endi Sen menga sajda qilsang bas , hammasi Seniki bo‘ladi .
42004008	Iso javob berib : — Yo‘qol oldimdan shayton ! Tavrotda : “ Egang Xudovandga sajda qil , birgina Unga itoatda bo‘l ” , deb yozilgan , — dedi .
42004009	Keyin iblis Isoni Quddusga olib bordi . Uni ma’badning tepasiga turg‘izib , shunday dedi : — Agar Sen Xudoning O‘g‘li bo‘lsang , O‘zingni bu yerdan pastga tashla-chi .
42004010	Chunki shunday bitilgani bor : “ U O‘z farishtalariga sen haqda amr etgay , Toki seni asrab qolsinlar .
42004011	Ular seni qo‘llarida ko‘tarib ketar , Oyog‘ing ham toshga qoqilmagay ” .
42004012	Iso iblisga javoban : — Yana : “ Egang Xudovandni sinama ” , deb yozilgani ham bor , — dedi .
42004013	Iblis esa barcha vasvasalarini tamom qilgandan keyin vaqtincha Isodan uzoqlashdi .
42004014	Iso Muqaddas Ruh qudratida Jalilaga qaytib keldi . U haqda mamlakat bo‘ylab ovoza tarqaldi .
42004015	Yahudiylar ibodatxonalarida ta’lim bergani sari , hamma Uning duosini qildi .
42004016	So‘ng Iso o‘sib tarbiyalangan joyi Nosiraga bordi . O‘z odati bo‘yicha shanba kunida ibodatxonaga kirib , tilovat qilish uchun o‘rnidan turdi .
42004017	Unga Isha’yo payg‘ambarning kitobini uzatdilar . U kitobni ochib , quyidagi oyat yozilgan joyni topdi :
42004018	“ Xudovandning Ruhi Menga yor . U Meni muqaddas moy-la moyladi . Bechoralarga mujda yetkazmoq uchun , Dilabgorlarga shifo bermoq uchun , Asirga : ozod bo‘lgil , Ko‘rga : ochilsin ko‘zing , demoq-chun , Mazlumga erkinlikni e’lon etib ,
42004019	Marhamat yili bo‘lgay , demoq-chun , Xudovand Meni yubordi ” .
42004020	Keyin Iso kitobni yopib , xizmatkorga berib , o‘tirdi . Ibodatxonadagi barchaning ko‘zi Unga tikildi .
42004021	Iso ularga so‘zlay boshladi : — Sizlar eshitgan kalom shu bugun bajo bo‘ldi , — dedi .
42004022	Hamma Isoning aytganlarini ma’qullar edi . Uning og‘zidan chiqqan latif so‘zlarga mahliyo bo‘lishib : “ Yusufning o‘g‘li emasmi O‘zi ? ” — deb qo‘yar edilar .
42004023	Iso ularga dedi : — Sizlar albatta : “ Ey tabib , o‘zingni o‘zing davola ” degan matalni esimga tushirmoqchisizlar . “ Biz eshitganimizday , Kafarnahumda ro‘y bergan ishlarni bu yerda , o‘z yurtingda ham qil-chi ” , deb aytmoqchisizlar-da .
42004024	Keyin Iso davom etdi : — Sizlarga chinini aytayin , hech qanday payg‘ambar o‘z yurtida qabul qilinmaydi .
42004025	Masalan , Ilyos payg‘ambar davrida uch yilu olti oy osmon tutilib , butun mamlakatda og‘ir ocharchilik bo‘lganda , Isroilda ko‘p beva ayollar bor edi .
42004026	Ammo Ilyos ularning birontasiga yuborilmay , faqatgina Sido‘n diyoridagi Zorafat shahrida yashovchi bir bevaga yuborilgan edi .
42004027	Xuddi shu singari Elisha payg‘ambarning davrida ham Isroilda ko‘p moxovlar bor edi . Ammo bularning birontasi sog‘aymagan bo‘lsa-da , faqatgina suriyalik Naoman sog‘ayib qoldi , — dedi .
42004028	Yig‘ilgan jamoat bularni eshitib , hammalari qattiq g‘azablanib ketishdi .
42004029	O‘rinlaridan turib , Isoni shahardan tashqariga haydab chiqarishdi-da , Uni tashlab yuborish uchun o‘z shaharlari qurilgan tepaning chetiga olib borishdi .
42004030	Lekin Iso ularning orasidan yorib o‘tib , ko‘zdan g‘oyib bo‘ldi .
42004031	Iso Jalilaning Kafarnahum shahriga kelib , shanba kunlarida xalqqa ta’lim beradigan bo‘ldi .
42004032	Xalq esa Isoning ta’limotiga hayron qoldi , chunki Uning so‘zida kuch-qudrat bor edi .
42004033	Shaharning ibodatxonasida jinga chalingan , yomon ruhli bir odam bor edi . U baland ovoz bilan baqirib :
42004034	— Qo‘ysang-chi , nosiralik Iso ! Bizlar bilan nima ishing bor ? Sen bizni halok qilgani kelding-ku ! Sening kimligingni bilaman : Sen Xudoning Azizisan ! — dedi .
42004035	— Jim bo‘l va bu odamdan chiqib ket ! — dedi Iso jinga do‘q urib . Jin esa bu odamni hammaning ko‘z o‘ngida yerga qulatdi-da , unga hech qanday zarar yetkazmay , chiqib ketdi .
42004036	Hammani vahima bosdi . Xalq o‘zaro mulohaza qilib : “ Bu qanday gap ekan ? U yomon ruhlarga ham kuch-qudrat va hokimlik bilan buyuradi , ular esa chiqib ketadi ! ” — deyishar edi .
42004037	Shunday qilib , Iso haqidagi shov-shuv yon-atrofga ovoza bo‘ldi .
42004038	Iso ibodatxonadan chiqib Simunning uyiga kirdi . Simunning qaynonasi og‘ir isitmada qiynalib yotgan edi . Isoga kasalni ko‘rib qo‘yishni iltimos qilishdi .
42004039	Iso ayolning yoniga kelib , isitmani koyib qo‘ydi . Isitma esa o‘sha zahoti ayolni tark etdi . U turiboq , ularga xizmat qilishga tutindi .
42004040	Quyosh botayotgan chog‘ , hamma turli xastaliklarga yo‘liqqan odamlarini Isoning huzuriga keltirishardi . Iso qo‘llarini har biriga tegizib ularga shifo berardi .
42004041	Jinlar esa : “ Sen Xudoning O‘g‘li — Masihsan ! ” — deb baqirganlaricha , ko‘p odamlarni tark etardilar . Iso jinlarga do‘q urib , gapirishlariga monelik qilardi . Chunki ular Uning Masihligini bilardi .
42004042	Kunduz bo‘lgach , Iso uydan chiqib xilvat joyga tortinib ketdi . Xalq esa Uni qidirib topib , tashlab ketmaslikni so‘rab yolvordi .
42004043	Iso ularga : — Men Xudo saltanati to‘g‘risidagi Xushxabarni boshqa shaharlarga ham yetkazishim farz , Men shuning uchun yuborilganman , — dedi .
42004044	Shunday qilib , Iso Jalila yurtining ibodatxonalarida voizlik qilib yurdi .
42005001	Bir kuni Iso Genisaret ko‘li yoqasida turganda , xaloyiq Xudoning kalomini tinglash uchun Uning huzurida tirband edi .
42005002	Iso ko‘l qirg‘og‘ida turgan ikki qayiqni ko‘rdi . Baliqchilar shu orada qayiqdan chiqib , to‘rlarini yuvayotgan edilar .
42005003	Qayiqlardan biri Simunning qayig‘i edi . Iso unga tushib , qirg‘oqdan bir oz nariroq suzib borishni Simundan iltimos qildi . So‘ng o‘tirib , qayiq ichidan xalqqa ta’lim berishga tushdi .
42005004	Nasihatlarini tugatib , Iso Simunga : — Chuqurroq suvlarga suzib borib , o‘lja uchun to‘rlaringizni tashlanglar , — dedi .
42005005	Simun javob berib : — Ustoz , bizlar tun bo‘yi urinib , hech narsa tutolmadik . Lekin Sening so‘zing bo‘yicha to‘rni tashlayman , — dedi .
42005006	Ular Isoning aytganini qilgach , juda ko‘p baliq ovladilarki , hatto to‘rlari yirtilib ketdi .
42005007	Ular boshqa qayiqdagi o‘rtoqlariga yordam berishlari uchun ishora qildilar . O‘rtoqlari kelib , ikkala qayiqni cho‘kar darajada to‘ldirib oldilar .
42005008	Simun Butrus buni ko‘rdi-da , Isoning tiziga cho‘kkalab : — Yo Rabbiy ! Mening oldimdan ketgin , chunki men gunohkor insonman , — dedi .
42005009	Ular tutgan bunday mo‘l baliq ovidan o‘zini va u bilan birga bo‘lganlarning hammasini vahima bosgan edi .
42005010	Simunning sheriklari Zabadiy o‘g‘illari Yoqub bilan Yuhanno ham vahimaga tushishgan edi . Iso Simunga qarab : — Qo‘rqma , bundan buyon insonlarni ovlaysan , — dedi .
42005011	Ular ikkita qayiqni qirg‘oqqa tortdilar va hammasini qoldirib , Isoning ortidan ergashdilar .
42005012	Iso bir shaharda bo‘lganda , butun tanasi moxov bo‘lgan bir kishi kelib qoldi . U Isoni ko‘rib , yuz tuban yerga tashlandi-da : — Ey Hazrat , agar istasang , meni moxovlikdan poklay olasan , — deb yalindi .
42005013	Iso qo‘lini uzatdi va unga tegizib : — Istayman , pok bo‘l ! — deb qo‘ydi . Moxovlik esa o‘sha zahoti undan aridi .
42005014	Iso unga buni hech kimga aytmaslikni tayinladi . Unga : — Borib o‘zingni ruhoniyga ko‘rsat , darding ariganini tasdiqlatish uchun Muso payg‘ambar amr etgan qurbonliklarni keltirib ber ; bundan hammaga dalolat bo‘lsin , — dedi .
42005015	Shu bilan Iso haqidagi gap-so‘z yana ko‘proq yoyilib ketdi . Tumonat xaloyiq Uni tinglash va o‘zlarining dardlaridan forig‘ bo‘lish uchun Uning oldiga yig‘ilib kelar edi .
42005016	U esa goho-goho xilvat joylarga chekinib , ibodat qilar edi .
42005017	Iso ta’lim berayotgan kunlarning birida Jalila bilan Yahudiya yurtlarining har bir qishlog‘idan hamda Quddusdan farziylar va Tavrot tafsirchilari keldi . Ular o‘tirib tinglar ekanlar , xastalarni shifolovchi ilohiy kuch Isoda namoyon bo‘layotgan edi .
42005018	Kimsalar to‘shakda shol bir odamni olib keldilar . Uni uyga , Isoning oldiga olib kirishga urindilar .
42005019	Lekin odam ko‘pligidan buning ilojini topolmay , uyning tomiga chiqib , tomni yorib , sholni to‘shagi bilan o‘rtaga , Isoning oldigayoq tushirdilar .
42005020	Iso ularning e’tiqodini ko‘rib : — Ey odam bolasi , sening gunohlaring kechirildi , — dedi .
42005021	Ulamolar va farziylar esa : “ Kufrlik qilayotgan bu Odam kim ekan ? Yolg‘iz Xudodan boshqa gunohlarni kim kechira oladi ? ” — deb mulohaza yurita boshladilar .
42005022	Iso ularning mulohazalarini sezib , bunga javoban : — Sizlar ko‘ngilda nimalarni mulohaza qilyapsizlar ? — dedi .
42005023	— Nimani aytish osonroq : Gunohlaring kechirildi , deb aytishmi , yoki : o‘rningdan turib yura qol , deb aytishmi ?
42005024	Lekin Inson O‘g‘lining yer yuzida gunohlarni kechirish qudrati borligini ham bilib qo‘yinglar ! Shunday deyishi bilan Iso shol odamga qayrilib : — Senga aytaman : O‘rningdan tur , to‘shagingni ol-da , uyingga yur ! — dedi .
42005025	Shol o‘sha zahoti hammaning ko‘z o‘ngida o‘rnidan turib ketdi , o‘zi yotgan to‘shagini olib , Xudoni ulug‘lab uyiga ketdi .
42005026	Hammani vahima bosdi . Xudoni olqishlar ekanlar : — Biz ajib ishlar ko‘rdik-da bugun , — dedilar qattiq qo‘rqib .
42005027	Shundan so‘ng Iso u yerdan chiqib , soliq yig‘adigan joyda o‘tirgan Leviy nomli soliqchini ko‘rib qoldi , unga : — Mening orqamdan yur ! — dedi .
42005028	U o‘rnidan turdi , hamma narsasini qoldirib , Isoning ketidan ergashdi .
42005029	So‘ngra Leviy o‘z uyida Iso sharafiga katta ziyofat berdi . Ular bilan birga yeb-ichib o‘tirganlar orasida oddiy xalqdan talay kishi va ko‘pgina soliqchilar bor edi .
42005030	Din olimlari va farziylar esa zorlanib , Isoning shogirdlariga : — Nega sizlar soliqchiyu gunohkorlar bilan birga yeb-ichib o‘tiribsizlar ? — deyishdi .
42005031	Iso ularga shunday javob berdi : — Sog‘lar emas , bemorlar tabibga muhtojdir .
42005032	Men taqvodorlarni emas , gunohkorlarni tavbaga chaqirgani kelganman .
42005033	Yana Unga dedilar : — Mana , Yahyoning shogirdlari tez-tez ro‘za tutib ibodat qilishadi , farziylarning shogirdlari ham xuddi shunday qilishadi . Sening shogirdlaring-chi , nega yeb-ichib yuribdilar ?
42005034	Iso ularga dedi : — Kuyov davrada bo‘lgan vaqtda to‘y ahlini ro‘za tutishga majbur qilib bo‘larmikin ?
42005035	Biroq kuyov ulardan judo bo‘lgan kunlar keladi , ana o‘shanda ro‘za tutadilar .
42005036	Iso ularga bir masalni ham aytib berdi : — Hech kim yangi kiyimdan yirtib olib , eski kiyimga yamoq solmaydi . Aks holda yangi kiyim yirtiq-yamoq bo‘ladi va yangi kiyimdan olingan yamoq ham eski kiyimga to‘g‘ri kelmaydi .
42005037	Shuningdek , hech kim yangi sharobni eski meshga quymaydi . Chunki yangi sharob meshni yirtadi , sharob to‘kiladi va mesh ham nobud bo‘ladi .
42005038	Aksincha , yangi sharobni yangi meshga quyish kerak . [ Shunda u ham , bu ham saqlab qolinadi . ]
42005039	Hech kim eski sharobni sipqirar ekan , yangisini istamaydi . “ Eskisi shirin ” , — deb o‘tiraveradi .
42006001	Fisih bayramidan keyingi birinchi shanbada Isoning g‘alla dalasidan o‘tishiga to‘g‘ri keldi . Uning shogirdlari boshoqlarni uzib , kaftga uqalab yeyayotgan edilar .
42006002	Ba’zi farziylar esa ularga dedi : — Nega sizlar dam olish kunida qilish mumkin bo‘lmagan ishni qilyapsizlar ?
42006003	Iso ularga shunday javob berdi : — Nahotki sizlar Dovud bilan uning hamrohlari och qolganda nimalar qilganini hech o‘qimagan bo‘lsangiz ?
42006004	Dovud Xudoning uyiga kirib , faqat ruhoniylargina yeyishi mumkin bo‘lgan baxshida nonlarni olib yeb , hamrohlariga ham bergan edi .
42006005	Keyin Iso ularga dedi : — Inson O‘g‘li dam olish kunining ham hokimidir .
42006006	Boshqa shanba kunida ham Iso ibodatxonaga kirib ta’lim berishga tushdi . U yerda o‘ng qo‘li qurib qolgan bir odam bor edi .
42006007	Ulamolar bilan farziylar Isoni ayblash uchun biron vaj topish maqsadida , U shanba kunida ham odamni sog‘aytirarmikan , deb Uni kuzatib turdilar .
42006008	Iso bo‘lsa , ularning fikrlarini bilib , qo‘li shol odamga : — O‘rningdan turib o‘rtaga chiq ! — deb buyurdi . U o‘rtaga chiqdi .
42006009	Iso hammaga xitob qilib dedi : — Men sizlarga savol beray : dam olish kunida nima qilish lozim — yaxshilikmi yoki yomonlikmi ? Jonni xalos qilishmi yoki halok qilishmi ? Ular indamadilar .
42006010	Iso ularga birin-ketin ko‘z yugurtirdi-da , u odamga : — Qo‘lingni uzat ! — dedi . U odam shunday qilishi bilanoq shol qo‘li boshqa qo‘liday soppa-sog‘ bo‘lib qoldi .
42006011	Boshqalar esa jazavalanib , Isoni nima qilsak ekan , deb o‘zaro fikrlasha boshladilar .
42006012	O‘sha kunlarda Iso ibodat uchun toqqa chiqdi va kechani Xudoga ibodat qilish bilan o‘tkazdi .
42006013	Tong yorishgach , shogirdlarini yoniga chaqirdi va oralaridan quyidagi o‘n ikki kishini tanlab , havoriy qilib tayinladi :
42006014	U Butrus deb ham yuritgan Simun , uning ukasi Idris , Yoqub , Yuhanno , Filip , Bartolmey ,
42006015	Matto , To‘ma , Alfey o‘g‘li Yoqub , vatanparvar deb tanilgan Simun ,
42006016	Yoqub o‘g‘li Yahudo va keyinchalik xiyonat qilgan Yahudo Ishqariyot .
42006017	Shundan so‘ng Iso ular bilan birga pastga tushib , yassi bir joyda to‘xtadi . Uning ko‘plab shogirdlari , shuningdek , butun Yahudiyadan , Quddusdan , Tir va Sido‘n sohillaridan kelgan juda katta olomon
42006018	Isoni tinglash va o‘z xastaliklaridan forig‘ bo‘lish uchun u yerga to‘plangan edilar . Yomon ruhlardan aziyat tortganlar ham kelib , shifo topar edilar .
42006019	Butun xalq Unga qo‘l tegizish ilinjida intilar edi , chunki Undan hammani sog‘aytiradigan shifobaxsh bir kuch chiqar edi .
42006020	Iso ko‘zlarini shogirdlariga tikib , dedi : “ Ey kambag‘allar , saodatlisiz ! Chunki Xudoning Shohligi siznikidir .
42006021	Ey hozir och-yupunlar , saodatlisiz ! Chunki siz to‘q bo‘lajaksizlar . Ey hozir yig‘layotganlar , saodatlisiz ! Chunki sizga sevinch kulgisi kelur .
42006022	Inson O‘g‘liga yon bosganingiz uchun Odamlar sizdan nafratlansa , Jamiyatdan quvg‘in qilib , haqorat qilsa , Nomingizga dog‘ tushirib etsa badnom , Siz baribir saodatmandsizlar !
42006023	O‘sha kunda sevining , sevinchdan o‘ynanglar ! Zero sizga samo mukofoti buyuk bo‘lur . Payg‘ambarlarga ham otalari shu yo‘lni tutgan .
42006024	Lekin boylar , holingizga voy ! Chunki siz o‘z huzuringizni olib bo‘ldingiz .
42006025	Ey hozir to‘qlar , holingizga voy ! Chunki siz och qolajaksizlar . Hozir kulguvchilar , holingizga voy ! Siz yig‘lab-ho‘ngraysizlar .
42006026	Siz haqda xush gapirsa-da hamma insonlar , Bu holda ham holingizga voy ! Soxta payg‘ambarlarga ham otalari shu yo‘lni tutgan ” .
42006027	“ Lekin siz , tinglayotganlarga aytaman : dushmanlaringizni sevinglar , sizdan nafratlanganga yaxshilik qilinglar .
42006028	Sizga qarg‘ish yog‘dirganga duolar o‘qing . Sizga ozor berganlar uchun ibodat qilinglar .
42006029	Bir chakkangga urganga ikkinchisini ham tut . To‘ningni olgandan ko‘ylagingni ham ayamagil .
42006030	Sendan so‘ragan har kimsaga ber , senikini olgandan qaytarib berishini talab qilma .
42006031	Odamlar sizlarga qanday muomala qilishlarini istasangizlar , siz ham ularga shunday muomalada bo‘ling .
42006032	Agar sizni sevganlarnigina sevsangiz , qanday savob qilgan bo‘lasizlar ? Ana , gunohkorlar ham o‘zlarini sevganlarni sevadilar .
42006033	Agar o‘zingizga yaxshilik qilganlargagina yaxshilik qilsangiz , qanday savob qilgan bo‘lasiz ? Ana , gunohkorlar ham xuddi shunday qiladilar .
42006034	Agar siz qaytarib olishga umid qilib qarz bersangiz , qanday savob qilgan bo‘lasiz ? Ana , gunohkorlar ham qancha qarzlari bo‘lsa , shuncha qaytarib olish maqsadidagina gunohkorlarga qarz beradilar .
42006035	Lekin siz dushmanlaringizni seving , yaxshilik qiling , hech narsa tama qilmay qarz bering . Shunda buyuk mukofot olib , Taoloning o‘g‘illari bo‘lasizlar . Chunki Uning O‘zi ham noshukurlar bilan yomon niyatlilarga nisbatan mehribon-ku .
42006036	Shunday qilib , Otangiz rahmdil bo‘lgani kabi , sizlar ham rahmdil bo‘linglar ” .
42006037	“ Boshqalarni hukm qilmang , sizlar ham mahkum bo‘lmaysiz . Boshqalarni ayblamang , sizlar ham aybdor bo‘lmaysiz . Boshqalarni kechiring , sizlar ham kechirilasiz .
42006038	Boshqalarga bering , sizlarga ham qaytadi — yaxshilab bosilgan , silkitilgan , to‘lib-toshgan o‘lchov bilan qo‘yin-qo‘njingizga to‘kiladi . Chunki sizlar qanday o‘lchov bilan o‘lchasangizlar , xuddi shunday o‘lchov sizlarga ham tatbiq etiladi ” .
42006039	Iso ularga quyidagi matalni ham aytib berdi : “ Ko‘r ko‘rni yetaklab yura olarmikin ? Ikkalasi ham chohga tushib ketmasmikin ?
42006040	Ana , shogird o‘z ustozidan yuqori bo‘lmas . Ammo kamolotga yetgandan keyin har kim o‘zining ustoziday bo‘lur .
42006041	Sen nega birodaringning ko‘zidagi zirapchaga qaraysan-u , lekin o‘z ko‘zingdagi xodani sezmaysan ?
42006042	Sen o‘z ko‘zingdagi xodani ko‘rmay turib qanday birodaringga : “ Kel , birodarim , ko‘zingdagi zirapchani chiqaray ” , deya olasan ? Ey ikkiyuzlamachi ! Oldin o‘z ko‘zingdan xodani chiqarib qo‘y , keyin birodaringning ko‘zidan zirapchani chiqarishni aniq ko‘rasan ” .
42006043	“ Yaxshi daraxt yomon meva bermas , yomon daraxt ham yaxshi meva bermas .
42006044	Har bir daraxt o‘z mevasidan bilinur . Tikanzordan anjir terilmas , butazordan uzilmas uzum .
42006045	Yaxshi odam o‘zining yaxshi qalb xazinasidan yaxshilik chiqarur . Yomon odam o‘zining yomon qalb xazinasidan yomonlik chiqarur . Odamning dili nimaga to‘lib-toshsa , tili o‘shani gapirur ” .
42006046	“ Nega sizlar Meni “ Yo Rabbim , yo Rabbim ” deb chaqirasiz-u , ammo aytganlarimni qilmaysizlar ?
42006047	Mening oldimga kelgan va so‘zlarimni eshitib , bajo keltirgan har bir kishining kimga o‘xshashligini sizlarga uqtiray :
42006048	U uy qurayotganda qazib chuqur qilgan va poydevorini tosh ustiga o‘rnatgan odamga o‘xshaydi . Sel toshib , o‘sha uyni suv bosibdi-yu , lekin uyni qo‘zg‘atolmabdi . Chunki u tosh ustiga mahkam o‘rnatilgan ekan .
42006049	Lekin so‘zimni eshitib , unga amal qilmagan kishi uyini tuproq ustiga , poydevorsiz qurgan odamga o‘xshaydi . U uyni suv bosgan hamon qulab tushibdi , uning xarobaligi esa qo‘rqinchli bo‘libdi ” .
42007001	Iso O‘zini tinglab turgan xalqqa bu so‘zlarini aytib bo‘lganidan keyin , Kafarnahum shahriga kirdi .
42007002	U yerda bir yuzboshining juda aziz xizmatkori kasal bo‘lib , o‘lim to‘shagida yotgan edi .
42007003	Yuzboshi Isodan xabardor bo‘lib , U kelib xizmatkorini davolasin , deb iltimos qilish uchun yahudiylarning oqsoqollarini Uning huzuriga yubordi .
42007004	Ular Isoning yoniga kelgach , bir samimiy o‘tinch bilan : — U Sening shafoatingga munosibdir .
42007005	U xalqimizni sevadi , bizga hatto ibodatxona ham qurib bergan , — deyishdi .
42007006	Iso ular bilan birga ketdi . U uyga yaqinlashib qolganda , yuzboshi Isoga bu gaplarni aytgani do‘stlarini peshvoz chiqardi : — Ey Hazrat , ovora bo‘lma ! Kulbamga oyoq bosishing uchun munosib emasman .
42007007	Shuning uchun Sening oldingga borishni ham o‘zimga loyiq ko‘rmadim . Sen birgina so‘z aytsang , bas , xizmatkorim sog‘ayib ketadi .
42007008	Chunki men ham buyruqqa tobe odamman , shuningdek , mening ixtiyorimda ham askarlar bor . Birisiga “ ket ” desam , ketadi , boshqasiga “ kel ” desam , keladi ; biron xizmatkorimga “ shuni qil ” desam , qiladi .
42007009	Iso bu so‘zlarni eshitgach , yuzboshiga hayron qoldi . U o‘girilib , orqasidan ergashib kelayotgan xaloyiqqa : — Sizlarga shuni aytib qo‘yay , Men bunday zo‘r e’tiqodni Isroilda ham topganim yo‘q , — dedi .
42007010	Yuborilganlar uyga qaytib kelishganda , bemor xizmatkorni tuzalgan holda ko‘rdilar .
42007011	Oradan ko‘p o‘tmay , Iso Nain degan shaharga ketdi . Ko‘plab shogirdlari va ancha xalq U bilan birga yurishar edi .
42007012	Iso shaharning darvozasiga yaqinlashganda , bir beva ayolning yakkayu yagona o‘g‘li o‘ligini ko‘tarib chiqayotgan edilar . Tumonat shahar aholisi u ayolni o‘rab olgan edi .
42007013	Rabbimiz Iso onani ko‘rgach , unga rahmi kelib : — Yig‘lama ! — dedi .
42007014	U yondashib , tobutga qo‘l tegizdi . Tobutkashlar to‘xtab qolishdi . Iso o‘likka : — Ey yigit , senga aytyapman : tur o‘rningdan ! — dedi .
42007015	O‘shanda o‘lik rostlanib o‘tirdi-da , gapira boshladi . Iso uni onasiga topshirdi .
42007016	Hammani vahima bosdi . “ Oramizda buyuk payg‘ambar paydo bo‘ldi , Xudo O‘z xalqini yo‘qlab keldi ” , — deganlaricha , Xudoni olqishlar edilar .
42007017	Shu tariqa Isoning dong‘i butun Yahudiya hamda yon-atrofdagi joylarga tarqaldi .
42007018	Yahyoning shogirdlari bu bo‘lib o‘tgan voqealar haqida ustozlariga xabar berishdi .
42007019	Shunda Yahyo shogirdlaridan ikkitasini chaqirib : “ Keladigan Qutqaruvchi Senmisan , yoki biz boshqasini kutaylikmi ? ” — deb so‘rash uchun ularni Isoning oldiga yubordi .
42007020	Ular Isoning oldiga kelib : — Bizni Yahyo payg‘ambar yubordi . U Sendan : “ Keladigan Qutqaruvchi Senmisan , yoki biz boshqasini kutaylikmi ? ” deb so‘rayapti , — deyishdi .
42007021	Naq shu paytda Iso turli xastalik va illatlarga mubtalo va yovuz ruhlarga chalingan talay xalqqa shifo berib , ko‘pgina ko‘rning ko‘zini ham ochib yurgan edi .
42007022	Iso Yahyoning shogirdlariga javoban dedi : — Boringlar , ko‘rib eshitayotganlaringizni Yahyoga bildiringlar : ko‘rlar ko‘ryapti , cho‘loqlar yuryapti , moxovlar tuzalyapti , karlar eshityapti , o‘liklar tirilyapti va bechoralar Xushxabarni eshityaptilar .
42007023	Meni deb vasvasaga tushmagan baxtlidir !
42007024	Yahyoning xabarchilari ketgandan keyin , Iso xalqqa qarata Yahyo to‘g‘risida gapira boshladi : “ Sahroga nima ko‘rgani bordingizlar ? Shamolda hilpirab turgan qamishnimi ?
42007025	Axir , nima ko‘rgani bordingizlar ? Bashang kiyingan odamnimi ? Biroq bashanglar , nash’alarda yashovchilar podshohlarning saroyida bo‘ladi-ku !
42007026	Axir , nima ko‘rgani bordingizlar ? Payg‘ambarnimi ? Ha , sizlarga rostini aytsam , payg‘ambardan ham ulug‘ini ko‘rdingizlar .
42007027	Bu kishi haqida Tavrotda shunday yozilgan : “ Men Sendan avval O‘z elchimni yuborarman , U Sening oldingda yo‘l hozirlab yurar ” .
42007028	Sizlarga aytamanki , ayol zotidan tug‘ilganlar orasida Yahyo payg‘ambardan ulug‘roq biron payg‘ambar yo‘q . Shunga qaramay , Xudoning Shohligida hatto eng kichik hisoblangani ham undan kattadir ” .
42007029	Shunda barcha xalq va hatto soliqchilar ham Yahyoning va’ziga quloq solib , suvda imon keltirdilar va Xudoni odil deb tan oldilar .
42007030	Lekin din olimlari va farziylar suvda imon keltirmay , Yahyoning va’zini , shuningdek , o‘zlariga mo‘ljallangan Xudo irodasini rad qildilar .
42007031	“ Shunday qilib , bu nasl odamlarini nimaga tenglashtiray ? — davom etdi Rabbimiz Iso . — Ular nimaga o‘xshaydi ?
42007032	Ana ular maydonda o‘tirishib , bir-biroviga : “ Sizlarga nay chaldik , o‘ynamadinglar , Sizlarga yig‘i chiqardik , yig‘lamadinglar ” , — deb qichqirishadigan bolalarga o‘xshaydilar .
42007033	Chunki Yahyo payg‘ambar kelib non yemadi , sharob ichmadi ; sizlar esa uni “ jin uribdi ” deysizlar .
42007034	Inson O‘g‘li kelib , ham yedi , ham ichdi ; bu gal esa Uni “ kabobxo‘ru sharobxo‘r , soliqchilar bilan gunohkorlarning do‘sti ” deysizlar .
42007035	Va lekin ilohiy hikmat unga rioya qiluvchilar orqali oqlanadi ” .
42007036	Farziylardan biri Isoni taom yeyishga taklif qildi . Iso farziyning uyiga kirib , dasturxon atrofida o‘tirdi .
42007037	Bu shaharlik gunohkor deb tanilgan bir ayol Isoning farziy uyida mehmon bo‘lganligini bilib , bir ganch idishda atir moy olib keldi .
42007038	Isoning orqa tomonida , oyoqlari yonginasida turganicha yig‘lab , ko‘z yoshlari bilan Uning oyoqlarini ho‘llay boshladi . So‘ng sochlari bilan Isoning oyoqlarini artgancha , o‘pa turib atir moy surtdi .
42007039	Isoni taklif etgan farziy buni ko‘rgach : “ Agar bu odam payg‘ambar bo‘lganida edi , Unga suykalib turgan shu ayolning kimligini , qanaqa gunohkor ayol ekanligini bilar edi ” , — deb ko‘nglidan o‘tkazdi .
42007040	Iso unga qayrildi : — Simun , senga aytadigan so‘zim bor . — Aytgil , Ustoz ! — dedi u .
42007041	Iso dedi : — Bir qarz beruvchining ikki qarzdori bor ekan , biri besh yuz , ikkinchisi ellik kumush tanga qarz bo‘lgan ekan .
42007042	Biroq qarzdorlarning to‘lash uchun hech narsasi bo‘lmaganidan , u ikkovini ham kechiribdi . Aytib ber-chi , ulardan qaysi biri uni ko‘proq sevar ekan ?
42007043	Simun javob berib : — Mening fikrimcha , ko‘proq qarzi kechirilgan kishi bo‘lsa kerak , — dedi . — To‘g‘ri mulohaza qilding , — dedi unga Iso .
42007044	Keyin ayolga o‘girilib : — Bu ayolni ko‘ryapsanmi ? — dedi Simunga . — Men sening uyingga kelganimda , oyoqlarimni yuvgani suv berganing yo‘q . U esa o‘zining ko‘z yoshlari bilan oyoqlarimni ho‘llab , sochlari bilan artib quritdi .
42007045	Sen-chi , Meni o‘pganing yo‘q , bu ayol esa kelganimdan beri oyoqlarimni o‘pishdan to‘xtamayapti .
42007046	Sen boshimga hatto moy quymading , u esa-chi oyog‘imga atir moy surkadi .
42007047	Shuning uchun senga aytib qo‘yay : uning ko‘p gunohlari kechirilgan , ko‘p sevishining sababi ana shunda . Kimki oz kechirilsa , u oz sevadi .
42007048	So‘ng Iso ayolga qayrilib : — Gunohlaring kechirildi , — dedi .
42007049	Iso bilan birga yeb-ichib o‘tirganlar o‘zlaricha fikr yurita boshlashdi : “ Kim bo‘ldi bu gunohni ham kechirayotgan ? ”
42007050	Iso esa yana ayolga : — Ishonching seni qutqardi , eson-omon borgil , — dedi .
42008001	Oradan ko‘p o‘tmay , Iso shaharu qishloqlar bo‘ylab Xudo saltanati to‘g‘risidagi Xushxabarni tarqatar edi . O‘n ikki shogirdi U bilan birga yurishar edi .
42008002	Shuningdek , yomon ruhlardan va turli kasalliklardan xalos bo‘lgan bir necha ayollar , shu jumladan , ichidan yettita jin chiqib ketgan magdalalik Maryam ,
42008003	Hirodning saroy boshqaruvchisi Xuzaning xotini Yo‘anna , Susanna va boshqa ko‘p ayollar ham Iso bilan yurib , o‘z mol-mulklarini sarf qilib , Uning tirikchiligiga xizmat qilishar edi .
42008004	Yana ko‘p xalq to‘planib , barcha shaharlar aholisi ham Uning oldiga oqib kelayotgan bir paytda , Iso masal bilan gap boshladi :
42008005	“ Urug‘ sepuvchi o‘z urug‘ini sepish uchun chiqibdi . Sepayotganda ba’zi urug‘lar yo‘l yoqasiga tushib , poymol bo‘libdi . Osmondagi qushlar kelib , urug‘larni cho‘qib ketibdi .
42008006	Ba’zi urug‘lar toshloq yerga tushibdi . Urug‘lar ko‘karib chiqibdiyu , lekin tuproq namsiz bo‘lgani uchun qurib qolibdi .
42008007	Yana boshqa urug‘lar tikanlar orasiga tushibdi . Tikanlar o‘sib , urug‘larni bo‘g‘ib qo‘yibdi .
42008008	Yana ba’zi urug‘lar yaxshi yerga tushibdi . Ular ko‘karib chiqib , yuz marta ko‘p hosil beribdi ” . Iso bularni aytib bo‘lib : “ Kimning eshitar qulog‘i bo‘lsa , eshitsin ! ” — deb xitob qildi .
42008009	Shogirdlar Isodan : — Boyagi masalning ma’nosi nima ? — deb so‘rashdi .
42008010	U shunday javob berdi : — Xudo Shohligining sirlarini bilish qobiliyati sizlarga nasib bo‘lgan . Boshqalarga bo‘lsa , hamma narsani masallar bilan tushuntiraman , toki oyatdagidek : “ Ular qarab turib ko‘rmasinlar , eshitib turib anglamasinlar ” .
42008011	“ Bu masalning ma’nosi shu : Urug‘ — Xudoning kalomidir .
42008012	Yo‘l yoqasiga tushgan donlar shunday odamlarni bildiradiki , ular kalomni eshitadilar , lekin keyin imon va najot topmasliklari uchun iblis ularning yuragidan kalomni olib ketadi .
42008013	Toshloq yerga tushgan donlar esa shunday odamlarni bildiradi : ular kalomni eshitganda uni sevinch bilan qabul qilaveradilar . Lekin ular ildizga ega emas . O‘qtin-o‘qtin ishonsalar-da , sinov vaqtida imondan qaytadilar .
42008014	Tikanlar orasiga tushgan urug‘lar shunday insonlarni bildiradiki , ular kalomni eshitadilar , biroq hayotning tashvishlari , boylik va zavq-shavq savdolari ostida bo‘g‘ilib , pishiq hosil bermaydilar .
42008015	Yaxshi yerga tushgan urug‘ esa shunday kishilarni bildiradi : ular kalomni eshitib , yaxshi , sof yurakda saqlaydilar va chidam bilan hosil beradilar ” . [ Iso bularni aytib : “ Kimning eshitar qulog‘i bo‘lsa , eshitsin ! ” — deb xitob qildi . ]
42008016	“ Hech kim shamni yoqib , uni idish bilan yopmaydi yoki chorpoya tagiga qo‘ymaydi . Aksincha , kirganlar yorug‘likni ko‘rsin , deb uni shamdonga qo‘yadi .
42008017	Shuningdek , oshkora bo‘lmaydigan hech qanday sir yo‘q , ma’lum va ayon bo‘lmaydigan hech yashirin narsa yo‘q .
42008018	Shu sababdan qanday tinglayotganingizga diqqat qilinglar . Chunki kimda bor bo‘lsa , unga yana beriladi . Kimda yo‘q bo‘lsa , o‘zida bor bo‘lishini fikr qilgan narsasi ham undan tortib olinadi ” .
42008019	Isoning onasi bilan ukalari Uning oldiga keldilar , ammo xaloyiq ko‘pligidan Unga yaqinlasha olmadilar .
42008020	Isoga : — Onang va ukalaring Seni ko‘rmoqchi bo‘lib tashqarida turibdilar , — degan xabar yetkazishdi .
42008021	Iso ularga shunday javob berdi : — Mening onam va ukalarim — Xudo kalomini tinglovchi va bajo keltiruvchilardir .
42008022	Kunlarning birida Iso O‘z shogirdlari bilan qayiqqa tushib ularga : — Ko‘lning narigi tomoniga suzib o‘taylik , — dedi . Ular jo‘nab ketishdi .
42008023	Suzib ketayotganlarida Iso uxlab qoldi . Ko‘lda qattiq bo‘ron turdi . Qayiq suvga to‘lib , ular xavfli ahvolda qoldi .
42008024	Shogirdlar Isoning yoniga borib : — Ustoz , Ustoz , halokatdamiz ! — deb Uni uyg‘otishdi . Iso turib shamolga va to‘lqinlanayotgan suvlarga do‘q urdi . Shu zahoti bo‘ron tinib , sukunat tushdi .
42008025	Iso shogirdlariga : — Ishonchingiz qani ? — dedi . Ular esa juda qo‘rqib dong qotib qolishdi . — Kim ekan U ? Mana shamollar va suvlarga ham buyuradi , ular esa Unga bo‘ysunadi ! — deyishdi bir-biriga .
42008026	Jalilaning qarshi tomonidagi Gadara yurtiga suzib keldilar .
42008027	Iso qirg‘oqqa chiqishi bilan shahardan bir odam uchradi . Bu odam ancha vaqtdan beri jinga giriftor bo‘lib , kiyim ham kiymasdi . U uyda ham turmay , qabriston g‘orlarida yashar edi .
42008028	Isoni ko‘rgach , u qichqirib yubordi-da , o‘zini Uning oldiga tashlab , baland ovoz bilan : — Ey Iso , Xudoyi Taoloning O‘g‘li , men bilan nima ishing bor ? O‘tinaman , meni qiynama ! — dedi .
42008029	Chunki Iso yomon ruhga bu odamdan chiqib ketishni buyurgan edi . Uni saqlash uchun zanjir-kishan bilan bog‘lagan bo‘lsalar-da , lekin u bandlarni uzib tashlar va jin tez-tez uni tutib cho‘l-sahrolarga sudrab borar edi .
42008030	Iso undan so‘radi : — Isming nima ? — Ismim Tumonat , — dedi u . Chunki uning vujudini bir talay jin chirmagan edi .
42008031	Jinlar o‘zlarini tubsiz qa’rga yubormaslikni Isodan yolvorib so‘radilar .
42008032	Shu tog‘ning yon bag‘rida katta bir to‘ng‘iz podasi o‘tlab yurgan edi . Jinlar to‘ng‘izlarga kirishga ruxsat berishi uchun Isodan yolvorib so‘radilar . Iso ularga ruxsat berdi .
42008033	Shunda jinlar odamdan chiqib , to‘ng‘izlarga kirib oldilar . To‘ng‘iz podasi tik qiyalikdan pastga yopirildi va ko‘lda g‘arq bo‘ldi .
42008034	To‘ng‘iz boquvchilar sodir bo‘lgan voqeani ko‘rgach , yugurib borib shaharda va ovullarda bularni gapirib berdilar .
42008035	U joylar aholisi esa bo‘lib o‘tgan hodisani ko‘rish uchun dalaga chiqib , Isoning yoniga keldi . Jin chiqqan odamni kiyingan va aqli raso holatda Isoning oyog‘i tomonda o‘tirganini ko‘rib , vahimaga tushishdi .
42008036	Hodisani ko‘rganlar esa u odamning jindan qanday qutulganini hammaga so‘zlab berishdi .
42008037	Shunda Gadara atrofidan kelgan barcha aholi qattiq dahshatga tushdi , ularning yeridan chiqib ketishni Isodan iltimos qilishdi . Iso esa qayiqqa tushib qaytib ketdi .
42008038	Jinlardan xalos bo‘lgan odam Iso bilan birga yurmoqlikni Undan so‘radi . Lekin Iso unga :
42008039	— O‘z uyingga qaytib borib , Xudo sen bilan nimalar qilganini gapirib ber , — deb uni jo‘natdi . U kishi borib , Iso u bilan nimalar qilganini butun shaharda e’lon qiladigan bo‘ldi .
42008040	Iso berigi qirg‘oqqa qaytib kelgach , xalq Uni quvonib qarshiladi , chunki hamma Uni kutib turgan edi .
42008041	Shu payt ibodatxonaning jamoaboshisi bo‘lgan Yair ismli bir kishi kelib qoldi . Isoning oyoqlariga o‘zini tashlab , uning uyiga borishini o‘tinib so‘radi .
42008042	Chunki uning o‘n ikki yoshlardagi birgina qizi o‘lim to‘shagida yotar edi . Iso borarkan , xaloyiqning siquvida qoldi .
42008043	Shu o‘rtada o‘n ikki yildan beri qon ketishidan azob chekayotgan bir ayol ham bor edi . U bor-yo‘g‘ini tabiblarga sarf etgani bilan hech biridan shifo topmagan edi .
42008044	Ayol Isoga orqa tomondan yaqinlashib , etagiga elas qo‘l tegizgan onda qon oqishi darhol to‘xtadi .
42008045	— Kim u Menga qo‘lini tegizgan ? — dedi Iso . Hamma tongach , Butrus bilan yonidagilar dedi : — Ustoz , xaloyiq Seni o‘rab , siqib turibdi , Sen esa-chi , Menga kim qo‘l tegizdi , deysan ?
42008046	Lekin Iso : — Kimdir Menga aniq tegdi-da , Men O‘zimdan bir kuch chiqqanini sezdim , — dedi .
42008047	Ayol boshqa yashirina olmaganini payqagach , qaltiragancha Isoga yaqinlashib , Uning oyoqlariga o‘zini tashladi-yu , Unga qanday maqsad bilan tekkanligini va o‘sha zahoti qanday darddan xalos bo‘lganini butun xalqqa eshittirib so‘zlab berdi .
42008048	Iso unga : — Dadil bo‘l , qizim ! Ishonching seni qutqardi , eson-omon borgil , — dedi .
42008049	Iso gapini hali tugatmasdanoq , jamoaboshining uyidan kimdir kelib , jamoaboshiga : — Qizingiz o‘ldi , Ustozni ovora qilmay qo‘yaqoling , — dedi .
42008050	Buni eshitgan Iso u odamga : — Qo‘rqma , faqat ishongin , qizing qutqariladi , — dedi .
42008051	Iso o‘sha uyga kelib , Butrus , Yuhanno , Yoqub va qizning ota-onasidan boshqa hech kimning O‘zi bilan ichkariga kirishiga ruxsat bermadi .
42008052	Hamma qizcha uchun yig‘lab nola qilayotgan edi . Biroq Iso : — Yig‘lamanglar , u o‘lgan emas , faqat uxlab yotibdi , — dedi .
42008053	Ular qizchaning o‘lganligini bila turib , Uning ustidan kulishdi .
42008054	Iso esa [ hammani tashqariga chiqarib , ] qizchaning qo‘lidan ushlab qoldi-da : — Ey qizaloq , o‘rningdan tur ! — deb xitob qildi .
42008055	Qizchaning ruhi taniga qaytdi . U shu ondayoq o‘rnidan turib ketdi . Iso unga ovqat berishni buyurdi .
42008056	Qizning ota-onasi hayron qoldilar . Iso esa ularga bo‘lgan voqea haqida hech kimga aytmaslikni buyurdi .
42009001	Iso o‘n ikki shogirdini yoniga chaqirib , ularga butun jinlar ustidan hokimlik qilish va kasallarni sog‘aytirish qudratini berdi .
42009002	Xudoning Shohligini e’lon qilish va xastalarga shifo berishga ularni yuborib ,
42009003	Iso dedi : “ Yo‘lga hech narsa olmanglar : hassa ham , to‘rva ham , non ham , aqcha ham , bir juft ko‘ylak ham olmanglar .
42009004	Qaysi uyga kirsangizlar , u yerdan jo‘naguningizcha o‘sha uyda qolinglar .
42009005	Agar biror shaharda sizni qabul qilmasalar , u yerdan chiqayotganingizda aholiga ogohlantirish tariqasida oyoqlaringizdagi changni qoqib ketinglar ” .
42009006	Shogirdlar jo‘nadilar . Qishloqdan-qishloqqa o‘tib borib , hamma yoqda Xushxabarni targ‘ib qilar , kasallarga shifo berar edilar .
42009007	Viloyat hokimi Hirod sodir bo‘layotgan ajoyibotlarni eshitib , esankirab qoldi . Chunki ba’zilar : “ Yahyo tirilib kelibdi ” , — desalar ,
42009008	boshqalar esa : “ Ilyos payg‘ambar paydo bo‘libdi ” , — derdilar . Yana boshqalar bo‘lsa : “ Qadimgi payg‘ambarlardan biri tirilib kelibdi ” , — deb yurishdi .
42009009	Hirod bo‘lsa : “ Men Yahyoni boshidan judo qilganman . Endi bunday ishlarni qilyapti , deb yurishgani kim ekan ? ” — dedi-da , Isoni ko‘rgisi keldi .
42009010	Shu orada Isoning havoriylari safardan qaytib kelib , qilgan ishlarini Unga aytib berishdi . Iso havoriylarni Baytsayda nomli shahar yaqinidagi xilvat joyga O‘zi bilan olib ketdi .
42009011	Ammo xaloyiq buni bilib , Uning orqasidan boraverdi . Iso ularni yaxshi qarshilab , Xudoning Shohligi to‘g‘risida suhbatlashdi , shifoga muhtojlarni davoladi .
42009012	Kun botib , kech kira boshladi . Isoning o‘n ikki shogirdi Uning oldiga kelib : — Xaloyiqqa ruxsat ber , atrofdagi ovul va qishloqlarga borib rizqini topsin , tunasin . Chunki bunda ovloq joydamiz , — dedilar .
42009013	— Sizlar ularga ovqat beringlar ! — dedi Iso . — Beshta non va ikkita baliqdan boshqa biron narsamiz yo‘q-ku . Borib shuncha kishiga ovqat sotib ololamizmi ? — dedi shogirdlar .
42009014	O‘sha yerda besh mingga yaqin erkak bor edi . Iso shogirdlariga : — Xaloyiqni har qatorga elliktadan qilib o‘tqazinglar , — dedi .
42009015	Shogirdlar xuddi shunday qilib , hammani o‘tqazdilar .
42009016	Iso beshta non bilan ikkita baliqni oldi-yu , osmonga qarab shukrona duosini o‘qidi . So‘ng bularni mayda-mayda qilib , xalqqa tarqatish uchun shogirdlariga berdi .
42009017	Hammalari yeb to‘ydi . Ortib qolgan burdalarni terib olishganda , o‘n ikki savat chiqdi .
42009018	Bir vaqtda Iso yolg‘iz O‘zi ibodat qilar edi . Shogirdlari ham yaqin turar edilar . Iso ulardan : — Xalq Meni kim deb hisoblaydi ? — deya so‘radi .
42009019	Ular javob berib : — Yahyo payg‘ambar deb hisoblaydi , boshqalar esa Ilyos payg‘ambar deb hisoblaydi . Yana boshqalar bo‘lsa : “ Qadimgi payg‘ambarlardan biri tirilib kelibdi ” , deb o‘ylab yurishibdi , — dedilar .
42009020	Iso ulardan : — Sizlar-chi , Meni kim deb hisoblaysizlar ? — deb so‘radi . Bunga javoban Butrus : — Sen Xudo yuborgan Masihsan ! — dedi .
42009021	Iso bularni hech kimga aytmanglar , deb shogirdlariga qat’iy buyruq berdi .
42009022	“ Inson O‘g‘li ko‘p azob chekishi , oqsoqollar , oliy ruhoniylar va ulamolar tomonidan rad qilinib o‘ldirilishi , uchinchi kuni esa qayta tirilishi kerak ” , — dedi .
42009023	So‘ng hammaga xitob qilib dedi : “ Agar kim Menga ergashishni istasa , o‘zidan kechsin va har kuni o‘z xochini ko‘tarib , ortimdan yursin .
42009024	Kim o‘z jonini saqlab qolmoqchi bo‘lsa , uni yo‘qotadi . Kim Men uchun jonini yo‘qotsa , uni saqlab qoladi .
42009025	Agar inson butun dunyoni egallab olsa-yu , biroq o‘ziga zarar yetkazsa yoki halokatga yo‘liqsa , bundan qanday foyda ko‘radi ?
42009026	Kim Mendan va Mening so‘zlarimdan uyalsa , Inson O‘g‘li ham O‘zi , Otasi va muqaddas farishtalar salobati ila kelganda , undan uyaladi .
42009027	Sizlarga chinini aytayin : bu yerda turganlardan ba’zilari borki , Xudoning Shohligini ko‘rmaguncha , o‘lim ko‘rmaydilar ” .
42009028	Iso bu so‘zlarni aytgandan keyin sakkiz kuncha o‘tib , Butrus , Yuhanno va Yoqubni olib , ibodat qilish uchun toqqa chiqdi .
42009029	U ibodat qilayotganda , yuzining ko‘rinishi o‘zgarib , kiyimlari yashinday oq bir tusda yarqirab ketdi .
42009030	Shu onda nur yog‘ilib turgan ikki zot — Muso va Ilyos payg‘ambarlar paydo bo‘lib , Iso bilan gapga tushdilar . Ular Isoning yaqinda Quddusga borib olamdan o‘tishi to‘g‘risida suhbatlashar edilar .
42009031	
42009032	Butrus va u bilan birga bo‘lganlarni uyqu elitgan edi . Qo‘qqisdan uyg‘onishib , nurli Isoni va U bilan birga turgan ikki zotni ko‘rdilar .
42009033	U zotlar endi Isodan ajralib ketaylik , degan paytda Butrus Isoga : — Ustoz , bizga bu joy juda yoqyapti ! Qani , uchta chayla quraylik — birisi Senga , birisi Musoga , birisi Ilyosga , — dedi . Ammo u nima deyarini bilmas edi .
42009034	Butrus gapini tugatmasdanoq , bir bulut paydo bo‘lib ularga soya soldi . Ular bulut ostida qolib , vahimaga tushdilar .
42009035	Bulut ichidan : — Bu Mening aziz O‘g‘limdir ; Unga quloq solinglar , — degan sado eshitildi .
42009036	Sado uzilgach , shogirdlar Isoning u yerda yolg‘iz qolganini ko‘rdilar . Ular ko‘rganlarini yashirib , o‘sha kunlarda hech kimga bildirmadilar .
42009037	Ertasi kun ular tog‘dan tushdi . Isoni ko‘p xaloyiq qarshiladi .
42009038	Kimdir birdan xalq ichidan dod soldi : — Ustoz ! Sendan yalinib so‘rayman , o‘g‘limga bir qaragin , u mening yagona bolam-ku .
42009039	Bir ruh bolani tutib turadi va u birdaniga baqirib yuboradi . Ruh uni og‘zidan ko‘pik chiqquncha yerga yiqitib sudraydi , uni obdan qiynab , zo‘rg‘a undan ayriladi .
42009040	Men Sening shogirdlaringga , ruhni quvinglar , deb yolvordim , lekin ular eplolmadi , — dedi .
42009041	Iso bunga javoban : — Ey vafosiz va buzuq nasl ! Qachongacha sizlar bilan birga bo‘laman ? Qachongacha sizlarga chidab turaman ? O‘g‘lingni bu yerga keltir ! — dedi .
42009042	Bola yaqinlashmasdanoq , jin uni yerga ag‘natib ura ketdi . Lekin Iso yomon ruhga bas qilishni buyurdi , bolani sog‘aytirdi va uni otasiga topshirdi .
42009043	Hamma Isoning buyukligiga hayron qoldi . Isoning qilayotgan ishlaridan hamma taajjubda ekan , U O‘z shogirdlariga :
42009044	“ Sizlar bu so‘zlarimni quloqlaringizga quyib olinglar ! — dedi . — Inson O‘g‘li odamlar qo‘liga tutib berilishi muqarrardir ” .
42009045	Shogirdlar bo‘lsa , bu so‘zni tushunmadilar . Bu so‘z ularning tushunchasidan yashirin bo‘lib , ma’nosiga yetmadilar , Isodan so‘rashga esa qo‘rqar edilar .
42009046	Shogirdlar orasida : qay birimiz kattamiz , degan tortishuv bo‘ldi .
42009047	Ularning ko‘nglidagi fikrni uqib , Iso bir bolani olib O‘zining yoniga turg‘izdi-da ,
42009048	ularga dedi : — Kim bu bolani Mening nomimdan qabul qilsa , Meni qabul qilgan bo‘ladi . Kim Meni qabul qilsa , Meni Yuborganni qabul qilgan bo‘ladi . Orangizda kim eng kichik ekan , mana u buyuk hisoblanadi .
42009049	Shunda Yuhanno so‘z oldi : — Ustoz ! Sening noming bilan jinlarni quvayotgan bir odamni ko‘rdik . U biz bilan yurmagani sababli , unga buni man etdik .
42009050	— Man qilmang — dedi Iso . — Kimki sizga qarshi emas , u siz tomonda .
42009051	Isoning olamdan o‘tish kunlari yaqinlasharkan , U Quddusga borishga jazm qildi .
42009052	O‘zidan oldin xabarchilarni yubordi . Ular Iso kelishiga hozirlik ko‘rish uchun Samariyaning bir qishlog‘iga kirdilar .
42009053	Lekin U Quddusga ketayotgan sayyoh ko‘rinishida bo‘lgani uchun , samariyaliklar Isoni qabul qilmadilar .
42009054	Shogirdlari Yoqub ila Yuhanno buni ko‘rib : — Rabbiy , istasang , biz Ilyos payg‘ambar qilganidek , bularni gumdon qilish uchun osmondan olov tushsin deb aytaylik ! — dedilar .
42009055	Iso esa ularga burildi-da , ta’na qilib : — Sizlar qanday ruhda borayotganingizni bilmaysizlar , — dedi .
42009056	— Inson O‘g‘li inson jonini halok qilish emas , xalos qilish uchun kelgan . So‘ngra ular boshqa qishloq sari ketdilar .
42009057	Yo‘lda ketar ekanlar , kimdir Isoga : — Hazrat , qayerga borma , men Sening orqangdan yuraman , — dedi .
42009058	Iso unga : — Tulkilarning inlari , ko‘k qushlarining uyalari bor . Lekin Inson O‘g‘lining bosh suqadigan joyi yo‘q , — dedi .
42009059	Boshqa birisiga Iso : — Orqamdan yur ! — dedi . Lekin u : — Hazrat , oldin borib otamni ko‘mib kelishga ijozat ber , — dedi .
42009060	Iso unga : — O‘liklarni qo‘y , ularni o‘zicha o‘lik bo‘lganlar ko‘msin . Sen esa borib , Xudoning Shohligi haqida xabar tarqatgin , — dedi .
42009061	Yana boshqa biri : — Hazrat , men Sening orqangdan yuraman . Faqat oldin borib uydagilar bilan xayrlashishimga ijozat ber , — dedi .
42009062	Lekin Iso unga dedi : — Qo‘llarini omochda tutib , orqasiga qaragan hech kim Xudoning Shohligi uchun layoqatli bo‘lmas .
42010001	Bu hodisalardan keyin Rabbimiz Iso boshqa yetmish shogirdni tanlab , O‘zi tashrif buyuradigan har bir shahar , har bir joyga O‘zidan oldin borib tursin uchun ularni ikkita-ikkitadan yubordi .
42010002	Ularga xitoban dedi : “ Hosil mo‘l , biroq yumushchilar oz . O‘z hosilingni yig‘ib-teradigan yumushchilar yubor , deb hosil Egasiga iltijo qilinglar .
42010003	Boringlar ! Sizni bo‘rilar orasiga qo‘zilarday yuboryapman .
42010004	Hamyon ham , to‘rva ham , choriq ham olmang , yo‘lda hech kimga salom ham bermanglar .
42010005	Qaysi uyga kirsangizlar , avval boshda : “ Uyingizga tinchlik bo‘lsin ” , deb salom beringlar .
42010006	Agar u yerda biror tinchliksevar bo‘lsa , uning boshi salomat bo‘ladi . Bo‘lmasa , salomingiz sizlarga qaytib keladi .
42010007	Kirgan uyda qolinglar , sizlarga nimaiki bersalar , uni yeb-ichinglar . Chunki mehnatkash o‘z mehnatiga yarasha taqdirlanmoqqa munosibdir . Uyma-uy o‘tib yurmanglar .
42010008	Qaysi shaharga kelganingizda sizlarni qabul qilsalar , oldingizga qo‘yilganni yenglar .
42010009	O‘sha yerdagi kasallarga shifo berib , ularga : “ Xudoning Shohligi sizlarga yaqinlashdi ” , deb aytinglar .
42010010	Agarda qaysi shaharga kelganingizda sizlarni qabul qilmasalar , u yerdan chiqayotganingizda ko‘cha-ko‘yda baralla :
42010011	“ Shahringizdan oyoqlarimizga yopishgan changni ham qoqib , o‘zingizga qoldirib ketyapmiz . Biroq shunga qaramay bilib qo‘yinglarki , Xudoning Shohligi sizlarga yaqinlashdi ” , deb aytinglar .
42010012	Sizlarga gapim shuki , qiyomat kunida u shahardan ko‘ra Sado‘m shahrining holi yengilroq bo‘ladi ” .
42010013	“ Sening holingga voy , ey Horazin ! Sening holingga voy , ey Baytsayda ! Agar sizlarda sodir bo‘lgan mo‘jizalar Tir bilan Sido‘n shaharlarida yaratilganda , ular allaqachon julga o‘ranib , kulga o‘tirib , tavba qilgan bo‘lardilar .
42010014	Mana , qiyomat kunida sizdan ko‘ra Tir va Sido‘nning holi yengilroq bo‘ladi .
42010015	Ey sen , ko‘kkacha o‘rlagan Kafarnahum , tuban ketajaksan tamug‘ga !
42010016	Sizni tinglagan Meni tinglagan bo‘ladi . Sizni rad etgan Meni rad etgan bo‘ladi . Meni rad etgan esa Meni Yuborganni rad etgan bo‘ladi ” .
42010017	Yetmish shogird quvonch bilan safardan qaytib kelib Isoga : — Rabbiy , Sening nomingni tilga olsak , jinlar ham bizga bo‘ysunadi-ku ! — dedilar .
42010018	Iso ularga dedi : — Men shaytonning osmondan yashinday tushganini ko‘rdim .
42010019	Mana , Men sizlarga ilonu chayonlarni ezib tashlash hamda dushmanning butun kuch-qudratini oyoq osti qilish iqtidorini berganman . Hech narsa sizlarga zarar yetkazmaydi .
42010020	Biroq ruhlar sizga bo‘ysunayotganidan quvonmanglar , balki nomlaringiz osmonda yozilganidan quvoninglar !
42010021	O‘sha paytda Iso ilohiy Ruhdan ilhomlanib , juda xurram bo‘lib dedi : — Ey Ota , yeru ko‘k Hukmdori ! Sen bu ishlarni donoyu oqillardan yashirib , go‘daklarga ma’lum etganing uchun Senga hamdu sano aytaman . Ha Ota , Sening ezgu xohishing shunday edi .
42010022	[ Keyin Iso shogirdlariga o‘girilib , dedi : ] — Otam Menga hamma narsani topshirgan . O‘g‘ilning kimligini Otadan boshqa hech kim bilmaydi , Otaning kimligini ham O‘g‘ildan va O‘g‘il bilim berishni istagan kishidan boshqa hech kim bilmaydi .
42010023	So‘ng shogirdlariga qarab , Iso alohida dedi : — Sizlar ko‘rayotgan narsalarni ko‘rib turgan ko‘zlar saodatlidir !
42010024	Sizlarga shuni aytayin : ne-ne payg‘ambaru podshohlar siz ko‘rayotganni ko‘rmoq orzu etgandilar , lekin ko‘rolmadilar , siz eshitayotganni eshitmoq orzu etgandilar , lekin eshitolmadilar .
42010025	Shunda Isoni sinash maqsadida kelgan Tavrot tafsirchilaridan biri oyoqqa turib , Unga savol berdi : — Ustoz , abadiy hayot nasib bo‘lmog‘i uchun nima qilishim kerak ?
42010026	— Tavrotda nima yozilgan ? Qanday o‘qiysan ? — deb so‘radi Iso .
42010027	U kishi shunday javob berdi : — “ Egang Xudovandni butun qalbing , butun joning , butun quvvating va butun onging bilan sev , yaqiningni esa o‘zing kabi sev ” , — deb yozilgan .
42010028	Iso unga : — Sen to‘g‘ri javob berding , shunday qilgin , ana shunda yashaysan ! — dedi .
42010029	Ammo u odam o‘zini oqlamoqchi bo‘lib : — Xo‘p , menga yaqin kim ? — deb so‘radi Isodan .
42010030	Iso unga o‘rnakli naql bilan javob qaytardi : — Bir odam Quddusdan Yerixoga borar ekan , qaroqchilar qo‘liga tushib qolibdi . Qaroqchilar uning kiyimlarini yechib olib , o‘lasi qilib urib , shu holicha tashlab ketibdilar .
42010031	Ittifoqo , shu yo‘ldan bir ruhoniy borar ekan . Uni ko‘rib , yonidan o‘tib ketibdi .
42010032	U joyga bir levit ham kelib , u odamni ko‘riboq , yonidan o‘tib ketaveribdi .
42010033	Bir samariyalik yo‘lovchi esa bu joydan o‘tarkan , uning ustidan chiqib qolibdi va holiga ko‘p kuyinibdi .
42010034	Uning yoniga kelibdi-da , yaralariga moy surib , sharob quyib , bog‘lab qo‘yibdi . So‘ng uni o‘z uloviga mindiribdi-da , mehmonxonaga olib kelib , unga g‘amxo‘rlik qilibdi .
42010035	Ertasiga jo‘nayotganda ikki kumush tanga chiqaribdi-da , mehmonxona egasiga berib : “ Unga yaxshi qaragin . Agar bundan ziyod xarj qilar bo‘lsang , men qaytib kelganimdan so‘ng senga beraman ” , — deb ketibdi .
42010036	Seningcha , uchovidan qaysi biri qaroqchilarning qo‘liga tushgan odamning yaqini sanaladi ?
42010037	Tavrot tafsirchisi : — Unga shafqat qilgan odam-da , — deb javob berdi . — Bor , sen ham shunday qil ! — dedi unga Iso .
42010038	O‘z yo‘llarida davom etishdi . Iso bir qishloqqa kirdi . Bu yerda Marta ismli ayol Uni uyiga taklif qildi .
42010039	Uning Maryam ismli bir singlisi bor edi . Maryam Isoning oyoqlari oldida o‘tirib Uning so‘zlarini tinglar edi .
42010040	Marta esa tayyorgarchilik ishlari bilan juda ovora edi . Nihoyat , u Iso yoniga kelib : — Hazrat ! Singlim bir o‘zimni xizmatda qoldirib qo‘yganiga e’tibor bermayapsanmi ? Unga aytgin , menga yordam bersin ! — dedi .
42010041	Iso unga shunday javob berdi : — Marta , Marta , buncha urinib tashvishlanmasang !
42010042	Zarur bo‘lgan bittagina ish bor . Maryam esa o‘zi uchun yaxshi ulushni tanladi va bu undan tortib olinmaydi .
42011001	Iso bir joyda ibodat qilar edi . Ibodatni tamom qilgach , shogirdlaridan biri Unga : — Rabbiy ! Yahyo o‘z shogirdlarini o‘rgatganidek , bizni ham ibodat qilishga o‘rgat , — dedi .
42011002	Iso ularga dedi : — Ibodat qilayotganingizda shunday deb aytinglar : Ey , Otamiz ! Sening muqaddas isming ulug‘lansin . Sening Shohliging kelsin .
42011003	Kundalik rizqimizni berib turgin .
42011004	Gunohlarimizni kechirgin , chunki biz ham o‘zimizga qarzdor bo‘lgan har bir kishini kechiramiz . Bizni vasvasaga duchor qilmagin .
42011005	Yana ularga dedi : “ Faraz qilaylik , orangizda bir kishining do‘sti bor . Yarim kechada do‘sti uning oldiga kelib : — Do‘stim , menga uchta non qarz berib tur .
42011006	Mening bir do‘stim yo‘ldan o‘taturib , tashrif buyurdi , oldiga qo‘yadigan hech narsam yo‘q , — deydi .
42011007	Unisi ichkaridan javob berib : — Meni bezovta qilma . Eshik qulf , bolalarim men bilan bir to‘shakda yotishibdi , endi o‘rnimdan turib senga berolmayman , — deydimi ?
42011008	Sizlarga rostini aytsam : o‘z do‘sti bo‘lgani uchun ham turib unga bermasa-da , lekin uning shilqimligi tufayli u turib , qancha so‘rasa , shuncha beradi .
42011009	Shunday qilib , Men sizga aytaman : so‘rab turinglar , sizga beriladi . Izlab turinglar , topasizlar . Taqillatib turinglar , eshik ochiladi .
42011010	Chunki har bir so‘ragan olar , izlagan topar , taqillatganga eshik ochilar .
42011011	Orangizdagi qaysi bir ota , o‘g‘li undan non so‘rasa , unga tosh beradi ? Yoki baliq so‘rasa , unga baliq o‘rniga ilon beradi ?
42011012	Yoki tuxum so‘rasa , unga chayon beradi ?
42011013	Shunday qilib , sizlar yovuz bo‘la turib bolalaringizga yaxshi hadyalar bera bilar ekansiz , samodagi Ota esa Undan so‘raganlarga Muqaddas Ruhni berishi yanada shubhasizdir ” .
42011014	Bir kuni Iso soqovdan jinni quvib chiqardi . Jin chiqqandan so‘ng , soqov tilga kirdi , xalq esa hayratda qoldi .
42011015	Ammo oralaridan ba’zilari : “ U ins-jinslar boshlig‘i iblisning kuchi bilangina jinlarni quvib chiqaryapti ! ” — dedilar .
42011016	Boshqalar esa Isoni sinab ko‘rmoqchi bo‘lib , osmondan dalolat ko‘rsatishni Undan talab qildilar .
42011017	Iso ularning qalb kechinmalarini bilib , dedi : “ O‘z ichidan bo‘lingan har bir podshohlik nuraydi , o‘z ichidan bo‘lingan xonadon xarob bo‘ladi .
42011018	Agar shayton ham o‘zaro bo‘lingan bo‘lsa , uning saltanati qanday tura oladi ? Sizlar bo‘lsa , yana Meni iblis kuchi bilan jinlarni quvib chiqarayotibdi , deysiz-a ?
42011019	Agar Men jinlarni iblis kuchi bilan quvib chiqarayotgan bo‘lsam , u holda sizlarning o‘g‘illaringiz kimning kuchi bilan quvib chiqarishadi ? Shu sabab ham ular sizga hakam bo‘ladilar .
42011020	Agar Men Xudo dasti ila jinlarni quvib chiqarayotgan ekanman , bu Xudo Shohligining sizga yetib kelgani demak .
42011021	Agar kuchli odam o‘z uyini qurol-yarog‘i bilan qo‘riqlab tursa , uning mol-mulki bexatar bo‘ladi .
42011022	Ammo undan kuchlirog‘i hujum qilib uni yengsa , u tayangan barcha qurollarini tortib oladi va o‘ljasini istaganga taqsimlab beradi .
42011023	Kim Men bilan birga bo‘lmasa , Menga qarshidir . Kim Men bilan birga yig‘masa , sochadi .
42011024	Yovuz ruh insondan chiqqanidan keyin , rohat izlab suvsiz yerlarni aylanib yuradi va topmagach : “ Chiqqan uyimga qaytib boraman ” , deydi .
42011025	Kelgach esa , uyni supurilgan va yig‘ishtirilgan holda ko‘radi .
42011026	Shunda borib , o‘zidan ham yovuzroq boshqa yettita ruhni chaqiradi va ular bilan uyga kirib yashay boshlaydi . U odamning keyingi holi avvalgidan battarroq bo‘lar ” .
42011027	Iso bu so‘zlarni aytayotganda , xalq orasidan bir ayol ovozini baland qilib : — Seni asragan qorin , Seni emizgan ko‘krak baxtlidir ! — deb yubordi .
42011028	Lekin Iso dedi : — Aniqrog‘i , Xudo kalomini tinglab uni bajo keltirganlar baxtlidir !
42011029	Ko‘pdan-ko‘p xaloyiq yig‘ila boshlagach , Iso so‘z ochib dedi : “ Bu nasl yomondir ! Bu nasl bir dalil izlamoqda , ammo Yunus payg‘ambarning alomatidan boshqa unga dalil berilmaydi .
42011030	Yunus Nineviya aholisi uchun qanday alomatli bo‘lgan bo‘lsa , Inson O‘g‘li ham bu nasl uchun shunday alomatli bo‘ladi .
42011031	Janub malikasi qiyomat kunida bu nasl odamlari bilan birga tirilib , ularni mahkum etadi . Chunki u Sulaymonning hikmatini tinglash uchun dunyoning olis elidan kelgan . Hamda mana , Sulaymondan buyukrog‘i bu yerdadir !
42011032	Nineviya odamlari qiyomat kunida bu nasl bilan birga turib , uni mahkum etadilar . Chunki ular Yunusning va’zi sababli tazarru qilganlar . Hamda mana , Yunusdan buyukrog‘i bu yerdadir ! ”
42011033	“ Hech kim shamni yoqib , uni ko‘rinmas yerga yoki chelakning tagiga qo‘ymaydi . Aksincha , kirganlar ziyoni ko‘rsin , deb uni shamdonga qo‘yadi .
42011034	Tanning chirog‘i — ko‘z . Agar ko‘zing tiniq bo‘lsa , butun taning ham nurli bo‘lar . Agarda ko‘zing yomon bo‘lsa , taning ham qorong‘i bo‘lar .
42011035	Shuning uchun , ichingdagi nur qorong‘i bo‘lmasligiga e’tibor ber .
42011036	Agar taningda biron qorong‘i qism bo‘lmay , hamma joyi nurlanib tursa , shunda yonar chiroq seni yoritgandek , butun taning ham yorqin bo‘lar ” .
42011037	Iso bularni gapirib turganda , bir farziy Uni dasturxonga taklif qildi . Iso uning uyiga kirib , ovqatlanishga o‘tirdi .
42011038	Iso ovqatdan oldin qo‘llarini yuvmaganini farziy ko‘rib , ajablandi .
42011039	Rabbimiz Iso unga dedi : “ Ey farziylar , sizlar piyolayu tovoqning sirtini tozalaysiz-u , ammo ichingiz talonchilik va yovuzlikka to‘lib-toshadi !
42011040	Hoy befahmlar ! Sirtni yaratgan ichni ham yaratgan emasmi ?
42011041	Yaxshisi , o‘zingizda boridan xayr-sadaqa beringlar , shunda sizlar uchun hamma narsa halol bo‘ladi .
42011042	Ey farziylar , holingizga voy ! Sizlar yalpiz , za’faron va har xil sabzavotdan ushr berasiz-u , ammo haqqoniyat va Xudo sevgisiga beparvosizlar ! Bularning birini bajara turib , ikkinchisini ham tashlab qo‘ymasligingiz kerak edi .
42011043	Ey farziylar , holingizga voy ! Sizlar ibodatxonalarda to‘rda o‘tirish va xalq yig‘inlarida alik olishni yaxshi ko‘rasizlar .
42011044	Holingizga voy , ey munofiq tafsirchilar hamda farziylar ! Sizlar odamlar sezmay ustidan bosib o‘tgan belgisiz qabrlarga o‘xshaysizlar ” .
42011045	Shu mahalda Tavrot tafsirchilaridan biri so‘zga chiqib Isoga : “ Ustoz , bu so‘zlarni aytib , bizni ham ranjitding-ku ” , — dedi .
42011046	Iso esa aytdi : “ Ey tafsirchilar , sizlarning ham holingizga voy ! Siz ko‘tarib bo‘lmaydigan yuklarni insonlarga yuklaysiz-u , o‘zlaringiz esa u yuklarga barmog‘ingizni ham tegizmaysizlar .
42011047	Holingizga voy ! Sizlar ota-bobolaringiz o‘ldirgan payg‘ambarlarga maqbara qurasizlar .
42011048	Shu bilan ota-bobolaringizning qilmishlarini tasdiqlab , ularga hamfikrdek bo‘lmoqdasizlar . Ular-chi , payg‘ambarlarni o‘ldirishgandi , sizlar esa ularga maqbara qurib yuribsizlar !
42011049	Shuning uchun ham Xudo o‘z hikmatlarida shunday degan : “ Men ularga payg‘ambarlar va rasullar yuboraman . Ulardan ba’zilarini o‘ldiradilar , ba’zilarini esa quvg‘in qiladilar ” .
42011050	Shu sababli , dunyo bino bo‘lgandan beri to‘kilgan barcha payg‘ambarlar qoni , Hobildan tortib , qurbongoh ila ma’bad orasida o‘ldirilgan Zakariyogacha to‘kilgan barcha qonlar shu naslning bo‘yniga tushadi ! Ha , sizlarga yana aytamanki , bu qonlar shu nasldan talab qilinadi !
42011051	
42011052	Ey tafsirchilar , ma’rifat kalitini qo‘lga olganingiz uchun holingizga voy ! O‘zlaringiz-ku eshikdan kirganingiz yo‘q , kirmoqchi bo‘lganlarga esa to‘sqinlik qilib turibsizlar ” .
42011053	Iso bularni endi aytib tugatar ekan , ulamolar va farziylar Uni qattiq siquvga oldilar , ko‘plab so‘roqlarga javob berishga majburladilar .
42011054	Uning og‘zidan Uni ayblovchi biron gap chiqishini poylab , Uni tuzoqqa tushirish payida edilar .
42012001	Shu orada minglarcha odam to‘planib , bir-birini ezayotganday tuyular edi . Iso oldin O‘z shogirdlariga qarab so‘zlay boshladi : “ Farziylarning xamirturushidan ( ya’ni riyokorligidan ) ehtiyot bo‘linglar !
42012002	Ochilmay qoladigan hech yopiq narsa yo‘q , bilinmay qoladigan hech qanday sir yo‘q .
42012003	Sizning qorong‘ilikda so‘zlaganlaringiz yorug‘likda eshitilajak , berk eshiklar orqasida quloqqa shivirlaganlaringiz tomlar uzra e’lon etilajak ” .
42012004	“ Men siz , do‘stlarimga aytaman : badanni o‘ldirib , keyin boshqa biron narsa qilishga qodir bo‘lmaganlardan qo‘rqmanglar .
42012005	Biroq kimdan qo‘rqishingiz kerakligini sizlarga uqtiray : kishini o‘ldirgandan keyin jahannamga tashlashga ham qodir bo‘lgan Xudodan qo‘rqinglar . Ha , sizlarga aytaman , Undan qo‘rqinglar !
42012006	Beshta chumchuq ikki tangaga sotilmaydimi ? Xudo huzurida bularning birisi ham unutilmagan .
42012007	Sizlarga kelsak , boshingizdagi sochlar ham bari sanoqli . Demak , qo‘rqmanglar , siz ko‘pdan-ko‘p chumchuqlardan qadrliroqsiz .
42012008	Sizlarga yana shuni aytay : kimda-kim insonlar oldida Meni tan olsa , Inson O‘g‘li ham Xudo farishtalari oldida uni tan oladi .
42012009	Biroq kimda-kim insonlar oldida Meni inkor etsa , u Xudo farishtalari oldida ham inkor etiladi .
42012010	Kimki Inson O‘g‘liga qarshi so‘z aytsa , kechiriladi . Lekin kim Muqaddas Ruhni kufr qilsa , kechirilmaydi .
42012011	Sizlarni diniy hay’atlar va boshliqlar , hokimlar oldiga olib kelganlarida , nima deb , qanday gapirib o‘zimizni himoya qilamiz , deb qayg‘urmanglar .
42012012	Chunki nima deyish kerakligini o‘sha onda Muqaddas Ruh sizlarga o‘rgatadi ” .
42012013	Xaloyiq ichidan kimdir Isoga : — Ustoz , akamga ayt , merosni men bilan bo‘lsin , — dedi .
42012014	Iso unga : — Ey inson ! Meni sizlarga kim qozi yoki meros bo‘luvchi qilib qo‘ydi ? — dedi .
42012015	Keyin xaloyiqqa : — Ehtiyot bo‘linglar , o‘zingizni har turli tamagirlikdan saqlanglar . Zero inson umri uning mol-mulki ko‘pligiga bog‘liq emas , — dedi .
42012016	Iso ularga shunday masal keltirdi : “ Bir boy odamning dalasi mo‘l hosil berib turar ekan .
42012017	Boy o‘z-o‘ziga : — Nima qilay ? Hosilni qo‘yadigan joyim yo‘q , — deb o‘ylab yurgan ekan .
42012018	— Mana bunday qilaman , — debdi oxiri , — omborlarimni buzib , kattarog‘ini quraman , butun g‘alla va mollarimni shu yerga joylayman .
42012019	So‘ng o‘z-o‘zimga : Ey jonim , deyman , sen ko‘p yillarga yetgulik davlat to‘plading . Endi rohat qil , yeb-ichgin , kayf-safo surgin , — debdi .
42012020	Lekin Xudo unga : — Ey nodon ! Bu kechayoq joning olinadi . Shunda bu tejab qo‘yganlaring kimga qoladi ? — debdi .
42012021	O‘zi uchun boylik to‘plab , Xudo nazarida boyimagan kishining qismati ana shunday bo‘ladi ” .
42012022	Iso shogirdlariga yana dedi : “ Binobarin , sizlarga aytamanki , nima yeymiz , deb joningiz uchun , nima kiyamiz , deb taningiz uchun tashvishlanib yurmanglar .
42012023	Jon ovqatdan , tan esa kiyimdan a’lodir .
42012024	Qarg‘alarga qaranglar : ular na ekadi , na o‘radi , na omborlari va na qo‘rxonalari bor . Shunga qaramay , Xudo ularning rizqini beradi . Sizlar esa qushlardan naqadar qadrlisizlar !
42012025	Sizlardan kim tashvishlanib , o‘z umrini bir lahza bo‘lsin uzaytira olar ekan ?
42012026	Bu qadar kichik ishni qilishga qurbingiz yetmas ekan , boshqa narsalar tashvishini qilmoq ne darkor ?
42012027	Piyozgullarga qaranglar , ular qanday o‘sadi ! Ular mehnat ham qilmaydi , charx ham yigirmaydi . Ammo sizlarga aytamanki , hatto podshoh Sulaymon o‘zining shuhrat cho‘qqisida ham bularning biriday kiyinmagan edi .
42012028	Bugun bor bo‘lib , ertaga o‘choqqa tashlanadigan dasht o‘tiga Xudo bunday zeb bergan bo‘lsa , sizlarni undan kam ko‘rarmikin , ey imoni sustlar !
42012029	Nima yeymiz , nima ichamiz , deb qayg‘urib yurib bezovta bo‘lmanglar .
42012030	Dunyo xalqlari hadeb bu narsalarning payida yuradilar . Lekin sizlarning Otangiz bularga muhtoj ekaningizni biladi-ku !
42012031	Sizlar , yaxshisi , Xudo Shohligi payida bo‘linglar va qolgani sizga nasib etadi .
42012032	Qo‘rqmagil , ey kichik poda ! Otangiz Shohlikni sizlarga berishni munosib ko‘rdi .
42012033	Mol-mulkingizni sotib , sadaqa beringlar . O‘zingizga eskirmaydigan hamyonlar qilib , ko‘klarda bitmas-tuganmas xazina hozirlanglar . U yerda ularga o‘g‘ri ham yaqinlashmas , kuya ham tushmas .
42012034	Xazinangiz qayerda bo‘lsa , yuragingiz ham o‘sha yerda bo‘lur ” .
42012035	“ Bellaringiz belbog‘liq , chiroqlaringiz yonib tursin !
42012036	Sizlar xo‘jayin to‘ydan qaytishini kutib turgan , u kelib eshikni taqillatishi bilan ochib berishga tayyor turgan odamlardek bo‘linglar .
42012037	Xo‘jayin kelganda hushyor holda ko‘rgan xizmatkorlar baxtlidir ! Sizlarga chinini aytayin , u xizmatkorlarini o‘tqazib , bel bog‘lagancha o‘zi ularning xizmatiga tushib ketadi .
42012038	Xoh yarim kechada , xoh tongotarda xo‘jayin kelib qolsa-yu xizmatkorlarini shunday holda uchratsa , ular qanday baxtlidirlar !
42012039	Ammo bilinglarki , agar uy egasi o‘g‘ri qay soatda kelishini bilganda , u bedor bo‘lib , uyiga lahim qazilishiga yo‘l qo‘ymas edi .
42012040	Shuningdek , sizlar ham tayyor bo‘lib turinglar , chunki Inson O‘g‘li siz o‘ylamagan soatda kelib qoladi ” .
42012041	Shu payt Butrus Isodan : “ Rabbiy , Sen u masalni faqat biz uchun aytyapsanmi , yoki hamma uchunmi ? ” — deb so‘radi .
42012042	Rabbimiz Iso dedi : “ Uy ahliga o‘z vaqtida rizq-ro‘z tarqatish uchun xo‘jayin xizmatkorlariga boshliq qilib qo‘ygan ishonchli va aqlli uy boshqaruvchi kim ?
42012043	Xo‘jayin kelib , xizmatkorini yumush qilib turganda ko‘rsa , u qanday baxtlidir !
42012044	Sizlarga chinini aytayin , o‘zining butun mol-mulklari ustidan uni nazoratchi qilib qo‘yadi .
42012045	Mabodo u xizmatkor o‘z ko‘nglida : “ Xo‘jayinim yaqin orada kelmaydi ” , deb qarolu cho‘rilarni ura ketsa-da , yeb-ichib mast-alast bo‘lsa ,
42012046	u xo‘jayin xizmatkori kutmagan bir kunda , o‘ylamagan bir soatda kelib qoladi-yu , uni tilka-pora qilib , boshiga dahriylar kunini soladi .
42012047	Xo‘jayinning xohishini bilib , tayyor bo‘lmagan , xo‘jayin istagicha ish tutmagan xizmatkor ko‘p tayoq yeydi .
42012048	Bilmay turib jazoga munosib ish qilgan xizmatkor esa oz tayoq yeydi . Kimga ko‘p berilgan bo‘lsa , undan ko‘p talab qilinadi . Kimga ko‘p ishonib topshirilgan bo‘lsa , undan ko‘proq undiriladi ” .
42012049	“ Men yer yuziga o‘t yoqish uchun keldim . O‘t endiyoq alanga olishini qanchalik istardim !
42012050	Men juda og‘ir dard-alamni boshdan kechirishim kerak . Bu amalga oshmaguncha naqadar qiynalaman !
42012051	Meni yer yuziga tinchlik keltirish uchun kelgan , deb o‘ylaysizlarmi ? Sizga yo‘q , aksincha , nizo solgani kelganman , deyapman .
42012052	Zero bundan buyon bir uyda besh kishi o‘zaro bo‘lingan bo‘ladi , uchtasi ikkitasiga va ikkitasi uchtasiga qarshi tarafkashlik qiladi .
42012053	Ota o‘g‘liga qarshi , o‘g‘il otasiga qarshi , ona qiziga qarshi , qiz onasiga qarshi , qaynona keliniga qarshi , kelin qaynonasiga qarshi chiqadi ” .
42012054	Iso xalq ommasiga yana ushbuni ham aytdi : “ Siz g‘arbdan bulut ko‘tarilganini ko‘rdingizmi , hamon “ jala bo‘ladi ” deysizlar va xuddi shunday bo‘ladi .
42012055	Janub shamoli esgan vaqtda sizlar “ jazirama issiq bo‘ladi ” deysizlar va shunday bo‘ladi .
42012056	Ey riyokorlar ! Yeru ko‘k yuzini aniqlay bilasiz-u , nega bu vaqt-soatning ma’nosini bila olmaysizlar ?
42012057	Nahotki o‘zingizcha to‘g‘ri yo‘lni payqamasangiz ?
42012058	Sen raqibing bilan birga mahkamaga borayotganingda , yo‘l-yo‘lakay u bilan kelishishga harakat qil . Aks holda u seni qozining oldiga sudrab keladi , qozi seni zindonbonga topshiradi , zindonbon esa seni zindon qa’riga tashlaydi .
42012059	Senga gapim shuki : so‘nggi tiyinni to‘lamaguningcha , u yerdan chiqmaysan ” .
42013001	O‘sha vaqtda kimlardir Isoga kelib , hokim Pilat o‘ldirgan jalilaliklar haqida xabar qilishdi . Pilat ularni tig‘dan o‘tkazib , qonlarini o‘zlari so‘ygan qurbonlar qoniga aralashtirib tashlagan edi .
42013002	Iso xabarchilarga dedi : “ Sizningcha , bu jalilaliklar boshqa butun Jalila kishilaridan ko‘proq gunohkor bo‘lgani uchun shunchalik jafo chekdilarmi ?
42013003	Sizga yo‘q deyman . Lekin tavba qilmasangiz , hammalaringiz ham ular kabi halok bo‘lasiz .
42013004	Masalan , Siloam minorasi qulaganda , o‘n sakkiz kishi ezilib nobud bo‘lgan edi . Sizlar bu kishilarni Quddusda yashovchi hammadan ko‘ra aybdorroq deb o‘ylaysizmi ?
42013005	Sizga yo‘q deyman . Lekin tavba qilmasangiz , hammalaringiz ham ular kabi halok bo‘lasiz ” .
42013006	Iso quyidagi masalni ham aytib berdi : “ Bir kishining uzumzorida o‘tqazilgan anjir daraxti bor ekan . Kishi kelib , undan meva izlabdi-yu , lekin topolmabdi .
42013007	U bog‘bonga : — Men uch yildan beri bu anjir daraxtidan meva izlab kelaman va topolmayman . Uni kesib tashla , nega u yerni band qilib turibdi ? — deb aytibdi .
42013008	Bog‘bon esa shunday javob beribdi : — Xo‘jayin , daraxtingiz bu yil ham tursin . Men uning yon-bag‘irlarini bir chopib go‘ng solay .
42013009	Balki meva berar . Mayli , agar bermasa , unda kelgusi yil kesib tashlarsiz ” .
42013010	Shanba kuni Iso yahudiy ibodatxonalarining birida ta’lim berayotgan edi .
42013011	U yerdagi bir ayol o‘n sakkiz yildan beri yomon ruhdan qiynalib og‘rigan , ikki bukilgan , qaddini sira tiklayolmas edi .
42013012	Iso uni ko‘rgach , yoniga chaqirib dedi : — Ey xotin , sen dardingdan xalos bo‘lding !
42013013	So‘ng qo‘llarini ayolning boshiga qo‘ydi . Ayol qaddi tiklandi-qoldi , Xudoga olqishlar ayta boshladi .
42013014	Iso dam olish kuni ham shifolash bilan mashg‘ul ekanini ko‘rgan jamoaboshi achchiqlanib , jamoaga : — Ishlash uchun olti kun bor . Davolanmoqchi bo‘lsangiz , shanbadan boshqa kun kelinglar , — dedi .
42013015	Rabbimiz Iso unga javoban dedi : — Ey munofiq ! Shanba kuni bo‘lishiga qaramay , har biringiz o‘z ho‘kiz yoki eshagingizni oxurdan yechib sug‘organi olib bormaysizmi ?
42013016	Shunga ko‘ra , o‘n sakkiz yildan beri shayton bog‘lab qo‘ygan , bobomiz Ibrohim qizi hisoblangan bu ayolni shanba kuni kishanlaridan ozod qilish o‘rinli emasmidi ?
42013017	Isoning bu so‘zlari Unga qarshilik ko‘rsatganlarning hammasini uyatga qo‘ydi . Butun xalq esa Iso bajarayotgan barcha ajoyib ishlarni ko‘rgani sayin quvonar edi .
42013018	Iso yana so‘z oldi : “ Xudoning Shohligi nimaga o‘xshash ? Uni nimaga tenglashtirayin ?
42013019	U bir odam o‘z bog‘iga ekkan xantal urug‘iga o‘xshar . Urug‘ unib , ulkan daraxt bo‘libdiki , shoxlari aro ko‘k qushlari ham qo‘nib uya quribdi ” .
42013020	Tag‘in dedi : “ Xudoning Shohligini nimaga o‘xshatay ?
42013021	U bir ayol butun xamirni oshirish uchun uch tog‘ora unga qorishtirib solgan xamirturush burdasiga o‘xshar ” .
42013022	Iso Quddus tomon yo‘l olib , shaharma-qishloq yurib ta’lim berar edi .
42013023	Kimdir Unga savol berdi : — Hazrat , najot topadiganlar ozmi ? Iso hammaga aytdi :
42013024	“ Tor eshikdan kirish uchun jon kuydiringlar . Sizga shuni aytay :
42013025	Uy Egasi turib eshikni bekitib qo‘ygach , ko‘plar kirish uchun intiladilar , biroq kirolmaydilar . O‘shanda sizlar ham tashqarida qolib : — Yo Rabbiy , yo Rabbiy , bizlarga ochib ber ! — deb eshikni taqillata boshlaysizlar . Lekin U sizlarga : — Kim va qayerdan ekaningizni bilmayman , — deb javob beradi .
42013026	Shunda sizlar : — Biz Sening oldingda yeb-ichdik , Sen bizning ko‘chalarda ta’lim berib yurding-ku , — deb aytasizlar .
42013027	U esa : — Kimsiz , qayerdansiz , bilmayman , deb sizlarga aytib edim-ku . Ey badkirdorlar to‘dasi , Mening ko‘zimdan uzoqlashinglar ! — deydi .
42013028	O‘shanda yig‘i-sig‘i va ohu vohlar chekasizlar . Chunki o‘zingizni tashqariga quvg‘indi , Ibrohim , Is’hoq , Yoqub va barcha payg‘ambarlarni esa Xudoning Shohligi soyasida ko‘rasizlar .
42013029	Sharqu g‘arbdan , shimolu janubdan odamlar kelib , Xudo Shohligida ziyofatga o‘tiradilar .
42013030	O‘sha vaqt ba’zi oxirgilar birinchi , birinchilar esa oxirgi bo‘ladilar ” .
42013031	O‘sha kuni farziylardan ayrimlari Isoning oldiga kelib : — Bu yerdan chiqib ket , chunki Hirod Seni o‘ldirmoqchi , — deyishdi .
42013032	Iso ularga shunday dedi : — Borib u tulkiga aytinglar : Men bugun va erta jinlarni quvib , shifokorlik qilmoqdaman . Uchinchi kuniyoq davrim tugar .
42013033	Shunday bo‘lsa ham , Men bugun , erta va indin O‘z yo‘limdan og‘may yuraverishim kerak . Chunki payg‘ambar Quddusdan tashqarida o‘ldirilishi maholdir .
42013034	O Quddus , Quddus ! Payg‘ambarlarni qatl qilib , huzuringga yuborilganlarni toshbo‘ron qilguvchi shahar ! Tovuq o‘z jo‘jalarini qanotlari ostiga qanday to‘plasa , Men ham sening bolalaringni necha bor shunday to‘plamoqchi bo‘ldim , lekin siz istamadingiz .
42013035	Mana , sizning uy-joyingiz huvullab qoladi . Sizga shuni aytib qo‘yay : “ Xudovand nomidan Kelayotgan muborak ” , — deb xitob qilmaguningizcha , Meni yana ko‘rmaysizlar .
42014001	Bir shanba kuni Iso farziylar mazhabi boshliqlaridan birining uyiga mehmonga bordi . Uni zimdan kuzatib turishardi .
42014002	Isoning oldida istisqo dardidan qiynalib yurgan bir odam paydo bo‘ldi .
42014003	Iso uni ko‘rishi bilan Tavrot tafsirchilari va farziylarga qayrilib : — Dam olish kunida kishini shifolash mumkinmi , yo‘qmi ? — deb so‘radi .
42014004	Ular esa indamadilar . Iso bu odamni ushladi-da , shifolab , jo‘natib yubordi .
42014005	So‘ng din peshvolariga dedi : — Sizlardan kimningdir o‘g‘li yoki ho‘kizi quduqqa tushib ketsa , shanba kuni bo‘lishiga qaramay , darhol chiqarib olmasmidingiz ?
42014006	Ular esa bu gapga biron javob topa olmadilar .
42014007	Mehmonlar to‘rda o‘tirishga intilayotganlarini payqagan Iso ularga ibratli naql aytdi :
42014008	“ Seni birov nikoh to‘yiga chaqirsa , to‘rga chiqib o‘tiraverma . Ehtimol , taklif etilganlar orasida sendan e’tiborlirog‘i bo‘lib qolar .
42014009	Shunda ikkovingizni ham chaqirgan mezbon kelib senga : “ Bu o‘rinni unga bo‘shatib ber ” , — deyishi mumkin . Sen esa xijolat tortib , poygahda o‘tirishga majbur bo‘lasan .
42014010	Shuning uchun , taklif etilgan bo‘lsang , poygahda o‘tirib tur , toki mezbonning o‘zi kelib senga : “ Do‘stim , iltimos to‘rga chiqqin ” , — deb aytsin . Shunda boshqa mehmonlar ko‘zida sening hurmating ortadi .
42014011	Kimki o‘zini yuqori olsa , pasaytiriladi . Kimki o‘zini past olsa , yuksaltiriladi ” .
42014012	So‘ng Iso O‘zini taklif qilgan uy egasiga dedi : “ Tushki yoki kechki ziyofat qilganingda , do‘st , aka-uka , qarindosh-urug‘ va boy qo‘shnilaringnigina chaqirib turma . Chunki ular ham seni chaqirib , qarimta qilishiga to‘g‘ri keladi .
42014013	Aksincha , ziyofat berganingda , qashshoq , mayib , shol va ko‘rlarni chaqir .
42014014	Shunda sen baxtlisan . Chunki ular senga qarimtasini qaytara olmasa-da , lekin qiyomatda solihlar tirilganida sen buning qarimtasini ko‘rasan ” .
42014015	Iso bilan birga dasturxon atrofida o‘tirganlardan biri bu so‘zlarni eshitib , Unga : — Xudoning Shohligida tuz totgan kishi baxtlidir ! — dedi .
42014016	Iso o‘z navbatida unga dedi : “ Bir odam kechki katta dasturxon yasab , ko‘plarni taklif etibdi .
42014017	Ziyofat vaqti yetganda : — Kelinglar , dasturxon tayyor bo‘ldi , — deb mehmonlarni chaqirmoq uchun xizmatkorini yuboribdi .
42014018	Shunda hammalari kelishib olgandek , uzr so‘ray boshlashibdi . Birinchisi unga : — Men yer sotib oldim , borib uni ko‘rishim kerak . Iltimos , meni kechiring , — debdi .
42014019	Boshqasi esa : — Men besh juft ho‘kiz sotib oldim , ularni sinagani boryapman . Iltimos , meni kechiring , — debdi .
42014020	Uchinchi birovi ham : — Men xotin oldim , shuning uchun kelolmayman , — debdi .
42014021	Xizmatkor qaytib kelib , xo‘jayiniga vaziyatni tushuntiribdi . Xo‘jayin g‘azablanib , xizmatkoriga : — Tez bo‘l , shaharning yo‘lak va ko‘chalarini kezib chiq , qashshoq , mayib , shol va ko‘rlarni bu yerga olib kel , — debdi .
42014022	Xizmatkor borib kelib : — Xo‘jayin , buyurganlaringizni bajardim-u , yana ham bo‘sh joy bor , — debdi .
42014023	Shunda xo‘jayin xizmatkoriga : — Yo‘llarga chiq , so‘qmoqlarga bor , elni kelishga qista , toki uyim to‘lsin , — debdi .
42014024	— Sizlarga aytamanki , chaqirilgan odamlardan birortasi ham ziyofatimdan totib ko‘rmaydi . [ Chunki da’vat etilganlar ko‘p , ammo tanlanganlar ozdir . ] ”
42014025	Ko‘pdan-ko‘p xaloyiq Iso bilan birga borar ekan , U o‘girilib ularga dedi :
42014026	“ Agar kim Mening huzurimga kelsa-yu , o‘zining ota-onasi , xotini , bola-chaqasi , aka-ukasi , opa-singillari va hatto o‘z jonidan ko‘ngil uzmasa , u Mening shogirdim bo‘lolmaydi .
42014027	Kimki o‘z xochini ko‘tarib orqamdan yurmasa , Mening shogirdim bo‘lolmaydi .
42014028	Sizlardan birortangiz imorat qurmoqchi bo‘lsangiz , uni bitirish uchun mablag‘ yetarlimi , deb oldindan xarajatini hisoblab chiqmaysizmi ?
42014029	Bo‘lmasa poydevor solib , imorat qura bilmasangiz , o‘tgan-ketgan ko‘rib :
42014030	“ Bu odam qurishni boshladi-yu bitira olmadi ” , — deb masxara qilishadi .
42014031	Yoki qaysi podshoh boshqa bir podshohga qarshi urushga borsa , o‘zimning o‘n ming askarim bilan yigirma ming askarga qarshi chiqishga kuchim yetarmikan , deb oldindan o‘tirib maslahatlashmas ekan ?
42014032	Kuchi yetmasa , dushman hali uzoqdaligida uning oldiga elchi yuborib sulh so‘raydi .
42014033	Shunday qilib , sizlardan har biringiz o‘zingizning bor-yo‘g‘ingizdan ko‘ngil uzmasangiz , Mening shogirdim bo‘lolmaysiz .
42014034	Tuz — yaxshi narsa . Lekin tuz o‘z ta’mini yo‘qotsa , uni yana nima bilan sho‘r qilish mumkin ?
42014035	Yerga ham , go‘ngga ham yaramaydi , uni axlatga tashlab yuboradilar . Kimning eshitar qulog‘i bo‘lsa , eshitsin ! ”
42015001	Har qanday gunohkor odamlar va soliqchilar Isoni tinglash uchun Uning oldiga oqib kelar edilar .
42015002	Buni ko‘rgan farziylar va ulamolar : “ Mana , U gunohkorlarni qabul qilib , birga yeb-ichmoqda ” , — deb norozilik bildirdilar .
42015003	Iso esa ularga quyidagi masalni aytib berdi :
42015004	“ Sizlardan kimningdir yuzta qo‘yi bo‘lsa-yu , ulardan birortasini yo‘qotsa , to‘qson to‘qqiztasini dashtda qoldirib , yo‘qolgan qo‘yni topmaguncha qidirmaydimi ?
42015005	Uni topgach , quvonib yelkasiga olib ko‘tarib ketadi .
42015006	Uyga kelgach , do‘stlari bilan qo‘shnilarini chaqirib : “ Men bilan birga quvoninglar , men yo‘qolgan qo‘yimni topdim ” , — deydi .
42015007	Sizlarga aytamanki , xuddi shunga o‘xshab , tavbaga hojat sezmagan to‘qson to‘qqiz taqvodordan ko‘ra , tavba qilgan bittagina gunohkor uchun osmonda shodlik bo‘ladi ” .
42015008	“ Yoki qaysi bir ayolning o‘nta kumush tangasi bo‘lsa-da , bittasini yo‘qotib qo‘ysa , u sham yoqib pulni topmaguncha uyini supurib-sidirib sinchiklab qidirmaydimi ?
42015009	Pulni topgach , dugonalari bilan qo‘shnilarini chaqirib : “ Men bilan birga quvoninglar , men yo‘qolgan tangamni topdim ” , — deydi .
42015010	Sizlarga aytamanki , xuddi shuningdek , tavba qilgan bitta gunohkor uchun Xudo farishtalari huzurida shodlik bo‘ladi ” .
42015011	Iso yana dedi : “ Bir odamning ikki o‘g‘li bor ekan .
42015012	Ularning kichigi otasiga : — Ota , mol-mulkingizdan menga tegishli qismini bering , — debdi . Ota bisotini ikki o‘g‘liga bo‘lib beribdi .
42015013	Bir necha kundan keyin kichik o‘g‘il bor-yo‘g‘ini yig‘ishtirib , uzoq bir mamlakatga ketibdi . U yerda shaloq yashab , mol-dunyosini ko‘kka sovurib yuribdi .
42015014	Borini isrof etgandan keyin , u mamlakatda og‘ir qahatchilik boshlanibdi , yigit ham muhtojlikka yo‘liqibdi .
42015015	U borib , bu mamlakat fuqarolaridan biriga yollanibdi . U esa yigitni o‘z dalasidagi to‘ng‘izlarni boqishga yuboribdi .
42015016	Nihoyat , yigit to‘ng‘izlar yeydigan qo‘zoqlar bilan qornini to‘ydirishga ham zor bo‘libdi , lekin unga shuni ham ravo ko‘rishmas ekan .
42015017	O‘ziga kelgach , u debdi : “ Otamning qanchadan-qancha yollanma ishchilarining noni oshib-toshib yotibdi , men esa bu yerda ochlikdan o‘lyapman .
42015018	Endi otamning oldiga boray va unga : Ota , men Xudoga va sizga qarshi gunoh qildim .
42015019	Endi sizning o‘g‘lingiz atalishga loyiq emasman . Meni yollanma ishchilaringiz qatoriga qabul qilsangiz , bas , deyman ” .
42015020	Yigit otasi oldiga ravona bo‘libdi . U hali uzoqda kelayotganligidayoq , otasi o‘g‘lini ko‘rib , ko‘ngli bo‘shab ketibdi . Yugurgancha borib , o‘g‘lining bo‘ynidan quchib , yuz-ko‘zlaridan o‘pibdi .
42015021	O‘g‘li unga : — Ota , men Xudoga va sizga qarshi gunoh qildim . Endi sizning o‘g‘lingiz deb atalishga loyiq emasman , — debdi .
42015022	Ota xizmatkorlariga shunday buyuribdi : — Tez bo‘ling , eng nafis to‘n keltirib yelkasiga yoping , qo‘liga uzuk taqing , oyoqlariga choriq kiygizinglar .
42015023	Bo‘rdoqini olib chiqib , so‘yinglar , yeb-ichaylik , xursandchilik qilaylik .
42015024	Chunki mening bu o‘g‘lim o‘lgan edi — tirildi , yo‘qolgan edi — topildi . Shunday qilib , xursandchilik qila boshlabdilar .
42015025	Katta o‘g‘il shu paytda dalada ekan . Qaytayotib uyga yaqinlashganda , qulog‘iga cholg‘u va o‘yin-kulgi sadolari eshitilibdi .
42015026	Xizmatkorlardan birini chaqirib : — Nima gap ? — deb so‘rabdi .
42015027	— Ukangiz keldi , otangiz uni sog‘-salomat ko‘rgani uchun bo‘rdoqini so‘ydilar , — debdi u .
42015028	Shunda katta o‘g‘il achchiqlanib , ichkariga kirgisi kelmabdi . Otasi esa tashqariga chiqib , o‘g‘liga o‘tinib gapiribdi .
42015029	U otasiga javob beribdi : — Men shuncha yildan beri sizga xizmat qilaman . Sira sizning buyrug‘ingizga qarshi chiqqanim yo‘q . Lekin do‘stlarim bilan xursandchilik qilishim uchun siz menga bitta uloq ham atamadingiz .
42015030	Ammo mol-mulkingizni fohishalarga sarflab qaytgan anavi o‘g‘lingizga bo‘rdoqi so‘yibsiz !
42015031	Otasi unga shunday javob beribdi : — O‘g‘lim ! Sen doimo men bilan birgasan , mening hamma narsam seniki .
42015032	Biroq bugun shodlanish , xursandchilik qilish kerak . Chunki sening bu ukang o‘lgan edi — tirildi , yo‘qolgan edi — topildi ” .
42016001	Iso O‘z shogirdlariga ham aytdi : “ Bir boyning xo‘jalik ishlarini boshqaruvchisi bor ekan . Boyning qulog‘iga , ish boshqaruvchi mol-mulkingizni bejo sarf qilib yuribdi , degan chaquv yetibdi .
42016002	Shunda boy ish boshqaruvchini chaqirib : — Sen to‘g‘ringda uzunquloq gap yuribdi . Ishlaringning hisobini ber , sen endi uyimni boshqarolmaysan , — debdi .
42016003	Ish boshqaruvchi o‘zicha : — Nima qilsam ekan ? — debdi . — Xo‘jayinim boshqaruvchilikni qo‘limdan olyapti . Yer qazishga kuchim yetmaydi , tilanchilik qilish esa menga uyat .
42016004	Boshqaruvchilikdan bo‘shatilganimdan so‘ng odamlar yana o‘z uylariga qabul qilishlari uchun nima qilsam bo‘ladi ? So‘ng : — Ha , topdim ! — debdi-da ,
42016005	xo‘jayinidan qarz bo‘lganlarning har birini alohida yoniga chaqiribdi . Birinchisidan so‘rabdi : — Xo‘jayinimdan qancha qarzing bor ?
42016006	— Yuz kuva zaytun moyi , — javob beribdi u . — Tilxatingni ol , tezda o‘tirib ellik kuva deb yoz ! — debdi unga ish boshqaruvchi .
42016007	Keyin boshqasidan ham so‘rabdi : — Sening qancha qarzing bor ? — Yuz qanor bug‘doy , — javob beribdi u . Unga ham : — Tilxatingni ol , sakson qanor deb yoz ! — debdi .
42016008	Xo‘jayini esa o‘zining bu shum ish boshqaruvchisini , aqlli ish qilding , deb maqtabdi . Chindan ham bu dunyoning odamlari o‘zlariga o‘xshaganlar orasida nur ahlidan ko‘ra es-hushliroq harakat qiladilar ” .
42016009	“ Men sizga aytamanki , bu bevafo dunyoning boyligidan foydalanib do‘st orttiringlar , toki bu boylik tugagach , sizlarni abadiy makonlarga qabul qilsinlar .
42016010	Kichik ishda sadoqatli bo‘lgan buyuk ishda ham sadoqatlidir . Kichik ishda sadoqatsiz bo‘lgan buyuk ishda ham sadoqatsizdir .
42016011	Agar siz bu bevafo dunyoning boyligiga sodiq bo‘lmasangiz , haqiqiy boylikni sizga kim ishonib beradi ?
42016012	Agar boshqalarning narsasiga sodiq bo‘lmasangiz , o‘z nasibangizni sizga kim beradi ?
42016013	Hech qanday xizmatkor ikki xo‘jayinga xizmat qilolmaydi . U yo birini yomon ko‘rib , boshqasini sevadi , yoki biriga ixlos qo‘yib , boshqasini xor qiladi . Siz ham Xudoga , ham pulga birdek sig‘ina olmaysiz ” .
42016014	Farziy mazhabidagilar bularni eshitib , pulparast bo‘lganlari uchun Isoga mazax qila boshladilar .
42016015	Iso ularga dedi : “ Siz odamlar oldida o‘zingizni taqvodor qilib ko‘rsatasizlar , lekin Xudo yuragingizni biladi . Ana , odamlarda ko‘kka ko‘tarilgan neki bo‘lmasin , Xudo nazarida jirkanchdir .
42016016	Tavrot va Payg‘ambarlar davri Yahyo kelguncha davom etdi . U vaqtdan buyon Xudo Shohligi to‘g‘risidagi Xushxabar va’z qilinmoqda va hamma bu Shohlikka kirish uchun zo‘r bermoqda .
42016017	Biroq Tavrotdan bir chiziq yo‘qolishidan ko‘ra , yeru osmonning yo‘qolishi osonroqdir .
42016018	Kimda-kim o‘z xotinidan ajralib , boshqasiga uylansa , zino qilgan bo‘ladi . Shuningdek , eridan ajralgan xotinga uylangan kishi ham zino qilgan bo‘ladi ” .
42016019	“ Kimxob va shoyi kiyimlar kiyib , har kuni dabdabali bazmlarda kayf-safo surgan bir boy odam bor ekan .
42016020	Boyning darvozasi oldida hamma badaniga yara toshgan Lazar ismli bir qashshoq gadoy yotar ekan .
42016021	U boy dasturxonidan to‘kilgan ushoqlar bilan qorin to‘ydirishni orzu qilar , itlar esa kelib uning yaralarini yalab ketar ekan .
42016022	Bir kuni gadoy o‘lib qolibdi , farishtalar uni Ibrohim alayhissalomning yoniga olib boribdilar . Keyin boy ham o‘lib , uni ko‘mishibdi .
42016023	Tamug‘ azobidan o‘tar ekan , boy boshini ko‘tarib uzoqdagi Ibrohimni va uning yonidagi Lazarni ko‘ribdi .
42016024	U faryod ko‘tarib : — Ey Ibrohim ota ! Menga rahm qilib Lazarni yuborgin , u barmog‘ining uchini suvga botirib tilimga suv tomizsin . Chunki men bu olovda ko‘p azob chekyapman , — debdi .
42016025	Ibrohim unga shunday javob beribdi : — Unutma , o‘g‘lim , sen hayotingda yaxshilik nasibangni olib bo‘lding , Lazar esa yomonlik nasibasini olib bo‘ldi . Endi u bu yerda tasalli topyapti , sen bo‘lsang , azob chekyapsan .
42016026	Bundan tashqari , siz bilan bizning oramizda tubsiz jarlik bor . Bu yerdan siz tomon o‘tmoqchi bo‘lganlar o‘ta olmaydilar va u yerdan biz tomon ham o‘tmaydilar .
42016027	— Unday bo‘lsa , ey ota , sendan o‘tinib so‘rayman , Lazarni otamning uyiga yuborgin .
42016028	Mening beshta ukam bor . Ular ham bu azobli joyga kelmasliklari uchun ularni ogohlantirib qo‘ysin , — debdi boy .
42016029	Ibrohim unga : — Ular Muso payg‘ambarni va boshqa payg‘ambarlarni bilishadi , ularga quloq solishsin , — debdi .
42016030	Boy esa : — Yo‘q , Ibrohim ota , quloq solmaslar . Faqat o‘liklardan biri ularning oldiga borsa , o‘shanda tavba qilarlar , — debdi .
42016031	Ibrohim shunday debdi : — Agar Muso va boshqa payg‘ambarlarga quloq solmagan bo‘lsalar , o‘liklardan biri tirilib borsa ham ishonmaydilar ” .
42017001	Iso o‘z shogirdlariga yana dedi : “ Vasvasalar kelishi shaksizdir . Lekin kim orqali kelsa , o‘sha odamning holiga voy !
42017002	Bu kichiklardan birontasini yo‘ldan ozdirgandan ko‘ra , uning bo‘yniga tegirmon toshini osib , dengizga tashlanishi u uchun foydaliroq bo‘lar edi .
42017003	O‘zlaringizga ehtiyot bo‘linglar ! Agar birodaring gunoh qilsa , unga tanbeh ber . Agar tavba qilsa , uni kechir .
42017004	Agar senga qarshi bir kunning o‘zida yetti marta gunoh qilsa-yu , yetti marta senga qaytib kelib : “ Tavba qildim ” , — desa , uni kechirib yubor ” .
42017005	Havoriylar Rabbimiz Isoga : — Imonimizga imon qo‘sh , — dedilar .
42017006	Rabbimiz javob berdi : — Agar zig‘irday imoningiz bo‘lib , shu tut daraxtiga : “ Ildizing bilan qo‘porilib chiq va dengizga ko‘chib ildiz ot ” , — desangiz , daraxt sizga bo‘ysunadi .
42017007	“ Orangizdagi qay biringiz qo‘sh haydovchi yoki podachi xizmatkoringiz daladan qaytgach , unga : “ Tez kelib dasturxonga o‘tir ” , — deysiz ?
42017008	Aksincha : “ Kechki ovqatimni tayyorla , ishga bel bog‘lab , ovqatlanib bo‘lgunimcha menga xizmat qil , undan keyin o‘zing yeb-ichasan ” , — demaysizmi ?
42017009	Xo‘jayin buyurgan ishlarni bajargan qul tashakkur olarmikin ? Qaydam .
42017010	Sizlar ham shunga o‘xshab , o‘zingizga buyurilgan hamma ishni bajargandan so‘ng : “ Bizlar arzimaydigan qullarmiz , faqat zimmamizdagi ishni qildik ” , — denglar ” .
42017011	Iso Samariya bilan Jalila oralig‘idan o‘tib , Quddus tomon yo‘l oldi .
42017012	U bir qishloqqa kirayotganda , o‘nta moxovga duch keldi . Ular uzoqda turgancha
42017013	ovozlarini baland qilib : — Ey Ustozimiz Iso , bizga rahm qil ! — deyishdi .
42017014	Ularni ko‘rgan Iso : — Borib , o‘zlaringni ruhoniylarga ko‘rsatinglar , — dedi . Ular esa yo‘lda ketayotib , moxovdan forig‘ bo‘lishdi .
42017015	Ulardan biri o‘zining shifo topganini payqagach , baland ovoz bilan Xudoni ulug‘lab orqaga qaytdi .
42017016	Isoning oyoqlariga yiqilib Unga tashakkur bildirdi . Bu odam samariyalik edi .
42017017	Iso : — Shifo topgan o‘n kishi edi-ku ? Qolgan to‘qqizingiz qani ?
42017018	Xudoni ulug‘lash uchun shu begona kishidan boshqa hech kim qaytib kelmadimi ? — dedi .
42017019	So‘ng u odamga : — O‘rningdan turib bora qol , ishonching seni qutqardi , — dedi .
42017020	Farziylar Isoga : — Xudoning Shohligi qachon keladi ? — degan savolni berishdi . Iso ularga javob berdi : — Xudoning Shohligi ko‘zga ko‘rinib kelmaydi .
42017021	“ Qara , u bu yerda ” , yoki “ Ana u yerda ” , — deb ham aytishmaydi . Mana , Xudoning Shohligi o‘z ichingizdadir .
42017022	So‘ng Iso shogirdlariga qayrilib , dedi : — Shunday kunlar keladiki , Inson O‘g‘lining bittagina kunini ko‘rishga havas qilasizlar , biroq ko‘rolmaysizlar .
42017023	Sizlarga : “ Mana , u bu yerda ” , yoki “ Mana shu yerda ” , deb aytishsa , bormanglar , ularning orqasidan quvmanglar .
42017024	Chunki chaqmoq chaqib , falakni bir uchidan boshqa uchigacha yarqiratib yuborganidek , Inson O‘g‘li ham O‘z kunida xuddi shunday paydo bo‘ladi .
42017025	Lekin undan avval U ko‘p azob chekishi va bu nasl tomonidan rad qilinishi kerak .
42017026	Nuh payg‘ambar davrida qanday bo‘lgan bo‘lsa , Inson O‘g‘li keladigan kunlarda ham shunday bo‘ladi .
42017027	Nuh kemaga kirgan kuniga qadar yedilar , ichdilar , uylandilar , turmushga chiqdilar . Va to‘fon kelib , hammani halok qildi .
42017028	Lut kunlarida ham shunday bo‘ldi : yeb-ichdilar , oldi-sotdi qildilar , ekin-tikin va binokorlik bilan mashg‘ul bo‘ldilar .
42017029	Lekin Lut Sado‘m shahridan chiqqan kuniyoq osmondan olov va oltingugurt yog‘ib , hammani halok qildi .
42017030	Inson O‘g‘li zohir bo‘lgan kunda ham xuddi shunday bo‘ladi .
42017031	U kunda tomning ustida bo‘lgan kishi uyda qoldirgan anjomlarini olish uchun pastga tushmasin . Shuningdek , daladagi ham qaytib kelmasin .
42017032	Lutning xotinini eslab turinglar .
42017033	Kimki jonini saqlashga harakat qilsa , uni yo‘qotadi . Kimki jonini fido qilsa , uni qutqaradi .
42017034	Sizga yana aytamanki , o‘sha kecha bir to‘shakda ikki kishi bo‘ladi ; biri olinadi , biri qoldiriladi .
42017035	Ikki ayol birga tegirmon tortayotgan bo‘ladi ; biri olinadi , biri qoldiriladi .
42017036	[ Ikki kishi dalada bo‘ladi ; biri olinadi , biri qoldiriladi . ]
42017037	Shogirdlar Isodan so‘radi : — Rabbiy , bu voqealar qayerda yuz beradi ? — Murda qayerda bo‘lsa , kalxatlar ham o‘sha yerda to‘planadi , — dedi Iso .
42018001	Iso shogirdlariga doimo , bezmasdan ibodat qilish kerakligi haqida masal aytib berdi :
42018002	“ Bir shaharda Xudodan ham qo‘rqmaydigan , odamdan ham uyalmaydigan bir qozi bor ekan .
42018003	O‘sha shaharda bir tul ayol ham yashar ekan . U qozining oldiga doim kelib : — Meni raqibimdan himoya qiling , — deb o‘tinib yuribdi .
42018004	Qozi ancha vaqtgacha e’tibor bermas ekan . Oxirida u o‘zi-o‘ziga : — Men Xudodan qo‘rqmayman , odamdan ham uyalmayman .
42018005	Biroq mayli , bu tul ayol menga tinchlik bermayotgani uchun , uni himoya qila qolay . Bo‘lmasa u kelaverib , jonimdan bezor qiladi , — debdi .
42018006	Eshityapsizmi , insofsiz qozi nima debdi , — davom etdi Rabbimiz Iso .
42018007	— Nahotki Xudo O‘ziga kechayu kunduz faryod qilayotgan O‘z tanlaganlarini himoya qilmasa , nahotki ularni ko‘p kuttirib qo‘ysa ?
42018008	Sizlarga aytamanki , ularni ko‘p o‘tmay himoya qiladi . Biroq Inson O‘g‘li kelganda , yer yuzida imon toparmikin ? ”
42018009	O‘zining taqvodorligini pesh qilib , boshqalarni esa kamsitib yurgan ba’zi odamlarga Iso quyidagi masalni aytib berdi :
42018010	“ Biri farziy , boshqasi soliqchi bo‘lgan ikki kishi ibodat qilish uchun ma’badga kiribdilar .
42018011	Farziy alohida turib , o‘zicha shunday ibodat qilibdi : — Yo Xudo ! Men boshqa odamlarday talonchi , jinoyatchi , zinogar va hatto shu soliqchi singari bo‘lmaganim uchun Senga shukr aytaman .
42018012	Haftada ikki marta ro‘za tutaman . Topganimning o‘ndan birini ushr uchun ajrataman .
42018013	Soliqchi bo‘lsa uzoqda turib , hatto ko‘zlarini osmonga qaratishga ham botina olmay , ko‘kragiga urganicha : — Yo Xudo , men gunohkorga rahm qil ! — debdi .
42018014	Sizga aytamanki , bu odam boyagidan ko‘ra oqlanib uyiga qaytibdi . Chunki o‘zini yuqori olgan har bir kishi pasaytiriladi , o‘zini past olgan esa yuksaltiriladi ” .
42018015	Ularga qo‘li tegsin , deb Isoning oldiga yosh bolalarni ham keltirishar edi . Shogirdlar buni ko‘rib , keltiruvchilarni koyiy boshlashdi .
42018016	Iso esa bolalarni yoniga chaqirib , shogirdlariga shunday dedi : “ Bolalar Mening oldimga kelishlariga ijozat bering , ularni koyimang . Zero Xudoning Shohligi shundaylarnikidir .
42018017	Sizlarga chinini aytayin : kimki Xudoning Shohligini bola kabi qabul qilmasa , unga kirolmaydi ” .
42018018	Boshliqlardan biri Isodan so‘radi : — Valine’mat Ustozim ! Abadiy hayot nasib bo‘lmog‘i uchun nima qilishim kerak ?
42018019	Iso unga dedi : — Nega sen Meni valine’mat deysan ? Birgina Xudodan boshqa hech kim valine’mat emas .
42018020	Ilohiy amrlarni bilasan : “ Zino qilma . Odam o‘ldirma . O‘g‘rilik qilma . Soxta guvohlik berma . Ota-onangni hurmat qil ” .
42018021	— Bularning hammasiga yoshligimdan amal qilib kelaman , — dedi boyagi boshliq kishi .
42018022	Buni eshitib , Iso : — Senga yana bir narsa yetishmaydi : nimaga ega bo‘lsang , hammasini sot va pulini kambag‘allarga bo‘lish . Shundagina osmonda xazinang bo‘ladi . Va so‘ng kelib , Menga ergashgil , — dedi .
42018023	Boshliq bu so‘zni eshitib , juda xafa bo‘ldi , negaki u haddan ziyod badavlat edi .
42018024	Iso uning xafa bo‘lganini ko‘rib : — Mol-dunyosi borlar Xudo Shohligiga kirishga naqadar qiynaladi !
42018025	Boyning Xudo Shohligiga kirishidan ko‘ra , tuyaning igna teshigidan o‘tishi osonroqdir , — dedi .
42018026	Buni eshitganlar esa : — Unday bo‘lsa , kim najot topa olar ekan ? — deb so‘rashdi .
42018027	— Odamlarga ilojsiz narsa Xudo uchun iloji bordir , — dedi Iso .
42018028	— Mana , biz mol-holimizni qoldirib , Sening orqangdan ergashib keldik ! — dedi Butrus .
42018029	Iso shogirdlariga dedi : — Sizlarga chinini aytayin , Xudo Shohligi yo‘lida uy-joy , ota-ona , aka-uka , opa-singil yoki xotin-bolalarini qoldirib ketgan har bir kishi
42018030	bu dunyodayoq qat-qat yaxshiliklar topib , u dunyoda esa abadiy hayotga muyassar bo‘lur .
42018031	Iso o‘n ikki shogirdini maxsus chaqirib ularga dedi : “ Biz endi Quddusga yaqinlashib qoldik . Ana o‘sha yerda Inson O‘g‘li to‘g‘risida yozilgan barcha payg‘ambar oyatlari amalga oshadi .
42018032	Uni majusiylarga topshiradilar , Uni masxaralab haqorat qiladilar , Uning yuziga tupuradilar .
42018033	Uni qamchilab o‘ldiradilar . Ammo uchinchi kuni U qayta tiriladi ” .
42018034	Shogirdlar esa bu so‘zlardan hech narsa anglamadilar . Bu so‘zlar ma’nosi ularga sirli edi , aytilganni ular idrok etmadilar .
42018035	Iso Yerixo shahriga kirib kelayotganda , bir ko‘r yo‘l chekkasida sadaqa so‘rab o‘tirar edi .
42018036	Oldidan xaloyiq o‘tib ketayotganini eshitib : — Nima gap ? — deb so‘radi .
42018037	— Nosiralik Iso o‘tyapti , — deb unga xabar qilishdi .
42018038	Shunda ko‘r : — Ey Dovud O‘g‘li Iso , menga rahm qil ! — deb baqirib yubordi .
42018039	Oldinda ketayotganlar esa : — Jim bo‘l ! — deb uni koyib qo‘yishdi . Lekin u yanada kuchliroq hayqira boshladi : — Ey Dovud O‘g‘li , menga rahm qil !
42018040	Shunda Iso to‘xtab , ko‘rni yoniga keltirishlarini buyurdi . Ko‘r kelgach ,
42018041	Iso undan so‘radi : — Sen nima qilishimni istaysan ? — Hazrat , ko‘zlarim ko‘rsin ! — dedi u .
42018042	Iso unga : — Ko‘zlaring ko‘rsin , ishonching seni qutqardi , — dedi .
42018043	Shu zahoti ko‘rning ko‘zlari ko‘ra boshladi . U Xudoga olqishlar aytgancha Isoning ketidan ergashdi . Buni ko‘rgan butun xalq Xudoga hamdu sanolar aytdi .
42019001	Iso Yerixo shahriga kirib , guzarlaridan o‘tib borardi .
42019002	Yo‘lda Zakkay ismli bir odam uchradi ; u soliqchilarning boshlig‘i bo‘lib , juda boy edi .
42019003	U Isoni ko‘rishga , kim ekanligini bilishga oshiqar edi . Biroq bo‘yi pastligi tufayli va xaloyiq ko‘pligidan Uni ko‘rolmadi .
42019004	Isoni ko‘rish uchun oldinga yugurib , bir yovvoyi anjir daraxtiga chiqib oldi . Chunki Iso o‘sha yerdan o‘tishi kerak edi .
42019005	Iso u joyga kelgach , yuqoriga qarab qo‘ydi-da , unga : — Zakkay ! Tezroq pastga tush , Men bugun sening uyingga qo‘nishim kerak , — dedi .
42019006	Zakkay darrov pastga tushdi , Isoni quvonch bilan qarshilab , mehmon qildi .
42019007	Buni ko‘rganlarning hammasi : — U gunohkor odamning uyiga tashrif buyurdi , — deb norozilik bildirishdi .
42019008	Ammo Zakkay Rabbimiz Isoning oldida qo‘l qovushtirib turib , Unga dedi : — Ey Hazrat , mol-mulkimning yarmini kambag‘allarga berib yuboraman . Agar birovning haqini yeb ketgan bo‘lsam , to‘rt barobar ko‘paytirib berganim bo‘lsin .
42019009	Iso unga shunday javob berdi : — Bugun bu uyga najot keldi . Chunki bu odam ham bobomiz Ibrohim o‘g‘lidir .
42019010	Inson O‘g‘li esa adashganni izlab topish va qutqazish uchun kelgan .
42019011	Iso Quddusga yaqinlashib qolgani sababli , Uni tinglayotgan xaloyiq , Xudo Shohligi hozir namoyon bo‘lishi kerak , deb o‘ylar edi . Shunday qilib , Iso O‘z nutqini bir masal bilan davom ettirdi :
42019012	“ Asilzoda bir odam o‘zi uchun saltanat olib kelish uchun uzoq mamlakatga boribdi .
42019013	O‘zining xizmatkorlaridan o‘n nafarini chaqiribdi-yu , ularga o‘n tilladan bo‘lib berib : — Men qaytib kelgunimcha , bu pulni ishlatib turinglar , — deb jo‘nab ketibdi .
42019014	Holbuki , asilzodaning hamshaharlari uni yomon ko‘rishar ekan . Hamshaharlar uning orqasidan elchilar yuborib : — Bu odam bizga podshoh bo‘lishini istamaymiz , — deb ayttiribdilar .
42019015	Bir muddatdan so‘ng u asilzoda saltanat egasi bo‘lib , o‘z vataniga qaytib kelibdi . Bergan aqchalari bilan kim qancha foyda undirganini bilish uchun , xizmatkorlarini yoniga chaqirtiribdi .
42019016	Birinchisi kelib : — Xo‘jayin , sizning tillangiz o‘n tilla undirdi , — debdi .
42019017	Xo‘jayin unga : — Ofarin , sen yaxshi xizmatkor ekansan . Kichik ishda sadoqat ko‘rsatganing uchun o‘nta shahar ustidan hokim bo‘lasan , — debdi .
42019018	Ikkinchisi kelib : — Xo‘jayin , sizning tillangiz besh tilla foyda keltirdi , — debdi .
42019019	Unga ham : — Sen ham besh shaharga hokimlik qilasan , — debdi .
42019020	Uchinchisi kelib : — Xo‘jayin ! Mana sizning tillangiz , men uni ro‘molchaga tugib saqladim .
42019021	Men sizdan qo‘rqdim , siz qattiqqo‘l odamsiz . Siz bermasdan olasiz , ekmasdan o‘rasiz , — debdi .
42019022	Xo‘jayin esa unga debdi : — Ey yomon xizmatkor , og‘zingdan chiqqanini yelkangga yopishtiray ! Mening qattiqqo‘lligimni hamda bermasdan olishimni , ekmasdan o‘rishimni bilarkansan ,
42019023	nega pulimni muomalaga kiritmading ? Shunda men kelib , hech bo‘lmasa foydasini ko‘rardim .
42019024	So‘ng xo‘jayin yonida turganlarga qarab : — Uning qo‘lidan tillani olib , o‘n tillasi borga beringlar , — debdi .
42019025	— Xo‘jayin , uning o‘n tillasi bor-ku ! — deyishibdi ular .
42019026	— Sizlarga rostini aytsam , kimda bor bo‘lsa , unga yana beriladi . Kimda yo‘q bo‘lsa , qo‘lida bor bo‘lgani ham undan tortib olinadi .
42019027	Endi mening podshohlik qilishimni istamagan o‘sha dushmanlarimga kelsak , ularni shu yerga keltiringlar-da , ko‘zim oldida dami tig‘dan o‘tkazinglar ! ”
42019028	Bu so‘zlarni aytib , Iso olg‘a bosgancha Quddus sari yo‘l oldi .
42019029	Zaytun tog‘i etagidagi Baytfagiya bilan Baytaniya qishloqlariga yaqinlashgach , U ikki shogirdini yuborib dedi :
42019030	— Qarshingizdagi qishloqqa boringlar . Qishloqqa kirgach , bog‘lab qo‘yilgan , hozirgacha odam bolasi minmagan xo‘tikni topasizlar . Uni yechib olib kelinglar .
42019031	Agar kimki sizlardan : “ Xo‘tikni nega yechyapsizlar ? ” — deb so‘rab qolsa , “ U Rabbimizga kerak ” , deb aytinglar .
42019032	Shogirdlar jo‘nab , xuddi Isoning aytganini topdilar .
42019033	Xo‘tikni yechayotganlarida uning egalari : — Nega xo‘tikni yechyapsizlar ? — deb so‘rashdi .
42019034	Shogirdlar : — U Rabbimizga kerak , — dedilar .
42019035	Xo‘tikni Isoning oldiga keltirishdi-da , ustiga o‘z kiyimlarini tashlab , Isoni mindirishdi .
42019036	U minib ketayotganida , qolgan shogirdlar kiyimlarini yo‘lga poyandoz qildi .
42019037	Iso endi Zaytun tog‘idan oshib , past tomonga , shaharga qarab yurayotgan ediki , shogirdlar tumonati ko‘rgan barcha mo‘jizalarini eslab xursand bo‘lishdi , ovozlarini baland ko‘tarib , Xudo sha’niga hamdu sanolar ayta boshlashdi :
42019038	“ Xudovand nomidan kelayotgan Podshoh muborak ! Ko‘klarda tinchlik , Arshi A’loda izzat ! ”
42019039	Shunda xaloyiq orasidagi ba’zi farziylar Isoga : — Ustoz , shogirdlaringni jim qil ! — deyishdi .
42019040	U esa ularga javoban : — Sizga aytamanki , agar bular jim bo‘lsa , toshlar chinqirgay ! — dedi .
42019041	Iso Quddusga kiray deganda , shaharni ko‘rib , uning holiga yig‘lab yubordi :
42019042	— Koshki sen hech bo‘lmasa shu kuningda tinchligingga nelar darkor ekanini bilsang edi ! Biroq hozir bu ko‘zlaringdan yashiringandir .
42019043	Boshingga shunday kunlar tushadiki , dushmanlaring atrofingga devor tortib , chor tarafdan qurshagancha siquvga oladilar .
42019044	Seni yer bilan yakson qilib , ko‘ksingdagi farzandlaringni qirg‘in qiladilar . Ilohiy yo‘qlash vaqt-soatini bilmaganing uchun , kulingni ko‘kka sovuradilar .
42019045	Iso ma’badga kirib , ichkarida oldi-sotdi qilayotganlarni quvib chiqara boshladi .
42019046	Ularga shunday dedi : — Tavrotda : “ Mening uyim ibodat uyi bo‘lgay ” , — deb yozilgan . Sizlar esa Xudo uyini qaroqchilar uyasiga aylantirib yuboribsizlar !
42019047	Iso har kun ma’badda ta’lim beradigan bo‘ldi . Oliy ruhoniylar , ulamolar va xalq oqsoqollari esa Uni halok qilish payiga tushdilar .
42019048	Lekin buning chorasini topmadilar , negaki butun xalq Isoni jonu dili bilan tinglar edi .
42020001	O‘sha kunlarning birida Iso ma’badda ta’lim berib , xalqqa Xushxabarni bayon etar edi . Oliy ruhoniylar va ulamolar esa oqsoqollar bilan birga kelib ,
42020002	Isoga savol berishdi : — Bizlarga ayt-chi , Sen bu ishlarni qanday huquq bilan qilyapsan ? Bularni qilish uchun Senga kim vakolat bergan ?
42020003	Iso ularga shunday javob berdi : — Men ham sizlarga bir savol berayin , Menga aytinglar :
42020004	Yahyo payg‘ambar odamlarni suvda tavba qildirish uchun kimdan vakolat olgan edi ? Xudodanmi , insondanmi ?
42020005	Ular esa o‘zaro mulohaza yuritdilar : “ Agar Xudodan desak , U : “ Nega Yahyoga ishonmadingizlar ? ” — deydi .
42020006	Agar insondan desak , butun xalq bizni toshbo‘ron qiladi , chunki xalq Yahyoning payg‘ambarligiga qat’iy ishonadi ” .
42020007	Nihoyat Isoga javoban : — Qayerdanligini bilmaymiz , — dedilar .
42020008	Iso ularga : — Unday bo‘lsa , Men ham bu ishlarni qaysi vakolat bilan qilayotganimni sizga aytmayman , — dedi .
42020009	Iso so‘zini davom ettirib , xalqqa ushbu masalni aytib berdi : “ Bir odam uzumzor yaratib , uni bog‘bonlarga ijaraga berib , o‘zi uzoq vaqtga boshqa mamlakatga ketibdi .
42020010	Hosil chog‘i uzumzor mahsulidan unga berishlari uchun bog‘bonlar oldiga bir xizmatkorini yuboribdi . Lekin bog‘bonlar uni urib , quruq qaytarishibdi .
42020011	Uzumzor egasi yana bir xizmatkorini yuboribdi . Uni ham urib , haqorat qilib , quruq qaytarib yuborishibdi .
42020012	Yana uchinchisini yuborganda , uni ham yarador qilib , quvib chiqarishibdi .
42020013	Shunda uzumzor egasi : — Nima qilsam ekan ? Sevikli o‘g‘limni yubora qolay . Balki uni ko‘rib , insofga kelishar , — debdi .
42020014	Ammo bog‘bonlar uning o‘g‘lini ko‘rishlari bilan o‘zaro muhokamaga tushib : — Bu merosxo‘r-ku ! Uni o‘ldiramiz , merosi bizga qoladi , — deyishibdi-da ,
42020015	o‘g‘lini uzumzordan tashqariga haydab , o‘ldirishibdi . Nachora , uzumzor egasi ularni nima ham qilardi ?
42020016	U kelib boyagi bog‘bonlarni yo‘q qiladi , uzumzorni esa boshqalarga topshiradi ” . Buni eshitganlar : — Xudo ko‘rsatmasin ! — deb yuborishdi .
42020017	Iso esa ularga tikilib , shunday dedi : — U holda , Zaburdagi : “ Binokorlar keraksiz deb tashlagan tosh Naq binoning peshtoqidan o‘rin oldi ” , — degan oyat nimani ifodalaydi ?
42020018	Kimki bu toshga yiqilsa , parchalanib ketadi . Tosh kimning ustiga tushsa , uni ezib yuboradi .
42020019	Iso bu masalni ularga qarata aytganini oliy ruhoniylar bilan ulamolar payqab , shu onda Unga qo‘l uzatmoqchi bo‘ldilar , lekin xalqdan hayiqdilar .
42020020	Isoni zimdan kuzatib , Uning oldiga o‘zlarini mo‘min-qobil kishilardek ko‘rsatuvchi iskovuchlarni yubordilar . Aytadigan biron nojo‘ya so‘zi uchun Uni tuzoqqa ilintirish va shu yo‘sin hokimning qo‘li va hukmiga topshirish niyatlari bor edi .
42020021	Ular Isodan so‘radilar : — Ustoz ! Biz bilamizki , Sen haqiqatgo‘ysan , to‘g‘ri ta’lim berasan , hech kimga yuz-xotir qilmasdan Xudoning haqiqiy yo‘lini o‘rgatmoqdasan .
42020022	Bizga ayt-chi , Qaysarga qaramlik solig‘i to‘lashimiz dinga muvofiqmi , yo‘qmi ?
42020023	Iso ularning makkorligini anglab : — [ Nega Meni sinab ko‘rmoqchisizlar ? ]
42020024	Qani , Menga bir dinor ko‘rsatinglar ! Bu tangadagi surat va yozuv kimniki ? — dedi . — Qaysarniki , — javob berdi ular .
42020025	Iso : — Unday bo‘lsa , Qaysarning haqini Qaysarga , Xudoning haqini Xudoga beringlar , — dedi .
42020026	Shunday qilib , xalq oldida aytgan bironta so‘zi uchun ham Isoni tuzoqqa tushirolmadilar . Uning javobidan hayron bo‘lib , lol qoldilar .
42020027	O‘shanda qayta tirilish bo‘lishini inkor etadigan sadduqiylardan ba’zilari kelib , Isoga savol berdilar :
42020028	— Ey Ustoz ! Muso payg‘ambarimiz shunday yozib qoldirgan : “ Agar xotini bor odam farzandsiz qazo qilsa , ukasi uning xotinini olib , o‘z akasiga avlod tiklasin ” .
42020029	Xo‘sh , yetti aka-uka bor edi . Birinchisi uylanib , bolasiz o‘tib ketdi .
42020030	Ikkinchisi ham o‘sha xotinni olib , o‘ldi .
42020031	Shuningdek , uchinchisi ham , hatto yettinchisigacha hammasi ham o‘sha xotinni olib , farzand ko‘rmay o‘lib ketdilar .
42020032	Hammasidan keyin xotin ham o‘ldi .
42020033	Xo‘sh , qiyomatda u qaysi birining xotini bo‘ladi ekan ? Chunki u yettoviga ham xotinlik qilgan edi-ku .
42020034	Iso ularga javoban dedi : — Bu dunyoning bolalari uylanadilar va erga tegadilar .
42020035	Lekin u dunyoga ketganlar hamda tirilishga sazovor bo‘lganlar uylanmaydilar ham , erga tegmaydilar ham .
42020036	Ular endi o‘lim ko‘rmaydilar . Ular farishtalar bilan teng bo‘lib , qiyomat ahli sifatida Xudoning bolalari bo‘ladilar .
42020037	Muso payg‘ambarning o‘zi ham yonayotgan buta to‘g‘risidagi oyatda Xudovandni “ Ibrohimning Xudosi , Is’hoqning Xudosi va Yoqubning Xudosi ” deb atab , o‘liklarning tirilishiga ishora qilgan edi .
42020038	Zotan Xudo o‘liklarning emas , tiriklarning Xudosidir . Unga nisbatan hamma tirikdir .
42020039	Shunda ulamolardan ba’zilari : — Ustoz , Sen yaxshi so‘zlading , — dedilar .
42020040	Va Isodan yana biron gap so‘rashga botinolmadilar .
42020041	Iso ularga dedi : “ Nega Masihni Dovudning o‘g‘li deyishadi ?
42020042	Mana , Dovudning o‘zi Zabur kitobida nima degan :
42020043	“ Xudovand mening Rabbimga aytdi : Yovlaringni oyoqlaring ostiga yiqitmagunimcha , Sen Mening o‘ng tomonimda o‘ltirib turgin ” .
42020044	Demak , Dovud Masihni Rabbim deb atagan bo‘lsa , qanday qilib Masih Dovudning o‘g‘li bo‘ladi ? ”
42020045	Butun xaloyiq tinglab turganda , Iso o‘z shogirdlariga burilib dedi :
42020046	“ Uzun kiyimlar kiyib yurishni va xalq yig‘inlarida alik olishni sevadigan , ibodatxonalarda yuqori o‘rinni olish va ziyofatlarda to‘rda o‘tirishni yaxshi ko‘radigan ulamolardan ehtiyot bo‘linglar !
42020047	Ular bevalarning uy-joylarini shilib , xo‘ja ko‘rsinga uzoq duo o‘qiydilar . Ana bundaylar og‘irroq jazoga mubtalo bo‘lg‘usidir ” .
42021001	Iso ma’badning sadaqa qutisiga nazar solib , xayr-ehson tashlab turgan boy odamlarni ko‘rdi .
42021002	Shuningdek , ikki tiyin tashlagan bir kambag‘al beva ayolni ham ko‘rdi .
42021003	Shunda Iso dedi : “ Sizlarga chinini aytayin , bu kambag‘al beva hammadan ko‘proq ehson berdi .
42021004	Chunki bularning barisi o‘zlarining ortiqcha pullaridan xudoyi qildi . Ammo bu ayol kamchiligiga qaramasdan , o‘zining bor-yo‘g‘ini tashladi ” .
42021005	Ba’zi kishilar ma’badning naqadar go‘zal toshlar va baxshidalar bilan bezatilgani to‘g‘risida so‘zlashar edilar . Iso esa dedi :
42021006	— Shunday kunlar keladiki , siz shu yerda ko‘rib turgan binolardan biror g‘isht butun qolmaydi , hammasi vayron bo‘ladi .
42021007	Ular Isodan so‘radilar : — Ustoz , bu ishlar qachon yuz beradi ? Bularning sodir bo‘lajagini qanday alomatdan bilmoq mumkin ?
42021008	Iso dedi : — Yo‘ldan ozmaslik uchun ehtiyot bo‘linglar ! Zero ko‘plar “ Bu Menman ” va “ Vaqt yaqin ” , deb Mening nomim ostida keladilar . Ularning orqasidan bormanglar .
42021009	Urush va isyonlardan darak topganda cho‘chimanglar . Chunki bular avvaldan bo‘lib o‘tishi kerak , lekin darhol so‘nggi nihoya kelmaydi .
42021010	Keyin Iso davom etib ularga dedi : “ Xalq xalqqa qarshi , podshohlik podshohlikka qarshi ko‘tariladi .
42021011	Ayrim joylarda shiddatli zilzilalar , qahatchiliklar , o‘latlar bo‘ladi . Vahimali hodisalar sodir bo‘lib , osmonda ajib g‘aroyibotlar yuz beradi .
42021012	Lekin bularning hammasidan burun sizlarni iskanjaga olib , quvg‘in qiladilar , diniy hay’atlarga topshirib , zindonlarga tashlaydilar . Mening nomim tufayli sizlarni podshohlar va hokimlar oldiga olib boradilar .
42021013	Shunda siz fursatdan foydalanib , Men haqda shohidlik qilasizlar .
42021014	O‘zimizni qanday himoya qilamiz , deb oldindan qayg‘urmaslikni yuragingizga tugib olinglar .
42021015	Chunki Men sizlarni og‘zi botir qilib , shunday hikmat beramanki , sizlarga qarshi chiqqanlardan birortasi ham fikringizni inkor etolmay , gapsiz-so‘zsiz qoladilar .
42021016	Hatto ota-ona , aka-uka , qarindosh-urug‘ , yor-birodarlaringiz sizni tutib berishadi , ba’zilaringizni esa o‘limga topshirishadi .
42021017	Mening nomim tufayli hamma sizdan nafratlanadi .
42021018	Biroq boshingizdan bir tola soch ham nobud bo‘lmaydi .
42021019	Sabr-bardosh bilan joningizni saqlab qolasiz ” .
42021020	“ Quddusni qo‘shinlar qurshab olganini ko‘rganda bilingki , shaharning xarob bo‘lish vaqti yaqinlashgan .
42021021	O‘shanda Yahudiyada bo‘lganlar tog‘larga qochsin , shaharning ichida bo‘lganlar undan chiqsin , atrof-tevarakda bo‘lganlar shaharga aslo kirmasin .
42021022	Chunki bu kunlar — barcha oyatlar bajo bo‘lg‘usi intiqom kunlari bo‘ladi .
42021023	U kunlarda homilador va emizuvchi ayollarning holiga voy ! Chunki yer yuzini katta musibat chulg‘ab olib , bu xalqning boshiga qahr-g‘azab yog‘adi .
42021024	Ular qilich damidan o‘tkazilib , barcha ellarga asir qilib olib ketiladilar . Yot xalqlarning davroni tugamaguncha , Quddus yot xalqlar tomonidan oyoq osti qilinadi ” .
42021025	“ Quyosh , oy va yulduzlarda ajoyib alomatlar paydo bo‘ladi . Dengiz shovullab-jo‘shib to‘lqinlangan sari , yer yuzidagi xalqlar esankirab , ma’yuslikka tushadilar .
42021026	Odamlar jahonga kelayotgan musibatlarni kutib , qo‘rquvdan ado bo‘ladilar . Chunki o‘shanda samoviy kuchlar larzaga keladi .
42021027	Nihoyat , bulut ichida , buyuk qudrat va ulug‘vorlik ila kelayotgan Inson O‘g‘lini ko‘radilar .
42021028	Bu voqealar ro‘y bera boshlaganda , endi xalos bo‘lish vaqt-soatingiz yaqinlashganini bilib , qomatingizni g‘oz tutib bosh ko‘taringlar ” .
42021029	Iso ularga bir masalni aytib berdi : “ Anjir daraxtiga va daraxtning boshqa turlariga qaranglar :
42021030	ular yaproq yozayotganini ko‘rib , yoz kelib qolganini o‘zingiz ham anglaysiz .
42021031	Xuddi shunga o‘xshab , boyagi ishlarning sodir bo‘layotganini ko‘rganingizda bilingki , Xudoning Shohligi juda yaqindir .
42021032	Sizlarga chinini aytayin , bu nasl o‘tmasdanoq , bularning hammasi sodir bo‘lajak .
42021033	Yeru osmon bitar , lekin Mening so‘zlarim bitmas .
42021034	O‘zingizni ehtiyot qiling ! Aysh qilib , kayf surib , hayotning tashvishlari ostida bo‘g‘ilib , yuraklaringizni yog‘ bosmasin , tag‘in u kun nogahon boshga tushib sizni to‘rga ilintirmasin !
42021035	Chunki u kun yer yuzida yashovchi har bir kishini bosib olajak .
42021036	Shu sababdan doim hushyor bo‘linglar . Yuz berguvchi bu musibatlardan omon qolishga kuch topib , Inson O‘g‘li oldida turishga munosib bo‘lmoq uchun doimo ibodat qilinglar ” .
42021037	Iso kunduzi ma’badda ta’lim berar , tunlarini esa shahardan chiqib , Zaytun tog‘ida o‘tkazar edi .
42021038	Barcha xalq Isoni tinglamoq uchun ertalabdan ma’badga , Uning huzuriga oqib kelar edi .
42022001	Xamirturushsiz non yopiladigan Fisih bayrami yaqinlashayotgan edi .
42022002	Oliy ruhoniylar bilan ulamolar xalqdan qo‘rqib , Isoni oradan ko‘tarish chorasini izlardilar .
42022003	Shunda o‘n ikki havoriydan biri — Yahudo Ishqariyotning ichiga shayton kirib oldi .
42022004	Yahudo borib , oliy ruhoniylar va ma’bad mirshabboshilari bilan Isoni qanday qo‘lga tushirish to‘g‘risida maslahatlashib oldi .
42022005	Ular sevinib , unga pul berishga ahd qildilar .
42022006	Yahudo bunga rozilik berdi va Isoni xalq ko‘zidan yashirincha ularning qo‘liga tutib berish uchun qulay payt izlaydigan bo‘ldi .
42022007	Xamirturushsiz non yeyiladigan va qurbonlik qo‘zi so‘yiladigan Fisih bayramining qutlug‘ kuni keldi .
42022008	Iso Butrus bilan Yuhannoni yuborib : — Boringlar , Fisih bayrami taomini yeyishimiz uchun tayyorgarlik ko‘ringlar , — dedi .
42022009	Ular Isodan so‘radi : — Qayerda tayyorlashimizni buyurasan ?
42022010	Iso ularga dedi : — Xo‘sh , shaharga kirishingizda ko‘zada suv ko‘tarib ketayotgan bir odam uchraydi . Ortidan u kiradigan uyga ergashib kiring
42022011	va uy egasiga shunday denglar : “ Ustoz sendan : Shogirdlarim bilan Fisih bayram taomini yeydigan xona qayerda , deb so‘rayotir ” .
42022012	Shunda u sizga to‘shalgan katta boloxonani ko‘rsatadi . O‘sha yerda hozirlik ko‘ringlar .
42022013	Shogirdlar borib , xuddi Isoning aytganini topdilar va Fisih taomini tayyorlab qo‘ydilar .
42022014	Ziyofat vaqti yetgach , Iso o‘n ikkala havoriy bilan birga dasturxon atrofida joy oldi
42022015	va ularga dedi : — Men azob chekmasimdan avval bu Fisih taomini sizlar bilan birga yeyishni juda ham orzu qilgandim .
42022016	Sizlarga aytib qo‘yay : bu taom Xudo Shohligida to‘la ma’nosini topmaguncha , Men uni boshqa yemayman .
42022017	Keyin Iso kosani olib , shukrona duosini aytib dedi : — Buni olinglar , o‘zaro bo‘lishinglar .
42022018	Sizlarga aytib qo‘yay : Xudoning Shohligi amalga oshmaguncha , Men uzum ichkiligini boshqa ichmayman .
42022019	So‘ngra nonni oldi , shukrona duosini aytib sindirdi va shogirdlariga berib : — Bu sizlar uchun fido bo‘layotgan Mening tanamdir . Meni eslab turish uchun shunday qilinglar , — dedi .
42022020	Ovqatlanib bo‘lishgach , Iso yana bir bor kosani olib , shunday dedi : — Bu kosa Xudo odamzod ila tuzgan Yangi Ahdni bildiradi . Bu ahd Mening sizlar uchun to‘kayotgan qonim evaziga kuchga kiradi .
42022021	Biroq , Menga xiyonat qiluvchining qo‘li ham Men bilan bir dasturxonga cho‘zilmoqda .
42022022	Ha , Inson O‘g‘li taqdirida bo‘lgan yo‘ldan ketib boradir . Ammo Unga xiyonat qilguchi kishining holiga voy !
42022023	— Kim ekan ichimizda bu ishni qiladigan ? — deya havoriylar o‘zaro surishtira boshladilar .
42022024	Havoriylar orasida , bizdan kim eng buyuk deb hisoblanmog‘i kerak , degan masala haqida tortishuv ham yuz berdi .
42022025	Iso ularga dedi : “ El-yurt podshohlari o‘z xalqlari ustidan hukmronlik qiladilar . Elni boshqaruvchilar olihimmat deb olqishlanadilar .
42022026	Sizlar esa bunday bo‘lmanglar . Aksincha , ichingizda kim katta bo‘lsa , eng kichikday bo‘lsin . Kim rahbar bo‘lsa , xizmatkordek bo‘lsin .
42022027	Qay biri ulug‘dir — dasturxonga o‘tirganmi , yoki xizmat qilib turganmi ? Dasturxonga o‘tirgan emasmi ? Men esa orangizda bamisoli xizmatkordirman .
42022028	Sinov chog‘larimda Men bilan birga dosh berganlar sizlar bo‘ldingiz .
42022029	Shu sababdan , Otam Menga vasiyat qilgani kabi , Men ham sizga Shohlikni vasiyat qilaman .
42022030	Siz Mening Shohligim dasturxonida o‘tirib yeb-ichasizlar , taxtlarga o‘tirib , Isroilning o‘n ikki qabilasi ustidan hukmronlik qilasizlar ” .
42022031	Rabbimiz Iso yana dedi : — Simun , Simun ! Mana , shayton sizlarni bug‘doy kabi g‘alvirdan o‘tkazishga izn so‘radi .
42022032	Biroq Men , imondan toymagil , deya sen uchun ibodat qildim . Sen bir kun qaytib kelganingda , birodarlaring imonini mustahkamla .
42022033	Simun Isoga javoban : — Rabbiy ! Men Sen bilan zindonga ham , o‘limga ham borishga tayyorman ! — dedi .
42022034	Iso dedi : — Senga shuni aytayin , Butrus , bugun xo‘roz qichqirmasdan avvaloq sen Meni tanishdan uch marta tonasan .
42022035	Iso shogirdlariga dedi : — Men sizlarni hamyonsiz , to‘rvasiz , choriqsiz yuborganimda , biron narsada kamchiligingiz bormidi ? — Hech narsada ! — javob berdi ular .
42022036	Iso ularga shunday dedi : — Biroq endi kimning hamyoni bo‘lsa , o‘zi bilan olsin . Kimning to‘rvasi bo‘lsa , yonida ko‘tarib yursin . Bo‘lmasa , kiyimini sotib qilichga almashtirsin .
42022037	Sizlarga aytib qo‘yay : Tavrotdagi “ U jinoyatchilar qatorida turdi ” , — degan oyat Menda amalga oshmog‘i lozim . Chindan ham , Men to‘g‘rimda yozilgan barcha oyatlar bajo bo‘lmoqda .
42022038	Shogirdlar : — Rabbiy , ana bu yerda ikkita qilich bor ! — deyishdi . — Bas ! — dedi Iso .
42022039	Iso u yerdan jo‘nab , odati bo‘yicha Zaytun tog‘iga chiqib ketdi . Shogirdlari ham Uning orqasidan ketdilar .
42022040	Bu yerga kelganda , Iso ularga : — Vasvasaga tushmaslik uchun ibodat qila turinglar , — dedi .
42022041	O‘zi ulardan bir tosh otar masofacha nari bordi-da , tiz cho‘kib ibodat qila boshladi :
42022042	— Ey Ota , koshki bu zaqqum kosani Mendan o‘tkazib yuborsang ! Lekin Men aytgandek emas , Sen aytgandek bo‘lsin .
42022043	Shu orada osmondan bir farishta Isoga zohir bo‘lib , Uni quvvatlab turdi .
42022044	U jon ilinjida yanada hafsala bilan ibodat qildi . Undan chiqqan ter esa yerga tomayotgan qon tomchilariga o‘xshar edi .
42022045	Ibodatdan turib , Iso shogirdlari yoniga keldi . Ularni qayg‘udan uxlab yotgan holda ko‘rdi .
42022046	Ularga : — Nega uxlab yotibsizlar ? Qani turinglar , vasvasaga tushmaslik uchun ibodat qila turinglar , — dedi .
42022047	Iso hali bularni gapirib bo‘lmasdan , bir olomon ko‘zga ko‘rindi . O‘n ikki havoriydan Yahudo ismlisi oldinda kelayotib , Isoga yaqinlashdi-da , Uni o‘pishga chog‘landi . [ Chunki u : “ Men kimni o‘psam , U O‘sha kishidir ” , deb eshlariga aytib qo‘ygan edi . ]
42022048	Iso unga : — Yahudo , sen Inson O‘g‘liga o‘pish bilan xiyonat qilyapsanmi ? — dedi .
42022049	Isoning yonidagilar voqea qayoqqa yo‘nalayotganini payqab : — Rabbiy , qilichni ishga solaylikmi ? — deyishdi .
42022050	Ulardan biri esa oliy ruhoniyning qarolini bir urib , o‘ng qulog‘ini uzib tushirdi .
42022051	Shunda Iso : — Qo‘yinglar , bas ! — dedi-da , qarolning qulog‘iga qo‘l tegizib uni asl holiga qaytardi .
42022052	So‘ng O‘ziga ro‘para bo‘lgan oliy ruhoniylar , ma’bad mirshabboshilari va oqsoqollar tomon qayrilib , dedi : — Sizlar xuddi qaroqchining payiga tushgandek qilichu tayoq bilan Meni olgani kelibsizlar !
42022053	Lekin har kuni sizlar bilan birga ma’badda bo‘lganimda Menga qo‘l tegizmadinglar . Biroq endi zamon sizniki , endi zulumot hukmron .
42022054	Isoni ushlab , bosh oliy ruhoniyning uyiga olib bordilar . Butrus esa uzoqdan ularga ergashib keldi .
42022055	Hovlining o‘rtasida olov yoqib birga o‘tirishganda , Butrus ham u kishilarning orasiga o‘tirdi .
42022056	Bir oqsoch Butrusning olov yonida o‘tirganini ko‘rib , unga tikilib qaradi-da : — Bu odam ham U bilan birga bo‘lgan ! — dedi .
42022057	Lekin Butrus u ayolga : — Ey singlim , men Uni tanimayman ! — deb inkor etdi .
42022058	Bir ozdan keyin boshqa bir odam Butrusni ko‘rib : — Sen ham ulardan birisan-ku ! — dedi . Lekin Butrus unga ham : — Ey birodar , men ulardan emasman ! — dedi .
42022059	Biron soat o‘tgandan so‘ng yana kimdir : — Haqiqatan bu odam ham U bilan birga bo‘lgan , asli u ham jalilalik , — dedi komil ishonch bilan .
42022060	Lekin Butrus : — Birodar , o‘zi nima deyapsan ? — dedi unga ham . Shu zahoti , u gapini tugatmasdanoq , xo‘roz qichqirdi .
42022061	Rabbimiz Iso Butrusga qayrilib , unga ko‘zini tikdi . Shunda Butrus Rabbimizning unga : “ Bugun xo‘roz qichqirmasdan , sen Mendan uch marta tonasan ” , — degan so‘zini esladi .
42022062	Va tashqariga chiqib , achchiq-achchiq yig‘ladi .
42022063	Isoni ushlab turgan odamlar esa Uni haqoratlab ura boshladilar .
42022064	Uning ko‘zlarini bog‘lab , yuziga shapaloqlar tortib : — Qani karomatingni ko‘rsat-chi , Seni kim uryapti ekan ? — deb so‘rashdi Undan .
42022065	Yana ancha kufr so‘zlar bilan Uni tahqirladilar .
42022066	Tong otgach , xalq oqsoqollari va oliy ruhoniylar bilan ulamolar to‘planib , Isoni o‘zlarining Oliy Kengashi o‘tkaziluvchi mashvaratxonalariga keltirdilar .
42022067	— Sen Masihmisan ? Bizlarga ochig‘ini ayt ! — deyishdi Uni so‘roq qilib . Iso ularga shundoq dedi : — Sizlarga aytsam , ishonmaysizlar .
42022068	Sizlarga savol bersam , javob bermaysiz , Meni ozod ham qilmaysizlar .
42022069	Biroq bundan buyon Inson O‘g‘li Qodir Tangrining o‘ng tomonida o‘ltirajak .
42022070	Shunda hamma birdaniga : — Demak , Sen Xudoning O‘g‘limisan ? — deb so‘rashdi . — O‘sha Men ekanimni o‘zingiz aytdingizlar , — dedi ularga Iso .
42022071	Shunda ular : — Bizga yana qanday guvohlik kerak ? O‘z og‘zidan o‘zimiz eshitdik , axir ! — deyishdi .
42023001	Butun Kengash a’zolari turib , Isoni Pilatning oldiga keltirdilar .
42023002	Ular ayblovni boshlab : — Biz bu Odam xalqimizni yo‘ldan ozdirayotganini aniqladik . U Qaysarga soliq to‘lashni man etib , O‘zini O‘zi Masih , ya’ni podshoh deb aytmoqda , — dedilar .
42023003	Pilat Isodan : — Sen yahudiylarning Podshohimisan ? — deb so‘radi . Iso unga javob berib : — O‘zing aytyapsan , — dedi .
42023004	Pilat oliy ruhoniylarga va xalq yig‘iniga xitoban : — Men bu Odamda hech qanday ayb ko‘rayotganim yo‘q , — dedi .
42023005	Lekin ular qattiq turib : — Jaliladan tortib shu yergacha — butun Yahudiya bo‘ylab ta’limotini yoyib , xalqni g‘alayonga solmoqda , — dedilar .
42023006	Pilat Jalila so‘zini eshitgach : — Bu Odam jalilalikmi ? — deb so‘radi .
42023007	Isoning Hirod hukumati doirasidan ekanini bilgach , Uni shu kunlarda Quddusda turgan Hirodning qoshiga yubordi .
42023008	Hirod Isoni ko‘rib juda kayfi chog‘ bo‘ldi . Chunki U haqda xabardor bo‘lib , anchadan beri Uni ko‘rmoqchi bo‘lgan , U qilgan biron-bir mo‘jizani o‘z ko‘zi bilan ko‘rishni umid qilib yurgan edi .
42023009	Shunday qilib , Unga ancha savollar berdi . Biroq Iso unga hech bir javob qaytarmadi .
42023010	Atrofda turgan oliy ruhoniylar va ulamolar esa Uni shiddat bilan qoraladilar .
42023011	Hirodning o‘zi ham askarlari bilan birga Isoni kamsitib masxara qildi-da , Unga shohona chopon kiydirib , Pilatning oldiga qaytarib yubordi .
42023012	Bu hodisadan avval bir-biriga adovatda bo‘lgan Hirod va Pilat o‘sha kuni do‘stlashdilar .
42023013	Pilat esa oliy ruhoniylar , boshliqlar va xalqni bir yerga chaqirib ,
42023014	ularga dedi : — Sizlar bu Odamni xalqni yo‘ldan ozdirishda ayblab oldimga olib keldinglar . Ammo men Uni o‘z ko‘zlaringiz oldida tekshirib ko‘rsam-da , sizlar qo‘yayotgan ayblarning birontasini ham Undan topmadim .
42023015	Men Uni Hirodning oldiga yubordim , Hirod ham hech nima topolmadi . Xullas , Unda o‘limga loyiq biror-bir ayb topilmadi .
42023016	Binobarin , Uni bir kaltaklab bo‘shatib yuboraman .
42023017	[ Pilat ayni har bayramda bir mahbusni ozod qilishiga to‘g‘ri kelar edi . ]
42023018	Xaloyiq esa bir og‘izdan : — Unga o‘lim ! Bizlarga Barabbani chiqarib yubor ! — deb baqira ketishdi .
42023019	Barabba esa shaharda yuz bergan isyonga aralashib qotillik qilganligidan zindonga tashlangan edi .
42023020	Pilat Isoni bo‘shatib yubormoqchi bo‘lib , yana bir bor xaloyiqqa xitob etdi .
42023021	Lekin ular : — Uni xochga mixlab qo‘y ! Xochga ! — deb qichqirdilar .
42023022	Pilat uchinchi marta ularga xitoban : — U axir nima yomonlik qildi ? Men Unda o‘limga loyiq biror-bir ayb topganim yo‘q . Shunday ekan , men Uni bir kaltaklab bo‘shatib yuborayin , — dedi .
42023023	Biroq ular ovozlari boricha qichqirishda davom etib , Isoni xochga mixlashni qattiq turib talab qildilar . Nihoyat xaloyiq va oliy ruhoniylarning baqiriq-chaqiriqlari ustun keldi
42023024	va Pilat ularning talabiga ko‘ndi .
42023025	Ular so‘rab turgan , isyonchiligi va qotilligi uchun zindonga solingan odamni ozodlikka chiqarib , Isoni esa ularning ixtiyoriga topshirdi .
42023026	Isoni olib chiqayotganlarida , daladan kelayotgan Simun ismli kirineyalik bir odamni ushlashdi-da , Isoning orqasidan ko‘tarib borish uchun xochni unga yuklashdi .
42023027	Juda ko‘p xaloyiq , jumladan Isoga yig‘i qilib ko‘ksiga urayotgan talay xotin-qizlar Uning orqasidan ergashib bordi .
42023028	Iso ularga qarab : — Ey Quddus qizlari ! — dedi . — Men uchun yig‘lamanglar , aksincha , o‘zingiz va bolalaringiz uchun yig‘langlar .
42023029	Zero shunday kunlar keladiki : “ Tug‘magan ayollar , bepusht qorinlar , bola emizmagan ko‘kraklar baxtlidir ” , — deb aytishadi .
42023030	O‘shanda tog‘larga : “ Ustimizga qulang ! ” , tepaliklarga esa : “ Bizni bosib qoling ! ” — deb aytishadi .
42023031	Yam-yashil og‘ochga bunday qilishsa , qurigan og‘ochga ne qilishar ekan ?
42023032	Iso bilan birga ikki jinoyatchini ham o‘limga olib bordilar .
42023033	Boshsuyagi degan joyga kelganlarida , Isoni hamda o‘ng va so‘l tomonida ikkala jinoyatchini xochga mixlab qo‘ydilar .
42023034	Iso : — Ey Ota ! Ularni kechirgin , ular nima qilayotganini bilmaydilar , — der edi . Askarlar qur’a tashlab , Isoning kiyimlarini bo‘lib ola boshladilar .
42023035	Xaloyiq tomosha qilib turdi . Ular bilan birga boshliqlar ham Isoning ustidan hiringlashib : — Boshqalarni qutqarar edi . Modomiki U Xudoning arzandasi — Masih ekan , qani O‘zini O‘zi qutqarsin-chi ! — deyishardi .
42023036	Askarlar ham Unga sirka ichirgani yaqinlashib :
42023037	— Agar Sen yahudiylarning Podshohi bo‘lsang , O‘z-o‘zingni qutqar-chi ! — dedilar istehzo bilan .
42023038	Isoning boshi uzra [ yunon , lotin va ibriy tillarida ] “ Yahudiylarning Podshohi budir ” — degan yozuv bor edi .
42023039	Osilgan jinoyatchilardan biri : — Agar Sen Masih bo‘lsang , qani O‘zingni va bizlarni ham qutqar , — deb Isoni kufr etdi .
42023040	Ikkinchisi esa unga ta’na qilib : — Sen ham ayni jazoga mahkum bo‘lib , Xudodan qo‘rqmaysanmi ?
42023041	Mana bizlar qilmishimizga yarasha odilona jazo oldik . U esa hech qanday yomonlik qilgani yo‘q , — dedi .
42023042	Keyin Isoga : — Yo Rabbiy , Shohligingga kirganingda meni eslagin ! — dedi .
42023043	Iso unga dedi : — Senga chindan aytamanki , bugunning o‘zida sen Men bilan birga jannatda bo‘lasan .
42023044	Tush chamasida quyosh qorayib , butun yerni soat uchgacha davomli zulmat qopladi .
42023045	Ma’baddagi parda o‘rtasidan yirtilib ketdi .
42023046	Iso baland ovoz bilan faryod qildi : — Ota ! Ruhimni Sening qo‘llaringga topshiryapman . Shunday dedi-da , jon taslim qildi .
42023047	Voqeani ko‘rib turgan yuzboshi Xudoni ulug‘lab : — Haqiqatan ham , bu solih Odam ekan , — dedi .
42023048	Tomoshaga to‘plangan butun xaloyiq sodir bo‘lgan voqealarni ko‘rib , ko‘ksiga ura-ura qaytib ketdi .
42023049	Isoni bilganlarning bari , shu jumladan , Jaliladan Unga ergashib kelgan ayollar uzoqda turgancha , bu hodisotni kuzatdilar .
42023050	Kengash a’zolaridan Yusuf ismli yaxshi va solih bir kishi bor edi .
42023051	U yahudiylarning Arimateya shahridan bo‘lib , Xudo Shohligiga ko‘z tikib yurar edi . U Kengashning qarorida ham , ishida ham ishtirok etmagan edi .
42023052	Yusuf Pilatning oldiga borib Isoning jasadini so‘radi .
42023053	So‘ng Uni xochdan tushirib olib kafanladi va qoyada o‘yilgan , hali ichiga kimsa qo‘yilmagan bir qabrga qo‘ydi .
42023054	U kun juma bo‘lib , dam olish vaqti boshlanishiga sal qolgan edi .
42023055	Jaliladan Iso bilan birga kelgan ayollar ham ergashib borib , qabrni va Jasad qanday qo‘yilganini ko‘rdilar .
42023056	Qaytib kelganlaridan so‘ng , atirlar va xushbo‘y yog‘lar tayyorladilar . Shanba kuni esa ilohiy amr bo‘yicha orom oldilar .
42024001	Yakshanba kuni erta tongda ayollar tayyorlab qo‘ygan atirlarini olib qabrga keldilar . [ Ular bilan birga boshqa bir necha ayollar ham bor edi . ]
42024002	Ular qabr og‘zidagi toshni ag‘darilgan holda ko‘rdilar .
42024003	Ichkariga kirib , Rabbimiz Iso jasadini topmadilar .
42024004	Ular bundan gangib turganda , birdan oldilarida yaltiroq kiyim kiygan ikki zot paydo bo‘ldi .
42024005	Ayollar vahimadan boshlarini yerga egib turishdi . U zotlar ularga : — Nega siz tirikni o‘liklar orasidan izlayapsizlar ? — deyishdi .
42024006	— U bu yerda yo‘q , U qaytadan tirilib ketdi . Hali Jalilada ekanidayoq aytganlarini eslangiz .
42024007	U sizga : “ Inson O‘g‘li gunohkor odamlar qo‘liga tutib berilajak , xochga mixlanajak , uchinchi kuni esa qaytadan tirilajak ” , — degan edi-ku .
42024008	Ayollar Isoning bu so‘zlarini esladilar .
42024009	Qabrdan qaytib borib , bu haqda o‘n bir havoriyga va bo‘lak barchaga ma’lum qildilar .
42024010	Havoriylarga bu xabarni yetkazganlar — magdalalik Maryam , Yo‘anna , Yoqubning onasi Maryam va ular bilan birga bo‘lgan boshqa ayollar edi .
42024011	Biroq bu so‘zlar havoriylarga quruq gap tuyulib , ayollarga ishonmadilar .
42024012	Butrus esa o‘rnidan turib , qabr tomon yugurdi . Ichkariga engashib qarab , u yerda faqat kafanning o‘zinigina ko‘rdi . Yuz bergan voqeadan hayratga tushib , ortiga qaytdi .
42024013	Xuddi shu kuni shogirdlardan ikkisi Quddusdan bir tosh uzoqlikdagi Yommaus degan qishloqqa borishar edi .
42024014	Ro‘y bergan bu hodisotlardan o‘zaro gaplashib ketdilar .
42024015	O‘zaro so‘zlashib va bahslashib borishar ekan , Isoning O‘zi ularga yaqinlashib , hamrohlik qildi .
42024016	Lekin ularning ko‘zlari Uni tanimoqqa ojiz edi .
42024017	Iso ulardan : — Sizlar o‘zaro nimalar haqida tortishib boryapsiz ? Nega yuzingiz g‘amgin ? — deb so‘radi .
42024018	Shogirdlardan Kleopa degani Unga javob berdi : — Nahotki Quddusga kelganlar orasida shu kunlarda bu yerda sodir bo‘lgan hodisalardan bir O‘zing bexabar bo‘lsang ?
42024019	— Qaysi hodisalar ? — so‘radi Iso . — Xudo va butun xalqning oldida qudratli ishi va so‘zi bilan tanilgan nosiralik Iso payg‘ambar haqidagi hodisalar-da , — deyishdi Unga .
42024020	— Bizning oliy ruhoniylar bilan boshliqlarimiz o‘lim jazosini talab qilib , Uni xochga mixlatdilar .
42024021	Biz Uni Isroilni xalos qiladigan Najotkor deb o‘ylab , umidvor bo‘lgandik . Buning ustiga-ustak , bu hodisalar sodir bo‘lganiga bugun uchinchi kun bo‘ldiki ,
42024022	bizning ayrim ayollarimiz bizni hayratda qoldirishdi . Ular erta bilan qabrga borib ,
42024023	Uning jasadini topolmay kelishdi . Ular hatto : farishtalarni ko‘rdik , deb aytishdi . Farishtalar ularga : “ Iso tirik ” , — deyishibdi .
42024024	Shunda oramizdan ba’zi odamlar qabrga borib , xuddi ayollar aytganlarining shohidi bo‘lishibdi , Isoning O‘zini esa ko‘rishmabdi .
42024025	Iso ularga : — Ey farosatsizlar ! Barcha payg‘ambar so‘zlariga ishonchi sust odamlar !
42024026	Masih O‘z ulug‘vorligiga erishmoq uchun shu azoblarni boshdan kechirmog‘i kerakmasmidi ? — dedi .
42024027	Shunday qilib , Iso Muso payg‘ambardan tortib , barcha payg‘ambar kitoblarida O‘zi haqida yozilgan oyatlarning hammasini ularga tushuntira boshladi .
42024028	Nihoyat , o‘sha borayotgan qishloqqa yaqinlashdilar . Iso O‘zini yo‘li davom etadigan qilib ko‘rsatdi .
42024029	Lekin ular Unga : — Biz bilan birga qol , chunki kun botay deb qoldi , endi kech kira boshladi , — deb Uni qistashdi . Iso ular bilan birga qolgani ichkariga kirdi .
42024030	Ular bilan birga dasturxon yonida o‘tirganda , nonni olib shukrona duosini aytdi va nonni sindirib ularga berdi .
42024031	Shundagina ularning ko‘zlari ochilib , Uni tanib qolishdi . Biroq Iso shu onda ko‘zdan g‘oyib bo‘ldi .
42024032	Shogirdlar bir-biriga : — U yo‘lda biz bilan gaplashib , oyatlarni tushuntirayotganida , ko‘nglimizga iliqlik yugurmaganmidi , axir ! — dedilar .
42024033	Shu zahoti o‘rinlaridan turib , Quddusga qaytib bordilar . O‘n bir havoriyni va ular bilan to‘planib turganlarni topdilar .
42024034	Ular kelganlarga : — Rabbimiz haqiqatan tirilib kelgan , U Simunga zohir bo‘libdi-ku , — dedilar .
42024035	Kelganlar ham yo‘ldagi voqealarni , Iso nonni sindirayotganda Uni qanday tanib qolganliklarini aytib berdilar .
42024036	Ular hali bu xususda so‘zlashayotganda , Isoning O‘zi o‘rtalarida zohir bo‘ldi . — Sizlarga tinchlik bo‘lsin ! — dedi .
42024037	Shogirdlar o‘takasi yorilganday bo‘lib , arvoh ko‘ryapmiz , deb o‘yladilar .
42024038	Lekin Iso ularga dedi : — Nega buncha hayajonlanmoq ? Nechun ko‘nglingizda buncha gumonlar tug‘ilyapti ?
42024039	Qo‘llarimga va oyoqlarimga qaranglar , bu Mening O‘zim . Meni ushlab ko‘ringlar . Menda ko‘rib turganingizdek arvohning etu ustuxoni bo‘lmaydi-ku , axir !
42024040	Shunday deb , Iso qo‘l-oyoqlarini ularga ko‘rsatdi .
42024041	Shogirdlar sevinchidan taajjublanib hali ishonmayin turganlarida , Iso ulardan so‘radi : — Bu yerda yeydigan biron narsangiz bormi ?
42024042	Ular Unga bir parcha qovurilgan baliq [ va bir oz mumli asal ] berishdi .
42024043	Iso buni olib , ularning ko‘zlari oldida yedi .
42024044	So‘ngra ularga : — Men hali sizlar bilan birga bo‘lganimda , Men haqimda Muso Qonunida , Payg‘ambarlar va Zabur kitoblarida hamma yozilganlar bajo kelishi kerak , deb aytgan edim-ku . Mana shu bo‘lib-o‘tganlarga to‘g‘ri keladi , — dedi .
42024045	Keyin oyatlarni anglamoq uchun shogirdlarining zehnini ochib yubordi
42024046	va ularga yana dedi : — Mana shu yozilganlarga ko‘ra , Masih azob chekishi va uchinchi kuni esa qayta tirilishi kerak edi .
42024047	Shuningdek , Quddusdan boshlab barcha xalqlar Uning nomi bilan tavba-tazarruga chaqirilmog‘i va gunohlari kechirilishi e’lon qilinmog‘i ham lozim .
42024048	Sizlar esa bu ishlarga guvoh bo‘lajaksiz .
42024049	Endi Men Otamning bergan va’dasini sizlarga yuboraman . Ammo yuqoridan bu qudratni olmaguningizcha , Quddus shahrida qola turinglar .
42024050	Keyin Iso shogirdlarini shahardan tashqariga , Baytaniya yaqinlarigacha olib chiqdi-da , qo‘llarini ko‘tarib ularni duo qildi .
42024051	Duo qilayotib , ulardan uzoqlashgancha osmonga ko‘tarildi .
42024052	Shogirdlar esa Unga sajda qildilar va katta sevinch ila Quddusga qaytib bordilar .
42024053	Xudoga hamdu sanolar aytib , doimo ma’badda bo‘ldilar . Omin .
43001001	Azalda Kalom bor edi . Kalom Xudo huzurida edi , Kalom — Xudo edi .
43001002	Azaldanoq U Xudo huzurida edi .
43001003	Borliq U orqali bor bo‘lgan , Usiz hech narsa bor bo‘lgan emas . Neki bor bo‘lgan bo‘lsa , U orqali bor bo‘lgan .
43001004	Unda hayot bor edi , Hayot insonlarning nuri edi .
43001005	Nur zulmatda porlaydi , Zulmat esa nurni qoplay olmadi .
43001006	Xudo tomonidan yuborilgan bir odam bor edi , uning ismi Yahyo edi .
43001007	U shohidlik qilgani , nur haqida shohidlik qilgani kelgan edi , toki hamma uning shahodati orqali imon keltirsin .
43001008	Uning o‘zi nur emas edi , u faqat nur haqida shahodat berishga yuborilgan edi .
43001009	Dunyoga kelayotgan hamma odamzodni yorituvchi haqiqiy nur bor edi .
43001010	Kalom dunyoda bor edi , Dunyo U orqali bor bo‘lgan edi , Biroq dunyo Uni tanimadi .
43001011	O‘zinikilarning yoniga keldi U , Lekin O‘zinikilar Uni qabul qilmadi .
43001012	Uni qabul qilganlarga esa , Barcha Uning nomiga imon keltirganlarga U Xudoning farzandi bo‘lish iqtidorini berdi .
43001013	Ular na qondan , Na tana xohishidan , Na er xohishidan , Balki Xudodan tug‘ildilar .
43001014	Kalom inson qiyofasiga kirdi Va biz aro maskan qildi . Biz esa Uning ulug‘vorligini ko‘rdik ; Otasi huzuridan kelgan , Marhamat va haqiqat ila to‘lgan Yagona O‘g‘ilning ulug‘vorligini ko‘rdik .
43001015	Yahyo U haqda guvohlik berdi va ovozini baland qilib dedi : “ Mening ketimdan Kelayotgan bor , U mendan ham ulug‘ , chunki U mendan ilgariroq bor edi , deb aytganim Shuning O‘zidir ” .
43001016	Uning kamolotidan biz hammamiz Marhamat ustiga marhamat oldik .
43001017	Tavrot Qonuni Muso orqali berilgan edi , Ilohiy marhamat va haqiqat esa Iso Masih orqali zohir bo‘ldi .
43001018	Hech kim hech qachon Xudoni ko‘rgan emas ; Otasining bag‘rida bo‘lgan yagona O‘g‘il O‘zi Uni izhor qildi .
43001019	Quddusdagi yahudiylar yuborgan ruhoniylar va levitlar Yahyo payg‘ambarning oldiga borib undan : — Sen kimsan ? — deb so‘radilar . Yahyo shahodat berdi :
43001020	— Men Masih emasman , — deb ochiq tan oldi u , inkor etmadi .
43001021	Yana undan : — Bo‘lmasa Ilyos payg‘ambarmisan ? — deb so‘radilar . — Yo‘q ! — dedi u . — O‘sha payg‘ambarmisan ? — deb savol berdilar . U yana : — Yo‘q ! — deb javob berdi .
43001022	— Axir , sen kimsan ? Bizni yuborganlarga javob qilishimiz kerak . Sen o‘zing haqingda nima deysan ? — deb so‘radilar .
43001023	— Men , Isha’yo payg‘ambarning aytganiday , “ Xudovandga yo‘l hozirlanglar ” , deb sahroda xitob qiluvchining sadosiman , — dedi Yahyo .
43001024	Uning oldiga yuborilganlar orasida farziylar ham bor edi .
43001025	Ular Yahyodan : — Modomiki sen Masih ham , Ilyos ham , o‘sha payg‘ambar ham emas ekansan , nega xalqni suvga cho‘mdirib , tavba qildirib yuribsan ? — deb so‘radilar .
43001026	Yahyo ularga javob berdi : — Men odamlarni suvga cho‘mdiryapman , xolos . Lekin orangizda sizlar tanimaydigan Kimsa turibdi .
43001027	Mening ketimdan kelayotgan [ va mendan ilgari bor bo‘lgan ] Kimsa bor , deb aytganim ana O‘shadir . Men Uning chorig‘i iplarini yechishga ham munosib emasman , — dedi .
43001028	Bu hodisalar Yahyo odamlarni tavba qildirib yurgan yerda , O‘rdun daryosining naryog‘idagi Baytavarada sodir bo‘ldi .
43001029	Ertasiga Yahyo Isoning o‘ziga yaqinlashayotganini ko‘rib , shunday dedi : “ Mana , dunyoning gunohini O‘ziga oluvchi Xudoning qurbonlik Qo‘zisi !
43001030	Men aytgan edim : Mening ketimdan kelayotgan Zot bor , U mendan ulug‘ , chunki U mendan ilgari ham bor edi . Bu — O‘shaning O‘zidir .
43001031	Men Uni bilmas edim , lekin Isroil Uni tanib olsin , deb men odamlarni suvga cho‘mdirib , tavba qildirgani keldim ” .
43001032	Yahyo yana shunday shahodat berdi : “ Men Ilohiy Ruhning osmondan kaptarday uchib kelib , O‘shaning ustiga qo‘nganini ko‘rdim .
43001033	Men Uni bilmas edim . Lekin odamlarni suvga cho‘mdirishga meni yuborgan Xudoning O‘zi : “ Muqaddas Ruh kimning ustiga tushib qo‘nganini ko‘rsang , bilki , Muqaddas Ruhga Cho‘mdiruvchi O‘shadir ” , — degan edi menga .
43001034	Men esa Uni ko‘rdimu , mana bu — Xudoning O‘g‘lidir , deb shahodat berdim ” .
43001035	Ertasiga Yahyo yana ikkita shogirdi bilan shu yerda turgan edi .
43001036	U yurib kelayotgan Isoga tikilib qarab : — Mana Xudoning qurbonlik Qo‘zisi ! — dedi .
43001037	Ikkala shogird Yahyoning bu so‘zlarini eshitib , Isoning orqasidan ergashib borishdi .
43001038	Iso o‘girilib qarab , ularning ergashib kelayotganini ko‘rdi-da : — Sizlarga nima kerak ? — deb so‘radi ulardan . — Sen qayerda turasan , Ravviy ? — deyishdi ular . ( ” Ravviy ” ustoz ma’nosidadir ) .
43001039	— Borib ko‘ringlar , — dedi Iso . Ular borib , Isoning turar joyini ko‘rishdi . O‘sha kuni U bilan qolishdi . Soat to‘rtlar chamasi edi .
43001040	Yahyodan Iso haqida eshitib , Uning orqasidan ergashganlardan biri Simun Butrusning ukasi Idris edi .
43001041	U dastlab akasi Simunni topdi-da , unga : — Biz Masihni topdik , — dedi . ( Masih — “ Xudo yuborgan ” demakdir . )
43001042	Idris akasini Isoning oldiga olib keldi . Iso esa unga tikilib : — Sen Yunus o‘g‘li Simunsan-ku , sen Kifa ( ya’ni Tosh ) degan nom olasan , — dedi .
43001043	Ertasi kuni Iso Jalilaga bormoqchi bo‘ldi . U Filipni topib unga : — Orqamdan yur ! — dedi .
43001044	Filip Baytsayda shahridan , Idris bilan Butrusning hamshahari edi .
43001045	Filip ketdi . U Natan’ilni topib , unga : — Biz Muso va boshqa payg‘ambarlar Tavrotda yozgan Yusuf o‘g‘li nosiralik Isoni topdik , — dedi .
43001046	— Nosira shahridan biron yaxshilik chiqarmikin ? — dedi Natan’il unga . — Borib ko‘rgin ! — dedi unga Filip .
43001047	Bundan so‘ng Iso Natan’ilning O‘ziga yaqinlashayotganini ko‘rib : — Qarang , hech hiylani bilmaydi , xuddi haqiqiy isroillik ! — dedi .
43001048	Natan’il Isodan so‘radi : — Sen meni qayerdan taniysan ? — Filip seni chaqirmasidan oldin , sen anjir daraxtining tagida eding . Men seni o‘sha yerda ko‘rgan edim , — deb javob berdi Iso .
43001049	Shunda Natan’il : — Ustoz , Sen Xudoning O‘g‘lisan , Sen Isroilning Podshohisan ! — dedi .
43001050	Iso unga javoban : — Men senga : Seni anjir daraxti tagida ko‘rdim , deganim uchun ishonyapsan-da . Sen bundan ham buyuk ishlarni ko‘rasan ! — dedi .
43001051	So‘ng unga yana : — Sizlarga rostini aytay : bundan keyin osmon ochilib , Inson O‘g‘li oldiga Xudo farishtalari tushib-chiqayotganini ko‘rasizlar , — dedi .
43002001	Uchinchi kuni Jalilaning Kana shaharchasida nikoh to‘yi bo‘ldi . Isoning onasi ham u yerda edi .
43002002	Iso bilan shogirdlari ham to‘yga taklif etilgan edilar .
43002003	Sharob tugab qolgach , Isoning onasi Unga : — Ularda sharob qolmabdi , — dedi .
43002004	Iso unga : — Mening ishimga aralashma , ayol . Mening vaqt-soatim hali yetgani yo‘q , — dedi .
43002005	Shunda onasi xizmatchilarga : — U sizlarga nimaiki desa , o‘shani qilinglar , — dedi .
43002006	O‘sha yerda yahudiylar tahoratda ishlatadigan , har biri ikki-uch chelak sig‘imli oltita tosh xum bor edi .
43002007	Iso xizmatchilarga : — Xumlarni suvga to‘ldiringlar , — dedi . Ular xumlarni limmo-lim to‘ldirishdi .
43002008	Iso ularga : — Endi cho‘michlab olib , to‘yboshiga olib boringlar , — dedi . Ular esa olib borishdi .
43002009	To‘yboshi sharobga aylangan suvni tatib ko‘rdi . Uning qayoqdan kelganligini u bilmas edi , faqat olib kelgan xizmatchilar bilishar edi . To‘yboshi kuyovni chaqirtib unga aytdi :
43002010	— Har kim avval yaxshi sharobni qo‘yadi . Kayf qilishgandan keyingina yomonrog‘ini beradi . Sen esa yaxshi sharobni shu vaqtgacha saqlabsan-ku !
43002011	Iso dastlabki ushbu mo‘jizasini Jalilaning Kana shaharchasida namoyish qildi , bu bilan O‘zining ulug‘vorligini zohir qildi . Shogirdlari esa Unga imon keltirdilar .
43002012	Shundan keyin Iso , onasi , ukalari va shogirdlari Kafarnahum shahriga keldilar va u yerda bir necha kun turdilar .
43002013	Yahudiylarning Fisih bayrami yaqinlashib qolgani uchun Iso Quddus shahriga bordi .
43002014	Ma’badga kirganda , ho‘kiz , qo‘y , kaptarlarni sotayotganlar va o‘tirgan sarroflarni ko‘rdi .
43002015	Iso arqondan darra yasadi-da , ma’baddan hammasini , ho‘kizu qo‘ylari bilan birga , quvib chiqardi , sarroflarning xontaxtalarini ag‘darib , pullarini sochib yubordi .
43002016	Kaptar sotuvchilarga : — Bularni yo‘qotinglar bu yerdan , Otamning uyini savdoxonaga aylantirmanglar ! — dedi .
43002017	Shunda Uning shogirdlari “ Sening uyingga bo‘lgan rashkim Mening ichimni kemirib ketdi ” , degan oyatni esladilar .
43002018	Shunda yahudiy mansabdorlari : — Bunday qilishga qanday huquqing bor ? Isbot qilib mo‘jiza yarat-chi ! — deb Isodan talab qildilar .
43002019	Iso dedi : — Bu ma’badni buzinglar , Men uch kun ichida uni tiklayman .
43002020	Bunga javoban yahudiy mansabdorlari : — Bu ma’bad qirq olti yilda qurilgan , Sen uni uch kunda tiklamoqchimisan-a ? ! — dedilar .
43002021	Holbuki , Iso ma’bad deb O‘zining badanini nazarda tutgan edi .
43002022	Iso o‘lib tirilgandan keyin , shogirdlari Uning bu so‘zini esladilar va muqaddas bitikka ham , Isoning so‘ziga ham ishondilar .
43002023	Iso Quddusda , Fisih bayramida bo‘lganda , ko‘p odamlar Uning qilayotgan ibratli mo‘jizalarini ko‘rib , Unga imon keltirdilar .
43002024	Ammo Iso hamma insonlarning ko‘nglini bilgani uchun , O‘zini ularga ishonmas edi .
43002025	Unga inson haqida biror ma’lumotning hojati yo‘q edi , chunki inson dilida nima borligini U bilar edi .
43003001	Yahudiy boshliqlaridan Nikodim ismli bir odam bor edi , u farziylar mazhabida edi .
43003002	Bu odam bir kun kechasi Isoning oldiga kelib , Unga dedi : — Ustoz ! Sen Xudodan kelgan bir muallim ekaningni biz bilamiz , chunki hech kim , agar Xudo u bilan bo‘lmasa , Sen qilayotgan mo‘jizalarni qilolmaydi .
43003003	Iso unga shunday javob berdi : — Senga rostini aytay : agar kim yuqoridan tug‘ilmasa , Xudo saltanatini ko‘rolmaydi .
43003004	— Keksa odam yana qanday tug‘ila oladi ? Onasining qorniga ikkinchi gal kirib tug‘ila oladimi ? — deb so‘radi Nikodim .
43003005	Iso javob berdi : — Senga rostini aytay : agar kim suvdan va Ruhdan tug‘ilmas ekan , Xudo saltanatiga kirolmaydi .
43003006	Tanadan tug‘ilgan tanadir , Ruhdan tug‘ilgan esa Ruhdir .
43003007	Sizlar yuqoridan tug‘ilishingiz kerak , deganimga taajjublanma .
43003008	Shamol istagan joyda esaveradi . Uning tovushini eshitasan-u , lekin qaysi tomondan kelib , qaysi tomonga ketishini bilmaysan . Ruhdan tug‘ilgan har bir kishida ham shunday bo‘ladi .
43003009	— Bu qanday bo‘lishi mumkin ? — so‘radi Nikodim .
43003010	Iso unga javob berdi : — Sen Isroilning ustozisan-ku axir , nega buni bilmaysan ?
43003011	Senga rostini aytay : Biz bilganimizni so‘zlaymiz , ko‘rganimiz haqida shahodat beramiz . Lekin sizlar Bizning shahodatimizni qabul qilmayapsizlar .
43003012	Agar sizlar yerdagi narsalar haqida aytganlarimga ishonmasangizlar , samoviy narsalar to‘g‘risida gapirganlarimga qanday ishonasizlar ?
43003013	Osmonda turadigan va osmondan tushgan Inson O‘g‘lidan boshqa hech kim osmonga chiqqan emas .
43003014	Muso sahroda ilonni qanday yuqoriga ko‘targan bo‘lsa , Inson O‘g‘li ham xuddi shunday yuqoriga ko‘tarilishi kerak .
43003015	Shu tariqa Unga ishongan har bir kishi halok bo‘lmay , abadiy hayotga erishadi .
43003016	Zero Xudo olamni shunchalik sevdiki , O‘zining yagona O‘g‘lini berdi , toki Unga ishongan har bir kishi halok bo‘lmasin , balki abadiy hayotga ega bo‘lsin .
43003017	Xudo olamni hukm qilish uchun emas , balki O‘g‘li orqali qutqarish uchun O‘g‘lini dunyoga yubordi .
43003018	Unga ishongan odam hukm qilinmaydi . Unga ishonmagan odam esa allaqachon mahkum bo‘lgan , chunki u Xudoning yagona O‘g‘li ismiga ishonmagan .
43003019	Ilohiy hukm shundan dalolatdirki , olamga nur kelgan bo‘lsa ham , odamlar nurdan ko‘ra zulmatni a’lo ko‘rdilar ; chunki ularning qilmishlari yomonlik edi .
43003020	Kimki yomonlik qilib yursa , nurni yomon ko‘radi , yomon qilmishlari fosh bo‘lib qolmasligi uchun nurga qarab yurmaydi .
43003021	Kimki haqiqat yo‘lini tutsa , nurga qarab yuradi , toki Xudoga tayanib qilgan ishlari oshkora bo‘lsin .
43003022	Shundan keyin Iso bilan shogirdlari Yahudiya yurtiga keldilar . Iso ular bilan bir muddat u yerda qolib , odamlarni suvga cho‘mdirib , tavba qildirar edi .
43003023	Yahyo ham Salim yaqinidagi Eynon yerida xalqni daryoga cho‘mdirib yurgan edi . U yer sersuv bo‘lib , odamlar oqib kelar edi .
43003024	Yahyo esa hali zindonga tashlanmagan edi .
43003025	Shu mahal Yahyoning shogirdlari bilan yahudiy mansabdorlari orasida tahorat haqida bahs bo‘ldi .
43003026	Oxiri Yahyoning oldiga borib dedilar : — Ustoz ! O‘rdun daryosining narigi bo‘yida sen bilan bo‘lgan , sen guvohlik bergan Odam bor-ku , o‘sha Odam endi xalqni suvda tavba qildirib yuribdi , hamma ham Uning oldiga borishyapti .
43003027	Bunga javoban Yahyo dedi : — Agar osmondan nasib bo‘lmasa , inson hech narsani sig‘dira olmaydi .
43003028	Men Masih emasman-u , faqat Uning oldidan yuborilganman , deb aytganimga o‘zingiz guvohsizlar .
43003029	Kelin kimga tegishli bo‘lsa , kuyov o‘shadir . Lekin kuyovning yonida turib unga quloq solgan do‘sti kuyovning ovozini eshitiboq , sevinib quvonadi . Xuddi shunday : mening quvonchim endi komil bo‘ldi .
43003030	Masih ulg‘ayishi , men esa pasayishim kerak .
43003031	Yuqoridan kelgan Zot hammadan ustundir . Yerdan bo‘lgan yerga mansubdir va yerga xos gapiradi . Osmondan Kelgan esa hammadan ustundir .
43003032	U ko‘rgani va eshitgani haqida guvohlik beradi , ammo hech kim Uning guvohligini tan olmaydi .
43003033	Uning guvohligini tan oluvchi kishi esa Xudoning haqligini tasdiqlaydi .
43003034	Xudo yuborgan Zot Xudoning so‘zlarini gapiradi ; Xudo O‘z Ruhini cheksiz-o‘lchovsiz beradi .
43003035	Ota O‘g‘lini sevadi , U hamma narsani Uning qo‘liga topshirgan .
43003036	Kimki Xudo O‘g‘liga ishonsa , abadiy hayotga erishadi . O‘g‘ilga ishonmagan odam esa hayot ko‘rmay , Xudoning g‘azabiga uchraydi .
43004001	Iso Yahyodan ko‘ra ko‘proq odamlarni daryoda tavba qildirib , shogird orttiryapti , degan xabar farziylarning qulog‘iga yetib bordi .
43004002	( Vaholanki , Isoning O‘zi emas , shogirdlari xalqni daryoda tavba qildirar edilar . )
43004003	Iso buni bilib qolgach , Yahudiyani tashlab , yana Jalilaga ketdi .
43004004	Iso yo‘l-yo‘lakay Samariyadan o‘tishi kerak edi .
43004005	Shunday qilib , U Samariyaning Sihar degan shahriga keldi . Bu shahar Yoqubning o‘g‘li Yusufga bergan yeriga yaqin edi .
43004006	Yoqubning qudug‘i ham o‘sha yerda edi . Iso yo‘l yurib charchagan edi , quduqning yoniga o‘tirdi . Taxminan tush payti edi .
43004007	Shu vaqt samariyalik bir ayol suv olgani kelib qoldi . Iso unga : — Menga ichgani suv ber , — dedi .
43004008	Isoning shogirdlari esa ovqat sotib olish uchun shaharga ketgan edilar .
43004009	Samariyalik ayol : — Sen yahudiy bo‘lsang , men samariyalik ayol bo‘lsam , qanday qilib suv so‘rashga jur’at qilding ? — dedi . ( Chunki yahudiylar samariyaliklar bilan aloqa qilmaydilar . )
43004010	Iso ayolga javob berdi : — Agar sen Xudoning in’omini va “ Menga suv bergin ” , deb aytayotganning kimligini bilganingda edi , sen o‘zing Undan suv so‘rar eding va U senga hayotbaxsh suv berar edi .
43004011	— Hazrat ! — dedi ayol , — Senda suv oladigan hech narsa yo‘q-ku , quduq esa chuqur . Axir , Sening hayotbaxsh suving qayerda ?
43004012	Bobokalonimiz Yoqub bu quduqni bizga bergan , o‘zi ham , bolalari va chorvalari ham undan suv ichgan . Nahotki Sen undan ham katta bo‘lsang ?
43004013	Iso ayolga shunday javob qaytardi : — Bu suvdan kim ichsa , yana chanqab qoladi .
43004014	Lekin Men beradigan suvdan kim ichsa , abadiy chanqamaydi . Men beradigan suvdan ichganning vujudida buloq paydo bo‘lib , abadiy hayot sari jo‘shib oqaveradi .
43004015	— Hazrat , bu suvdan menga ham ber , men ham endi chanqamayin va suv olgani bu yerga kelavermayin , — dedi ayol .
43004016	— Borib eringni bu yerga chaqirib kel , — dedi Iso .
43004017	— Mening erim yo‘q , — dedi ayol . — Erim yo‘q deb sen to‘g‘risini aytding , — dedi Iso .
43004018	— Sening besh nafar ering bo‘lgan , hozirgisi ham ering emas . Buni sen to‘g‘ri aytding !
43004019	— Hazrat , ko‘rib turibmanki , Sen payg‘ambarsan , — dedi ayol .
43004020	— Ota-bobolarimiz bu tog‘da topindilar . Ammo sizlar , topinadigan yer Quddusda , deysizlar .
43004021	Iso unga aytdi : — Menga ishongin , shunday vaqt keladiki , o‘shanda Otaga na bu tog‘da , na Quddusda topinasizlar .
43004022	Sizlar nimaga topinishni bilmaysizlar , bizlar esa nimaga topinishni bilamiz . Chunki najot yahudiylardandir .
43004023	Biroq vaqt-soati bilan haqiqiy topinuvchilar Otaga Ruh va haqiqat bilan topinadilar , ana o‘sha vaqt-soat keldi ! Ota shu yo‘sinda O‘ziga topinuvchilarni izlaydi .
43004024	Xudo — Ruhdir , Unga topinuvchilar esa Ruh va haqiqat bilan topinmoqlari lozim .
43004025	Ayol Isoga : — Qutqaruvchi Masih kelajagini bilaman . U kelganda , hamma narsani bizga ma’lum qiladi , — dedi .
43004026	Iso ayolga : — Sen bilan gaplashayotgan Men O‘shaman , — dedi .
43004027	Shu paytda Isoning shogirdlari kelib qolishdi . Uning bir ayol bilan gaplashayotganini ko‘rib hayron bo‘lishdi . Lekin birortasi ham : “ Undan nima talab qilyapsan ? ” yoki : “ U bilan nima to‘g‘risida gaplashyapsan ? ” — deb so‘ramadi .
43004028	Shundan keyin ayol ko‘zasini o‘sha yerda qoldirib , shaharga bordi va odamlarga dedi :
43004029	— Boringlar , men qilgan hamma ishlarni aytib bergan Odamni ko‘ringlar ! U Masih emasmikin ?
43004030	Odamlar esa shahardan chiqib , Isoning oldiga bordilar .
43004031	Shu orada shogirdlari : — Ustoz , ovqat yeb olgin , — deb Isodan iltimos qilishdi .
43004032	Ammo Iso ularga dedi : — Mening yeydigan boshqa ovqatim bor , sizlar uni bilmaysizlar .
43004033	Shogirdlari o‘zaro gap qotib : — Ajabo , biron kishi Unga ovqat keltirganmikin ? — deb hayron bo‘lishdi .
43004034	Iso ularga dedi : — Mening ovqatim — Meni Yuborganning irodasini ado etish , Uning yumushini bajo keltirishdan iboratdir .
43004035	Sizlar : o‘rim-yig‘imga hali to‘rt oy vaqt bor , deb aytyapsizlar-ku . Endi sizlarga aytay : ko‘zlaringizni ekinzorlarga tikib qaranglar . Hosil allaqachon yetilibdi , o‘rim-yig‘imga tayyor bo‘libdi .
43004036	O‘roqchi hozirdan mehnat haqini oladi va abadiy hayot uchun hosilini yig‘ib oladi ; shunday bo‘lgani uchun ekuvchi bilan o‘roqchi birgalikda quvonadilar .
43004037	“ Birisi ekadi , boshqasi o‘radi ” , degan maqol shu vaziyatga to‘g‘ri keladi .
43004038	Men sizlarni o‘zingiz zahmat chekmagan hosilni o‘rgani yubordim . Boshqalar zahmat chekkan edi , sizlar esa ularning zahmatidan foydalanasizlar .
43004039	Shundan keyin , o‘sha shaharda yashovchi talay samariyaliklar Isoga imon keltirishdi . Ular haligi ayolning “ Men qilgan ishlarning hammasini aytib berdi ” , degan guvohligiga ishonishgan edi .
43004040	Shunday qilib , samariyaliklar Isoning oldiga kelib , ularnikida qolishini iltimos qilishdi . U esa ikki kun o‘sha yerda qoldi .
43004041	Natijada Isoning so‘zini eshitib , yanada ko‘proq odamlar imon keltirdi .
43004042	Ular ayolga : — Endi sening so‘zlaring tufayligina ishonayotganimiz yo‘q . Uni o‘zimiz ham eshitdik , U haqiqatan olamning Qutqaruvchisi — Masih ekaniga qanoat hosil qildik , — deyishdi .
43004043	Ikki kun o‘tgandan keyin Iso u yerdan Jalilaga jo‘nab ketdi .
43004044	Uning O‘zi : “ Payg‘ambar o‘z yurtida e’tiborsiz qoladi ” , deb ta’kidlagan edi .
43004045	Jalilaga kelganda esa , aholi Uni ochiq chehra bilan kutib oldi . Chunki ular Quddusdagi bayramga borganlarida , u yerda Isoning butun qilgan ishlarini ko‘rgan edilar .
43004046	Shunday qilib , Iso yana Jalilaning Kana shaharchasiga keldi , bu yerda U suvni sharobga aylantirgan edi . O‘sha paytda Kafarnahum shahrida bir saroy amaldorining o‘g‘li kasal bo‘lib yotgan edi .
43004047	Bu odam Isoning Yahudiyadan Jalilaga kelganligini eshitib , Uning oldiga bordi . O‘lim to‘shagida yotgan o‘g‘lini borib ko‘rib tuzatishni Isodan o‘tinib so‘radi .
43004048	— Sizlar ajoyibotu mo‘jizalar ko‘rmaguncha ishonmaysizlar-da ! — dedi unga Iso .
43004049	— Hazrat , — dedi saroy amaldori Unga , — bolaginam o‘lmasidan oldin yetib borgin !
43004050	— Sen boraqol , o‘g‘ling sog‘-salomat , — dedi Iso . U odam Isoning aytganiga ishonib , ketdi .
43004051	Ertaga uning yo‘liga chiqib turgan xizmatkorlari uni qarshilab : — Bolangiz sog‘-salomat , — deyishdi .
43004052	— Qaysi soatda ahvoli yengillashdi ? — deya so‘radi . — Kecha tushda soat birda isitmasi tushib qoldi , — deyishdi xizmatkorlar .
43004053	Bolaning otasi Iso unga : “ O‘g‘ling sog‘-salomat ” , degani shu vaqtga to‘g‘ri kelganini angladi . O‘zi va butun xonadoni Isoga imon keltirdi .
43004054	Bu esa Isoning Yahudiyadan Jalilaga kelib qilgan ikkinchi ibratli mo‘jizasi edi .
43005001	Bu hodisalardan keyin yahudiylarning bayrami bo‘ldi va Iso Quddusga bordi .
43005002	Quddusning Qo‘y darvoza nomli kiraverishida yahudiycha Bayt-Hasda degan besh shiyponli bir hovuz bor edi .
43005003	Bu shiyponlarda ko‘r , cho‘loq , mayib-majruh juda ko‘p bemorlar yotar , [ suvning qimirlashini intizor bo‘lib kutardilar .
43005004	Chunki Xudovandning bir farishtasi goh-goh hovuzga tushib , suvni harakatga keltirar edi . Suv qimirlashi bilan hovuzga birinchi bo‘lib kim tushsa , har qanday xastalikdan xalos bo‘lar edi . ]
43005005	Bu yerda o‘ttiz sakkiz yildan beri kasal bo‘lib yotgan bir kishi bor edi .
43005006	Iso uning yotganini ko‘rdi , uzoq vaqtdan beri xasta ekanligini payqadi-da , — Sog‘ayishni istaysanmi ? — deb so‘radi undan .
43005007	Bemor Isoga javob berdi : — Ha , Hazrat ! Lekin suv qimirlaganda , meni hovuzga tushiradigan odamim yo‘q . Men borgunimcha , boshqasi mendan oldin tushib oladi .
43005008	— O‘rningdan tur , to‘shagingni olib yur ! — dedi Iso bemorga .
43005009	U esa shu ondayoq sog‘ayib qoldi . To‘shagini olib , yurib ketdi . U kun dam olish kuni edi .
43005010	Shuning uchun yahudiy mansabdorlari sog‘ayib ketgan odamga : — Bugun dam olish kuni-ku , senga to‘shagingni ko‘tarish mumkin emas ! — deyishdi .
43005011	— Meni sog‘aytirgan Odam menga : “ To‘shagingni olib yur ” , deb aytdi-da , — dedi u odam .
43005012	— “ To‘shagingni olib yur ” , deb aytgan Odam kim ? — deb so‘radilar .
43005013	Shifo topgan odam esa Uning kimligini bilmas edi , u yerda xalq ko‘pligidan Iso O‘zini chetga olgan edi .
43005014	Keyinroq Iso u odamni ma’badda uchratib qoldi . — Mana , sen sog‘ayding . Endi boshqa gunoh qilma , tag‘in boshingga yanada yomon kun kelmasin , — dedi unga .
43005015	Bu odam borib , uni sog‘aytirgan Iso ekanligini yahudiy mansabdorlariga xabar qildi .
43005016	Ular esa , dam olish kunida bunday ishlar qilib yuribdi , deb [ Isoning joniga qasd qilib , ] Uni quvg‘in qila boshladilar .
43005017	Ammo Iso ularga shunday dedi : — Mening Otam shu kungacha O‘z ishini qilib kelyapti , Men ham O‘z ishimni qilyapman , — dedi .
43005018	Ana shu so‘zi uchun yahudiylar Isoni o‘ldirishga yana ko‘proq harakat qilishdi . Chunki U dam olish kunini buzibgina qolmay , balki Xudoni Otam deb , O‘zini Xudoga tenglashtirgan edi .
43005019	Bularga qarshi Iso dedi : “ Sizlarga rostini aytay : O‘g‘il Otaning qilgan ishlarini ko‘rmaguncha , O‘zi hech narsa qila olmaydi . Ota nimalarni qilsa , O‘g‘il ham xuddi shularni qiladi .
43005020	Chunki Ota O‘g‘lini sevadi , O‘zi qilgan hamma narsani O‘g‘liga ko‘rsatadi . Sizlarni taajjubda qoldirgudek , bundan kattaroq ishlarni ham ko‘rsatadi .
43005021	Ota qanday qilib o‘liklarni tiriltirib ularga hayot baxsh etsa , O‘g‘il ham kimni istasa , o‘shanga hayot baxsh etadi .
43005022	Shuningdek , Ota hech kimni hukm qilmaydi , balki hukm qilish huquqini butunlay O‘g‘liga bergan ,
43005023	toki hamma Otani qanday hurmat qilsa , O‘g‘lini ham shunday hurmat qilsinlar . Kim O‘g‘ilni hurmat qilmasa , Uni yuborgan Otani ham hurmat qilmagan bo‘ladi .
43005024	Sizlarga rostini aytay : Mening so‘zlarimni tinglagan va Meni Yuborganga ishongan kishi abadiy hayotga ega bo‘ladi . U o‘limdan hayotga o‘tgani uchun hukm qilinmaydi .
43005025	Sizlarga rostini aytay : o‘liklar Xudo O‘g‘lining ovozini eshitadigan vaqt keladi va kelib qoldi ham . Uning ovozini eshitganlar esa tirilib ketadilar .
43005026	Chunki Otaning O‘zi hayot manbayi bo‘lgani kabi , O‘g‘liga ham hayot manbayi bo‘lishni ato qilgan .
43005027	Ota hukm qilish vakolatini ham O‘g‘liga bergan , chunki U Inson O‘g‘lidir .
43005028	Bunga taajjublanmangiz , qabrda yotgan marhumlarning hammasi Xudo O‘g‘lining ovozini eshitadigan vaqt keladi .
43005029	Shunda o‘liklar qabrdan chiqadilar ; yaxshilik qilganlar yashash uchun , yomonlik qilganlar esa hukm qilinish uchun tiriladilar ” .
43005030	“ Men O‘z-O‘zimdan hech narsa qilolmayman . Qanday eshitsam , shunday hukm qilaman va Mening hukmim haqqoniydir . Chunki Men O‘z irodamni emas , balki Meni yuborgan Otamning irodasini bajo keltirishni istayman .
43005031	Agar Men O‘zim haqimda O‘zim guvohlik bersam , Mening guvohligim haqiqiy bo‘lmaydi .
43005032	Men haqimda boshqa guvohlik beruvchi bor va bilamanki , Uning bergan guvohligi haqiqatdir .
43005033	Sizlar Yahyoning oldiga odam yubordingizlar , u haqiqat to‘g‘risida guvohlik berdi .
43005034	Garchi Men insonning guvohligini qabul qilmasam-da , lekin bularni sizlar najot topishingiz uchun aytyapman .
43005035	Yahyo — yonib , nur sochib turgan chiroq edi . Sizlar esa uning nurida birpas quvonmoqchi bo‘ldingizlar .
43005036	Biroq Men Yahyodan ko‘ra kattaroq guvohlikka egaman . Chunki Otamning tamomlashim uchun bergan ishlari , shu bajarayotgan ishlarimning o‘zi Meni Otam yuborganligiga guvohlik bermoqda .
43005037	Meni yuborgan Otamning O‘zi ham Men haqimda guvohlik berib turibdi . Sizlar esa hech qachon Uning ovozini ham eshitmagansiz , qiyofasini ham ko‘rmagansizlar .
43005038	Uning kalomi ham ko‘ngillaringizdan joy olmaydi , chunki U yuborgan Zotga ishonmayapsizlar .
43005039	Sizlar Muqaddas Bitiklarni tekshirasizlar , chunki ular orqali abadiy hayotga erishamiz , deb o‘ylaysizlar . Ana o‘sha Bitiklar Men to‘g‘rimda guvohlik beradi .
43005040	Ammo sizlar abadiy hayotga erishish uchun Men tarafga kelishni istamaysizlar-ku .
43005041	Men insonlardan tahsin-tasanno qabul qilmayman .
43005042	Lekin sizlarni bilaman , qalblaringizda Xudoga muhabbat yo‘q .
43005043	Men Otamning nomidan kelgan bo‘lsam-da , ammo sizlar Meni qabul qilmayapsizlar . O‘z nomi bilan keladigan allakimni qabul qilaverasizlar .
43005044	Sizlar-ku bir-biringizdan tahsin-tasanno olishni yaxshi ko‘rasizlar , lekin yagona Xudoning tahsiniga sazovor bo‘lishga harakat qilmaysizlar . Qanday qilib ham ishona olardingiz ?
43005045	Men sizlarni Otam oldida ayblayman , deb o‘ylamanglar . Sizlarni ayblovchi o‘zingiz umid bog‘lagan Muso bo‘ladi .
43005046	Agar Musoga ishonganingizda edi , Menga ham ishonar edingizlar ; u Men haqimda yozgan edi .
43005047	Musoning yozuvlariga ishonmabsizlarmi , Mening so‘zlarimga qanday ishonasizlar ? ”
43006001	Shundan keyin Iso Jalila ( ya’ni Tiveriya ) ko‘lining narigi qirg‘og‘iga suzib o‘tdi .
43006002	Uning bemorlar bilan qilayotgan ajoyib ishlarini bir talay xaloyiq ko‘rib , Uning orqasidan ergashib boraverdi .
43006003	Iso toqqa chiqib , u yerda o‘z shogirdlari bilan o‘rnashdi .
43006004	Yahudiylarning Fisih bayrami yaqinlashayotgan edi .
43006005	Iso bir qarasa , xaloyiq ko‘plashib U tomonga kelayotgan ekan . Iso Filipdan : — Bularni to‘yg‘azish uchun qayerdan non sotib olamiz ? — deb so‘radi .
43006006	Bu gapni esa uni sinab ko‘rish uchun aytgandi , O‘zi nima qilishni bilar edi .
43006007	— Bularning har qaysisiga oz-ozdan bersak ham , ikki yuz kumushlik non yetmaydi-ku ! — deb javob berdi Filip .
43006008	Shunda shogirdlaridan biri , Butrusning ukasi Idris Isoga :
43006009	— Bu yerda bir bolada beshta arpa non va ikkita baliq bor emish , lekin ko‘pchilikka bu nima ham bo‘lar edi , — dedi .
43006010	— Odamlarni yerga o‘tqazinglar , — dedi Iso . U yer qalin maysazor edi . Besh mingga yaqin bo‘lgan erkaklar jamoati yonboshlab o‘tirdi .
43006011	Iso nonlarni olib , shukrona duosini o‘qidi-yu [ shogirdlariga bo‘lib berdi , shogirdlar esa ] kim qancha istasa , o‘tirganlarning hammasiga bo‘lib berdi . Baliqlar bilan ham xuddi shu yo‘lni tutdi .
43006012	Odamlar yeb to‘ydi . Bundan keyin Iso O‘z shogirdlariga : — Qolgan burdalarni terib olinglar , hech narsa isrof bo‘lmasin , — dedi .
43006013	Shogirdlar odamlar yegan beshta arpa nondan ortib qolgan burdalarni terib olishdi , o‘n ikkita savat chiqdi .
43006014	Shunda odamlar Isoning qilgan ibratli mo‘jizasini payqab : — Haqiqatan ham , Bu olamga keladigan Payg‘ambar ekan , — dedilar .
43006015	Iso odamlar Uni zo‘rlik bilan ushlab , podshoh qilib ko‘tarmoqchi ekanliklarini bilib qolgach , yana yolg‘iz O‘zi toqqa chiqib ketdi .
43006016	Kechki payt Isoning shogirdlari ko‘l bo‘yiga bordilar .
43006017	Qayiqqa tushib , ko‘lning berigi qirg‘og‘idagi Kafarnahumga qarab yo‘l oldilar . Qorong‘i tushgan , Iso esa hali ham ularning oldiga kelmagan edi .
43006018	Kuchli shamol esib , ko‘l to‘lqinlanib ketdi .
43006019	Ular bir tosh yo‘lcha suzganlaridan keyin , ko‘l yuzida yurib qayiqqa yaqinlashayotgan Isoni ko‘rib qolishdi-da , vahimaga tushishdi .
43006020	— Bu Men , qo‘rqmanglar ! — dedi ularga Iso .
43006021	Ular Isoni qayiqqa olmoqchi bo‘ldilar . Lekin o‘sha zahotiyoq qayiq ular borayotgan qirg‘oqqa yetib to‘xtab qoldi .
43006022	Ertasi kuni ko‘lning narigi yoqasida qolgan xalq u yerda shogirdlar tushgan qayiqdan boshqa qayiq yo‘qligini ko‘rishdi va Iso shogirdlari bilan birga qayiqqa tushmaganini , shogirdlari yolg‘iz o‘zlari suzib ketganini payqadilar .
43006023	Shu payt Tiveriyadan boshqa qayiqchalar kelib qoldi . Qayiqchalar to‘xtagan joy Rabbimiz Iso shukrona duosini o‘qigan va xalq non yegan yerga yaqin edi .
43006024	Xaloyiq Iso bilan shogirdlarining u yerda yo‘qligini ko‘rgach , qayiqlarga tushib , Isoni qidirib Kafarnahumga suzib kelishdi .
43006025	Ko‘lning berigi bo‘yidan Uni topdilar . — Ustoz , Sen qachon bu yerga kelding ? — deb so‘radilar .
43006026	Iso ularga shunday javob berdi : — Sizlarga gapning rostini aytsam , sizlar ibratli mo‘jizalarni ko‘rganingiz uchun emas , balki non yeb to‘yganingiz uchun Meni qidiryapsizlar .
43006027	Siz o‘tkinchi oziq uchun emas , abadiy hayotga boshlovchi boqiy oziq uchun harakat qilinglar , uni sizlarga Inson O‘g‘li beradi . Inson O‘g‘li esa Ota — Xudoning muhriga molikdir .
43006028	Xalq Isodan : — Xudoga ma’qul ishlarni bajarish uchun nima qilishimiz kerak ? — deb so‘radi . Iso dedi :
43006029	— Xudoga ma’qul ish — Xudo yuborgan Zotga ishonishdir .
43006030	— Bizlar Senga ishonishimiz uchun qanday ish qilasan , ko‘raylik-chi , qanday ibratli mo‘jiza ko‘rsatasan ? — dedi xaloyiq .
43006031	— Ota-bobolarimiz sahroda manna yeganlar , Tavrotda : “ Yeyish uchun ularga osmondan non yog‘dirdi ” , deb yozilgan .
43006032	Iso ularga dedi : — Sizlarga rostini aytsam , sizlarga osmondan non bergan Muso payg‘ambar emas . Osmondan tushgan haqiqiy nonni sizlarga Mening Otam beradi .
43006033	Xudo bergan non osmondan tushuvchi va dunyoga hayot bag‘ishlovchi nondir .
43006034	Bunga qarshi xalq : — Hazrat , bunday nonni bizga doimo berib turgin ! — dedi Isoga .
43006035	Iso shunday aytdi : — Men hayot noniman . Mening oldimga kelgan odam sira och qolmas , Menga ishongan odam hech qachon chanqamas .
43006036	Lekin Men sizlarga aytgan edim-ku , Meni ko‘rib turgan bo‘lsangizlar ham , ishonmayapsizlar .
43006037	Otam kimni Menga bergan bo‘lsa , Mening oldimga keladi . Oldimga kelgan odamni esa sira quvib chiqarmayman .
43006038	Men O‘z irodamni emas , balki Meni yuborgan Otamning irodasini ado etish uchun osmondan tushganman .
43006039	Meni Yuborganning irodasi — Uning Menga berganlaridan hech birini yo‘qotmasligim , balki oxirgi kunda ularning har birini tiriltirishimdir .
43006040	Otamning irodasi yana shuki , Uning O‘g‘lini ko‘rgan , Unga ishongan har bir kishi abadiy hayotga ega bo‘lsin . Men esa bundaylarni oxirgi kunda tiriltiraman .
43006041	Iso “ Men osmondan tushgan nonman ” , degani uchun yahudiylar Undan noliy boshlashdi .
43006042	— Yusufning o‘g‘li Iso bu emasmi ? Ota-onasini biz taniymiz-ku ! Endi qanday qilib U : “ Men osmondan tushdim ” , deb aytyapti ? — deyishardi o‘zaro .
43006043	— O‘zaro nolimanglar ! — dedi ularga Iso .
43006044	— Agar Meni yuborgan Otam birovni jalb qilmasa , u Menga hech ham yetisholmaydi . Menga yetishgan odamni esa oxirgi kunda tiriltiraman .
43006045	Payg‘ambar oyatida : “ Hamma Xudo tomonidan o‘rgatilgan bo‘ladi ” , — deb bitilgan . Shunday qilib , Otadan eshitgan va o‘rgangan har bir kishi Mening oldimga keladi .
43006046	Aslida hech kim Otani ko‘rgan emas , birgina Xudodan chiqqan Zot Otani ko‘rgan .
43006047	Sizlarga rostini aytay : Kimki Menga ishonsa , abadiy hayotga ega bo‘ladi .
43006048	Men hayot noniman .
43006049	Ota-bobolaringiz sahroda manna yeb , o‘lib ketganlar .
43006050	Odam yeb o‘lmasligi uchun osmondan tushadigan non bor , mana u ko‘z o‘ngingizda turibdi .
43006051	Men osmondan tushgan tirik nondirman . Bu nonni yegan kishi abadiy yashaydi . Men beradigan non — O‘zimning tanamdir , uni dunyoga hayot baxsh etish uchun fido qilaman .
43006052	Shunda yahudiylar : — U qanday qilib bizga O‘zining tanasini yedira olar ekan ? — deb o‘zaro talashib-tortisha boshladilar .
43006053	Iso ularga aytdi : — Sizlarga rostini aytay : agar Inson O‘g‘lining tanasini yemasangizlar va Uning qonini ichmasangizlar , u holda sizda hayot bo‘lmaydi .
43006054	Mening tanamni yegan va qonimni ichgan odamda abadiy hayot bor , Men uni oxirgi kunda tiriltiraman .
43006055	Mening tanam — haqiqiy oziq , qonim — haqiqiy ichimlikdir .
43006056	Tanamni yeb , qonimni ichadigan kishi Men bilan , Men esa U bilan bir jon , bir tan bo‘lamiz .
43006057	Xuddi barhayot Otam Meni yuborganday , Men Otam orqali yashayotganday , Meni yegan odam ham Men orqali yashaydi .
43006058	Osmondan tushgan non mana shudir . Bu non ota-bobolaringiz yegan mannaga o‘xshamaydi , ular manna yeb o‘lib ketganlar . Men bergan nonni yegan odam esa abadiy yashaydi .
43006059	Iso bu so‘zlarni Kafarnahumdagi yahudiylar ibodatxonasida ta’lim berayotganda gapirar edi .
43006060	Uning ko‘p shogirdlari bu gaplarni eshitib : — Qanday qattiq so‘zlar ! Kim buni tinglaydi ? — deyishar edi .
43006061	Shogirdlarining norozi bo‘lganliklarini Iso O‘z ko‘nglida sezdi . — Bu sizlarni vasvasaga solyaptimi ?
43006062	Xo‘sh , Inson O‘g‘lining ilgarigi joyiga chiqishini ko‘rsangizlar nima bo‘pti ?
43006063	Ruh hayot baxsh etadi , jism hech qanday foyda keltirmaydi . Mening sizlarga aytib kelayotgan so‘zlarim ruhdir , hayotdir .
43006064	Shunga qaramay , ichingizda imonsiz qolganlar bor , — dedi . Kimlar imonsiz , kim xiyonat qiladi — Iso hammasini avvaldan bilar edi .
43006065	— Otam yo‘l qo‘ymasa , hech kim Mening oldimga kelolmaydi , deyishimga bois ana shu bo‘lgan edi , — dedi U yana .
43006066	O‘sha vaqtdan boshlab Uning ko‘p shogirdlari Isodan yuz o‘girib , U bilan boshqa yurmaydigan bo‘ldilar .
43006067	Shunda Iso o‘n ikki shogirdidan : — Nahotki sizlar ham ketmoqchi bo‘lsangizlar ? — deb so‘radi .
43006068	— Rabbim , — dedi Simun Butrus , — bizlar kimga boraylik ? Senda abadiy hayotning so‘zlari bor .
43006069	Bizlar ishondik va bildik , Sen Xudoning Azizi — Masihsan .
43006070	Iso ularga aytdi : — Sizlarni o‘n ikkita qilib tanlagan O‘zim emasmi ? Lekin sizlarning biringiz iblisdir .
43006071	Iso Simun o‘g‘li Yahudo Ishqariyotni nazarda tutgan edi . U o‘n ikki shogirddan biri bo‘lib , Isoga xiyonat qilmoqchi bo‘lgan edi .
43007001	Shundan keyin Iso Jalilada yurar edi . Yahudiy mansabdorlari Uni o‘ldirishga qasd qilganliklari uchun , Yahudiyada yurishni istamadi .
43007002	Yahudiylarning Chayla bayrami yaqinlashayotgan edi .
43007003	Shunday qilib , Isoning ukalari Unga : — Bu yerdan chiqib Yahudiyaga bor , qilayotgan ishlaringni shogirdlaring ham ko‘rsin .
43007004	O‘zini mashhur qilmoqchi bo‘lgan har bir kishi yashirincha ish qilib yurmaydi-ku ! Sen bu ishlarni qilayotgan bo‘lsang , qani O‘zingni dunyoga oshkor qilib ko‘r , — deyishdi .
43007005	Hatto ukalari ham Unga ishonmas edilar .
43007006	Iso ularga shunday dedi : — Mening vaqt-soatim hali kelgani yo‘q . Lekin sizlar uchun har vaqt qulaydir .
43007007	Dunyo sizlardan nafratlana olmaydi , lekin Mendan nafratlanadi . Chunki Men uning qilmishlari yomonligini fosh qilaman .
43007008	Mayli , sizlar bayramga boringlar . Men hozircha bu bayramga bormayman , chunki Mening vaqtim bo‘lgani yo‘q .
43007009	Shu so‘zlarni aytib , Iso Jalilada qoldi .
43007010	Isoning ukalari bayramga borgandan so‘ng , O‘zi ham bordi ; faqat ochiq emas , yashirincha bordi .
43007011	Yahudiy mansabdorlari esa Isoni bayramda qidirar , “ U qayoqda ? ” — deb so‘rab-surishtirar edilar .
43007012	Omma orasida Iso to‘g‘risida har xil gap-so‘zlar yoyilayotgan edi . Ba’zilari : “ U yaxshi Odam ” , — desalar , boshqalari : “ Yo‘q , U xalqni yo‘ldan ozdiryapti ” , — deyishardi .
43007013	Biroq yahudiy mansabdorlaridan qo‘rqqanlari uchun U haqda hech kim ochiq gapirmas edi .
43007014	Bayramning yarmi o‘tganda , Iso ma’badga kirib ta’lim bera boshladi .
43007015	Shunda yahudiy mansabdorlari : — Bu Odam o‘qimagan bo‘lsa , qanday qilib Muqaddas Bitiklarni biladi ? — deb taajjublandilar . Iso ularga javoban aytdi :
43007016	— Mening ta’limotim O‘zimniki emas , balki Meni Yuborgannikidir .
43007017	Kim Uning irodasini bajarishni istasa , bu ta’limot Xudodanmi , yoki Men O‘zimdan gapiryapmanmi , bilib oladi .
43007018	Kim o‘z nomidan gapirsa , o‘ziga ulug‘lik izlaydi . Kim uni yuborganga ulug‘lik izlasa , u haqqoniydir , uning dilida biron nohaqlik yo‘q .
43007019	Tavrotni sizlarga Muso payg‘ambar bermadimi ? Shunga qaramay , birortangiz ham Tavrot Qonuniga qarab ish yuritmaysiz . Nima uchun Meni o‘ldirmoqchisizlar ?
43007020	— Seni jin uribdi ! Kim Seni o‘ldirmoqchi ekan ? — dedi xaloyiq .
43007021	Iso esa O‘z so‘zida davom etdi : — Men bitta ish qildim , hammangiz bunga hayron qolyapsizlar .
43007022	Muso sizlarga sunnatni buyurgan ( sunnat aslida Musodan emas , balki ota-bobolardan merosdir ) , sizlar esa dam olish kunida o‘g‘il bolani sunnat qilasizlar .
43007023	Musoning Qonuni buzilmasin deb , hatto dam olish kuni o‘g‘il bola sunnat qilinadigan bo‘lsa , nega sizlar Menga dam olish kuni odamzodni butunlay sog‘aytirdi , deb g‘azab qilasizlar ?
43007024	Yuzaki hukm qilmanglar , hukmingiz adolatli bo‘lsin .
43007025	Shunda ba’zi quddusliklar gapga kirdi : — O‘ldirish uchun qidirib yurishgan Shu emasmi ?
43007026	Mana U bemalol so‘zlayapti , Unga qarshi hech kim hech narsa demayapti . Nahotki boshliqlar Uning haqiqiy Masih ekanligiga tan berishgan bo‘lsa ?
43007027	Axir , Buning qayerdanligini hammamiz bilamiz-ku , biroq Masih kelganda , Uning qayerdanligini hech kim bilmaydi .
43007028	Bunga javoban Iso ma’badda ovozini baland qilib , shunday ta’lim bera boshladi : — Sizlar Mening kimligimni ham , qayerdanligimni ham bilasizlar . Lekin Men O‘z-O‘zimdan kelganim yo‘q . Meni Haq yuborgan , sizlar Uni bilmaysizlar .
43007029	Men Uni bilaman , chunki Men Uning oldidan kelganman , Meni O‘sha yuborgan .
43007030	Bu so‘zi uchun Isoni ushlashga intildilar . Biroq hech kim Unga qo‘l uzatmadi , chunki Uning vaqt-soati hali kelmagan edi .
43007031	Shu bilan birga , olomondagi ko‘pgina odamlar Unga imon keltirdi . Ular : — Masih kelganda bundan ham ko‘proq mo‘jiza yaratarmikin ? — deyishardi .
43007032	Iso to‘g‘risida xalq orasida bunday gap-so‘zlar tarqalayotganini farziylar eshitib , oliy ruhoniylar bilan til biriktirishdi-da , Isoni qo‘lga olish uchun mirshablarni yuborishdi .
43007033	Iso dedi : — Men sizlar bilan uzoq bo‘lmayman , yana Meni Yuborganning oldiga qaytib boraman .
43007034	Sizlar Meni izlaysiz-u , lekin topolmaysizlar . Men qayerda bo‘lsam , sizlar u yerga borolmaysiz .
43007035	Shu payt yahudiylar : — U qayerga bormoqchi , biz Uni topolmas ekanmiz ? — deyishdi o‘zaro . — Nahotki U yunonlar orasida tarqalib ketgan yahudiylar oldiga borib , yahudiylarga ham , yunonlarga ham ta’lim bermoqchi bo‘lsa ?
43007036	“ Sizlar Meni izlaysiz-u , lekin topolmaysizlar , Men qayerda bo‘lsam , sizlar u yerga borolmaysizlar ” , degan gaplarining mazmuni nima ekan ?
43007037	Bayramning oxirgi , ulug‘ kunida Iso tik turdi-da , ovozini baland qilib xitob qildi : — Kim chanqagan bo‘lsa , Mening oldimga kelib ichsin .
43007038	Muqaddas Bitikda aytilganidek , Menga ishonganning vujudidan hayotbaxsh suv daryo bo‘lib oqadi .
43007039	Iso bunday deb , Muqaddas Ruhni nazarda tutgan edi ; Unga ishonganlar Muqaddas Ruhni yaqin orada olishlari kerak edi . Iso hali ulug‘vorlikka yuksalmagan , shuning uchun Muqaddas Ruh hanuz tushmagan edi .
43007040	Olomon ichidan ba’zilar bu so‘zlarni eshitib : — Haqiqatan Bu o‘sha payg‘ambar , — dedilar .
43007041	Boshqalari : — Bu Masih , — deyishsa , yana bo‘laklari : — Masih Jaliladan kela oladimi ?
43007042	Tavrotda , Masih Dovudning urug‘i bo‘ladi , U Dovudning yurti — Baytlahmdan chiqib kelishi lozim , deb yozilmaganmi ? — deyishdi .
43007043	Shu tariqa Iso tufayli xalq orasida nizo yuzaga keldi .
43007044	Ba’zilar Uni tutmoqchi bo‘lishdi , ammo hech kim Unga qo‘l ko‘tarmadi .
43007045	Shu payt mirshablar oliy ruhoniylar va farziylar oldiga qaytib kelishdi . — Nega Uni olib kelmadinglar ? — deb so‘rashdi ulardan .
43007046	— Dunyoda hech kim bu Odamday gapirmagan , — dedi mirshablar .
43007047	— Bo‘lmasa , sizlar ham yo‘ldan ozibsizlar-da ! — deyishdi farziylar .
43007048	— Boshliqlar yoki farziylardan birontasi Unga ishonganmikin ?
43007049	Lekin Tavrotni bilmagan bu johil ommaga la’natlar bo‘lsin !
43007050	Farziylardan Nikodim nomli biri , avval tunda Isoning oldiga kelgan odam , so‘z oldi :
43007051	— Ayblanuvchining o‘zini oqlashiga imkon bermay , uning ishini tergab aniqlamay mahkum qilish bizning Tavrot Qonunimizga mosmikin ?
43007052	— Nahotki sen ham Jaliladan bo‘lsang ? Yaxshi o‘ylab ko‘r , Jaliladan payg‘ambar chiqmasligi aniq , — deyishdi unga .
43007053	Shundan keyin hammalari uy-uylariga tarqalib ketdilar .
43008001	Iso Zaytun tog‘i tomon ketdi .
43008002	Ertalab yana ma’badga qaytib keldi . Butun xalq Uning oldiga kelar , U esa odamlarga ta’lim berib o‘tirar edi .
43008003	Shu orada ulamolar bilan farziylar bir ayolni Isoning oldiga keltirishdi , uni zino qilayotganda ushlab olishgan edi .
43008004	— Ustoz ! — deyishdi ayolni o‘rtaga qo‘yib . — Bu ayol zino qilayotganida ushlandi .
43008005	Muso payg‘ambar Qonunimizda bundaylarni toshbo‘ron qilishni buyurganlar . Sen nima deysan ?
43008006	Bu so‘roq bilan Isoni tuzoqqa ilintirib ayblamoqchi edilar . Iso esa ularga e’tibor bermay , engashib barmog‘i bilan yerga yozar edi .
43008007	Ular bu haqda so‘rayvergach , Iso tik turdi-da : — Sizning ichingizda kim begunoh bo‘lsa , o‘sha birinchi bo‘lib ayolga tosh otsin , — dedi .
43008008	So‘ng yana engashib yerga yozaverdi .
43008009	Ular bu gapni eshitib , vijdonan fosh bo‘lishdi . Chollardan boshlab , keksayu yosh hammasi birin-ketin keta boshlashdi . Oxirida yolg‘iz Iso bilan o‘rtada turgan ayol qoldi .
43008010	Iso o‘rnidan turdi-da , ayoldan boshqani ko‘rmay : — Ey ayol ! — dedi , — seni ayblovchilar qani ? Hech kim seni mahkum qilmadimi ?
43008011	— Hech kim , Hazrat ! — deb javob berdi ayol . — Men ham seni mahkum qilmayman , — dedi Iso . — Bor , bundan keyin boshqa gunoh qilma .
43008012	Iso yana xalqqa xitob qildi : — Men olamning nuriman . Kimki Menga ergashsa , zulmatda yurmaydi , balki hayot nuriga ega bo‘ladi .
43008013	Isoning shu so‘ziga qarshi farziylar : — Sen O‘zingga O‘zing shohidlik beryapsan . Sening shohidliging haqiqat emas , — deyishdi .
43008014	Iso shunday javob berdi : — Men O‘zimga O‘zim shohidlik bersam ham , to‘g‘ri shohidlik beraman . Chunki Men qayerdan kelib , qayerga ketayotganimni bilaman . Sizlar esa Mening qayerdan kelib , qayerga ketayotganimni bilmaysizlar .
43008015	Sizlar tashqi qiyofaga qarab hukm qilasizlar ; Men esa hech kimni hukm qilmayman .
43008016	Agarda Men hukm qilsam ham , to‘g‘ri hukm qilaman . Chunki yolg‘iz emasman , Meni yuborgan Otam Meni yoqlaydi .
43008017	Mana , o‘zlaringizning Tavrotda : “ Ikki shohidning guvohligi to‘g‘ridir ” , deb yozilgan .
43008018	Shunday qilib , O‘zimga O‘zim ham shohidlik beraman , Meni yuborgan Otam ham shohidlik beradi .
43008019	— Sening Otang qayerda ? — deb so‘radilar Isodan . U bunga javoban : — Sizlar na Meni , na Otamni taniysizlar . Agar Meni taniganingizda , Otamni ham tanigan bo‘lar edingizlar , — dedi .
43008020	Bu so‘zlarni Iso ma’badda ta’lim berayotib , sadaqa qutisining oldida aytdi . Hech kim Uni tutib olmadi , chunki Uning vaqt-soati hali kelmagan edi .
43008021	Iso ularga yana dedi : — Men ketyapman . Siz Meni qidirasiz-u , gunohkor bo‘lib o‘lasizlar . Men boradigan joyga sizlar bora olmaysizlar .
43008022	— Nahotki U O‘zini O‘zi o‘ldiradi ? “ Men boradigan joyga sizlar bora olmaysizlar ” , deb aytyapti-ku , — deyishdi o‘zaro yahudiylar .
43008023	Iso ularga shunday dedi : — Sizlar pastdansiz , Men esa yuqoridanman . Sizlar bu olamdan , Men esa bu olamdan emasman .
43008024	Siz gunohkor bo‘lib o‘lasizlar , deb aytdim-ku sizlarga . Ha , agar O‘sha Men ekanligimga ishonmasangizlar , gunohkor bo‘lib o‘lasizlar .
43008025	— Sen kimsan ? — deb so‘rashdi shu mahal Isodan . Iso shunday dedi : — Boshdanoq sizlarga qanday aytgan bo‘lsam , xuddi O‘shaman .
43008026	Siz haqingizda aytadigan hamda hukm o‘tkazadigan ko‘p narsalarim bor . Biroq Meni Yuborgan haqiqatgo‘ydir , Men Undan nima eshitgan bo‘lsam , o‘shani dunyoga ma’lum qilaman .
43008027	Ular esa Iso O‘z Otasi haqida gapirayotganini tushunmadilar .
43008028	Iso O‘z so‘zida davom etdi : — Inson O‘g‘lini yuqoriga ko‘targaningizda , O‘sha Men ekanligimni bilib qolasizlar . O‘shanda sizlar Men O‘zimchalik hech narsa qilmasligimni , aksincha , Otam Menga qanday o‘rgatgan bo‘lsa , shunday so‘zlayotganimni bilasizlar .
43008029	Meni Yuborgan O‘zim bilandir . Otam Meni yolg‘iz qoldirmagan , Men har doim Unga ma’qul bo‘lgan ishlarni qilaman .
43008030	Iso bu so‘zlarni aytar ekan , ko‘p odamlar Unga ishondilar .
43008031	Shu vaqt Iso Unga ishongan yahudiylarga dedi : — Agar Mening kalomimga rioya qilsangizlar , haqiqiy shogirdlarim bo‘lasizlar .
43008032	Sizlar haqiqatni bilib olasizlar , haqiqat esa sizlarni ozod qiladi .
43008033	— Biz Ibrohim naslimiz , — deb javob berdi ular . — Hech qachon hech kimga qul bo‘lmaganmiz . Sen qanday qilib , “ Ozod bo‘lasizlar ” , deyapsan ?
43008034	— Sizlarga gapning rostini aytsam , — dedi Iso , — gunoh qiluvchi har bir kishi gunohning qulidir .
43008035	Qul uyda umrbod turmaydi , o‘g‘il umrbod turadi .
43008036	Shunday qilib , agar O‘g‘il sizlarni ozod qilsa , haqiqatan erkin bo‘lasizlar .
43008037	Ibrohim nasli ekanligingizni bilaman . Biroq Mening jonimga qasd qilmoqchisizlar . Chunki Mening so‘zim qalbingizga o‘rnashmaydi .
43008038	Men Otamning huzurida nima ko‘rgan bo‘lsam , o‘shani so‘zlab beraman . Sizlar esa o‘z otangiz huzurida ko‘rganlaringizni bajarasizlar .
43008039	Ular Isoga javoban : — Bizning otamiz Ibrohim-ku , — deyishdi . — Agar siz Ibrohim farzandlari bo‘lsangiz edi , Ibrohimning qilgan ishlarini qilar edingizlar , — dedi Iso .
43008040	— Endi bo‘lsa , Xudodan eshitgan haqiqatni sizlarga so‘zlab berayotgan Odamni — Meni o‘ldirmoqchisizlar . Ibrohim bunday yo‘l tutmagan edi .
43008041	Sizlar o‘z otangizning ishlarini qilyapsizlar . — Biz fahshdan tug‘ilgan emasmiz-ku , bizning bitta Otamiz bor , U Xudodir , — deb javob berishdi Isoga . U ularga shunday dedi :
43008042	— Agar Otangiz Xudo bo‘lganida edi , Meni sevar edingiz , chunki Men Xudodan chiqdim . Men O‘zimcha kelganim yo‘q , Meni U yubordi .
43008043	Nega aytganlarimni anglamayapsizlar ? Sabab , Mening so‘zimni eshita olmaysizlar .
43008044	Sizlarning otangiz — iblisdir . Sizlar o‘z otangizning nafsu ehtiroslarini bajo keltirmoqchisizlar . Azaldanoq iblis qotil edi . U haqiqat tomonida turmagan , chunki unda haqiqat yo‘q . U yolg‘on so‘zlaganda , o‘ziga yarasha so‘zlaydi . Chunki u yolg‘onchi , yolg‘onning otasidir .
43008045	Ammo Men haqiqatni so‘zlayotganim uchun , Menga ishonmayapsizlar .
43008046	Qaysi biringiz Meni biron gunoh bilan ayblay olasiz ? Agarda haqiqatni so‘zlayotgan bo‘lsam , nega Menga ishonmayapsizlar ?
43008047	Kim Xudoniki bo‘lsa , Xudoning so‘zlarini eshitadi . Sizlar esa Xudoga begona bo‘lganingiz uchun , eshitmayotirsiz .
43008048	Bunga javoban yahudiylar : — Sen samariyaliksanu , Seni jin uribdi , deb xato qilmabmiz ! — deyishdi .
43008049	— Meni jin urgani yo‘q , — dedi Iso . — Men faqat Otamni hurmat qilaman . Sizlar esa Meni badnom qilyapsizlar .
43008050	Men O‘z shuhratimni izlamayman , Meni Ulug‘lovchi va Hukmlovchi bor .
43008051	Sizlarga rostini aytayin : kim Mening so‘zimga rioya qilsa , abadiy o‘limga yuz tutmaydi .
43008052	— Endi biz bilamiz , Seni jin uribdi , — deyishdi yahudiylar Unga . — Ibrohim va payg‘ambarlar bari o‘lib ketgan , Sen esa : “ Kim Mening so‘zimga rioya qilsa , abadiy o‘limga yuz tutmaydi ” , deyapsan-a ? !
43008053	Nahotki Sen vafot etgan otamiz Ibrohimdan ham katta bo‘lsang ? Payg‘ambarlarning hammasi ham o‘lib ketishgan . Sen O‘zingni kim deb hisoblaysan ?
43008054	Iso javob berdi : — Agar Men O‘zimni O‘zim ulug‘lasam , Mening ulug‘ligim puchdir . Otamning O‘zi Meni ulug‘laydi . Sizlar Uni Xudoyimiz deysizlar ,
43008055	ammo aslida Uni taniganingiz yo‘q . Men esa Uni tanib-bilaman . Agar Uni bilmayman , desam , sizlarga o‘xshagan yolg‘onchi bo‘laman . Biroq Men Uni tanib-bilaman va Uning kalomiga rioya qilaman .
43008056	Otangiz Ibrohim Mening kunimni ko‘rishini bilib , shod-xurram bo‘lgan edi . Endi ko‘rib , xurram bo‘ldi .
43008057	— Sen hali ellik yoshga to‘lganing yo‘g‘u , Ibrohimni ham ko‘ribsan-a ? ! — deyishdi yahudiylar Unga .
43008058	Iso ularga : — Sizlarga rostini aytay : Ibrohim vujudga kelmasidan oldin Men bor edim , — dedi .
43008059	Shunda Isoga otish uchun tosh oldilar . Lekin Iso ulardan chekinib , ma’baddan tashqariga chiqdi . [ Xalqning o‘rtasidan yorib o‘tib , uzoqlashib ketdi . ]
43009001	Iso o‘tib ketayotganda , Uning ko‘ziga bir tug‘ma ko‘r odam chalindi .
43009002	Shogirdlari Isodan : — Ustoz , buning ko‘r bo‘lib tug‘ilishida kim gunohkor , o‘zimi yoki ota-onasimi ? — deb so‘radilar .
43009003	Iso shunday javob berdi : — Bunda na o‘zi gunohkor , na ota-onasi , balki Xudoning ishlari unda namoyon bo‘lishi uchun u ko‘r tug‘ilgan .
43009004	Kun yorug‘ ekan , Meni Yuborganning ishlarini qilishim lozim . Ana tun kelyapti , o‘shanda hech kim ish qila olmaydi .
43009005	Men olamda bor ekanman , olamning nuridirman .
43009006	Iso bularni aytdi-yu , yerga tupurdi , tupukdan loy qilib , ko‘rning ko‘zlariga surtdi .
43009007	— Borib Siloam hovuzida yuvin , — dedi unga . ( Siloam — “ Yuborilgan ” demakdir . ) Ko‘r odam borib yuvindi va ko‘zi ochilib qaytdi .
43009008	Shunda uning qo‘shnilari va ilgari uning ko‘r bo‘lib o‘tirganini ko‘rgan odamlar : — Bu haligi tilanchilik qilib o‘tirgan ko‘r odam emasmi ? — deb so‘rashardi .
43009009	Ba’zilar : — Bu xuddi o‘sha , — desalar , boshqalar : — O‘shanga o‘xshaydi , — deyishardi . Odamning o‘zi esa : — O‘sha menman , — deb ta’kidlardi .
43009010	— Unday bo‘lsa , ko‘zlaring qanday ochildi ? — deb so‘radilar .
43009011	— Iso degan Kishi tupukdan loy qilib ko‘zlarimga surtdi-yu , “ Borib Siloam hovuzida yuvin ” , dedi . Men borib yuvindim va ko‘radigan bo‘lib qoldim , — dedi u odam .
43009012	— U qayerda ? — deb so‘radilar . — Bilmayman , — deb javob berdi u .
43009013	Ilgari ko‘r bo‘lgan o‘sha odamni farziylarning oldiga keltirishdi .
43009014	O‘sha kuni yahudiylarning dam olish kuni edi . Bunga qaramay , Iso loy qilib , ko‘r odamning ko‘zlarini ochgan edi .
43009015	Binobarin , farziylar ham ko‘rdan ko‘zlari qanday ochilganini so‘radilar . — U ko‘zlarimga loy surtdi . Men yuvindim-u , ko‘zlarim ko‘radigan bo‘ldi , — dedi haligi odam .
43009016	— Bu Odam Xudodan emas , chunki U dam olish kuniga rioya qilmayapti , — dedi ba’zi farziylar . Boshqalari esa : — Gunohkor odam bunday mo‘jizalarni qanday qila oladi ? — deyishdi . Shunday qilib , oralarida nifoq paydo bo‘ldi .
43009017	— Ko‘zlaringni ochgan u Kishi haqida sen nima deysan ? — deb so‘rashdi yana ko‘r odamdan . — U payg‘ambar , — dedi o‘sha .
43009018	Biroq yahudiy din arboblari ko‘zlari ochilgan odamning ota-onasini chaqirtirmaguncha , uning ilgari ko‘r bo‘lganiga va ko‘zlari ochilganiga ishonmadilar .
43009019	Ota-onasi keldi . — Ko‘r tug‘ilgan , deb aytgan o‘g‘lingiz shumi ? Xo‘sh , endi qanday qilib uning ko‘zlari ko‘ryapti ? — deb so‘rashdi ota-onasidan .
43009020	Ota-onasi javob berishdi : — Bu bizning o‘g‘limiz , uning ko‘r tug‘ilganini bilamiz .
43009021	Lekin qanday qilib ko‘zlari ko‘rayotganini , ko‘zlarini kim ochganini biz bilmaymiz . U balog‘at yoshida , o‘zidan so‘ranglar . O‘zi uchun o‘zi javob bersin .
43009022	Ko‘rning ota-onasi yahudiy din arboblaridan qo‘rqqanlari uchun bunday aytdilar . Din arboblari bundan avval , kim Isoning Masihligini tan olsa , ibodatxonadan badarg‘a qilinsin , degan fatvoni chiqargan edilar .
43009023	Ana shu sababdan ko‘rning ota-onasi : “ U balog‘at yoshida , o‘zidan so‘ranglar ” , — deyishdi .
43009024	Shunday qilib , ilgari ko‘r bo‘lgan odamni ikkinchi marta chaqirishdi : — Xudoni ulug‘la ! Biz u Odamning gunohkorligini bilamiz , — deyishdi .
43009025	— U gunohkormi , yo‘qmi , men bilmayman , — deb javob berdi u , — Men shuni bilamanki , men ko‘r edim , endi esa ko‘zlarim ko‘ryapti .
43009026	— U senga nima qildi ? Ko‘zlaringni qanday ochdi ? — deb yana undan so‘radilar .
43009027	— Oldin ham men sizlarga aytgan edim-ku , ammo sizlar quloq solmayapsizlar ! Yana nima xohlaysizlar ? Nahotki sizlar ham Uning shogirdlari bo‘lmoqchisizlar ? — dedi u odam .
43009028	Yahudiy din arboblari esa uni jerkib : — Sen Uning shogirdi , biz Musoning shogirdlarimiz .
43009029	Biz bilamizki , Musoga Xudo gapirgan . Bu Kishi-chi , Uning qayerdanligini ham bilmaymiz , — deyishdi .
43009030	— Ana shunisi juda ajablanarli-da ! — dedi ularga ko‘zi ochilgan odam . — Sizlar Uning qayerdanligini bilmaysizlar , ammo ko‘zlarimni ochgan ana Shuning O‘zi !
43009031	Ma’lumki , gunohkorlarga Xudo quloq solmaydi . Biroq kim Xudodan qo‘rqib , Uning irodasiga amal qilsa , Xudo uni tinglaydi .
43009032	Tug‘ma ko‘rning ko‘zlarini birov ochganligi dunyoda eshitilmagan gap .
43009033	Agar U Kishi Xudodan bo‘lmaganda , hech narsa qilolmasdi .
43009034	Yahudiy din arboblari bunga javoban : — Sen o‘zing butunlay gunoh ichida tug‘ilgan ekansan-u , endi bizlarga aql o‘rgatyapsanmi ? — deyishdi-da , uni quvib chiqarishdi .
43009035	U odamning quvib chiqarilganligini Iso eshitdi-yu , uni axtarib topdi . — Sen Xudoning O‘g‘liga ishonasanmi ? — deb so‘radi undan . U odam Isoga :
43009036	— Hazrat , — dedi , — U kimdirki , men Unga ishonsam ?
43009037	— Sen Uni ko‘rding , mana sen bilan gaplashayotgan — O‘shaning O‘zi , — dedi Iso .
43009038	Shunda u odam : — Ishonaman , yo Rabbiy , — dedi-da , Isoga sajda qildi .
43009039	Iso : — Ko‘rlar ko‘rsin , ko‘zi ochiqlar esa ko‘r bo‘lsin , deb Men bu dunyoni hukm qilgani kelganman , — dedi .
43009040	Uning atrofida ba’zi farziylar turgan edi . Ular bu gapni eshitgach : — Nahotki bizlar ham ko‘r bo‘lsak ? — deb so‘rashdi .
43009041	Iso ularga dedi : — Agar ko‘r bo‘lganingizda , gunohingiz bo‘lmas edi . Lekin sizlar “ Ko‘zlarimiz ko‘ryapti ” , deganingiz uchun , gunohingiz o‘z bo‘yningizda qoladi .
43010001	“ Sizlarga rostini aytay : kim qo‘y qo‘rasiga eshikdan kirmay , boshqa yo‘ldan oshib tushsa , u o‘g‘ri va bosqinchidir .
43010002	Eshikdan kirgan odam esa qo‘ylarning cho‘ponidir .
43010003	Unga darvozabon eshikni ochib beradi . Qo‘ylar uning tovushiga quloq soladi . U esa o‘z qo‘ylarini nomma-nom chaqirib tashqariga olib chiqadi .
43010004	U o‘z qo‘ylarini qo‘radan olib chiqib , ularning oldida boraveradi . Qo‘ylar esa unga ergashadi , chunki ular cho‘ponning tovushini biladilar .
43010005	Begona kishiga esa ergashmaydilar . Aksincha , begonaning tovushini tanimay , undan qochib ketadilar ” .
43010006	Iso bu ibratli naqlni aytib berganda , tinglovchilari Uning nima demoqchi ekanligini tushunmadilar .
43010007	Shu sababdan Iso yana gap oldi : “ Sizlarga rostini aytay : Men qo‘ylarning eshigiman .
43010008	Mendan ilgari o‘tganlarning hammasi o‘g‘ri va bosqinchi edilar . Lekin qo‘ylar ularga quloq solmadilar .
43010009	Men eshikman . Kim Men orqali kirsa , najot topadi . U kirib chiqib , yaylov ham topadi .
43010010	O‘g‘ri faqat o‘g‘irlash , bo‘g‘izlash , barbod qilish uchun keladi . Men esa ularga hayot , farovon hayot berish uchun kelganman .
43010011	Men yaxshi Cho‘ponman . Yaxshi Cho‘pon qo‘ylari uchun jonini bag‘ishlaydi .
43010012	Yollangan odam qo‘ylarning cho‘ponu egasi emas . U bo‘rining kelganini ko‘rgach , qo‘ylarni tashlab , qochib ketadi . Bo‘ri esa qo‘ylarni talab , tumtaraqay qiladi .
43010013	Yollangan odam qo‘ylar haqida hech qayg‘urmagani uchun qochib ketadi .
43010014	Men yaxshi Cho‘ponman . Men O‘zimnikilarni bilaman , O‘zimnikilar esa Meni biladilar .
43010015	Otam Meni qanday tanib-bilsa , Men ham Otamni shunday tanib-bilaman . Men qo‘ylarim uchun jonimni bag‘ishlayman .
43010016	Bu qo‘radagidan boshqa qo‘ylarim ham bor . Ularni ham olib kelishim kerak . Ular ham Mening tovushimni eshitadi va bir suruv , bir cho‘pon bo‘ladi .
43010017	Men jonimni berib , yana qaytib olaman , shu bois Otam Meni sevadi .
43010018	Hech kim jonimni Mendan ololmaydi , Men O‘z ixtiyorim bilan uni beraman . Uni berish ham qaytadan olish huquqim bor . Ushbu muqaddas burchni Menga Otam topshirgan ” .
43010019	Bu gap sabab bo‘lib , yahudiylar orasida yana kelishmovchilik paydo bo‘ldi .
43010020	Oralaridan ko‘pi : — Uni jin uribdi , U telbalik qilyapti-ku ! Nega Unga quloq solyapsizlar ? — der edilar .
43010021	Boshqalari esa : — Bu jin urganning so‘zlari emas , so‘qir odamning ko‘zlarini jin ocha olarmidi ? — deb aytishardi .
43010022	O‘sha vaqtda Quddusda Ma’badni Yangilash bayrami qutlanardi . Qish edi .
43010023	Iso ma’badda Sulaymon ravoqida aylanib yurar edi .
43010024	Yahudiy din arboblari Uning atrofini o‘rab oldilar . — Qachongacha Sen bizlarni laqillatasan ? Agar Sen Masih bo‘lsang , bizlarga ochig‘ini ayt , — deyishdi .
43010025	Iso ularga javob berdi : — Men sizlarga aytdim , ammo sizlar ishonmayapsizlar . Mening Otam nomidan qilayotgan ishlarimning o‘zi Men to‘g‘rimda shohidlik bermoqda .
43010026	Sizlar esa ishonmayapsizlar . Avval aytganimdek , sizlar Mening qo‘ylarimdan emassizlar .
43010027	Mening qo‘ylarim tovushimga quloq soladi . Men ularni taniyman , ular esa Menga ergashib yurishadi .
43010028	Men ularga abadiy hayot bag‘ishlayman va ular abadiy halok bo‘lmaydilar . Hech kim ularni Mening qo‘limdan tortib ololmaydi .
43010029	Ularni Menga bergan Otam hammadan buyukdir . Otamning qo‘lidan ularni tortib olishga hech kimning kuchi yetmaydi .
43010030	Men va Otam — birmiz .
43010031	Shunda yahudiy din arboblari yana Isoni toshbo‘ron qilmoqchi bo‘lib , tosh ola boshladilar .
43010032	— Men sizlarga Otam nomidan ko‘p xayrli ishlar ko‘rsatdim , ularning qaysi biri uchun Meni toshbo‘ron qilmoqchisizlar ? — so‘radi Iso .
43010033	Yahudiy din arboblari Unga javoban : — Seni xayrli ishing uchun emas , balki kufrliging uchun toshbo‘ron qilmoqchimiz . Sen odam bo‘la turib O‘zingni Xudo deyapsan ! — deyishdi .
43010034	Iso shunday javob qaytardi : — Sizning Tavrotda : “ Men aytdim , sizlar xudolarsiz ” , deb yozilgan emasmi ?
43010035	Mana Xudo qadimgilarga kalomini yuborib , ularni hatto xudolar deb atagan . Muqaddas Bitikni esa buzib bo‘lmaydi .
43010036	Shunday ekan , Otam O‘ziga ajratib olgan va dunyoga yuborgan Kishi “ Xudoning O‘g‘liman ” desa , nima bo‘pti ? Nega sizlar Meni kufrlikda ayblaysizlar ?
43010037	Agar Men Otamning ishlarini qilmayotgan bo‘lsam , Menga ishonmay qo‘ya qolinglar .
43010038	Agar Uning ishlarini qilayotgan bo‘lsamu , sizlar ishonmayotgan bo‘lsangizlar , aqalli Mening ishlarimga ishoninglar . Otam Menda va Men Otamda ekanimizni anglab , imoningizni komil qilinglar .
43010039	Shunda yana Isoni ushlab olishga harakat qildilar , ammo Iso ulardan qutulib qoldi .
43010040	So‘ng Iso yana O‘rdun daryosining naryog‘iga , ilgari Yahyo payg‘ambar odamlarni tavba qildirib yurgan joyga bordi va u yerda qoldi .
43010041	Uning oldiga ko‘p odamlar kelaverdi . Ular : — Yahyo hech qanday mo‘jiza yaratmagan edi , lekin Yahyoning bu Kishi haqida aytganlari hammasi to‘g‘ri chiqdi , — deyishar edi .
43010042	Shunday qilib , o‘sha yerda talay odamlar Isoga uzil-kesil ishondilar .
43011001	Baytaniya degan qishloqda Lazar ismli bir odam kasal yotgan edi . Maryam va Marta nomli opa-singil ham shu qishloqda yashar edilar .
43011002	Rabbimiz Isoga atir moy surtgan va Uning oyoqlarini sochi bilan artib quritgan o‘sha Maryam edi . Kasal yotgan Lazar esa Maryamning akasi edi .
43011003	Opa-singil Isoga : — Hazrat , Sening aziz do‘sting kasal bo‘lib yotibdi , — deb xabar yetkazishdi .
43011004	Iso buni eshitib : — Bu kasallik o‘lim bilan yakunlanmaydi , balki Xudoning ulug‘lanishiga , shuningdek , Xudo O‘g‘lining ulug‘lanishiga sabab bo‘ladi , — dedi .
43011005	Iso Marta va uning singlisini hamda Lazarni sevar edi .
43011006	Ammo Lazarning bemor bo‘lib yotganini bilsa ham , o‘sha joyda yana ikki kun qoldi .
43011007	Bundan so‘ng U shogirdlariga : — Yana Yahudiyaga boramiz , — dedi .
43011008	— Ustoz , — dedi shogirdlari , — yaqindagina yahudiyaliklar Seni toshbo‘ron qilmoqchi edilar-ku ! Endi yana u yerga bormoqchimisan ?
43011009	Iso javob berdi : — Kunduz o‘n ikki soat-ku ! Kim yorug‘da yursa , qoqilmaydi , chunki bu dunyoning yorug‘ini ko‘radi .
43011010	Kechasi yurgan esa qoqiladi , chunki yorug‘lik u bilan emas .
43011011	Bu so‘zlarini aytib bo‘lib , ularga yana dedi : — Do‘stimiz Lazar uxlab qoldi . Men uni uyg‘otgani ketyapman .
43011012	— Hazrat , agar uxlab qolgan bo‘lsa , tuzalib ketadi , — dedi shogirdlari .
43011013	Iso Lazarning o‘limini nazarda tutgan edi . Shogirdlar esa Iso odatdagi uyqu to‘g‘risida gapirdi , deb o‘yladilar .
43011014	Keyin Iso ularga ochig‘ini aytdi : — Lazar vafot etdi .
43011015	Men sizlar uchun xursandmanki , o‘sha yerda yo‘q edim , chunki bu sizlarning imon topishingizga yaraydi . Qani endi yuringlar , uning oldiga boraylik .
43011016	Shunda “ Egiz ” laqabli To‘ma boshqa shogirdlarga : — Qani yuringlar , biz ham U bilan o‘lamiz ! — dedi .
43011017	Iso u yerga yetib borib bildiki , Lazarning dafn qilinganiga to‘rt kun bo‘lgan ekan .
43011018	Baytaniya qishlog‘i Quddusdan yaqin uch chaqirimcha yerda edi .
43011019	Ko‘p yahudiylar Marta bilan Maryamning oldiga akasining vafoti munosabati ila tasalli berish uchun borgan edilar .
43011020	Marta Isoning kelayotganini eshitib , Uni kutib olgani chiqdi . Maryam esa uyda o‘tirar edi .
43011021	— Hazrat ! — dedi Marta Isoga . — Agar Sen bu yerda bo‘lganingda edi , mening akam o‘lmas edi .
43011022	Ammo hozir ham bilaman , Sen Xudodan nima so‘rasang , Xudo Senga beradi .
43011023	— Sening akang tiriladi , — dedi Iso .
43011024	— Bilaman , qiyomatda , oxiratda tiriladi , — dedi Marta .
43011025	Iso unga dedi : — Men tirilish va hayotdirman . Menga ishongan odam o‘lsa ham yashaydi .
43011026	Kimda-kim Menga ishonib yashasa , to abad o‘lmaydi . Bunga ishonasanmi ?
43011027	— Ha , Rabbim , — dedi Marta , — Sen olamga keladigan Masih , Xudoning O‘g‘lisan , deb ishonaman .
43011028	Shunday dedi-yu , Marta borib singlisi Maryamni yashirincha chaqirdi . — Ustoz shu yerda , U seni chaqiryapti , — dedi Maryamga .
43011029	Maryam buni eshitgach , shoshib o‘rnidan turdi-da , Isoning oldiga jo‘nadi .
43011030	Iso hali qishloqqa kirmagan , Marta Uni kutib olgan joyda poylab turar edi .
43011031	Maryam bilan uyda qolgan , unga tasalli berayotgan yahudiylar uning shoshilib o‘rnidan turib tashqariga chiqqanligini ko‘rishdi . Maryam yig‘lagani qabrga ketyapti , deb o‘ylashib , uning orqasidan ketaverishdi .
43011032	Maryam Iso turgan yerga yetib kelib Uni ko‘rdi-yu , oyoqlariga o‘zini tashlab : — Hazrat ! — dedi , — agar Sen shu yerda bo‘lganingda , mening akam o‘lmas edi !
43011033	Maryam ham , u bilan kelgan yahudiylar ham yig‘layotgan edilar . Iso buni ko‘rib , qattiq iztirobga tushdi , ko‘ngli o‘rtanib ketdi .
43011034	— Uni qayerga qo‘ydingizlar ? — deb so‘radi . — Borib ko‘rgin ! — dedilar .
43011035	Isoning ko‘zi yoshlandi .
43011036	Yahudiylar : — Qarang , uni naqadar sevar ekan ! — deyishdi .
43011037	Lekin ulardan ba’zilari : — Ko‘rning ko‘zlarini ochgan bu Kishi nahot uning o‘lmay qolishi uchun biror narsa qilolmagan bo‘lsa ? — dedilar .
43011038	Iso tag‘in qattiq iztirob chekib , qabr oldiga keldi . Qabr bir g‘or bo‘lib , uning og‘zida tosh yotgan edi .
43011039	Iso : — Toshni ko‘taringlar ! — dedi . Marhumning singlisi Marta Unga : — Hazrat , U qabrga qo‘yilganiga to‘rt kun bo‘ldi , endi hidlanib qolgan , — dedi .
43011040	— Agar inonsang , Xudoning ulug‘vorligini ko‘rasan , deb senga aytgan edim-ku , — dedi Iso .
43011041	Shunday qilib , marhum yotgan g‘or og‘zidan toshni ko‘tarib oldilar . Iso esa osmonga ko‘z tikkancha : — Ey Ota ! — dedi , — Meni eshitganing uchun Senga tashakkur bildiraman .
43011042	Sen Meni doimo eshitishingni bilaman-u , lekin bu so‘zlarni shu yerda turgan xalq uchun , ular Meni Sen yuborganingga ishonsin deb aytdim .
43011043	Shunday dedi-yu , baland ovoz bilan xitob qildi : — Lazar , tashqariga chiq !
43011044	Shu payt qo‘lu oyoqlari doka bilan bog‘langan , yuzi ro‘mol bilan o‘ralgan jasad chiqib keldi . — Uni yechintirib , qo‘yinglar , ketaversin , — dedi Iso odamlarga .
43011045	Maryamni yo‘qlagani kelgan yahudiylardan ko‘pi Isoning qilgan ishini ko‘rib , Unga ishonishdi .
43011046	Ammo ba’zilari farziylarning oldiga borib , Isoning qilganlarini aytib berishdi .
43011047	Shundan keyin oliy ruhoniylar va farziylar kengashga yig‘ilishdi . — Biz nima qilaylik ? Bu Odam juda ko‘p mo‘jizalar yaratib yuribdi-ku ! — deyishdi o‘zaro .
43011048	— Agar Uni o‘z erkiga qo‘yib bersak , hamma Unga ishonib ketadi . Rimliklar kelib , muqaddas joyimizni ham , xalqimizni ham bosib oladilar .
43011049	Ulardan biri , shu yili bosh oliy ruhoniy bo‘lgan Kayafa so‘z oldi : — Sizlar hech narsani bilmaysizlar .
43011050	Butun millat halok bo‘lganidan ko‘ra , bitta kishi xalq uchun o‘lishi biz uchun yaxshiroq ekanini o‘ylamadingizlarmi ?
43011051	Bu so‘zlar undan o‘zicha chiqmagan edi . U shu yili bosh oliy ruhoniy sifatida karomat qilib , Iso xalq uchun o‘lishini oldindan aytgan edi .
43011052	Amalda Iso yolg‘iz yahudiy xalqi uchungina emas , balki tarqalib gumroh bo‘lgan barcha Xudo farzandlarini ham yig‘ib birlashtirish uchun o‘lishi kerak edi .
43011053	Shunday qilib , o‘sha kundan boshlab Isoni o‘ldirishga til biriktirdilar .
43011054	Iso esa endi yahudiylar orasida ochiq yurolmaydigan bo‘lib qoldi . U yerdan sahro yaqinidagi Efrayim shahriga bordi . O‘sha joyda O‘zining shogirdlari bilan qoldi .
43011055	Yahudiylarning Fisih bayrami yaqin edi . Mamlakatning hamma yog‘idan el-ulus bayramdan oldin poklanish uchun Quddusga borishardi .
43011056	Shu vaqtda Isoni izlardilar . Ma’badda yig‘ilib turganlar o‘zaro : “ Qanday o‘ylaysizlar , U bayramga kelarmikan ? ” — deb so‘rab-surishtirar edilar .
43011057	Oliy ruhoniylar va farziylar esa Isoni qo‘lga olish niyatida yurib : “ Kim Uning qayerdaligini bilib qolsa , xabar qilsin ” , degan farmon chiqardilar .
43012001	Fisih bayramidan olti kun oldin Iso yana Baytaniyaga , ya’ni o‘lgan Lazarni tiriltirgan qishloqqa bordi .
43012002	O‘sha yerda Isoga ziyofat hozirladilar . Marta xizmat qilib yurgan edi , Lazar esa Iso bilan mehmonlar qatorida o‘tirar edi .
43012003	Shu payt Maryam bir shisha sof , qimmatbaho sunbul moyi olib keldi va Isoning oyoqlariga surtib , sochlari bilan Uning oyoqlarini artib quritdi . Moyning hididan uy xushbo‘y isga to‘lib ketdi .
43012004	Isoning shogirdlaridan biri , Unga xiyonat qiladigan Simunning o‘g‘li Yahudo Ishqariyot gap qistirib :
43012005	— Bu moyni uch yuz kumush tangaga sotib kambag‘allarga bo‘lib bersa bo‘lmasmidi ? — dedi .
43012006	Bu gapni u kambag‘allarga qayishgani uchun emas , balki o‘g‘ri bo‘lgani uchun aytdi . Pul qutisi Yahudoning nazoratida edi , u qutiga solinadigan pullarni shilib ketar edi .
43012007	— U ayolni tinch qo‘yinglar ! — dedi Iso . — Zotan u bu moyni Mening dafn kunimga saqlamoqchi edi .
43012008	Kambag‘allar har doim sizlar bilan birga . Men esa doim sizlar bilan birga bo‘lmayman .
43012009	Isoning Baytaniyada ekanligini bilib , bir talay yahudiylar u yerga keldi . Ular nafaqat Isoni , balki Iso tiriltirgan Lazarni ham ko‘rishni istardilar .
43012010	Oliy ruhoniylar esa Lazarni ham o‘ldirmoqchi bo‘lib kelishgan edilar .
43012011	Chunki ko‘pchilik yahudiylar Lazar tufayli u yerga borib , Isoga imon keltirayotgan edilar .
43012012	Ertasi kuni bayramga borgan ko‘pchilik xaloyiq Isoning Quddusga kelayotganini eshitib qolishdi .
43012013	Palma daraxti shoxlarini olib , Uni qarshi olishga chiqishdi va baland ovoz bilan : “ Najot bergin ! Xudovand nomidan kelayotgan Isroilning Podshohi muborak ! ” — deb hayqirishar edi .
43012014	Iso bir xo‘tikni topib , unga mindi , xuddi Tavrotda yozilganiday :
43012015	“ Ey Sion qizi , qo‘rqma ! Sening Podshohing xo‘tikka minib keladur ” .
43012016	Isoning shogirdlari avval bunga tushunmadilar . Faqat Iso O‘z ulug‘vorligiga erishgandan so‘nggina ular bu oyatning U haqda yozilganini va xalq xuddi oyatdagidek qilganini esladilar .
43012017	Iso bilan yurayotgan ko‘pchilik xalq esa Iso Lazarni qabrdan chaqirib tiriltirdi , deb guvohlik berayotgan edi .
43012018	Iso bunday ajoyib mo‘jizani yaratganini xalq eshitgan edi , shuning uchun ham Uni ochiq chehra bilan kutib olayotgan edilar .
43012019	Farziylar esa bir-biriga : — Ko‘ryapsizmi , endi hech narsa qilolmayapsizlar . Butun dunyo Uning ortidan bormoqda ! — deyishardi .
43012020	Sig‘inish uchun bayramga kelganlar orasida ba’zi yunonlar bor edi .
43012021	Ular Jalilaning Baytsayda shahridan bo‘lgan Filipning oldiga borib o‘tindilar : — Taqsir , biz Isoni ko‘rmoqchi edik .
43012022	Filip borib bu haqda Idrisga aytdi ; keyin Idris bilan Filip ikkalasi Isoning oldiga borib , Unga aytishdi .
43012023	Iso ularga shunday javob qaytardi : — Inson O‘g‘li ulug‘lanadigan vaqt-soat keldi .
43012024	Sizlarga rostini aytay : agar bug‘doyning doni yerga tushib o‘lmasa , u bir donligicha qoladi . Agarda o‘lsa , ko‘p hosil beradi .
43012025	Kim o‘z jonini sevsa , uni yo‘qotadi . Kim bu dunyoda o‘z jonini ayamasa , uni abadiy hayot uchun saqlab qoladi .
43012026	Agar kim Menga xizmat qilsa , Mening izimdan yursin . Men qayerda bo‘lsam , xizmatchim ham u yerda bo‘ladi . Kim Menga xizmat qilsa , Otam uni hurmat qiladi .
43012027	Endi esa yuragim siqilyapti , Men nima ham desam ekan ? “ Ey Otam , Meni ushbu vaqt-soatdan qutqaz ” deymi ? Vaholanki , men shu vaqt-soat uchun kelganman .
43012028	Ey Ota , O‘z nomingni ulug‘lagin ! Iso shunday deyishi bilanoq osmondan : — Men uni ulug‘laganman va bundan keyin ham ulug‘layman , — degan sado keldi .
43012029	U yerda turgan omma buni eshitib , momaqaldiroq deb o‘yladi . — Yo‘q , Unga farishta gapirdi ! — deyishdi boshqalari .
43012030	Bunga javoban Iso aytdi : — Bu sado Men uchun emas , sizlar uchun bo‘ldi .
43012031	Hozir bu dunyo hukm qilinadi , hozir bu dunyoning hokimi tashqariga chiqarib haydaladi .
43012032	Men yerdan yuqoriga ko‘tarilganimda , hammani O‘zimga jalb qilaman .
43012033	Ushbu so‘zlarni Iso O‘zining qay yo‘l bilan o‘lishini bildirish maqsadida aytgan edi . Xalq bunga javoban dedi :
43012034	— Biz Tavrotda , Masih abadiy turadi , deb eshitganmiz . Qanday qilib Sen : Inson O‘g‘li yuqoriga ko‘tarilishi kerak , deb aytyapsan ? Kim bu Inson O‘g‘li ?
43012035	Iso ularga aytdi : — Yana qisqa bir muddat nur sizlar bilan bo‘ladi . Nur borida yuringlar , tag‘in zulmat sizlarni qamrab olmasin . Zulmatda yuradigan kishi qayerga ketayotganini bilmaydi .
43012036	Hozircha nurga egasizlar , nurga ishoninglar , toki nur ahli bo‘linglar . Bularni aytib bo‘lgach , Iso uzoqlashib ketdi va xalqning ko‘zidan yashirindi .
43012037	Iso ommaning ko‘z o‘ngida shuncha ko‘p ibratli mo‘jizalar yaratgan bo‘lsa ham , ular Isoga ishonmas edilar .
43012038	Shu tariqa Isha’yo payg‘ambarning aytgan so‘zi bajo bo‘ldi : “ Yo Xudoyo Xudovand ! Bergan xabarimizga kim ham ishondi ? Xudovandning qudrati kimga oshkora bo‘ldi ? ”
43012039	Ular ana shu sababdan ishona olmadilar . Isha’yo payg‘ambar yana aytganidek :
43012040	“ Bu xalq o‘z ko‘zlarini ko‘r qildi , O‘z dillarini tosh qildi . Ko‘zlari ila ko‘rmaydilar , Dillari ila fahmlamaydilar , Men ularni shifolashim uchun , Menga qaytib kelmaydilar ” .
43012041	Isha’yo payg‘ambar Masihning ulug‘vorligini oldindan ko‘rib , U to‘g‘rida shularni so‘zlagan edi .
43012042	Shunga qaramasdan , boshliqlarning ham ko‘plari Isoga imon keltirayotgan edilar . Faqat ibodatxonadan haydalishdan qo‘rqib , ular farziylar oldida tan olmas edilar .
43012043	Chunki boshliqlarga Xudoning maqtovidan ko‘ra insonning maqtovi xush yoqardi .
43012044	Iso xitob qilib dedi : “ Menga ishongan odam Menga emas , balki Meni Yuborganga ishongan bo‘ladi .
43012045	Meni ko‘rgan odam Meni Yuborganni ko‘rgan bo‘ladi .
43012046	Menga ishongan har bir kishi zulmatda qolmasin , deb Men dunyoga nur bo‘lib kelganman .
43012047	Kim Mening so‘zlarimni eshitib ishonmasa , uni Men ayblamayman . Men dunyoni ayblash uchun emas , balki qutqarish uchun kelganman .
43012048	Meni rad qilib , so‘zlarimni qabul qilmagan odamning hakami bor — uni oxiratda Mening aytgan kalomim hukm qiladi .
43012049	Men O‘z nomimdan so‘zlaganim yo‘q . Aksincha , Meni yuborgan Otam nima aytishimni , qanday so‘zlashimni Menga amr etgan .
43012050	Uning amri esa abadiy hayotdir , deb bilaman . Xullas , Men nimaiki gapirayotgan bo‘lsam , Otamning Menga aytganlarini gapiryapman ” .
43013001	Fisih bayramiga oz qolgan edi . Iso bu olamdan Otasi oldiga o‘tish vaqt-soati kelganini bilar edi . U bu olamdagi O‘zinikilarni sevar edi , ularni oxirigacha sevdi .
43013002	Kechki ovqat payti edi . Simunning o‘g‘li Yahudo Ishqariyotning diliga iblis allaqachon Isoga xiyonat qilish niyatini solgan edi .
43013003	Iso bo‘lsa , Otasi hamma narsani Uning qo‘liga berganini bilar edi , O‘zi Xudo huzuridan chiqib , yana Xudo huzuriga qaytayotganini ham bilar edi .
43013004	Shunday qilib , Iso ovqatdan so‘ng ustki kiyimini yechib tashladi , sochiqni olib beliga bog‘ladi .
43013005	Keyin obdastaga suv quyib , shogirdlarining oyoqlarini yuvishga tushdi . Beliga bog‘lagan sochiq bilan ularning oyoqlarini artib quritdi .
43013006	Iso Simun Butrusning oldiga keldi . — Rabbim , nahot oyoqlarimni Sen yuvsang ? ! — dedi Butrus .
43013007	— Men hozir nima qilishimni sen bilmaysan . Keyinchalik tushunasan , — dedi Iso unga javoban .
43013008	— Mening oyoqlarimni ikki dunyoda ham yuvmaysan ! — dedi Butrus . — Agar seni yuvmasam , Men bilan ulushing bo‘lmaydi , — dedi Iso .
43013009	Shunda Simun Butrus : — Rabbim , faqat oyoqlarimnigina emas , qo‘llarimni , boshimni ham yuvib qo‘y ! — dedi .
43013010	Iso unga : — Cho‘milgan odam tamoman pokdir , endi uning oyog‘ini yuvsa , bas . Sizlar ham poksizlar , ammo hammangiz emas , — dedi .
43013011	Iso O‘ziga xoinlik qiladigan odamni bilar edi , shuning uchun “ Hammangiz pok emassizlar ” , dedi .
43013012	Shogirdlarining oyoqlarini yuvib bo‘lgach , Iso tag‘in ustki kiyimini kiyib , yonboshladi . Shogirdlariga aytdi : — Men sizlarga nima qilganimni angladinglarmi ?
43013013	Sizlar Meni Ustozimiz va Rabbimiz deb ataysizlar va to‘g‘ri qilasizlar , chunki Men xuddi shundayman .
43013014	Shunday qilib , agar Men Rabbingiz va Ustozingiz bo‘la turib oyoqlaringizni yuvgan bo‘lsam , sizlar ham bir-biringizning oyoqlaringizni yuvishingiz qarzdir .
43013015	Men sizlarga nima qilgan bo‘lsam , sizlar ham o‘shani qilishingiz kerak . Men sizlarga o‘rnak ko‘rsatdim .
43013016	Sizlarga rostini aytayin : qul o‘zining xo‘jayinidan yuqori turmas , elchi ham uni yuborgandan ulug‘ bo‘lmas .
43013017	Agar gapimni uqqan bo‘lsangiz , bunga amal qilinglar va baxtli bo‘lasizlar !
43013018	— Men hammangiz haqingizda aytmayapman , — davom etdi Iso , — Men tanlagan kishilarimni bilaman . Zaburda : “ Non-namagimni yegan do‘stim Menga qarshi tovonini ko‘tardi ” , — deb yozilgan . Bu oyat bajo bo‘lishi kerak .
43013019	Hozirdan , bu voqealar sodir bo‘lmasidan oldin , men sizlarga aytyapman , toki bu voqealar sodir bo‘lganda , Men — O‘sha ekanligimga ishoninglar .
43013020	Sizlarga rostini aytay : Men yuborgan kishini qabul qilgan Meni qabul qilgan bo‘ladi . Meni qabul qilgan esa Meni Yuborganni qabul qilgan bo‘ladi .
43013021	Iso bularni aytdi-yu , ko‘ngli g‘ash tortdi . Endi ochiqdan-ochiq so‘zlay boshladi : — Sizlarga rostini aytayin , sizlardan bir kishi Menga xiyonat qiladi .
43013022	Shogirdlari esa U kimni nazarda tutayotganini bilolmay , gangib bir-biriga qarab turar edilar .
43013023	Shogirdlaridan biri Isoning bag‘riga bosh qo‘yib yonboshlar edi ; Iso uni sevar edi .
43013024	Unga Simun Butrus : “ Iso kim haqida gapiryapti , so‘ra-chi ” , deb imo-ishora qildi .
43013025	Shunda u Isoning ko‘ksiga yaqinroq engashib : — Rabbim , u kim ? — deb so‘radi .
43013026	Iso javob berdi : — Men bir burda nonni botirib kimga bersam , u o‘shadir , — dedi . So‘ng burda nonni botirib , Simun o‘g‘li Yahudo Ishqariyotga berdi .
43013027	Yahudo burdani olar-olmas , shayton uning ichiga kirib oldi . — Qiladiganingni tezroq qil , — dedi unga Iso .
43013028	Dasturxon atrofidagilardan hech kim nima uchun Iso bu so‘zlarni Yahudoga aytganini tushunmadi .
43013029	Pul qutisi Yahudoda bo‘lgani sababli , ba’zilari Iso unga : “ Bayram uchun bizga kerak bo‘ladigan narsalarni sotib ol ” , yoki “ Kambag‘allarga bir nima ber ” , deyapti deb o‘ylardilar .
43013030	Yahudo esa o‘sha burda nonni olgan hamon tashqariga chiqib ketdi . Tun cho‘kkan edi .
43013031	Yahudo chiqib ketgach , Iso dedi : — Hozir Inson O‘g‘li ulug‘landi , Xudo ham Inson O‘g‘li orqali ulug‘landi .
43013032	Inson O‘g‘li Xudoni ulug‘lagani uchun , Xudo ham O‘zicha Inson O‘g‘lini ulug‘laydi , ha , Uni tez orada ulug‘laydi .
43013033	Bolalarim ! Endi Men sizlar bilan uzoq bo‘lmayman . Meni qidirasizlar . Yahudiy mansabdorlariga aytgan edim , sizlarga ham aytyapman : Men boradigan joyga sizlar borolmaysizlar .
43013034	Sizlarga yangi buyruq beryapman : bir-biringizni sevinglar . Men sizlarni qanday sevgan bo‘lsam , sizlar ham bir-biringizni shunday sevinglar .
43013035	Agar orangizda muhabbat hukmron bo‘lsa , sizlar Mening shogirdlarim ekaningizni hamma shundan bilib oladi .
43013036	Simun Butrus Isoga dedi : — Rabbim , Sen qayerga ketyapsan ? — Endi Men boradigan joyga sen orqamdan borolmaysan , keyinchalik borarsan , — dedi unga Iso .
43013037	— Rabbim , — dedi Butrus , — Nega endi Sening orqangdan borolmas ekanman ? Men Sen uchun jonimni fido qilaman !
43013038	Iso javob berdi : — Men uchun joningni fido qilasanmi-ya ? Senga rostini aytsam , xo‘roz qichqirmasdanoq , sen Mendan uch marta tonasan !
43014001	Iso shogirdlariga dedi : — Yuragingiz g‘ash bo‘lmasin . Xudoga ishoning , Menga ham ishoningiz !
43014002	Otamning uyida maskan ko‘p . Shunday bo‘lmasa edi , Men sizlarga joy tayyorlagani ketyapman , deb aytarmidim ?
43014003	Mana , Men borib sizlarga joy tayyorlaymanu , yana kelib , Men bo‘lgan joyda bo‘lishingiz uchun sizlarni oldimga olib ketaman .
43014004	Men boradigan joyni sizlar bilasizlar , yo‘lni ham bilasizlar .
43014005	— Rabbim ! — dedi Unga To‘ma , — Qayerga borishingni bilmaymiz-ku , yo‘lni ham qanday bila olamiz ?
43014006	Iso unga dedi : — Men yo‘l , haqiqat va hayotdirman . Mensiz hech kim Otaning oldiga borolmaydi .
43014007	Agar Meni bilsangiz , Otamni ham bilasizlar . Bundan buyon Uni bilasizlar , Uni ko‘rgansizlar .
43014008	Filip Isoga dedi : — Rabbiy , bizlarga Otani ko‘rsat , shu biz uchun yetarli !
43014009	— Filip , — dedi unga Iso , — Men shuncha vaqtdan beri sizlar bilan birgaman-u , Meni tanimaysanmi ? Meni ko‘rgan Otamni ko‘rgan bo‘ladi . Endi sen qanday qilib , “ Otani bizlarga ko‘rsat ” , deyapsan ?
43014010	Men Otamda hozirman , Otam esa Menda hozir , sen bunga ishonmaysanmi ? Men sizlarga O‘zimdan to‘qib gapirmayapman , balki Menda hozir bo‘lib turgan Otam O‘z ishlarini bajarmoqda .
43014011	Menga ishoninglar ; Men Otamda va Otam Menda hozirdir . Bordiyu bunga ham ishonmasangizlar , aqalli bajarayotgan ishlarimning o‘zi orqali Menga ishoninglar .
43014012	Sizlarga rostini aytayin : Menga ishongan kishi Men qilayotgan ishlarni o‘zi qiladi va hatto bundan kattarog‘ini ham qiladi . Zero Men Otamning oldiga ketyapman .
43014013	Mening nomimdan Otadan biror narsa so‘rasangizlar , uni bajo keltiraman , toki Ota O‘z O‘g‘li orqali ulug‘lansin .
43014014	Ha , Mening nomim uchun nima so‘rasangizlar , Men uni bajo keltiraman .
43014015	— “ Agar Meni sevsangizlar , amrlarimga amal qilinglar .
43014016	Men Otamga murojaat qilaman va U to abad sizlar bilan qoladigan boshqa Yupatuvchini yuboradi .
43014017	Bu Yupatuvchi — Haqiqat Ruhidir . Dunyo Uni qabul qila olmaydi , chunki Uni na ko‘radi , na biladi . Sizlar esa Uni bilasizlar , chunki U sizlar bilan doim birgadir , U ichingizda yashaydi .
43014018	Sizlarni yetim qoldirmayman , yana oldingizga qaytib kelaman .
43014019	Birozdan keyin dunyo Meni boshqa ko‘rmaydi . Ammo sizlar Meni ko‘rasizlar ; Men hayot bo‘lganim uchun , sizlar ham yashaysizlar .
43014020	Men Otamda , sizlar Menda va Men sizlarda hozir ekanimni o‘sha kunda fahmlaysizlar .
43014021	Kim Mening amrlarimni bilsa-yu , ularga amal qilsa , u Meni sevadi . Kim Meni sevsa , Otam ham uni sevadi . Men ham uni sevaman va O‘zimni unga ko‘rsataman ” .
43014022	Ishqariyot bo‘lmagan boshqa Yahudo Isoga dedi : — “ Rabbim , bu qanaqasi , Sen O‘zingni dunyoga emas , bizga ko‘rsatmoqchisan ? ”
43014023	Iso unga shunday javob berdi : — “ Kim Meni sevsa , Mening so‘zimga amal qiladi . Otam ham uni sevadi . Biz uning huzuriga kelib , O‘zimizga maskan yaratamiz .
43014024	Meni sevmagan kishi so‘zlarimga amal qilmaydi . Sizlar tinglayotgan so‘z Meniki emas , balki Meni yuborgan Otamnikidir .
43014025	Buni , Men sizlar bilan ekanman , aytdim .
43014026	O‘sha Yupatuvchi , ya’ni Mening nomimdan Otam yuboradigan Muqaddas Ruhning O‘zi sizlarga hammasini o‘rgatadi , Mening sizlarga aytgan hamma so‘zlarimni U yodingizga tushiradi ” .
43014027	“ Men sizlarga tinchlik qoldiryapman ; O‘z tinchligimni sizlarga beryapman . Men bergan tinchlik dunyo bergan tinchlikka o‘xshamaydi . Yuragingiz siqilmasin , hadiksiramanglar .
43014028	Sizlarga aytganimni eshitdingizlar : Men sizlardan ketib , yana qaytaman . Agar Meni sevganingizda edi , Otam oldiga ketyapman deganimga quvonar edingizlar . Zero Otam Mendan ulug‘dir .
43014029	Bu hodisalar sodir bo‘lganda ishoninglar deb , hali sodir bo‘lmasdan oldin Men bu haqda sizlarga aytdim .
43014030	Sizlar bilan so‘zlashishga uncha ko‘p vaqtim qolmadi . Chunki bu dunyoning hokimi kelyapti , Menga esa u mutlaqo hokim emas .
43014031	Lekin dunyo bilsinki , Men Otamni sevaman , Otam Menga neki buyurgan bo‘lsa , xuddi shuni bajaraman . Qani , turinglar , bu yerdan keta qolaylik ” .
43015001	“ Men haqiqiy tokman , Otam esa Bog‘bondir .
43015002	Mendagi hosil bermaydigan har bir novdani U kesib tashlaydi . Hosil beradigan har bir novdani esa , yana ko‘proq hosil bersin deb , xomtok qilib tozalaydi .
43015003	Mening sizga aytgan so‘zim orqali sizlar hozirdan tozasizlar .
43015004	Men bilan aloqada bo‘linglar , shunda Men sizlar bilan aloqada bo‘laman . Tokda qolmagan novda o‘z-o‘zidan hosil berolmaydi ; shu singari , agar sizlar Men bilan aloqada qolmasangizlar , hosil berolmaysizlar .
43015005	Men — tok , sizlar — novdasizlar . Kim Men bilan aloqada bo‘lib , Men u bilan aloqada bo‘lsam , u ko‘p hosil beradi . Mensiz hech narsa qilolmaysizlar .
43015006	Kim Men bilan aloqani uzsa , novda kabi tashlab yuboriladi va quriydi . Bunday novdalarni esa terib , o‘tga uloqtirib yondirishadi .
43015007	Agar siz Men bilan aloqada bo‘lib , so‘zlarimni qalbingizga jo qilsangizlar , istaganingizni so‘ranglar , erishasizlar .
43015008	Sizlar ko‘p hosil bersangiz , Otam ulug‘lanadi , sizlar esa Mening shogirdlarim bo‘lasizlar ” .
43015009	“ Otam Meni qanday sevgan bo‘lsa , Men ham sizlarni shunday sevdim . Mening muhabbatimga sodiq qolinglar .
43015010	Men Otamning amrlariga amal qilib , Uning muhabbatiga sodiq qolganman . Xuddi shu singari sizlar ham , agar Mening amrlarimga amal qilsangizlar , muhabbatimga sodiq qolasizlar .
43015011	Mening shodligim sizlarga o‘tsin va ko‘nglingiz quvonchlarga to‘lsin deb , Men bu so‘zlarni sizlarga aytdim .
43015012	Mening amrim shu : Men sizlarni qanday sevgan bo‘lsam , sizlar ham bir-biringizni shunday sevinglar .
43015013	Kim o‘z jonini do‘stlari uchun bag‘ishlasa , bundan ortiq sevgi yo‘q .
43015014	Agar sizlar buyurganlarimni bajo keltirsangizlar , Mening do‘stlarim bo‘lasizlar .
43015015	Men sizlarni endi qul deb atamayman . Qul xo‘jayini nima qilishini bilmaydi . Sizlarni do‘stlarim deyman , chunki Otamdan eshitgan hamma narsani sizlarga bildirdim .
43015016	Sizlar Meni emas , Men sizlarni tanladim . Borib hosil beringlar va hosilingiz boqiy bo‘lsin , deb sizlarni tanladim . Shunday qilib , Mening nomimdan Otadan nimaiki so‘rasangizlar , U sizlarga beradi .
43015017	Xullas , sizlarga buyrug‘im shu : bir-biringizni sevinglar ! ”
43015018	“ Agar dunyo sizlardan nafratlanayotgan bo‘lsa , bilingizkim , sizlardan ilgari Mendan nafratlangan .
43015019	Sizlar bu dunyoniki bo‘lsangiz edi , dunyo sizlarni o‘ziniki kabi sevar edi . Holbuki , sizlar bu dunyoniki emassizlar ; Men sizlarni dunyodan tanlab oldim . Ana shu sababdan dunyo sizlardan nafratlanadi .
43015020	Qul o‘z xo‘jayinidan yuqori bo‘lmas , degan so‘zimni eslanglar . Agar Meni quvg‘in qilgan bo‘lsalar , sizlarni ham quvg‘in qiladilar . Agar Mening so‘zlarimga rioya qilgan bo‘lsalar , sizlarnikiga ham rioya qiladilar .
43015021	Odamlar sizlarga neki qilsalar , Mening nomim uchun qiladilar ; chunki Meni Yuborganni tanimaydilar .
43015022	Agar Men kelib ularga aytmaganimda edi , ularda gunoh bo‘lmas edi . Endi bo‘lsa gunohlari uzrsiz qoldi .
43015023	Mendan nafratlangan Otamdan ham nafratlangan bo‘ladi .
43015024	Agar Men ular orasida boshqalar sira qilmagan ishlarni namoyon qilmaganimda edi , ularda gunoh bo‘lmas edi . Endi bo‘lsa ishlarimni ko‘rdilar-u , Mendan ham , Otamdan ham nafratlandilar .
43015025	Bu esa ularning Tavrotdagi : “ Mendan nohaq nafratlandilar ” , — degan oyat bajo bo‘lishi uchun sodir bo‘ldi .
43015026	Otam huzuridan Men sizlarga yuboradigan Yupatuvchi , ya’ni Otam nazdidan chiquvchi Haqiqat Ruhi kelgach , U Men to‘g‘rimda guvohlik beradi .
43015027	Sizlar ham guvohlik berasizlar , chunki boshdanoq Men bilan birgasizlar ” .
43016001	“ Men bularni sizlar vasvasaga tushmanglar , deb aytdim .
43016002	Sizlarni ibodatxonadan haydab yuboradilar . Hatto shunday zamon keladiki , sizlarni o‘ldirayotgan har bir kishi bu bilan Xudoga xizmat qilyapman , deb o‘ylaydi .
43016003	Bu ishlarni Otamni ham , Meni ham tanimaganlari uchun qiladilar .
43016004	Bularni sizlarga hozirdan ma’lum qilib qo‘yyapman , toki o‘sha vaqt-soat kelganda , so‘zlarimni esga olinglar . Avvaldan sizlarga bularni aytishimga hojat yo‘q edi , chunki sizlar bilan birga edim .
43016005	Endi esa Meni Yuborganning oldiga ketyapman . Lekin orangizdan hech kim Mendan : “ Qayerga ketyapsan ? ” deb so‘ramayapti .
43016006	Bularni sizlarga aytganim uchun , dilingiz g‘am-qayg‘uga botgan .
43016007	Ammo sizlarga haqiqatni aytaman , Mening ketishim siz uchun foydalidir . Agar Men ketmasam , Yupatuvchi oldingizga kelmaydi . Agarda ketsam , Uni oldingizga yuboraman .
43016008	U esa kelib , gunoh , adolat va hukm xususida dunyoning xato qilganini fosh qiladi .
43016009	Dunyoning gunohi shundan iboratki , odamlar Menga ishonmaydilar .
43016010	Ilohiy adolat shundaki , Men Otamning oldiga ketyapman va sizlar Meni boshqa ko‘rmaysizlar .
43016011	Ilohiy hukm esa shundan dalolat beradiki , bu dunyoning hokimi hukm qilingan .
43016012	Sizlarga yana aytadiganlarim ko‘pu , lekin endi ichingizga sig‘dirolmaysizlar .
43016013	Muqaddas Haqiqat Ruhi kelgach , U sizlarni butun haqiqat yo‘liga boshlaydi . U O‘zicha gapirmaydi , neki eshitsa , o‘shani so‘zlab beradi , U kelajak haqida sizlarga xabar qiladi .
43016014	U Mendan eshitgan narsalarni sizlarga ma’lum qiladi , shu bilan Meni ulug‘laydi .
43016015	Otam ega bo‘lgan hamma narsa Menikidir . Ana shu sababdan , U Mendan eshitgan narsalarni sizlarga ma’lum qiladi , deb aytdim .
43016016	Ko‘p o‘tmay , sizlar Meni ko‘rolmay qolasizlar , yana ko‘p o‘tmay , ko‘rasizlar . Chunki Men Otamning oldiga ketyapman ” .
43016017	Shu paytda Isoning shogirdlari biri ikkinchisiga : — Ajabo , U bizga nima deyapti o‘zi ? “ Ko‘p o‘tmay Meni ko‘rolmay qolasizlar , yana ko‘p o‘tmay ko‘rasizlar ” , dedi . “ Otamning oldiga ketyapman ” , deb ham aytdi .
43016018	“ Ko‘p o‘tmay ” deyishi bilan nima demoqchi ekan , biz anglay olmadik , — der edilar .
43016019	Iso shogirdlari O‘zidan gap so‘ramoqchi bo‘lganliklarini payqadi va so‘z oldi : — Ko‘p o‘tmay Meni ko‘rolmay qolasizlar , yana ko‘p o‘tmay ko‘rasizlar , deb Men sizlarga aytdim-ku , nahotki bu gapimni muhokama qilyapsizlar ?
43016020	Sizlarga rostini aytayin : sizlar yig‘lab dod-faryod qilasizlar , dunyo esa quvonadi . Sizlar qayg‘urasiz , lekin qayg‘ungiz shodlikka aylanadi .
43016021	Oyi to‘lgan ayol dard bilan tug‘adi . Ammo bola tug‘ilgandan keyin , dunyoga odamzod keldi deb quvonadi va chekkan dardini unutib yuboradi .
43016022	Shunga o‘xshash , sizlar ham endi g‘am-qayg‘u chekyapsizlar . Lekin Men sizlarni yana ko‘raman va yuragingiz quvonchga to‘ladi . Quvonchingizni esa sizlardan hech kim tortib olmaydi .
43016023	O‘sha kuni Mendan hech narsa so‘ramaysizlar . Sizlarga rostini aytayin : agar Mening nomimdan Otadan nima so‘rasangizlar , O‘zi sizlarga beradi .
43016024	Hozirgacha Mening nomimdan Otadan biron narsa so‘ramadingizlar . So‘ranglar , erishasizlar va quvonchingiz kamol topadi .
43016025	— Shu vaqtgacha sizlarga ramz bilan gapirib keldim . Lekin shunday bir vaqt keladiki , endi sizlarga ramz bilan gapirmay , Otam haqida ochiqdan-ochiq xabar qilaman .
43016026	O‘sha kuni istaganingizni Mening nomimdan so‘raysizlar . Men esa sizlar uchun Otamdan iltimos qilaman , deb aytmayapman .
43016027	Otamning O‘zi sizlarni sevadi , chunki sizlar Meni sevib , Xudo huzuridan chiqqanimga ishondingizlar .
43016028	Men Otamning huzuridan chiqib , dunyoga keldim . Endi yana dunyoni tark etib , Otamning oldiga ketmoqdaman .
43016029	— Mana , hozir Sen ochiq so‘zlayapsan , hech ramz qo‘llamayapsan , — deyishdi shogirdlar Isoga .
43016030	— Hozir ko‘rib turibmizki , Sen hammasini bilasan . Biron-bir kishining savol berishiga ham muhtoj emassan . Ana shuning uchun biz Sen Xudo huzuridan chiqqaningga ishonamiz .
43016031	— Endi ishonasizlarmi ? — dedi Iso ularga .
43016032	— Mana , har biringiz o‘z tomoningizga to‘zib , Meni yolg‘iz qoldiradigan vaqt-soat keladi va hatto keldi ham . Biroq Men yolg‘iz emasman , chunki Otam Men bilandir .
43016033	Bularni sizlarga Menda xotirjam bo‘lishingiz uchun aytdim . Dunyoda qayg‘u-alam chekasizlar ; lekin dadil bo‘linglar , Men dunyoni yengdim .
43017001	Shu gaplardan keyin Iso ko‘zlarini osmonga tikib , dedi : “ Ey Ota ! Vaqt-soati keldi . O‘g‘ling Seni ulug‘lashi uchun Sen ham O‘z O‘g‘lingni ulug‘lagin .
43017002	Sen Unga butun bashariyat ustidan hokimlikni berding ; Sen Unga bergan odamlarning hammasiga U abadiy hayot ato qiladi .
43017003	Abadiy hayot esa Seni — tanho Haq Xudoni hamda Sen yuborgan Iso Masihni tanib-bilishdan iboratdir .
43017004	Sen Menga topshirgan vazifani Men ado etib , yer yuzida Seni ulug‘ladim .
43017005	Dunyo yaratilishidan avval Men Sening huzuringda ulug‘vor edim . Endi , ey Ota , O‘z huzuringdagi o‘sha ulug‘vorlikni Menga tag‘in ato qilgin .
43017006	Sen dunyodan Menga bergan odamlarga Sening ismingni izhor qildim . Ular Seniki edilar va Sen ularni Menga berding . Ular esa Sening kalomingga amal qildilar .
43017007	Ular endi tushunib oldilar : Sen Menga nima bergan bo‘lsang , hammasi Sendan ekan .
43017008	Menga bergan kalomlaringni ularga topshirdim . Ular esa kalomlaringni qabul qilib , Men Sening huzuringdan chiqqanligimni chinakamiga tushundilar , Meni Sen yuborganingga ishondilar .
43017009	Men ular uchun so‘rayman ; dunyo uchun emas , balki Menga berganlaring uchun so‘rayman . Chunki ular Senikidir .
43017010	Zotan Meniki bo‘lgan hamma — Seniki , Seniki esa — Menikidir . Shu tariqa Mening ulug‘vorligim ular orqali zohir bo‘ladi .
43017011	Bundan so‘ng Men bu dunyoda bo‘lmayman , Sening huzuringga qaytyapman . Ular esa bu dunyoda qoladilar . Ey Muqaddas Ota ! Menga kimni bergan bo‘lsang , O‘z noming bilan asrab qolgin , toki ular ham Bizday bir bo‘lsinlar .
43017012	Men ular bilan bo‘lganimda , Sening noming bilan ularni asrar edim . Ha , Menga bergan odamlarning hammasini omon saqladim . Faqat oyat bajo bo‘lsin deb , peshanasiga halokat yozilgan odamdan boshqa ulardan hech kim halok bo‘lmadi .
43017013	Endi esa Sening oldingga boray deb turibman . Mening shodligim ularga o‘tib dillarini butunlay to‘ldirsin , deb bularni hali dunyoda bo‘lganimda aytyapman .
43017014	Men ularga Sening kalomingni topshirdim . Dunyo esa ulardan nafratlandi . Chunki Men dunyodan bo‘lmaganim kabi , ular ham dunyodan emaslar .
43017015	Endi ularni dunyodan olishingni emas , balki yovuz shaytondan saqlashingni so‘rayapman .
43017016	Men bu dunyodan bo‘lmaganim kabi , ular ham bu dunyodan emaslar .
43017017	Ularni haqiqating bilan muqaddas qilgin . Sening kaloming — haqiqatdir .
43017018	Sen Meni dunyoga yuborgan eding , Men ham ularni dunyoga yubordim .
43017019	Ular haqiqiy muqaddas bo‘lsin deb , Men O‘zimni ular uchun bag‘ishlayman .
43017020	Men faqat ular uchungina so‘ramayman , balki ularning gapi bo‘yicha Menga imon keltiradiganlar uchun ham so‘rayman :
43017021	Hammalari bir bo‘lishsin . Ey Ota , Sen Menda va Men Senda hozir bo‘lganimizga o‘xshab , ular ham Bizda hozir bo‘lib , bir bo‘lishsin . Shu tariqa dunyo Meni Sen yuborganingga inonsin .
43017022	Menga ato qilgan ulug‘vorligingni ularga berdim , toki biz bir bo‘lganimizdek , ular ham bir bo‘lishsin .
43017023	Sen Menda , Men esa ularda hozir bo‘lib , mukammal birlikka erishsinlar . Natijada , dunyo Meni Sen yuborganingni tan olsin , Meni qanday sevsang , Menikilarni ham shunday sevganingni dunyo bilsin .
43017024	Ey Ota ! Sen Menga bergan odamlar Men bilan bir joyda bo‘lishini xohlayman . Sen Menga ato qilgan ulug‘vorlikni ular ham ko‘rib tursin , dunyoni yaratmasdan avvaloq Sen Meni qanday sevganingni ular bilsin .
43017025	Ey odil Ota ! Dunyo Seni bilmasa ham , Men Seni bilaman . Bular ham Meni Sen yuborganingni bilib oldilar .
43017026	Sening nomingni ularga bildirganman va yanada bildiraman . Menga bog‘lagan muhabbating ulardan o‘rin olsin , Men ham ulardan o‘rin olayin ” .
43018001	Bu so‘zlarni aytgandan so‘ng , Iso O‘z shogirdlari bilan u yerdan chiqib , Qidron soyligining narigi bo‘yiga o‘tdi . O‘sha yerda bir bog‘ bor edi . Iso shogirdlari bilan boqqa kirdi .
43018002	Isoning xoini Yahudo ham o‘sha joyni bilar edi , chunki Iso shogirdlari bilan u yerda tez-tez uchrashib turar edi .
43018003	Shunday qilib , Yahudo bir to‘da askarlarni hamda oliy ruhoniylar va farziylar tomonidan yuborilgan mirshablarni olib , u yerga keldi . Qo‘llarida mash’alu fonuslar , qurol-yarog‘lar bor edi .
43018004	Iso O‘z boshiga keladigan hamma narsani bilar edi . U odamlarga peshvoz chiqib , so‘radi : — Kimni qidiryapsizlar ?
43018005	— Nosiralik Isoni , — deb javob berishdi ular . — U Menman , — dedi Iso . Isoning xoini Yahudo ularning o‘rtasida turgan edi .
43018006	Iso “ U Menman ” deyishi bilanoq , ular orqaga tislanib , yerga yiqilishdi .
43018007	Iso ulardan yana so‘radi : — Kimni qidiryapsizlar ? — Nosiralik Isoni , — dedilar .
43018008	— Sizlarga aytdim-ku , U Menman . Agar Meni qidirayotgan bo‘lsangizlar , shularni qo‘yib yuboringlar , ketaverishsin , — dedi ularga Iso .
43018009	Uning ilgari : “ Sen Menga bergan kishilardan hech birining halok bo‘lishiga yo‘l qo‘ymadim ” , degan so‘zlari shu bilan bajo bo‘ldi .
43018010	Shu onda Simun Butrus yonidagi qilichini qinidan sug‘urdi-da , oliy ruhoniyning qaroliga bir urib , o‘ng qulog‘ini uzib yubordi . Qarolning ismi Malik edi .
43018011	Iso Butrusga : — Qilichingni qiniga solib qo‘y ! Nahotki Menga Otam bergan taqdir sharobini ichmasam ? — dedi .
43018012	Shu zahoti askarlar bilan bo‘linma qo‘mondoni va yahudiy mansabdorlarining qarollari Isoni ushlab , bog‘lab qo‘yishdi .
43018013	Uni oldin Hanan oldiga olib kelishdi . Hanan shu yilgi bosh oliy ruhoniy bo‘lgan Kayafaning qaynatasi edi .
43018014	Bu — yahudiy mansabdorlariga : “ Xalq uchun bitta kishining o‘lishi yaxshiroq ” , deb maslahat bergan Kayafa edi .
43018015	Isoning orqasidan Simun Butrus va yana boshqa bir shogird ergashib borishar edi . Bu shogird oliy ruhoniyga tanish edi , u Iso bilan bemalol oliy ruhoniyning hovlisiga kirdi .
43018016	Butrus esa tashqarida , eshikning oldida turardi . Keyinroq oliy ruhoniyga tanish bo‘lgan shogird yana tashqariga chiqdi-da , darvozabon ayolga biror narsa deb , Butrusni ichkariga olib kirdi .
43018017	Shunda darvozabon cho‘ri Butrusdan : — Sen ham U Odamning shogirdlaridan emasmisan ? — deb so‘radi . — Yo‘q ! — dedi Butrus .
43018018	Havo sovuq bo‘lgani uchun u yerda turgan qarollar bilan mirshablar ko‘mir yoqib , isinayotgan edilar . Butrus ham ular bilan isinib turar edi .
43018019	Shu paytda oliy ruhoniy Isoga O‘z shogirdlari va ta’limotiga taalluqli savollar berar edi .
43018020	Iso unga javob berdi : — Men elu olamga ochiq so‘zladim . Har doim yahudiylar yig‘iladigan ibodatxonalarda va ma’badda ta’lim berib yurdim , hech yashirincha gap aytmadim .
43018021	Nega Meni so‘roq qilyapsan ? Mening nutqlarimni eshitganlardan so‘rab bilgin , gapirganlarimni ular bilsa kerak .
43018022	Iso bularni aytib bo‘lgan ham ediki , yaqin turgan mirshablardan biri : — Oliy ruhoniyga ham shunday javob berasanmi ? — dedi-yu , Isoning yuziga tushirdi .
43018023	Iso bunga javoban : — Agar Men yomon gap gapirgan bo‘lsam , yomonligini ko‘rsat . Agar to‘g‘ri aytgan bo‘lsam , nega Meni urasan ? — dedi .
43018024	Shundan keyin Hanan Isoni bog‘langan holda oliy ruhoniy Kayafa qoshiga yubordi .
43018025	Simun Butrus hamon isinib turgan edi . — Sen ham Uning shogirdlaridan emasmisan ? — deb so‘rashdi undan . — Yo‘q ! — deb tondi u .
43018026	Oliy ruhoniyning qarollaridan biri Butrus qulog‘ini uzib yuborgan odamning qarindoshi edi . Bu qarol Butrusga yana : — Seni bog‘da U bilan ko‘rdim , shekilli ? — dedi .
43018027	Butrus esa yangidan tondi . Naq shu payt xo‘roz qichqirdi .
43018028	Tong yorishgan edi . Yahudiy mansabdorlari Isoni Kayafa oldidan mahkamaga olib bordilar . Ular Fisih bayram taomini yemaguncha harom bo‘lishdan qo‘rqib , mahkamaga kirmadilar .
43018029	Shu sababli Pilat tashqariga , ularning oldiga chiqdi . — Bu Odamga qarshi qanday aybni qo‘ymoqdasizlar ? — deb so‘radi .
43018030	— Agar U jinoyatchi bo‘lmaganida , Uni sening qo‘lingga topshirmas edik , — deb javob berishdi ular .
43018031	— Uni o‘zlaringiz olinglar-da , o‘z Qonuningiz bo‘yicha hukm qilaveringlar , — dedi Pilat . — Bizga hech kimni qatl qilishga ijozat berilmagan , — deyishdi unga yahudiylar .
43018032	Bu gaplar esa Iso O‘zining qanday o‘lishi haqida aytganlarini tasdiqladi , Uning karomatlari bajo bo‘lishi kerak edi .
43018033	Shunday qilib , Pilat yana mahkamaga kirdi va Isoni chaqirdi : — Sen yahudiylarning Podshohimisan ? — deb so‘radi .
43018034	— Bu gap O‘zingdan chiqdimi , yoki boshqalar senga Men to‘g‘rimda aytishdimi ? — deb so‘radi Iso .
43018035	— Nima , men yahudiymanmi ? Axir , O‘z xalqing , O‘z oliy ruhoniylaring Seni menga topshirishdi . Sen nima ish qilib qo‘yding ? — dedi Pilat .
43018036	Iso javob berdi : — Mening Shohligim bu dunyodan emas . Agar Shohligim bu dunyodan bo‘lganda edi , yahudiy mansabdorlari qo‘liga tushmasligim uchun Mening qarollarim kurashar edilar . Biroq endi Mening Shohligim bu yerdan emas .
43018037	— Demak , Sen podshoh ekansan-da ? — dedi Pilat . — Podshoh ekanimni o‘zing aytding , — dedi Iso . — Men haqiqat to‘g‘risida shohidlik qilmoq uchun tug‘ilganman , ana shu maqsadda olamga keldim . Kimki haqiqat tarafida bo‘lsa , Mening ovozimni eshitadi .
43018038	— Haqiqat nima ? — so‘radi Pilat . Buni aytdi-yu , yana tashqariga , yahudiylarning oldiga chiqdi . — Men Undan hech qanday ayb topolmayapman , — dedi ularga .
43018039	— Sizlarning bir odatingiz bor-ku , sizlar uchun Fisih bayramida bir mahbusni ozod qilib kelar edim . Shunga ko‘ra , sizlar uchun yahudiylarning Podshohini ozod qilishimni istaysizlarmi ?
43018040	— Uni emas , Barabbani ozod qil ! — deb hamma baravariga baqirdi . Barabba esa qaroqchi edi .
43019001	Shundan keyin Pilat Isoga dast solib , Uni qamchilatdi .
43019002	Askarlar esa tikanlardan toj o‘rib , Isoning boshiga qo‘ydilar , tanasiga shohona to‘n kiydirdilar .
43019003	Isoning oldida turganlaricha : — Yashavor , ey yahudiylarning Podshohi ! — deb , Uni tarsakilar edilar .
43019004	Pilat yana tashqariga chiqib xaloyiqqa xitob qildi : — Mana , Uni oldingizga chiqaryapman , bilib qo‘yinglar , men Undan hech qanday ayb topolmadim !
43019005	Shu payt boshida tikanli toj , egnida shohona to‘n bilan Iso tashqariga chiqdi . — Mana , u Odam ! — dedi Pilat ularga .
43019006	Oliy ruhoniylar va mirshablar Isoni ko‘rib , baqirib ketishdi : — Uni xochga mixlab qo‘y , xochga ! — Uni sizlar olib xochga mixlab qo‘yinglar ! Men Undan hech qanday ayb topolmadim , — dedi Pilat ularga .
43019007	Yahudiylar unga javoban : — Bizda Qonun bor , Qonunimiz bo‘yicha U o‘lishi kerak , chunki U O‘zini Xudoning O‘g‘li qilib ko‘rsatdi , — dedilar .
43019008	Pilat buni eshitgach , yuragi orqaga tortib ketdi .
43019009	Qaytadan mahkamaga kirdi va Isodan : — Sen qayerdansan ? — deb so‘radi . Iso unga javob bermadi .
43019010	— Menga javob bermaysanmi ? — dedi Pilat . — Seni xochga mixlatish yo bo‘shatish uchun hukm yuritishga qodir ekanimni bilmaysanmi ?
43019011	Iso javob berdi : — Agar senga yuqoridan berilmaganida edi , sen Mening ustimdan hech qanday hukm yurita olmas eding . Shu sababdan Meni sening qo‘lingga tutib berganning gunohi sening gunohingdan katta .
43019012	Shu vaqtdan boshlab Pilat Isoni qo‘yib yuborishga chora izlay boshladi . Ammo yahudiylar qichqirishardi : — Agar Uni qo‘yib yuborsang , sen Qaysarning do‘sti emassan . O‘zini podshoh deydigan har bir kishi Qaysarning dushmani bo‘ladi !
43019013	Pilat bu so‘zni eshitgach , Isoni tashqariga olib chiqdi va yahudiycha Gabbata degan tosh supa ustidagi hukm kursisiga o‘tirdi .
43019014	O‘sha kuni Fisih bayrami arafasi , tush mahali edi . Pilat yahudiylarga xitob qildi : — Mana , Podshohingiz !
43019015	— Yo‘q qil Uni , yo‘q qil ! Xochga mixlab qo‘y ! — deb baqirdi ular . — Sizlarning Podshohingizni xochga mixlab qo‘yaymi ? — so‘radi Pilat . — Qaysardan boshqa podshohimiz yo‘q , — deyishdi oliy ruhoniylar .
43019016	Oxiri Pilat Isoni xochga mixlash uchun ularga topshirdi . Ular esa Isoni olib ketdilar .
43019017	Iso O‘z xochini ko‘tarib , Boshsuyagi ( yahudiycha Go‘lgota ) degan joyga keldi .
43019018	U yerda Isoni xochga mixlab qo‘ydilar . Iso o‘rtada bo‘lib , chap va o‘ng tomoniga yana ikki kishini mixlab qo‘ydilar .
43019019	Pilat shu mazmundagi lavhani yozib xochning tepasiga ostirib qo‘ydi : “ Yahudiylarning Podshohi Nosiralik Iso ” .
43019020	Iso xochga mixlangan joy shaharga yaqin bo‘lgani uchun , bu lavhani anchagina yahudiylar o‘qib o‘tar edilar . Lavha yahudiy , yunon va lotin tillarida yozilgan edi .
43019021	Yahudiy oliy ruhoniylari esa Pilatga borib shunday dedilar : — “ Yahudiylarning Podshohi ” deb yozma , balki O‘zi aytganidek , “ Men yahudiylarning Podshohiman ” , deb yozib qo‘y .
43019022	— Men nimaiki yozgan bo‘lsam , shundayligicha qolsin , — dedi Pilat .
43019023	Askarlar Isoni mixlab bo‘lib , Uning kiyimini oldilar . Har askarga bir parchadan tekkuday qilib , kiyimni to‘rt bo‘lakka bo‘ldilar . Ichki ko‘ylagini ham oldilar . Ichki ko‘ylak boshdan-oyoq choksiz bir to‘qima edi .
43019024	Askarlar bir-biriga : — Buni yirtmaylik , bu uchun qur’a tashlaymiz , kimga tushsa , o‘shaniki bo‘lsin , — deyishdi . Shu tariqa quyidagi Zabur oyati bajo bo‘ldi : “ Kiyimlarimni o‘zaro bo‘lishib olib , Libosim uchun qur’a tashladilar ” . Askarlar xuddi shunday qildilar .
43019025	Isoning xochi yonida Uning onasi , onasining opasi , Klopaning xotini Maryam hamda magdalalik Maryam turar edilar .
43019026	Iso onasi yonida O‘zining sevikli shogirdi turganini ko‘rdi-da , onasiga : — Ey ayol , mana bu sening o‘g‘ling ! — dedi .
43019027	Keyin shogirdiga qarab : — Mana bu sening onang ! — dedi . O‘sha ondan boshlab u shogird Maryamni o‘z uyiga olib ketdi .
43019028	Shundan keyin Iso endi hammasining amalga oshganini ko‘rdi . Zabur oyati bajo bo‘lsin deb , U : — Chanqadim ! — dedi .
43019029	Bu yerda sirka to‘la bir idish turgan edi . Askarlar sirkaga shimgichni botirdilar-da , nayning uchiga ilib , Isoning og‘ziga olib bordilar .
43019030	Iso sirkani tatib ko‘rgach : — Amalga oshdi ! — dedi-yu , boshini egib jon berdi .
43019031	O‘sha kuni dam olish kuni arafasi — juma edi . Ertangi shanba juda tabarruk kun hisoblangani uchun , yahudiy mansabdorlari jasadlarni xochda qoldirishni istamadilar . Ular Pilatning oldiga borib , jasadlarning boldirlarini sindirib tashlab , xochdan tushirishni so‘radilar .
43019032	Shunda askarlar borib , Iso bilan birga xochga mixlangan birinchi , so‘ngra ikkinchi odamning boldirlarini sindirib tashladilar .
43019033	Isoning oldiga kelib , Uning allaqachon o‘lganligini payqadilar , boldirlarini sindirmadilar .
43019034	Lekin askarlardan biri Isoning biqinini nayza bilan teshdi , shu zahoti Uning biqinidan qon bilan suv oqib chiqdi .
43019035	Bu hodisani ko‘rgan kishi , sizlar ishoninglar deb , guvohlik berib kelmoqda . Uning guvohligi haqiqatdir , u haqiqatni so‘zlayotganini biladi .
43019036	Ana shu bo‘lib o‘tgan hodisa : “ Uning suyagi sinmaydi ” , — degan Zabur oyati bajo kelishi uchun ro‘y berdi .
43019037	Boshqa bir oyatda shunday aytilgan : “ Nayzalangan Odamga tikilib qaraydilar ” .
43019038	Bundan so‘ng arimateyalik Yusuf Pilatdan Isoning jasadini xochdan tushirish uchun iltimos qildi . Yusuf Isoning shogirdi edi-yu , lekin yahudiylardan qo‘rqqani uchun buni yashirib yurar edi . Pilat esa ijozat berdi . Shunda Yusuf borib , Isoning jasadini bo‘shatib oldi .
43019039	Bundan ilgari kechasi Isoning oldiga kelgan Nikodim ham yuz qadoqcha mirra bilan sabur qorishmasini olib keldi .
43019040	Ular ikkovlon Isoning jasadini olib , yahudiylarning dafn odatlariga ko‘ra , bu muattar moddalar bilan Uni kafanladilar .
43019041	Iso mixlangan joyda bir bog‘ bor edi , u bog‘da hali hech murda qo‘yilmagan yangi qabr bor edi .
43019042	Yahudiylarning dam olish kuniga tayyorgarlik qilish muddati tugayotgani sababli ular , bu joy yaqinroq , deb Isoni o‘sha qabrga ko‘mdilar .
43020001	Haftaning birinchi kuni erta saharda , hali qorong‘i paytda , magdalalik Maryam qabrning oldiga kelib , qabr og‘zidagi toshning ag‘darilganini ko‘rdi .
43020002	U yugurib Simun Butrus va Isoning sevgan boshqa shogirdi oldiga keldi-da : — Rabbimni qabrdan olib ketishibdi , Uni qayerga qo‘yishganini bilmaymiz , — dedi .
43020003	O‘sha zahoti Butrus va boshqa shogird qabr tomon jo‘nashdi .
43020004	Ikkovi birga yugurib ketishdi . Ammo u shogird Butrusdan tezroq yugurib , qabrga birinchi bo‘lib yetib keldi .
43020005	U engashib ichkariga ko‘z tashladi , u yerda faqat kafan yotganini ko‘rdi . O‘zi qabrga kirmadi .
43020006	Uning orqasidan Simun Butrus yetib kelib , qabrga kirdi-yu , yotgan kafanni ko‘rdi .
43020007	Isoning boshiga o‘ralgan ro‘mol esa kafan bilan birga emas , alohida joyga yig‘ishtirib qo‘yilgan edi .
43020008	Shunda avval kelgan shogird ham qabrga kirdi va ko‘rib , ishonch hosil qildi .
43020009	Lekin Iso o‘lib tirilishi kerak , degan oyatlarni ular hali tushunmas edilar .
43020010	Shundan so‘ng shogirdlar yana o‘z uylariga qaytib ketdilar .
43020011	Maryam esa qabrning oldida turgancha , yig‘lar edi . Yig‘layotib , bir egilib qabr ichiga nazar soldi .
43020012	Shunda oq kiyim kiygan ikki farishtani ko‘rib qoldi . Biri Isoning jasadi yotgan joyning bosh tomonida , ikkinchisi esa oyoq tomonida o‘tirgan edi .
43020013	Ular Maryamga : — Ey ayol , nega yig‘layapsan ? — deyishdi . — Rabbimni olib ketishibdi , Uni qayerga qo‘yishganini bilmayman , — dedi u .
43020014	Shunday dedi-yu , orqasiga burilib , turgan Isoni ko‘rdi . Lekin Uning Iso ekanligini bilmadi .
43020015	— Ey ayol , nega yig‘layapsan ? Kimni qidiryapsan ? — dedi Iso unga . Maryam Uni bog‘bon deb o‘yladi . Unga : — Og‘a , agar sen Uni olib ketgan bo‘lsang , qayerga qo‘yganingni menga ayt-chi , men Uni borib kelay , — dedi .
43020016	Iso unga : — Maryam ! — dedi . — Rabbuniy ! — dedi Maryam Isoga qayrilib . ( Rabbuniy yahudiy tilida “ Ustozim ” demakdir ) .
43020017	— Menga qo‘l tegizma ! — dedi Iso Maryamga . — Men hali Otamning huzuriga chiqqanim yo‘q . Sen borib birodarlarimga shunday deb aytgin : Men O‘z Otam va sizlarning Otangizning , O‘z Xudoyim va sizlarning Xudoyingizning huzuriga chiqib ketyapman .
43020018	Shunda magdalalik Maryam shogirdlarning oldiga borib : — Men Rabbimni ko‘rdim ! — dedi , Iso unga nimalar aytganini gapirib berdi .
43020019	O‘sha yakshanba kuni oqshomda shogirdlar to‘plangan edilar . Ular yahudiy mansabdorlaridan qo‘rqib , uyning eshiklarini qulflab qo‘ygan edilar . Shu payt Iso kelib qoldi . U o‘rtada turib shogirdlariga : — Sizlarga tinchlik bo‘lsin ! — dedi .
43020020	Shunday deb , qo‘l-oyoqlarini va biqinini ularga ko‘rsatdi . Shogirdlar Rabbimizni ko‘rdik , deb juda sevindilar .
43020021	Iso yana ularga dedi : — Sizlarga tinchlik bo‘lsin ! Otam Meni qanday yuborgan bo‘lsa , Men ham sizlarni shunday yuboryapman .
43020022	Shunday deb , ularning ustiga pufladi va : — Muqaddas Ruhni olinglar , — dedi .
43020023	— Kimning gunohlarini kechirsangizlar , u kechiriladi . Kimning gunohlarini kechirmasangizlar , u kechirimsiz qolaveradi .
43020024	O‘n ikki shogirddan biri , “ Egiz ” laqabli To‘ma , Iso kelganda u yerda shogirdlar orasida yo‘q edi .
43020025	Boshqa shogirdlar unga : — Biz Rabbimizni ko‘rdik , — deyishdi . To‘ma ularga shunday dedi : — Men Uning qo‘llaridagi mix chandiqlarini ko‘rmagunimcha , Uning mix chandiqlariga o‘z barmog‘imni tegizmagunimcha , qo‘limni Uning biqiniga qo‘ymagunimcha , ishonmayman .
43020026	Sakkiz kundan so‘ng Isoning shogirdlari yana uyda to‘plangan edilar , To‘ma ham ular bilan birga edi . Uyning eshiklari qulf bo‘lgan vaqtda Iso keldi va o‘rtalarida turib : — Sizlarga tinchlik bo‘lsin ! — dedi .
43020027	Keyin To‘maga qarab : — Barmog‘ingni bu yoqqa tekiz ! Mening qo‘llarimni ko‘r , qo‘lingni cho‘zib biqinimga qo‘y va imonsiz bo‘lma , imonli bo‘l ! — dedi .
43020028	To‘ma Isoga : — Ey , mening Rabbim va Xudoyim ! — deb javob berdi .
43020029	Iso unga shunday dedi : — Sen Meni ko‘rganing uchun ishonding . Ko‘rmay ishonganlar qanday baxtlidirlar !
43020030	Iso bu kitobda yozilmagan boshqa bir talay ibratli mo‘jizalarni O‘z shogirdlariga ko‘rsatdi .
43020031	Bular esa Iso — Xudoning O‘g‘li , Masih ekanligiga ishonishingiz uchun va ishonib , Uning nomi bilan hayotga erishishingiz uchun yozilgan .
43021001	Undan keyin Tiveriya ko‘li bo‘yida Iso O‘zini yana shogirdlariga ko‘rsatdi . Bu shu yo‘sinda sodir bo‘ldi :
43021002	Simun Butrus , “ Egiz ” laqabli To‘ma , Jalilaning Kana shahridan bo‘lgan Natan’il , Zabadiyning o‘g‘illari va boshqa ikki shogird bir joyda edilar .
43021003	Simun Butrus boshqalarga : — Men baliq ovlagani ketyapman , — dedi . — Bizlar ham sen bilan boramiz , — deyishdi ular va qayiqqa tushib , jo‘nab ketishdi . Lekin o‘sha kecha hech narsa tutisholmadi .
43021004	Kun yorishgach , Iso qirg‘oqda turar edi . Shogirdlari esa Uning Iso ekanligini payqamadilar .
43021005	— Bolalar , sizlarda biron ovqat bormi ? — so‘radi Iso ulardan . — Yo‘q , — dedi ular .
43021006	— To‘ringizni qayiqning o‘ng tomoniga tashlanglar , shunda tutasizlar , — dedi Iso . Ular esa to‘rni tashladilar va baliq ko‘pligidan tortib ololmadilar .
43021007	Shu payt Isoning sevikli shogirdi Butrusga : — Ana , Rabbimiz ! — dedi . Simun Butrus bu Rabbimiz , deb eshitiboq , yechib tashlagan jomasini kiydi-yu , o‘zini ko‘lga otdi .
43021008	Boshqa shogirdlar esa baliq to‘la to‘rni sudragancha , qayiqda keldilar . Ular quruqlikdan yaqin taqriban ikki yuz gaz narida edilar .
43021009	Qirg‘oqqa chiqqanlarida , yonib turgan ko‘mirni va qovurilayotgan baliq bilan nonni ko‘rdilar .
43021010	Iso ularga : — Sizlar hozir tutgan baliqlaringizni olib kelinglar , — dedi .
43021011	Simun Butrus borib , to‘rni qirg‘oqqa tortib chiqardi . To‘rda bir yuz ellik uchta katta baliq bor edi . Baliqlar ko‘pligiga qaramasdan , to‘r yirtilmadi .
43021012	Iso shogirdlariga : — Kelib ovqatlaninglar , — dedi . Ulardan hech biri : “ Sen kimsan ? ” — deb so‘rashga botinolmadi , chunki ular , Bu bizning Rabbimiz , deb bilar edilar .
43021013	Iso yaqinroq kelib , nonni oldi va ularga berdi . Baliqni ham shunday bo‘lib berdi .
43021014	Shu yo‘sin Iso tirilgandan keyin uchinchi marta shogirdlariga zohir bo‘ldi .
43021015	Nonushta qilib bo‘lishgach , Iso Simun Butrusdan so‘radi : — Yunus o‘g‘li Simun , sen Meni ulardan ko‘proq sevasanmi ? — Ha , Rabbim ! Men Seni yaxshi ko‘rishimni O‘zing bilasan-ku , — dedi Unga Butrus . — Qo‘zilarimni o‘tlat , — dedi unga Iso .
43021016	Ikkinchi marta Iso Butrusdan yana so‘radi : — Yunus o‘g‘li Simun , sen Meni sevasanmi ? — Ha , Rabbim ! Seni yaxshi ko‘rishimni O‘zing bilasan-ku , — dedi Butrus Unga . — Qo‘ylarimni boq , — dedi unga Iso .
43021017	So‘ng uchinchi marta Butrusdan so‘radi : — Yunus o‘g‘li Simun , sen Meni yaxshi ko‘rasanmi ? O‘zidan uch marta : “ Meni yaxshi ko‘rasanmi ” , deb so‘raganiga Butrus xafa bo‘ldi . — Rabbim ! Sen hammasini bilasan , men Seni yaxshi ko‘rishimni ham bilasan , — dedi Butrus . Iso unga shunday dedi : — Qo‘ylarimni o‘tlat !
43021018	Senga rostini aytayin : yosh bo‘lganingda kamaringni o‘zing bog‘lar , xohlagan joyingga borar eding . Lekin qariganingda esa qo‘llaringni uzatasan va boshqa birov kamaringni bog‘laydi-yu , seni xohlamagan joyingga olib boradi .
43021019	Iso bu so‘zlarni Butrusning qay yo‘l bilan o‘lib , Xudoni ulug‘lashiga ishora qilib aytgan edi . So‘ngra unga : — Mening orqamdan yur ! — dedi .
43021020	Butrus burilib , Isoning sevikli shogirdi orqalaridan ergashib kelayotganini ko‘rdi . Bu kechki ziyofatda Isoning bag‘riga bosh qo‘yib : “ Rabbim , Seni kim tutib beradi ? ” — deb so‘ragan shogirdi edi .
43021021	Butrus uni ko‘rib , Isodan : — Rabbim , uning taqdiri nima bo‘ladi ? — deb so‘radi .
43021022	Iso unga : — Agar Men kelgunimgacha uning sog‘ qolishini istasam , bundan senga nima ? Sen Mening orqamdan yuraver , — dedi .
43021023	Shunday qilib , birodarlar orasida , bu shogird o‘lmaydi , degan gap-so‘z tarqalib ketdi . Holbuki , Iso uni o‘lmaydi demagandi . U faqat : “ Agar Men kelgunimgacha uning sog‘ qolishini istasam , bundan senga nima ” , — deb aytgan edi .
43021024	Ana shu shogird bu ishlarning hammasiga guvoh bo‘lib , ularni yozib olgan . Uning guvohligi haqiqat ekanligini bilamiz .
43021025	Iso bajargan boshqa bir talay ishlar ham bor . Bular birma-bir yozib chiqilganda edi , yozilgan kitoblar olamga ham sig‘mas edi , deb o‘ylayman . Omin .
44001001	Ey Teofil , Isoning bajarishga va o‘rgatishga kirishgan hamma narsalarini , chunonchi Uning dastlabki kunlaridan boshlab , to O‘zining tanlagan havoriylariga Muqaddas Ruh amri ila buyruqlar berib , osmonga ko‘tarilgan kunigacha ro‘y bergan hamma voqealarni ilk kitobimda qalamga oldim .
44001002	
44001003	Iso azob chekib o‘lgandan keyin , qirq kun mobaynida havoriylariga zohir bo‘lib , Xudoning Shohligi haqida ularga so‘zlar va ko‘p ishonarli isbotlar bilan O‘zini barhayot qilib ko‘rsatar edi .
44001004	Ularni to‘plab , buyurib dedi : — Quddus shahridan ketib qolmanglar , balki Otamning bergan va’dasi amalga oshguncha u yerda kutib turinglar . Sizlar bu va’dani Mendan eshitgansizlar .
44001005	Yahyo payg‘ambar odamlarni suvga cho‘mdirib , tavba qildirgan , sizlar esa ko‘p o‘tmay Muqaddas Ruhga cho‘mdirilasizlar .
44001006	Havoriylar shunday yig‘ilgan paytda , Isodan so‘radilar : — Yo Rabbiy , Sening Isroilda Shohlikni tiklashing shu vaqtga to‘g‘ri kelmaydimi ?
44001007	Iso ularga dedi : — Otam O‘z erki bilan belgilab qo‘ygan vaqtu fursatlarni bilish sizlarning ishingiz emas .
44001008	Lekin Muqaddas Ruh ustingizga tushib kelganda , sizlar quvvat olasizlar , Quddusda , Yahudiya bilan Samariyaning hamma joyida va hatto dunyoning eng olis yerlarida ham Mening shohidlarim bo‘lasizlar .
44001009	Bularni aytgach , Iso ularning ko‘z oldida osmonga ko‘tarildi . Uni bulut qoplab , ko‘zdan g‘oyib bo‘ldi .
44001010	Iso ko‘tarilayotib , havoriylar osmonga tikilib turgan paytda , oq kiyim kiygan ikki zot ularning yonida paydo bo‘ldi :
44001011	— Ey jalilaliklar ! Nega sizlar osmonga qarab turibsizlar ? Sizlarning orangizdan osmonga olingan bu Iso , ko‘kka ko‘tarilganini qanday ko‘rgan bo‘lsangiz , xuddi shunday qaytib keladi , — deyishdi .
44001012	Shundan so‘ng havoriylar Zaytun tog‘idan Quddusga qaytib keldilar . Bu tog‘ Quddusdan bir chaqirimlik yo‘lchalik yaqindir .
44001013	Ular shaharga kirib , qo‘ngan xonadonlarining boloxonasiga chiqdilar . Butrus , Yoqub , Yuhanno va Idris , Filip va To‘ma , Bartolmey va Matto , Alfey o‘g‘li Yoqub , vatanparvar Simun va Yoqub o‘g‘li Yahudo o‘sha yerda edilar .
44001014	Ularning hammasi , shu jumladan , Isoning onasi Maryam , boshqa xotin-qizlar hamda Isoning ukalari yakdillik va sidqidillik bilan toat-ibodatga berilgan edilar .
44001015	O‘sha kunlarda yuz yigirmaga yaqin imonli birodarlar yig‘ini oldida Butrus oyoqqa turdi-da , so‘zga chiqib :
44001016	“ Erlar , birodarlar ! — dedi . — Isoni tutib berganlarning sarvari bo‘lmish Yahudo haqida Muqaddas Ruhning Dovud payg‘ambarga bergan oyati bajo kelishi kerak edi .
44001017	Bu kishi safimizga qo‘shilib , o‘sha xizmatidan qismatiga yarashasini olgan edi .
44001018	U harom yo‘l bilan qo‘lga kiritgan puliga bir yerni sotib olib , gup etib qulab tushdi-yu qorni yorildi , butun ichak-chovoqlari chiqib ketdi .
44001019	Bu hodisa butun Quddus ahliga ma’lum bo‘ldi va u yer mahalliy tilda Haqaldama , ya’ni “ Qon Yeri ” deb atalib qoldi .
44001020	Zabur kitobida yozilganiday : “ Uning maskani huvullab qolsin , Unda istiqomat qiluvchi qolmasin ” . Va shuningdek : “ Uning o‘rnini boshqasi olsin ” .
44001021	Shunday qilib , endi safimizga qo‘shiladigan kishi , xuddi bizlarga o‘xshab Rabbimiz Isoning tirilganiga shohid bo‘lgan birov bo‘lmog‘i kerak . Rabbimiz Iso oramizda yashagan butun zamonda , ya’ni Yahyo payg‘ambarning odamlarni daryoda tavba qildirish davridan boshlab , to Iso oramizdan yuksaklikka olingan kunga qadar bizlar bilan birga yurgan odamlardan biri bo‘lishi lozim ” , — dedi .
44001022	
44001023	Shunga ko‘ra ikki kishini : Yustus laqabli va Barsabo deb ham ataluvchi Yusuf hamda Mattiyani olg‘a chiqazdilar .
44001024	Keyin ibodat qilib dedilar : “ Ey butun insonlarning qalbini biladigan Rabbimiz ! Yahudoning o‘z joyiga borib , tark etgan havoriylik xizmatini bo‘yniga olishi uchun bu ikki kishidan qay birini tanlading , uni ko‘rsatgin ! ”
44001025	
44001026	Shundan so‘ng ular uchun qur’a tashladilar . Qur’a Mattiyaning chekiga tushdi va u o‘n bir havoriyga qo‘shildi .
44002001	Hosil bayrami bo‘lganda , shogirdlarning hammasi yakdillik bilan bir joyda yig‘ilib turgan edilar .
44002002	To‘satdan osmondan kuchli shamol esayotgandek bir shovqin keldi-yu , ular turgan uyni tamoman to‘ldirdi .
44002003	Olovga o‘xshash alangalanib turgan tillar ularga ko‘rindi . Bular bo‘linib , ularning har biri ustiga bittadan qo‘ndi .
44002004	Hammalari Muqaddas Ruhga to‘lib , Uning berayotgan bashorati bilan yangi tillarda gapira boshlashdi .
44002005	O‘sha zamonda Quddusda falak ostidagi hamma ellardan kelgan dindor yahudiylar turar edi .
44002006	Bu tovushni eshitganlarida , el-ulus bir joyga yalpi to‘planib keldi . Har biri o‘z shevasida gapirishayotganini eshitib , esankirab qoldi .
44002007	Hamma hayratu taajjubga tushib , o‘zaro : “ Bu gapirayotganlarning hammasi jalilalik emasmi ? — deyishardi .
44002008	— Qanday qilib har birimiz o‘z ona tilimizni eshityapmiz ?
44002009	Parfiyaliklar , midiyaliklar , elamliklar ; Mesopotamiya , Yahudiya , Kappadokiya , Pont va Asiya yurtlarida yashovchilar ,
44002010	Frigiya , Pamfiliya , Misr va Liviyaning Kirineya atrofidagi yerlarda yashovchilar , Rimdan kelganlar , yahudiylar bilan yahudiy diniga kirganlar ham ,
44002011	kritliklar bilan arablar ham bizning tillarimizda Xudoning ulug‘ ishlari haqida gapirayotganlarini eshityapmiz ” , — der edilar .
44002012	Hamma dovdirab qolib , bir-biriga : “ Bu qanday gap ? ” — deb taajjub izhor etardi .
44002013	Boshqalari esa masxara qilib : “ Ular musallas ichib mast bo‘lishibdi ” , — deb aytishardi .
44002014	Unda Butrus o‘n bir havoriy bilan birga oyoqqa qalqidi-da , ovozini balandlatib xaloyiqqa xitob qildi : “ Ey barcha yahudiylar va Quddusda yashovchilar , so‘zlarimga quloq solib , shuni bilib qo‘yinglar :
44002015	Bu odamlar siz o‘ylagandek mast emaslar , chunki hozir ertalab soat to‘qqiz-ku !
44002016	Bu voqea bilan Yo‘el payg‘ambarning azaldan karomat qilib aytganlari bajo kelmoqda . U aytgan edi :
44002017	“ Mana , oxirgi kunlarda voqe bo‘ladi , — deydi Xudovand — Men butun jonzod uzra O‘z Ruhimni yog‘diraman . Sizning o‘g‘il-qizlaringiz bashorat qiladilar , Yigitlaringiz vahiy ko‘radilar , Mo‘ysafidlaringiz karomatli tush ko‘radilar .
44002018	O‘sha kunlarda Men qulu cho‘rilarim ustiga O‘z Ruhimni yog‘inday yuboraman , Ular esa bashorat beradilar .
44002019	Yuksaklikda , osmonda g‘aroyibot , Tubanlikda , yer yuzida esa ajoyibot , Qon , olov va pag‘a-pag‘a tutun barpo qilaman .
44002020	Xudovandning ulug‘ va nurafshon kuni kelishidan avval , Quyosh qorong‘ilikka , oy esa qonga aylanib ketadi .
44002021	O‘shanda Xudovand ismini aytib chaqirgan Har bir kishi najot topadi ” .
44002022	Ey Isroil erlari , bu so‘zlarni tinglanglar ! Nosiralik Iso — qilgan qudratli va ajoyib mo‘jizalari asosida Xudo tomonidan tasdiqlangan kishidir . Uning orangizda qilgan ishlarini o‘zlaringiz bilasizlar .
44002023	Xudoning azaliy murod-maqsadi va cheksiz bilimiga ko‘ra qo‘lingizga topshirilgan o‘sha Odamni sizlar tutib , qonunsizlar qo‘li bilan xochga mixlatib o‘ldirdingizlar .
44002024	Lekin Xudo o‘lim zanjirlarini uzib , Uni tiriltirdi , chunki o‘lim Uni ushlab turishi mumkin emas edi .
44002025	Dovud Zaburda U haqda deganiday : “ Xudovandni doimo oldimda ko‘rdim . U o‘ng tomonimda bo‘lgani uchun , Men hech qachon ikkilanmadim .
44002026	Shul bois yuragim quvonur , Tilimdan shod-xurramlik to‘kilur , Bundan so‘ng tanim umidvoru bexatar bo‘lur .
44002027	Sen jonimni o‘liklar diyoriga tashlab ketmaysan , Azizingning chirishni ko‘rishiga yo‘l qo‘ymaysan .
44002028	Hayot yo‘llarini menga bildirib kelding , O‘z huzuringda meni baxt-quvonchga to‘ydirasan ” .
44002029	Erlar , birodarlar ! Sizlarga ulug‘ otamiz Dovud haqida ro‘y-rost gapirishimga ijozat berilsin : u ham o‘ldi , ham ko‘mildi va uning qabri bugungacha bizda bordir .
44002030	U payg‘ambar bo‘lgani uchun bilar ediki , Xudo unga qasam ichib bergan va’dasi bo‘yicha o‘z urug‘idan bo‘lganlardan birini [ Masih qilib , o‘limidan keyin tiriltirib ] taxtiga o‘tirg‘izadi .
44002031	U Masihning tirilishini oldindan ko‘rib , Uning joni o‘liklar diyoriga tashlanmasligi , jasadi esa chirishni ko‘rmasligi to‘g‘risida karomat qilgan edi .
44002032	Ana bu Isoni Xudo tiriltirib qo‘ydi , biz hammamiz esa buning guvohlarimiz .
44002033	U Xudoning qudrati bilan yuksaltirilgandan keyin , Ota Xudoning va’dasi bo‘yicha olgan Muqaddas Ruhni bizga yog‘inday yubordi . Hozir sizlar bu voqeani ko‘rib , eshitib turibsizlar .
44002034	Dovud o‘zi osmonga chiqmagan bo‘lsa-da , shuni aytib ketgan : “ Xudovand mening Rabbimga dedi :
44002035	Yovlaringni oyoqlaring ostiga yiqitmagunimcha , Sen Mening o‘ng tomonimda o‘ltirib turgin ” .
44002036	Shunday qilib , butun Isroil ahli uzil-kesil bilsinki , sizlar xochga mixlagan bu Isoni Xudo — Rab va Masih qilib tayinladi ” .
44002037	Bu so‘zlarni eshitganlar yuraklariga o‘q qadalganday bo‘lishdi , Butrus va boshqa havoriylarga : — Birodarlar , biz nima qilaylik ? — deyishdi .
44002038	Butrus ularga dedi : — Tavba qilinglar va gunohlaringiz kechirilishi uchun har biringiz Iso Masih nomidan suvga cho‘mib imon keltiringlar . Shunday qilib , Muqaddas Ruh in’omini olasizlar .
44002039	Chunki bizning Rabbimiz — Xudovand bu va’dani sizlar bilan farzandlaringiz va shuningdek , hamon uzoqlardan chorlamoqchi bo‘lgan hamma odamzod uchun bergan .
44002040	Butrus boshqa ko‘p so‘zlar bilan tinglovchilarni ogohlantirib : “ Bu buzuq nasldan xalos bo‘linglar ! ” — deb o‘tinar edi .
44002041	Shunday qilib , uning so‘zini chin ko‘ngildan qabul qilganlar suvga cho‘mib imon keltirdilar . O‘sha kuni uch mingga yaqin jon jamoatga qo‘shildi .
44002042	Ular havoriylarning ta’limotiga , hamdo‘stlikka , non sindirishga va toat-ibodatlarga astoydil berilib borar edilar .
44002043	Har bir jonda xavotir bor edi . Havoriylar esa Quddusda ko‘p ajoyib va mo‘jizakor ishlar qilmoqda edilar .
44002044	Butun imon topganlar hamjihat bo‘lib , hamma narsalari mushtarak edi .
44002045	Mol-mulklarini sotib hammaga , har kimning ehtiyojiga qarab taqsimlab , yordamlashar edilar .
44002046	Har kuni yakdillik bilan ma’badda yig‘ilib turishar , uylarida esa non sindirib , shodlik va soddadillik bilan ovqatlanishardi .
44002047	Xudoning hamdu sanosi ularning tilidan tushmas , butun xalqning ko‘nglini xushlardilar . Xudo esa kun sayin najot topganlarni imonlilar jamoatiga qo‘shib qo‘yar edi .
44003001	Bir kuni Butrus bilan Yuhanno ibodat mahali — soat uchda birga ma’badga chiqayotgan edilar .
44003002	U yerda onadan tug‘ma shol bo‘lgan birov ham bor edi . Bu odamni ma’badga kirayotganlardan sadaqa tilash uchun har kun ma’badning Go‘zal degan darvozasi yoniga keltirib qo‘yar edilar .
44003003	U ma’badga kirib kelayotgan Butrus bilan Yuhannoni ko‘riboq , ulardan ham sadaqa so‘radi .
44003004	Butrus bilan Yuhanno esa ko‘zlarini unga tikib : — Bizlarga qara ! — dedilar .
44003005	U odam ulardan biron narsa olishni umid qilib , ularga diqqat bilan qarar edi .
44003006	Butrus unga : — Menda kumush va oltin yo‘q , ammo o‘zimda borini senga beraman : nosiralik Iso Masih nomidan senga aytaman , o‘rningdan turib yur ! — dedi-yu ,
44003007	o‘ng qo‘lidan tutib , uni oyoqqa turg‘izdi . Birdaniga uning tizzalari bilan to‘piqlari mustahkamlanib qoldi .
44003008	U dik etib oyoqqa turdi-da , yura boshladi . Xudoga hamd aytib , irg‘ib-sakrab yurganicha , ular bilan ma’badga kirdi .
44003009	Butun xalq esa u odamning Xudoni qanday olqishlab borayotganini ko‘rdi .
44003010	Ma’badning Go‘zal degan darvozasida sadaqa so‘rab o‘tiradigan odam buning o‘zi ekanini ular payqagach , u bilan yuz bergan mo‘jiza qarshisida g‘oyat ajablanib hayron qoldilar .
44003011	Sog‘aygan shol Butrus bilan Yuhannoning oldidan ketmay turgani uchun , butun xalq hayron bo‘lib , ularning huzuriga yugurib keldi . U yer Sulaymon ravoqi edi .
44003012	Butrus buni ko‘rib , xalqqa xitoban : “ Ey Isroil erlari ! — dedi . — Nima uchun bunga hayron bo‘lyapsizlar ? Go‘yo bizlar o‘z qudratimiz yoki taqvodorligimiz bilan o‘sha kishini oyoqqa turg‘izganimizdek , bizlarga nega qarab turibsizlar ?
44003013	Mana , ota-bobolarimizning Xudosi , Ibrohim , Is’hoq va Yoqubning Xudosi O‘zining O‘g‘loni Isoni yuksaltirib , shon-sharafga sazovor qilgan . Sizlar esa Uning xoinlari bo‘ldingizlar . Pilat Uni qo‘yib yuborishga qaror qilganda , Pilatning oldida Uni rad qildingizlar .
44003014	Qotil odamning sizlarga baxsh etilishini so‘rab , muqaddas va solih Bo‘lganni rad qildingizlar .
44003015	Ha , Hayot Sohibini o‘ldirdingizlar . Biroq Xudo Uni tiriltirdi va biz bunga guvohmiz .
44003016	Bu sizlar ko‘rgan va bilgan odam esa Isoning ismi haqi , Uning ismiga ishonish sababli oldingizda soppa-sog‘ turibdi . Hammangizning ko‘z o‘ngingizda bu odamga shifo bergan narsa — Iso nomidan qilingan e’tiqoddir .
44003017	Endi birodarlar , boshliqlaringiz kabi sizlar ham bu ishni bilmasdan qilganingizni bilaman .
44003018	Xudo-ku barcha payg‘ambarlar og‘zi ila Masihning azob chekishini oldindan xabar qilgan edi va O‘z so‘zini ana shu yo‘sinda bajo keltirdi .
44003019	Shunday qilib , gunohlaringizning o‘chirilishi uchun tavba qilinglar va Xudoga iltijo etinglar ,
44003020	toki Xudo sizlarga farog‘at kunlarini baxsh etsin va azaldan tayinlagan Iso Masihni oldingizga yuborsin .
44003021	Garchi , Xudo qadimdan beri muqaddas payg‘ambarlar og‘zi bilan bildirgan borliqni tuzatish vaqti bo‘lmagunga qadar , U osmonda qolishi kerakdir .
44003022	Muso payg‘ambar ota-bobolarimizga gapirib degan : “ Rabbingiz bo‘lgan Xudovand sizlarga birodarlaringiz orasidan men kabi bir Payg‘ambar zohir qilgay . Butun ishlarda sizlarga nimaiki gapirsa , Unga quloq solingizlar .
44003023	O‘sha Payg‘ambarga quloq solmagan har bir jon o‘z xalqi orasidan qirib tashlangay ” .
44003024	Shuningdek , Shomuil payg‘ambardan boshlab , undan keyin gapirgan butun payg‘ambarlar ham bu kunlarga qarata bashorat qilganlar .
44003025	Sizlar esa payg‘ambarlar vorislari , Xudo ota-bobolaringiz bilan qilgan ahdning vorislarisizlar . Xudo : “ Yer yuzidagi barcha xalqlar sening naslingdan baraka topadilar ” , — deb Ibrohim bilan ahd tuzgan edi .
44003026	Shunday qilib , Xudo har biringizni yovuz ishlaringizdan qaytarib , barakali qilay , deb O‘zining O‘g‘loni Isoni tiriltirdi va birinchi galda sizlarga yubordi ” .
44004001	Butrus bilan Yuhanno xalqqa gapirib turganda , ruhoniylar , ma’bad mirshabboshisi hamda sadduqiy mazhabidan bo‘lganlar ularning ustiga bostirib keldilar .
44004002	Ular Isoni ibrat qilib ko‘rsatib , o‘liklarning tirilishi haqida xalqqa ta’lim berayotganlari uchun , din peshvolari juda achchiqlangan edilar .
44004003	Butrus bilan Yuhannoni ushladilar va endi vaqt kech bo‘ldi , deb ertagacha ularni qamoqxonada qoldirdilar .
44004004	So‘zni eshitganlarning ko‘plari esa imon keltirdilar ; bu odamlarning soni besh mingga yaqin edi .
44004005	Ertasi kuni yahudiylarning boshliqlari , oqsoqollari va ulamolari Quddusda to‘plandilar .
44004006	Oliy ruhoniy Hanan , Kayafa , Yuhanno , Iskandar va oliy ruhoniy avlodidan bo‘lgan boshqalarning hammasi shu yerda edilar .
44004007	Ikkala havoriyni o‘rtada turg‘izib : “ Sizlar qanday vakolat bilan va kimning nomidan buni qildingizlar ? ” — deb so‘rashdi ulardan .
44004008	Muqaddas Ruhga to‘lgan Butrus ularga dedi : “ Ey xalqning rahnamolari , Isroilning oqsoqollari !
44004009	Agar bugun bir xasta odamga qilingan ezgu ish , uning qanday shifo topgani haqida bizdan javob talab qilayotgan bo‘lsangiz ,
44004010	unda hammangizga — butun Isroil xalqiga ma’lum bo‘lsinki , sizlar xochga mixlab qo‘ygan va Xudo esa tiriltirgan nosiralik Iso Masih ismi haqi bu odam qarshingizda soppa-sog‘ turibdi .
44004011	Bu Iso — oyatdagidek : “ Siz binokorlar mensimagan , lekin peshtoqning boshi bo‘lib qolgan toshdir ” . Boshqa hech kimdan najot yo‘q .
44004012	Najot topishimiz uchun , osmoni falak ostida odamzodga berilgan boshqa hech bir ism yo‘q ” .
44004013	Ruhoniylar Butrus va Yuhannoning bu jasoratini ko‘rib va ular o‘qimagan , oddiygina odamlar ekanlarini bilib , juda hayron qoldilar . Ularning Iso bilan birga bo‘lganliklarini payqab oldilar .
44004014	Shifo topgan odamning ham ular bilan birga turganini ko‘rib , ularga qarshi hech narsa ayta olmadilar .
44004015	Ularga kengashdan tashqariga chiqib ketishni buyurib , so‘ngra o‘zaro muhokama qilishga tushdilar .
44004016	“ Bu odamlarni nima qilishimiz kerak ? Ularning qo‘li bilan ochiqdan-ochiq bir mo‘jiza qilinganini butun Quddus ahli bilib oldi-ku ! Bizlar buni rad qilolmaymiz .
44004017	Lekin xalq orasida bu gap yana ko‘proq yoyilmasligi uchun ularga do‘q uramiz , yana tag‘in bu ism to‘g‘risida boshqa hech kimga so‘zlamasinlar ” , — deyishdi .
44004018	So‘ngra ularni chaqirib , Iso nomini tilga olib mutlaqo ta’lim bermanglar , deb buyurdilar .
44004019	Lekin Butrus va Yuhanno ularga javob berib : “ O‘zlaringiz qaror qilinglar , Xudodan ko‘ra ko‘proq sizlarga quloq solishimiz Xudo oldida to‘g‘ri bo‘ladimi ?
44004020	Biz ko‘rgan-eshitganlarimizni aytmay turolmaymiz ” , — deyishdi .
44004021	Kengash a’zolari jazo berish uchun hech qanday asos topolmagach , ularga yana bir do‘q urib , qo‘yib yubordilar . Mo‘jiza natijasida shifo topgan odam qirq yoshdan oshganini butun xalq bilib , yuz bergan voqea uchun Xudoga hamdu sano aytishar edi .
44004022	
44004023	Butrus bilan Yuhanno ozodlikka chiqarilgandan keyin , o‘rtoqlarining qoshiga borib , oliy ruhoniylar bilan oqsoqollarning barcha aytganlarini so‘zlab berdilar .
44004024	Ular buni eshitgach , bir ovozdan Xudoga nido qilib dedilar : “ Ey bizning Egamiz , yeru osmon , dengiz va ularning ichidagi hamma narsalarni yaratgan Xudo !
44004025	Sen Muqaddas Ruh orqali O‘z quling — otamiz Dovud og‘zi ila degansan : “ Millatlar nega isyon ko‘taryaptilar ? Xalqlar nega behuda qasd qilmoqdalar ?
44004026	Dunyo podshohlari va hukmdorlari bosh ko‘tarib , Xudovand va Uning Masihiga qarshi til biriktirdilar ” .
44004027	Haqiqatan ham , Hirod bilan Po‘ntiy Pilat bu shaharda Isroil xalqi va boshqa xalqlar bilan til biriktirib , Sen Masih deb tayinlagan azizu muqaddas O‘g‘loning Isoga qarshi qo‘l ko‘tarishdi .
44004028	Sen O‘z qudrating va xohishing bilan avvaldan belgilagan ishlarning hammasini bajarishdi .
44004029	Endi , yo Rabbiy , ularning do‘q-po‘pisalariga qara , Sening so‘zingni to‘la jasorat bilan aytish quvvatini shu qullaringga ehson ayla .
44004030	Aziz O‘g‘loning Iso ismi bilan odamlarga shifo berish va turli alomatlar , mo‘jizalar yaratish uchun qo‘lingni uzatgin ! ”
44004031	Ibodat qilib bo‘lgach , ular yig‘ilib turgan joy silkinib ketdi . Hammalari Muqaddas Ruhga to‘lib , Xudoning so‘zini jasorat bilan gapira boshladilar .
44004032	Inonganlarning jamoati bir jon , bir tan edi . Hech biri mulkidan biron narsani meniki demas edi , hamma narsani umumiy deb bilishar edi .
44004033	Havoriylar esa Rabbimiz Iso Masih qayta tirildi , deb juda ta’sirchan tarzda guvohlik berishar edi . Xudoning buyuk inoyati barchada namoyon bo‘layotgan edi .
44004034	Oralarida muhtoj kishi yo‘q edi . Chunki yerlari yoki uy-joylari bor bo‘lganlarning hammasi mulklarini sotar , evaziga olgan pullarini keltirib ,
44004035	havoriylarning ixtiyoriga topshirardilar . Shu yo‘sinda pul har biriga ehtiyojiga ko‘ra taqsimlanar edi .
44004036	Shular kabi Yusuf ismli , levitlar avlodiga mansub kiprlik bir kishi bor edi . Havoriylar unga Barnabo , ya’ni “ dalda beruvchi ” degan nom berishgan edi .
44004037	U o‘z yerini sotib , pulini havoriylarning ixtiyoriga topshirdi .
44005001	Yana Hananiya degan bir kishi bilan xotini Saffira bor edilar . Bu kishi bir yerni sotib ,
44005002	xotinining roziligi bilan o‘sha puldan bir qismini olib yashirdi , bir qismini esa keltirib havoriylarning ixtiyoriga topshirdi .
44005003	Butrus unga dedi : — Ey Hananiya , nega endi sen shaytonga yuragingni boy berib , Muqaddas Ruhga yolg‘on gapirding , yerning pulidan bir qismini olib yashirding ?
44005004	Sotishdan oldin u seniki emasmidi ? Sotilgandan keyin ham puli sening hukmingda emasmidi ? Nima uchun dilingda bunday niyat qilding ? Sen odamlarga emas , balki Xudoga yolg‘on gapirding .
44005005	Hananiya bu so‘zlarni eshitishi bilanoq yerga yiqilib jon berdi . Buni eshitganlarning hammasini qattiq dahshat qopladi .
44005006	Yigitlar o‘likni kafanlashga kirishdilar va tashqariga chiqarib ko‘mdilar .
44005007	Bundan qariyb uch soat keyin , bo‘lib o‘tgan voqeadan xabarsiz Hananiyaning xotini ham kirib keldi .
44005008	Butrus burilib , undan so‘radi : — Menga aytgin , yerni shunchaga sotdingizlarmi ? — Ha , shunchaga , — dedi ayol .
44005009	Butrus : — Nega sizlar Tangri Ruhini sinab ko‘rishga kelishdingizlar ? Mana , eringni ko‘mganlar eshikdan kirishyapti . Endi seni ham tashqariga olib chiqishadi , — dedi .
44005010	Shu ondayoq ayol Butrusning oyoqlariga yiqilib , jon berdi . Yigitlar ichkariga kirib , uni o‘lib yotgan holda ko‘rdilar . O‘ligini tashqariga olib chiqib , erining yoniga ko‘mdilar .
44005011	Bu voqealarni eshitgan butun imonlilar jamoati va boshqa hammani qattiq dahshat qopladi .
44005012	Xalq orasida havoriylarning qo‘llari bilan ko‘p ajoyib va mo‘jizali ishlar sodir bo‘lar edi . Hamma imonlilar yakdillik bilan Sulaymon ravoqida yig‘ilib turdilar .
44005013	Xalq sharaflayotgan bo‘lsa-da , ammo tashqaridan hech kim ular bilan qo‘shilishga jur’at eta olmas edi .
44005014	Shunga qaramay , Isoni Rabbim deb tan olib , jamoatga qo‘shilgan erkak va ayollarning soni tobora ortib borar edi .
44005015	Butrus o‘tib ketayotganda , hech bo‘lmasa uning soyasi ba’zilar ustiga tushsin deb , xastalarni ko‘chalarga chiqazib , zambil va karavotlarga yotqizib qo‘yishar edi .
44005016	Tevarakdagi shaharlar aholisi ham Quddusga ko‘plashib kelib , o‘zlarining kasal va yomon ruhlardan qiynalgan odamlarini keltirar edilar . Qiynalganlarning hammasi esa shifo topar edilar .
44005017	Shuning ketidan oliy ruhoniy va uning sadduqiy mazhabidagi barcha maslakdoshlarining g‘ashligi keldi .
44005018	Havoriylarni qo‘lga olib , davlat qamoqxonasiga tashladilar .
44005019	Lekin Xudovandning farishtasi kechasi zindonning eshiklarini ochib , ularni tashqariga chiqarib qo‘ydi .
44005020	“ Boringlar , ma’badga chiqib , bu abadiy hayot so‘zlarining barini xalqqa aytaveringlar ! ” — dedi farishta .
44005021	Havoriylar bu so‘zga quloq solib , erta tong ma’badga kirib ta’lim bera boshladilar . Shu paytda oliy ruhoniy va u bilan birga bo‘lganlar kelib , Isroil o‘g‘illarining oqsoqollar majmui bo‘lgan Oliy Kengashni yig‘ilishga chaqirdilar , havoriylarni keltirish uchun zindonga odam yubordilar .
44005022	Lekin xizmatkorlar borib , zindonda ularni topmay , qaytib kelib :
44005023	— Biz qamoqxonani butun ehtiyotkorlik bilan qulflangan va qorovullarni eshiklar oldida turgan holda ko‘rdik . Lekin ochib qaraganimizda , ichkarida hech kimni topmadik , — degan xabarni berdilar .
44005024	Ma’bad mirshabboshisi va barcha oliy ruhoniylar bu so‘zlarni eshitib , hayron bo‘lishdi . “ Bu nima bo‘lishi mumkin ? ” deb o‘ylanib qoldilar .
44005025	O‘sha paytda bir odam xabar olib kelib : — Mana , sizlar zindonga tashlagan odamlar ma’badda xalqqa ta’lim berib yurishibdi , — dedi .
44005026	Mirshabboshi xizmatchilari bilan birga borib , ularni olib keltirdi . Xalq bizlarni toshbo‘ron qilar , deb qo‘rqqanlari uchun ularga zo‘rlik ishlatmadilar .
44005027	Havoriylarni olib kelib , Oliy Kengash huzurida turg‘izib qo‘yishdi . Oliy ruhoniy ularni so‘roq qildi :
44005028	— Bu ism asosida ta’lim bermanglar , deb sizlarga qattiq taqiq qilmaganmidik ? Mana , ta’limotingiz bilan Quddusni to‘ldirib yubordingizlar va bu Odamning qonini bizning bo‘ynimizga tushirmoqchisizlar , — dedi .
44005029	Butrus va boshqa havoriylar bunga javoban : — Odamlardan ko‘ra Xudoga ko‘proq itoat qilish kerak .
44005030	Sizlar yog‘ochga osib o‘ldirgan Isoni ota-bobolarimizning Xudosi tiriltirib qo‘ydi .
44005031	Isroil xalqi gunoh qilishdan qaytib kechirim topsin , deb Xudo Isoni yuksaltirib , O‘zining o‘ng tomoniga o‘tqazib , Sarvar va Xaloskor qilib qo‘ydi .
44005032	Bizlar bu ishlarning guvohlarimiz . Shuningdek , Xudoga itoat qilganlarga nasib bo‘ladigan Muqaddas Ruh ham guvohlik qilmoqda , — dedilar .
44005033	Kengash a’zolari buni eshitgach , qattiq g‘azablanib havoriylarni o‘ldirishga qasd qildilar .
44005034	Lekin farziy mazhabidagi bir Tavrot tafsirchisi , butun xalqning hurmatini qozongan Gamaliel ismli bir kishi Kengashda o‘rnidan turib , havoriylarni qisqa vaqtga tashqariga chiqazib turishni buyurdi .
44005035	So‘ng Kengash a’zolariga xitob qildi : “ Ey Isroil erlari , bu odamlardan ehtiyot bo‘linglar ! Sizlar nima qilmoqchisizlar ?
44005036	Mana , bundan oldin o‘zini bir buyuk kishidek ko‘rsatgan Fevda paydo bo‘ldi-ku , unga esa qariyb to‘rt yuz kishi qo‘shildi . U o‘ldirildi , unga qo‘shilganlarning hammasi esa tarqab , yo‘qolib ketishdi .
44005037	Undan keyin , aholini ro‘yxatga olish o‘tkazilgan vaqtda jalilalik Yahudo paydo bo‘lib , ancha xalqni orqasidan ergashtirib bordi . Lekin u ham halok bo‘ldi va unga ergashganlarning barchasi tarqab ketishdi .
44005038	Endi sizlar bu odamlardan qo‘l tortinglar , deyman , ularni qo‘yib yuboringlar ! Chunki agar bu qilingan tashabbus , bu harakat inson ishi bo‘lsa , vayron bo‘ladi .
44005039	Lekin agar Xudodan bo‘lsa , sizlar uni buzolmaysizlar . Yana siz ham Xudoga qarshi urush qilganlardan bo‘lib qolmanglar ! ”
44005040	Kengash a’zolari Gamalielning maslahatiga ko‘nishdi . Havoriylarni chaqirib , ularni kaltaklashga buyurishdi . So‘ng Iso nomidan so‘zlashlarini taqiqlab , ularni qo‘yib yuborishdi .
44005041	Havoriylar esa , Rabbimiz Iso nomi uchun haqoratga sazovor bo‘ldik , deb quvonib , Kengashdan chiqib ketishdi .
44005042	Ular har kuni ma’badda va xonadonlarda ta’lim berish , Iso Masih haqidagi Xushxabarni yoyishdan tinmas edilar .
44006001	Iso shogirdlari ko‘payib borayotgan o‘sha kunlarda yunon tilida so‘zlashuvchi yahudiylar orasidan yerli yahudiylarga qarshi norozilik yuz berdi , chunki kundalik ehtiyojlarini ulashib berayotganda , ularning beva ayollari e’tiborsiz qolardilar .
44006002	Ana shu sababli , o‘n ikki havoriy Iso shogirdlarining jamini chaqirib , bunday dedilar : “ Biz Xudoning kalomini yoyish ishini chetda qoldirib , dasturxonga xizmat qilishimiz yaxshi emas .
44006003	Ey birodarlar , endi sinalgan hamda Muqaddas Ruh va hikmatga to‘lib-toshgan yetti kishini orangizdan tanlab olinglar ; ularni bu xizmatga tayin etamiz .
44006004	Bizlar esa doimo ibodatga berilib , Xudo kalomini yoyish xizmatida mashg‘ul bo‘laylik ” .
44006005	Bu taklif butun jamoatga ma’qul tushdi . Imoni komil va Muqaddas Ruhga to‘lgan Stefan ismli odamni , shuningdek , Filip , Proxor , Nikanor , Timon , Parmen va yahudiy diniga kirgan antioxiyalik Nikolayni sayladilar .
44006006	Ularni havoriylar oldiga turg‘izib qo‘ydilar . Havoriylar esa ularning boshiga qo‘llarini qo‘yib duo qildilar .
44006007	Shunday qilib , Xudoning kalomi yoyilgan sari , Quddusdagi Iso shogirdlarining soni nihoyatda ko‘payib borar edi . Ayniqsa , ruhoniylardan ko‘pchilik imonga bo‘ysunishar edi .
44006008	Bu payt imoni komil va ilohiy qudratga to‘lgan Stefan xalq orasida buyuk va ajoyib mo‘jizalar ko‘rsatar edi .
44006009	Erkinlar Sinagogasi degan yahudiy jamoasidan ba’zilari , shuningdek , Kirineya , Iskandariya , Kilikiya va Asiyadan bo‘lgan bir qancha kishilar Stefan bilan bahsga kirishdilar .
44006010	Biroq uning so‘zidagi hikmat va Ruhga qarshi turolmadilar .
44006011	Shunda ba’zi odamlarni gijgijlab : “ Buning Muso va Xudoga qarshi kufr so‘zlari aytganini eshitdik ” , — deb aytishga ko‘ndirdilar .
44006012	El-xalqni va oqsoqollar bilan ulamolarni qo‘zg‘ab , Stefanga hujum qilishdi-yu , uni tutib olib , Oliy Kengashning qoshiga sudrab kelishdi .
44006013	Soxta guvohlarni yollab , ularga bunday degizdilar : “ Bu odam hadeb shu muqaddas ma’bad va Tavrotni yomonlab yuribdi-ku .
44006014	Nosiralik Iso bu joyni xarob qiladi va Musoning bizlarga bergan urf-odatlarni o‘zgartiradi , deb aytganini eshitdik ” .
44006015	Shu payt Oliy Kengashda o‘tirganlarning hammasi Stefanga tikilib qarab , uning yuzi bir farishtaning yuziga o‘xshab qolganini ko‘rishdi .
44007001	Oliy ruhoniy Stefandan : “ Bu so‘zlar rostmi ? ” — deb so‘radi .
44007002	Stefan so‘z boshladi : “ Ey erlar , birodarlar va otalar , tinglanglar ! Otamiz Ibrohim Horon shahriga ko‘chib o‘rnashishidan avval , hali Mesopotamiyada bo‘lganda , ulug‘vor Xudovand unga zohir bo‘lib :
44007003	“ O‘z yeringdan , ona yurtingdan chiqib , Men senga ko‘rsatadigan yerga ket ” , — degan edi .
44007004	O‘shanda Ibrohim xaldeylarning yurtidan chiqib , Horon shahrida istiqomat qildi . Otasi o‘lgandan keyin , u yerdan sizlar yashayotgan bu yerga Xudo uni ko‘chirdi .
44007005	Bu yerda unga oyoq qo‘yadigan biron parcha yerni bermadi . Lekin hali uning bolasi yo‘q ekan , Xudo bu yurtni unga va uning zurriyotiga mulk qilib berishni va’da etdi .
44007006	Xudo uning zurriyoti begona yurtda g‘ariblarcha yashab , to‘rt yuz yil qul bo‘lib jabr-zulm ko‘rajagini bildirdi .
44007007	“ Ularni qul qilib olgan xalqni esa Men hukm qilaman . Shundan keyin ular u yerdan chiqib , bu yerda Menga xizmat qiladilar ” , — dedi Xudo .
44007008	So‘ngra ularga sunnat ahdini berdi . Ibrohim esa Is’hoq ismli o‘g‘il ko‘rib , uni sakkiz kunligida sunnat qildi . Is’hoq ham Yoqub bilan , Yoqub esa o‘n ikki qabilamiz otalari bilan shunday yo‘l tutdi .
44007009	Otalar g‘arazga to‘lib , Yusufni Misrga sotdilar . Lekin Xudo u bilan birga edi .
44007010	Xudo Yusufni butun qayg‘ularidan xalos qilib , unga hikmat berdi , uni Misr podshohi Fir’avnning himmatiga sazovor etdi . Fir’avn uni Misr va butun saroyi ustidan hokim qilib qo‘ydi .
44007011	Undan so‘ng butun Misr va Kan’on o‘lkalari bo‘ylab qahatchilik yuz berdi-yu , buyuk qayg‘u davri boshlandi . Otalarimiz oziq-ovqat topmaydigan bo‘lishdi .
44007012	Yoqub Misrda bug‘doy borligini eshitib , birinchi galda otalarimizni u yerga jo‘natdi .
44007013	Ikkinchi gal borganlarida esa , Yusuf aka-ukalariga o‘zini tanitib qo‘ydi . Shu yo‘sinda Yusufning avlodi Fir’avnga ma’lum bo‘lib qoldi .
44007014	Yusuf ham xabar yuborib , otasi Yoqubni va yetmish besh nafardan iborat butun urug‘-aymog‘ini chaqirtirib oldi .
44007015	Yoqub Misrga bordi . O‘zi va otalarimiz u yerda qazo qildilar .
44007016	So‘ngra jasadlari Shakam shahriga keltirilib , shakamlik Hamo‘r o‘g‘illaridan Ibrohimning kumush pulga sotib olgan maqbarasiga dafn etildilar .
44007017	Xudo Ibrohimga bergan qasamli va’dasini bajo keltirish vaqti yaqinlashganda , Isroil xalqi Misrda unib-o‘sib ko‘paygan edi .
44007018	U vaqt Misrda Yusufni tanimagan boshqa bir podshoh taxtga chiqdi .
44007019	Bu podshoh avlodimizga qarshi nayrang ishlatdi , ota-bobolarimizga jabr-jafo o‘tkazdi . Go‘daklarini tashlab , ularni o‘limga mahkum etishga majbur qildi .
44007020	Shu vaqtda Xudo juda go‘zal qilib yaratgan Muso tug‘ildi . U uch oy otasining uyida boqildi .
44007021	Tashlab ketilgandan so‘ng , Fir’avnning qizi uni topib olib , o‘z o‘g‘li kabi tarbiya qildi .
44007022	Musoga misrliklarning hamma hikmati o‘rgatilib , u so‘zda va ishda mahoratli bo‘ldi .
44007023	Muso qirq yoshga to‘lganda , uning yuragida birodarlari — Isroil o‘g‘illarini ko‘rish orzusi tug‘ildi .
44007024	Ozor tortayotgan bir odamni ko‘rganda , uning tarafini olib , misrlikni o‘ldirdi , ranjiganning o‘chini oldi .
44007025	“ Xudo men orqali ularga najot berishini birodarlarim tushunar ” , deb o‘ylagan edi . Lekin ular tushunmadi .
44007026	Ertasi kuni Muso urishayotganlarni ko‘rib qoldi . Ularni yarashishga undab : — Sizlar birodarsizlar ; nega bir-birovlaringizga ozor beryapsizlar ? — dedi .
44007027	Lekin birodariga ozor berayotgan odam Musoni itarib : — Kim seni ustimizga boshliq va qozi qilib qo‘ydi ?
44007028	Kecha misrlikni o‘ldirganing kabi meni ham o‘ldirmoqchimisan ? — dedi .
44007029	Bu so‘zlarni eshitib , Muso qochib ketdi . Midyon diyorida musofir bo‘lib yashab , u yerda ikki o‘g‘il ko‘rdi .
44007030	Qirq yil to‘lgandan keyin , Sinay tog‘i sahrosida yonayotgan butaning alangasi ichidan Musoga Xudovandning farishtasi zohir bo‘ldi .
44007031	Muso bu manzarani ko‘rib hayratda qoldi . Qarash uchun yaqinlashganda , Xudovand unga xitob qilib :
44007032	“ Men otalaringning Xudosiman , Ibrohim , Is’hoq va Yoqubning Xudosiman ” , — dedi . Muso esa qo‘rquvdan titrab , qarashga jur’at eta olmas edi .
44007033	“ Oyoq kiyimlaringni yechib qo‘y , chunki sen turgan joy muqaddas yerdir , — dedi unga Xudovand .
44007034	— Men Misrda bo‘lgan xalqimning musibatini ko‘rib , nolasini eshitdim va ularni xalos qilish uchun osmondan tushdim . Endi bor , Men seni Misrga yuboraman ” .
44007035	Odamlar : “ Seni kim boshliq va qozi qilib qo‘ydi ? ” — deb rad etganlari ana shu Muso edi . Butada Musoga zohir bo‘lgan farishta orqali Xudo Musoni boshliq va xaloskor qilib yubordi .
44007036	Isroil xalqini Misr diyoridan chiqargan , u yerda , Qizil dengizda hamda qirq yil sahroda ajoyib mo‘jizalar yaratib yurgan o‘sha Muso edi .
44007037	Bu orada Isroil o‘g‘illariga : “ Rabbingiz — Xudovand sizlarga birodarlaringiz orasidan men kabi bir Payg‘ambar zohir qilgay , Unga quloq solingizlar ” , — degan o‘sha Muso edi .
44007038	Sahroda Xudoning ummati oldida bo‘lgan , Sinay tog‘ida farishtaning huzurida hamda ota-bobolarimiz huzurida turgan o‘sha Muso edi . Farishta bizga yetkazish uchun Musoga hayotbaxsh kalomlar bergan edi .
44007039	Ammo ota-bobolarimiz unga bo‘ysunishni istamay , rad qilishdi , ko‘ngillarini Misr tomon moyillantirishdi .
44007040	Horunga : “ Bizlarga bosh bo‘ladigan xudolar yasa , chunki bizni Misr yeridan chiqargan Musoga nima bo‘lganini bilmaymiz ” , — deyishdi .
44007041	O‘sha kunlarda bir buzoqni yasadilar . Butga qurbonlik so‘yib , o‘z qo‘llari yaratganidan quvonib ketdilar .
44007042	Xudo esa ulardan yuz o‘girib , osmon jismlariga topinishga ularni topshirib qo‘ydi . Payg‘ambarlarning kitobida yozilganidek : “ Ey Isroil xonadoni ! Qirq yil sahroda kezganlaringizda , Qurbonliklar so‘yib , Menga tasadduq berdingizmikin ?
44007043	Sizlar-ku ilohingiz Malukning chodirini , Xudoyingiz Kayvonning yulduzini ko‘tarib yurdingizlar . O‘zlaringizga but timsollarini yasab , Ularga sig‘inib sajda qildingizlar . Shu sababli Men sizlarni Bobildan nariga surgun qilaman ” .
44007044	Sahroda otalarimizning shahodat chodiri bor edi . Bu chodir xuddi Xudoning Musoga buyurgan tasvirida yasalgan edi .
44007045	Chodirni qabul qilgan otalarimiz Nabi Yasu bilan birga yurishdi . Xudo quvgan xalqlarning mol-mulkini egallab olgan sayin , chodirni o‘zlari bilan olib borishardi . Dovudning kunlariga qadar chodir oralarida qoldi .
44007046	Xudoning mehrini qozongan Dovud : “ Yoqubning Xudosiga bir maskan qurib beray ” , — deb orzumand bo‘ldi .
44007047	Nihoyat Dovud o‘g‘li Sulaymon Xudoga uy qurib berdi .
44007048	Shunga qaramasdan , Xudoyi Taolo inson qo‘li bilan qurilgan ma’badlarda yashamaydi . U payg‘ambar og‘zi ila aytganki :
44007049	“ Osmon — Mening taxtim , Yer esa — poyandozim ekan , Sizlar Menga qanday uy qurasizlar ? — deb aytadi Xudovand , — Yoki Mening orom topishim uchun Qanday maskan bor ekan ?
44007050	Bularning hammasini yaratgan Mening qo‘lim emasmi ? ”
44007051	Ey ensasi qotganlar ! Yuragi va quloqlari sunnat bo‘lmaganlar ! Otalaringiz kabi sizlar ham doimo Muqaddas Ruhga qarshi turasizlar .
44007052	Otalaringiz payg‘ambarlardan qaysi birini quvg‘in qilishmagan ? Solih Kishining kelishini bashorat qilib aytganlarni ham o‘ldirishgan-ku . Sizlar ham endi O‘shaning xoinlari va qotillari bo‘lib qoldingizlar .
44007053	Sizlar Ilohiy Qonunni farishtalar buyrug‘i bilan olib , o‘sha Qonunga rioya qilganingiz yo‘q ! ”
44007054	Kengash a’zolari bu so‘zlarni eshitgach , quturib jo‘shib , Stefanga qarshi tishlarini g‘ijirlatdilar .
44007055	Muqaddas Ruhga to‘lgan Stefan esa osmonga tikilib qarab , Xudoning ulug‘vorligini va Xudoning o‘ng tomonida turgan Isoni ko‘rdi .
44007056	“ Mana , men osmonning ochilib ketganini va Xudoning o‘ng tomonida turgan Inson O‘g‘lini ko‘ryapman ! ” — dedi .
44007057	Ular bo‘lsa quloqlarini bekitib , ovozlari boricha qichqirib , hammalari Stefan ustiga yopirildi .
44007058	Uni shahardan tashqariga sudrab chiqib , toshbo‘ron qilishdi . Unga qarshi guvohlikka o‘tganlar esa kiyimlarini Shoul degan bir yigitning poyiga qo‘yishdi .
44007059	Stefanni toshbo‘ron qilayotganlarida , u ibodat qilib : “ Yo Rabbim Iso , ruhimni qabul qilgin ! ” — dedi .
44007060	Oxiri tiz cho‘kib , baland ovoz bilan xitob qildi : “ Yo Rabbiy , bu gunohni ularga qo‘yma ! ” Shuni aytib , jon berdi .
44008001	Stefanning o‘ldirilishini Shoul ma’qullagan edi . O‘sha kunning o‘zida Quddusdagi imonlilar jamoatiga qarshi keskin quvg‘in davri boshlandi . Havoriylardan boshqa hamma Yahudiya va Samariyaning har xil joylariga tarqab ketdilar .
44008002	Ba’zi dindor odamlar Stefanni ko‘mib , u uchun katta yig‘i qildilar .
44008003	Shoul esa imonlilar jamoatini talon-taroj qilar edi . Uyma-uy yurib , erkakmi , xotinmi , hammani sudrab qamoqxonaga berar edi .
44008004	Shu orada tarqalib ketganlar Injil Xushxabarini targ‘ib qilib yurishdi .
44008005	Filip Samariya shahriga kelib , uning ahliga Masihni targ‘ib qildi .
44008006	Filipning so‘zini tinglashib va qilayotgan mo‘jizalarini ko‘rishib , butun xalq unga quloq soldi .
44008007	Chunki yomon ruhlarga giriftor bo‘lgan ko‘p kishilardan ruhlar baland ovoz bilan baqirib chiqar , anchagina sholu cho‘loqlar esa shifo topardi .
44008008	Shunday qilib , u shaharga katta xursandchilik keldi .
44008009	Samariya shahrida sehrgarlik qilgan , o‘zini buyuk bir odam qilib ko‘rsatib , shahar aholisini hayratda qoldirib kelayotgan Simun ismli bir kishi bor edi .
44008010	Kattayu kichik hamma unga quloq osib : “ Bu Xudoning buyuk qudrati ! ” — deb aytar edi .
44008011	Simun ancha vaqtdan beri o‘zining sehr-jodu ishlari bilan xalqni hayratda qoldirib kelgani uchun , hamma unga quloq berishar edi .
44008012	Lekin Xudoning Shohligi va Iso Masih to‘g‘risidagi Xushxabarni keltirgan Filipni tinglashib , ko‘p erkak va xotin uning so‘ziga ishondi va suvga cho‘mib imon keltirdi .
44008013	Simunning o‘zi ham ishonib , suvda imon keltirdi . U Filipning qilayotgan ajoyib va qudratli mo‘jizalarini ko‘rgan sayin hayratga tushib , Filipdan ajralmaydigan bo‘lib qoldi .
44008014	Quddusda qolgan havoriylar esa , samariyaliklar ham Xudoning kalomini qabul qilibdi , deb eshitganlarida , Butrus bilan Yuhannoni ularning oldiga yuborishdi .
44008015	Butrus bilan Yuhanno u yerga kelgach , samariyalik imonlilar Muqaddas Ruhni qabul qilishi uchun ibodat qilishdi .
44008016	Chunki ularning birortasiga ham Muqaddas Ruh tushmagan edi . Ular Isoni Rabbimiz deb tan olib , suvda imon keltirishgan edi , xolos .
44008017	Havoriylar ularning boshiga qo‘l qo‘yishi bilanoq ular Muqaddas Ruhni qabul qilishdi .
44008018	Havoriylarning qo‘l qo‘yishi bilan Muqaddas Ruh berilganini Simun ko‘rib , ularga pul keltirdi-da :
44008019	— Menga ham bu qudratni beringlar , toki , kimning boshiga qo‘llarimni qo‘ysam , Muqaddas Ruhni qabul qiladigan bo‘lsin ! — dedi .
44008020	Lekin Butrus unga : — Kumushing sen bilan birga halok bo‘lsin ; sen Xudoning hadyasini pul bilan olish mumkin deb xayol qilding , — dedi .
44008021	— Bu ishda sening na hissang bor va na qismating bor , chunki Xudo oldida yuraging to‘g‘ri emas .
44008022	Endi bu yomonligingdan tavba qilib Xudoga yolvor , balki yuragingning niyatidan kechar .
44008023	Chunki sening achchiq zardaga to‘lgan va yovuzlik zanjiriga bog‘langaningni ko‘ryapman .
44008024	Simun bunga javoban : — Men uchun sizlar Rabbingizga yolvorib sig‘ininglar , tag‘in aytganlaringizdan biri boshimga tushmasin ! — dedi .
44008025	Butrus bilan Yuhanno u yerda Xudoning kalomini va’z qilib , shahodat bergandan keyin , Samariyaning yana ko‘p qishloqlariga Xushxabarni yetkazib , Quddusga qaytib ketdilar .
44008026	Shu paytda Filipga Xudovandning farishtasi gapirib : “ O‘rningdan tur va janub tomon , Quddusdan G‘azaga boradigan sahro yo‘liga bor ! ” — dedi .
44008027	Filip esa yo‘lga ravona bo‘ldi . O‘sha vaqtda Habashiston malikasi Kandakining vaziri , malikaning butun xazinalari mudiri bo‘lgan habashistonlik bir amaldor o‘z vataniga qaytib ketayotgan edi . U Xudoga topinish uchun Quddusga borib kelgan ,
44008028	aravasida Isha’yo payg‘ambarning kitobini o‘qib o‘tirgan edi .
44008029	Muqaddas Ruh Filipga : “ Yaqinlashib bu aravaga hamroh bo‘lgin ! ” — dedi .
44008030	Filip habashning oldiga chopib bordi . Uning Isha’yo payg‘ambarning kitobini o‘qib turganini eshitib : — O‘qiyotganingni tushunyapsanmi ? — deb so‘radi .
44008031	— Menga yo‘l-yo‘riq ko‘rsatuvchi bo‘lmasa , qanday tushuna olaman ? — dedi habash . Filipdan o‘z yoniga chiqib o‘tirishni iltimos qildi .
44008032	Uning Tavrotdan o‘qiyotgan joyi esa bu edi : “ U qo‘y kabi bo‘g‘izlashga yetaklandi . Qo‘zi jun qirquvchisi oldida qanday indamay tursa , U ham O‘z og‘zini ochmadi .
44008033	U xo‘rlanib haqqoniyatdan mahrum bo‘ldi , Yer yuzidagi umriga xotima berildi . Uning nasl-nasabini kim zikr etur ? ”
44008034	Amaldor Filipga qarab : — Sendan iltimos qilaman , payg‘ambar buni kim haqida aytyapti ? O‘zi haqidami yoki boshqa kishi haqidami , menga ayt-chi , — dedi .
44008035	Filip esa o‘sha oyatdan boshlab , Iso haqidagi Xushxabarni unga bayon qildi .
44008036	Yo‘lda davom etib ketayotganlarida , suv bor bir joyga keldilar . Amaldor : — Mana , suv ! Mening cho‘mib imon keltirishimga nima to‘sqinlik qiladi ? — dedi .
44008037	[ Filip unga : — Agar butun qalbing bilan ishonsang bo‘ladi , — dedi . Amaldor : — Iso Masih — Xudoning O‘g‘li deb ishonaman , — dedi . ]
44008038	O‘shanda aravani to‘xtatishga buyurib , Filip bilan amaldor ikkalasi ham suvga tushishdi , Filip amaldorni suvga cho‘mdirib imonga kiritdi .
44008039	Ular suvdan chiqqach , Muqaddas Ruh [ amaldorning ustiga tushib keldi va Xudovandning farishtasi ] Filipni ko‘tarib ketdi . Amaldor boshqa uni ko‘rmadiyu , quvonib o‘z yo‘lida davom etdi .
44008040	Filip Ashdod shahrida paydo bo‘ldi va Kesariyaga kelguncha yo‘l yurib , hamma shaharlarda Xushxabarni targ‘ib qildi .
44009001	Shoul hali ham Iso Masihning shogirdlariga qarshi qatlu qirg‘in tahdidlari bilan nafas olib yurar edi . U oliy ruhoniyning huzuriga borib ,
44009002	Damashq shahridagi yahudiy ibodatxonalari uchun maktublar so‘radi . Bu ta’limotning izidan borayotgan kimsani topsa , u erkak yoki xotin bo‘lishidan qat’i nazar , kishanlab Quddusga keltirmoq niyatida edi .
44009003	Yo‘li Damashqqa yaqinlashganda , to‘satdan osmondan tushgan nur uning atrofini yarqiratib yubordi .
44009004	U yerga yiqilgan zahoti : — Shoul , Shoul ! Nega Meni quvg‘in qilyapsan ? — degan ovozni eshitdi .
44009005	Shoul : — Yo Rabbiy , Sen kimsan ? — dedi . — Men sen quvg‘in qilayotgan Isoman . Nishga qarshi tepishing qiyin , — dedi U .
44009006	Shoul vahimalanib , titroq bilan : — Yo Rabbiy , nima qilishimni buyurasan ? — dedi . Iso unga : — Qani , o‘rningdan turib shaharga kir , unda nima qilishing kerakligi senga aytiladi , — dedi .
44009007	Shoulning hamrohlari ovozni eshitib , lekin hech kimni ko‘rmasdan , qotib qolgandilar .
44009008	Shoul yerdan turib ko‘zlarini ochganda , hech narsa ko‘rinmas edi . Uni qo‘lidan tutib , Damashq shahriga keltirdilar .
44009009	Uch kungacha ko‘zlari ko‘rmay qoldi , na yedi va na ichdi .
44009010	Damashq shahrida Hananiya degan Isoning shogirdi bor edi . Rabbimiz Iso vahiyda unga ko‘rinib : — Ey Hananiya ! — dedi . — Labbay , Rabbim ! — dedi u .
44009011	Rab unga dedi : — O‘rningdan tur va To‘g‘ri degan ko‘chaga borib , Yahudoning uyidagi Tars shaharlik Shoul ismli odamni so‘ragin . Shu mahalda u ibodat qilyapti .
44009012	Vahiyda Hananiya ismli bir odam uning yoniga kelganini va ko‘zlari ochilishi uchun qo‘llarini uning boshiga qo‘yganini ko‘rdi .
44009013	Hananiya javob berdi : — Yo Rabbiy , bu odam Quddusda Sening azizlaringga qancha yomonlik qilgani haqida ko‘p odamlardan eshitdim .
44009014	Bu yerda ham Sening ismingni aytganlarning hammasini tutqunga solish uchun oliy ruhoniylardan ijozat olibdi-ku , — dedi .
44009015	Rabbimiz Iso unga shunday dedi : — Sen boraver , mana bu odam Mening ismimni turli xalqlar , podshohlar va Isroil o‘g‘illari oldida ulug‘lash uchun tanlangan qurolimdir .
44009016	Mening ismim uchun u qanchalar azob chekishi kerak ekanini O‘zim unga ko‘rsataman .
44009017	Hananiya borib o‘sha uyga kirdi . Shoulning boshiga qo‘llarini qo‘yib : — Birodarim Shoul ! Kelayotgan yo‘lingda senga ko‘ringan Rabbimiz Iso , ko‘zlaring yana ko‘rishi va Muqaddas Ruhga to‘lishing uchun meni yubordi , — dedi .
44009018	O‘sha zahoti Shoulning ko‘zlaridan parda tushganday bo‘lib , ko‘ra boshladi . O‘rnidan turiboq , suvga cho‘mib imon keltirdi . So‘ng ovqat yeb , quvvatga kirdi .
44009019	Shoul bir necha kun Damashqdagi Iso shogirdlari bilan birga bo‘ldi .
44009020	U darhol Iso Xudoning O‘g‘li ekani haqida yahudiy ibodatxonalarida targ‘ibot qila boshladi .
44009021	Eshitganlar esa hayratda qolib : “ Quddusda bu ismni aytganlarni qirib tashlagan , kishanlab oliy ruhoniylarga olib borish uchun bu yerga kelgan uning o‘zi emasmi ? ” — deb aytishardi .
44009022	Shoul esa tobora nufuzini oshirib borardi . Isoning Masihligiga doir ishonarli dalillarni olg‘a surib , Damashqda turgan yahudiylarni dovdiratib qo‘yardi .
44009023	Oradan necha kunlar o‘tib , nihoyat yahudiylar so‘z biriktirib , Shoulni o‘ldirishga qaror qilishdi .
44009024	Uni o‘ldirish uchun kechayu kunduz shahar darvozalari oldida poylab turishar edi . Lekin ularning qasdi Shoulga ayon bo‘ldi .
44009025	Kechasi shogirdlar uni savatga solib , devordan tushirib yuborishdi .
44009026	Shoul Quddus shahriga yetib borgach , u yerdagi Iso shogirdlariga qo‘shilib , inoqlashishga urindi . Lekin uning Iso shogirdi bo‘lganiga hech kim ishonmay , undan qo‘rqishardi .
44009027	O‘shanda Barnabo Shoulni havoriylarning huzuriga boshlab keldi va uning yo‘lda Isoni qanday ko‘rib , Iso unga nima deb so‘zlaganini , Damashqda Isoning nomi bilan qanday dovyuraklik bilan va’z aytganini ularga aytib berdi .
44009028	Bundan keyin Shoul endi ular bilan birga yuradigan bo‘lib , Quddusda Rabbimiz Isoning nomi bilan qo‘rqmasdan targ‘ibot qilardi .
44009029	Yunon tilida so‘zlashuvchi yahudiylar bilan ham suhbatlashib bahslashardi . Ular esa Shoulni o‘ldirish payiga tushdilar .
44009030	Imonli birodarlari buni eshitgach , Shoulni Kesariyagacha kuzatib , Tarsga jo‘natishdi .
44009031	Shunday qilib , Yahudiya , Jalila va Samariya yurtlari bo‘ylab imonlilar jamoati tinchlikka erishdi . Jamoat Xudodan qo‘rqib tobora rivoj topar , Muqaddas Ruhdan jasurlanib , son jihatdan ko‘payib borardi .
44009032	Bu orada Butrus hamma joylarni aylanib chiqib , Lo‘d shahrida turgan imonlilarning oldiga ham bordi .
44009033	U yerda sakkiz yildan beri to‘shagidan turmagan Yeney ismli bir shol odamni ko‘rdi .
44009034	Butrus unga : — Yeney , Iso Masih senga shifo beryapti . O‘rningdan tur , ko‘rpa-to‘shagingni yig‘ib qo‘y ! — dedi . Yeney o‘sha zahoti o‘rnidan turib ketdi .
44009035	Lo‘d shahri va Sharon dalasida yashaganlarning hammasi u kishining holini ko‘rdi-da , Isoni Rabbimiz deb tan olib , imon keltirdilar .
44009036	Yaffada Isoning shogirdi bo‘lgan Tavita ismli bir ayol bor edi . Bu otning tarjimasi “ ohu ” demakdir . Bu ayol ixlosmandlik bilan xayrli ishlarga berilib , ko‘p sadaqa qilar edi .
44009037	Xuddi o‘sha kunlarda u kasallanib o‘ldi . Uni yuvib , boloxonaga qo‘yishdi .
44009038	Lo‘d shahri Yaffaga yaqin bo‘lgani uchun , Butrusning u yerda ekanini eshitib qolgan shogirdlar uning huzuriga ikki kishini yuborib : “ Tezda bizning oldimizga kelgin ! ” — deb iltimos qilishdi .
44009039	Butrus o‘rnidan qo‘zg‘alib , ular bilan birga ketdi . Uyga yetib kelgach , uni boloxonaga olib kirishdi . Butun bevalar uning yoniga to‘planib , dod-faryod qilar , Ohuning tirikligida tikkan ko‘ylak va jomalarini ko‘rsatishardi .
44009040	Butrus esa hammani tashqariga chiqazgandan keyin , tiz cho‘kib ibodat qildi va jasadga qarab : — Tavita , o‘rningdan tur ! — dedi . Shunda ayol ko‘zlarini ochdi-da , Butrusni ko‘rib , rostlanib o‘tirdi .
44009041	Butrus qo‘lini uzatib , uni turg‘izib qo‘ydi . So‘ng imonlilar bilan beva ayollarni chaqirib , tirik holdagi ayolni ularga topshirdi .
44009042	Bu hodisa butun Yaffaga ma’lum bo‘ldi va ko‘p odamlar imon keltirib , Isoni Rabbim deb tan oldilar .
44009043	Butrus ancha vaqt Yaffada Simun ismli bir ko‘nchining uyida turdi .
44010001	Kesariya shahrida Korniliy ismli bir odam bor edi . U “ Italyan ” degan polkda yuzboshi ,
44010002	butun xonadoni bilan Xudodan qo‘rqadigan dindor bir odam edi . Xalqqa ko‘pdan-ko‘p sadaqa berib , doimo Xudoga ibodat qilardi .
44010003	Bir kuni tushdan so‘nggi soat uchlar chamasida Xudoning bir farishtasi uning oldiga kelganini u vahiyda ochiq ko‘rdi . Farishta unga dedi : — Korniliy !
44010004	— Labbay , Hazrat ? — dedi Korniliy unga vahima bilan tikilib . Farishta dedi : — Qilgan ibodatu sadaqalaring Xudo huzurida ijobat bo‘ldi .
44010005	Endi Yaffaga odamlar yuborib , Butrus laqabli Simun degan kishini oldingga chaqirtir .
44010006	U uyi dengiz bo‘yida bo‘lgan Simun ismli ko‘nchinikida mehmon bo‘lib turibdi . [ Uning senga aytadigan so‘zlaridan o‘zing bilan butun xonadoning najot topasizlar . ]
44010007	Unga gapirgan farishta ketgandan so‘ng , Korniliy xizmatkorlaridan ikkisini va uning xususiy vazifadori bo‘lgan dindor bir askarni chaqirdi .
44010008	Ularga hamma narsani tushuntirib , Yaffaga jo‘natdi .
44010009	Ertasi kuni tush chamasida , bu odamlar yo‘l yurib shaharga yaqinlasharkanlar , Butrus ibodat qilish uchun tomga chiqdi .
44010010	U och qolganini his etib , ovqat yegisi keldi . Ovqatni tayyorlar ekanlar , u ruhlanib o‘zini yo‘qotdi .
44010011	Osmon ochilib , katta ro‘molga o‘xshash bir idish to‘rt burchagidan osilgan holda pastga tushib kelayotganini ko‘rdi .
44010012	Ro‘molning ichida yerga xos har xil to‘rt oyoqli va sudraluvchi hayvonlar hamda ko‘kda uchuvchi qushlar bor edi .
44010013	Bir ovoz unga xitob qilib : — Butrus , tur va so‘yib yegin ! — dedi .
44010014	Butrus : — Aslo , yo Rabbim ! Men mutlaqo iflos yoki harom narsa yegan emasman , — dedi .
44010015	Yana ovoz ikkinchi marta unga eshitilib : — Xudo halol deganini sen harom dema ! — deb aytdi .
44010016	Bu manzara uch marta takrorlandi . So‘ng idish yana osmonga ko‘tarildi .
44010017	Butrus gangib qolgan edi . Men ko‘rgan vahiyning nima ma’nosi bor ekan , deb o‘ylab turganda , Korniliy tomonidan yuborilgan odamlar Simunning uyini surishtirib darvoza bo‘sag‘asida to‘xtab qolishdi .
44010018	Ular ovozlarini balandlatib : — Butrus laqabli Simun shu yerdami ? — deb so‘rashdi .
44010019	Butrus esa hanuz vahiyni o‘ylab , mulohazaga cho‘mib o‘tirardi . Muqaddas Ruh unga : “ Mana , uch kishi seni izlayapti .
44010020	O‘rningdan turgin-da , pastga tush va hech shubha qilmasdan ular bilan birga borgil , chunki ularni Men yubordim ” , — dedi .
44010021	Butrus pastga tushib , Korniliy tomonidan yuborilgan odamlarga : — Sizlar izlayotgan odam men bo‘laman . Nima yumush bilan bu yerga keldingizlar ? — dedi .
44010022	Ular Butrusga : — Korniliy ismli , butun yahudiy xalqi orasida yaxshi nom chiqargan , solih , Xudodan qo‘rqadigan bir yuzboshi bor . Muqaddas farishta unga , seni o‘z uyiga chaqirtirib , aytganlaringga quloq berishini buyuribdi , — deyishdi .
44010023	Shunda Butrus ularni ichkariga chorlab , mehmon qildi . Ertasi kuni Butrus joyidan qo‘zg‘alib , kelganlar bilan yo‘lga chiqdi . Yaffadagi imonlilardan ba’zi odamlar ham unga hamroh bo‘ldi .
44010024	Ikkinchi kuni Kesariyaga kelishdi . Korniliy esa o‘z qarindoshlari va yaqin do‘stlarini bir joyga to‘plab , ularni kutib turardi .
44010025	Butrus ichkariga kirganda , Korniliy uni qarshilab , oyoqlariga yiqilib sajda qildi .
44010026	Biroq Butrus : — Tur , men ham bir insonman , — dedi-yu uni oyoqqa turg‘izdi .
44010027	Butrus Korniliy bilan suhbatlashib uyga kirarkan , to‘planib turgan katta jamoani ko‘rdi .
44010028	Ularga aytdi : — Boshqa qabila kishisi bilan aloqa qilish , inoqlashish yahudiy bir odam uchun joiz emasligini bilasizlar . Lekin Xudo hech bir odamni iflos yoki harom deb hisoblamaslik lozimligini menga ko‘rsatdi .
44010029	Shuning uchun men chaqirilganimda , so‘z qaytarmay keldim . Endi aytinglar-chi , nima uchun meni chaqirdingizlar ?
44010030	Korniliy so‘z boshladi : — Bundan to‘rt kun avval , salkam ayni shu mahalda men uyimda ro‘za tutardim . Soat uchda ibodat qilayotganimda , birdaniga porloq kiyimli bir odam ro‘paramda paydo bo‘ldi .
44010031	“ Korniliy ! — dedi u . — Xudo ibodatingni eshitdi va sadaqalaringni maqbul topdi .
44010032	Endi Yaffaga odam yubor , dengiz bo‘yidagi ko‘nchi Simunning uyida mehmon bo‘lib turgan Butrus laqabli Simunni chaqirtir . Uning senga aytadigan so‘zlari bor ” , — dedi .
44010033	Men ham o‘sha zahoti sening oldingga odamlarni yubordim va xayriyat , kelganing yaxshi bo‘ldi-da . Endi Xudo senga buyurgan so‘zlarining hammasini tinglash uchun biz barchamiz bu yerda Xudoning huzurida hozirmiz .
44010034	Butrus so‘z boshladi : “ Haqiqatan , Xudoning yuz-xotir qilmasligini , balki Undan qo‘rqqan va to‘g‘rilik ila ish tutgan hammani millatiga qaramay qabul qilishini men endi chinakamiga tushundim .
44010035	
44010036	Xudo O‘z kalomini Isroil o‘g‘illariga yuborib , Iso Masih nomidan tinchlik mujdasini e’lon qildi . Iso Masih esa hammaning Rabbidir .
44010037	Yahyo payg‘ambar va’z qilib , xalqni suvda tavba qildirib yurgandan keyin , Jaliladan boshlab butun Yahudiya yurti bo‘ylab sodir bo‘lgan voqealarni sizlar bilasizlar .
44010038	Nosira shahridan chiqqan Isoni Xudo yubordi . Xudoning O‘zi Iso bilan birga bo‘lgani uchun , U Muqaddas Ruh va qudratga to‘lgan holda ezgulik qilar , iblisning zolim hukmi ostida qiynalib yurganlarning hammasini sog‘aytirar edi .
44010039	Mana biz yahudiylarning mamlakatida va Quddus shahrida Isoning qilgan barcha ishlariga guvohmiz . Uning O‘zini esa yog‘ochga osib o‘ldirdilar .
44010040	Ammo Xudo uchinchi kuni Uni tiriltirib , ko‘zlarga namoyon qildi .
44010041	Iso tirilgandan keyin butun xalqqa emas , balki Xudo oldindan tanlagan , U bilan yeb-ichgan shohidlarga — bizlargagina zohir bo‘ldi .
44010042	Xudo Isoni tirigu o‘liklarni hukm qiluvchi etib tayinlagan . Bu haqda guvohlik berib , xalqqa va’z aytishimizni Xudoning O‘zi buyurgan .
44010043	Isoga inongan har bir kishining gunohlari Uning nomi bilan kechiriladi , deb qadimiy payg‘ambarlarning hammasi ham shahodat berganlar ” .
44010044	Butrus hali gapirib turganda , kalomni eshitayotganlarning barchasi ustiga Muqaddas Ruh tushdi .
44010045	Butrus bilan birga kelganlar Isoga ishongan yahudiylar edi . Muqaddas Ruh g‘ayriyahudiylarga ham nasib bo‘lganini ular ko‘rib , hayratda qoldilar .
44010046	Chunki u kishilarning yangi tillarda so‘zlashib , Xudoni ulug‘layotganlarini eshitib turishardi . Shunda Butrus so‘z oldi :
44010047	“ Xuddi bizlar kabi Muqaddas Ruhni qabul qilgan bu odamlarning suvga cho‘mib imon keltirishiga kim mone bo‘la olar ekan ? ” — dedi-yu ,
44010048	ularni Iso Masih nomi bilan cho‘mdirishni buyurdi . Shundan keyin ular Butrusdan bir necha kun qolishini iltimos qilishdi .
44011001	G‘ayriyahudiylar ham Xudoning so‘zini qabul qilibdi , degan xabar havoriylarning va Yahudiyadagi imonlilarning qulog‘iga yetib keldi .
44011002	Shu sababdan Butrus Quddus shahriga borganda , sunnatchilar unga ta’na qilib :
44011003	“ Sen sunnat qilinmagan odamlarning oldiga kirib , ular bilan birga yeb-ichibsan-ku ! ” — deyishdi .
44011004	Butrus esa bo‘lib o‘tgan voqealarni bir boshdan ularga naql qilishga tushdi :
44011005	“ Men Yaffa shahrida ibodat qilayotgan ekanman , o‘zimni yo‘qotib vahiy ko‘rdim : mana , katta ro‘molga o‘xshash bir idish to‘rt burchagidan osilgan holda osmondan tushib , to oldimgacha kelayotgan ekan .
44011006	Uning ichiga nazar solsam , yer yuzining to‘rt oyoqli , vahshiy va sudraluvchi hayvonlarini hamda ko‘kda uchuvchi qushlarni ko‘rdim .
44011007	O‘shanda : — Butrus , tur va so‘yib yegin ! — degan bir ovozni eshitdim .
44011008	Men esa : — Aslo , yo Rabbim ! Mening og‘zimga mutlaqo iflos yoki harom narsa kirgan emas , — dedim .
44011009	Ovoz ikkinchi marta osmondan eshitilib : — Xudo halol deganini sen harom dema , — dedi menga .
44011010	Bu manzara uch marta takrorlandi . Keyin hammasi yana osmonga ko‘tarildi .
44011011	Mana , o‘sha zahoti Kesariyadan menga yuborilgan uch odam men turgan uyning ro‘parasida to‘xtab qoldi .
44011012	Muqaddas Ruh esa hech shubhalanmay ular bilan birga borishimni aytdi . Shunday qilib , bu olti birodar ham menga hamroh bo‘lishdi , ular bilan birga o‘sha odamning uyiga kirdik .
44011013	U esa uyida paydo bo‘lgan farishtani qanday ko‘rganini bizlarga aytib berdi . Farishta unga : “ Yaffaga odamlar yubor , Butrus laqabli Simunni chaqirtir .
44011014	U senga aytadigan so‘zlaridan o‘zing bilan butun xonadoning najot topasizlar ” , — deb aytibdi .
44011015	Men gapira boshlaganimdayoq , dastavval bizning ustimizga tushgan Muqaddas Ruh ularning ustiga ham tushib keldi .
44011016	Shunda men Rabbimiz Isoning : “ Yahyo payg‘ambar odamlarni suvga cho‘mdirib tavba qildirgan , sizlar esa Muqaddas Ruhga cho‘mdirilasizlar ” , — degan so‘zini esga oldim .
44011017	Agar Xudo bizga bergan hadyani Rabbimiz Iso Masihga xuddi bizday inongan mana bularga ham bergan bo‘lsa , unda men kim bo‘ldimki , Xudoga qarshilik qila olsam ? ”
44011018	Bu so‘zlarni eshitib , ular tinchlandi . “ Xudo g‘ayriyahudiylarni ham tavba qildirib , abadiy hayot nasib qilar ekan ” , — deb Xudoni olqishlashdi .
44011019	Stefanning o‘ldirilishi bilan boshlangan quvg‘in oqibatida tarqalib ketgan imonlilar shu orada Xudoning kalomini yahudiylardan boshqa hech kimga bildirmay , Finikiya , Kipr va Antioxiyagacha yetib borgan edilar .
44011020	Antioxiya shahriga kelgan ba’zi bir kiprlik va kirineyalik kishilar esa Rabbimiz Isoning Xushxabarini u yerdagi yunonlarga ham yetkazdilar .
44011021	Rabbimizning kuchi ular orqali amal qilayotgani uchun ham ko‘pchilik Isoni Rabbim deb imon keltirdi .
44011022	Bu haqda Quddusdagi imonlilar jamoatining qulog‘iga xabar yetib kelgach , Barnaboga Antioxiyaga borishni topshirdilar .
44011023	Barnabo u yerga kelganda , Xudo inoyatining samarasini ko‘rib quvondi . Rabbimiz Isoga chin ko‘ngildan berilinglar , deb hammaga dalda berdi .
44011024	U Muqaddas Ruh va imonga to‘lgan , xushfe’l odam bo‘lgani uchun , xalqning talay qismi Isoni Rabbim deb qabul qildi .
44011025	Keyin Barnabo Shoulni axtarib , Tarsga bordi va uni topib , Antioxiyaga keltirdi .
44011026	Bir yil mobaynida ular imonlilar jamoati bilan to‘planib , talay odamga ta’lim berishdi . Birinchi marta Antioxiya shahrida Iso shogirdlari Masihiy degan nomni oldilar .
44011027	O‘sha kunlarda Antioxiyaga Quddusdan ba’zi payg‘ambarlar keldi .
44011028	Ulardan Agav degani Muqaddas Ruhdan ruhlanib qad rostladi-da , butun dunyoda og‘ir qahatchilik bo‘lishini karomat qildi . ( Bu voqea Qaysar Klavdiy davrida sodir bo‘ldi . )
44011029	Shunda shogirdlarning har biri qo‘lidan kelganicha , Yahudiyada yashovchi imondoshlariga yordam yuborishga ahd qilishdi .
44011030	Bu ahdni amalga oshirib , yig‘ilgan nafaqalarni Barnabo va Shoul orqali jamoatning oqsoqollariga yuborishdi .
44012001	O‘sha kunlarda podshoh Hirod imonlilar jamoatidan ba’zilariga ozor berish uchun qo‘l ko‘tardi .
44012002	Yuhannoning akasi Yoqubni qilich bilan chopib o‘ldirdi .
44012003	Bu yahudiylarga yoqqanini ko‘rib , uning ortidan Butrusni ham qo‘lga oldi . Ana shu voqealar yahudiylar xamirturushsiz non yopadigan Fisih bayramida sodir bo‘ldi .
44012004	Hirod Butrusni zindonga qamab , Fisih bayramidan keyin xalq oldiga chiqarish niyati bor edi . Uni qo‘riqlash uchun har biri to‘rt askardan iborat to‘rt dastaga topshirdi .
44012005	Butrus shunday zindonda tutilarkan , imonlilar jamoati uning uchun ixlos bilan Xudoga ibodat qilar edi .
44012006	Hirod uni chiqarmoqchi bo‘lgan kundan avvalgi kechasi Butrus ikki askar o‘rtasida , ikkita zanjir bilan kishanlangan holda uxlayotgan edi . Eshikning yonidagi qorovullar esa zindonni qo‘riqlashar edi .
44012007	Nogahon Xudovandning farishtasi Butrusning yonida paydo bo‘lib , hujrada nur porladi . Farishta Butrusning biqiniga turtib : — Tezroq o‘rningdan tur ! — deb uni uyg‘otdi . Shu ondayoq qo‘llaridagi zanjirlar tushib ketdi .
44012008	Farishta Butrusga : — Kamaringni bog‘la , choriqlaringni kiy ! — dedi . U shunday qildi . Keyin farishta : — To‘ningni kiy , orqamdan yur ! — dedi .
44012009	Butrus chiqib , uning orqasidan ketdi . Faqat farishta qilayotgan ishning o‘ng yoki tush ekanini uqmay , vahiy ko‘rayotganini o‘ylar edi .
44012010	Birinchi va ikkinchi qorovulxonalardan o‘tib , shaharga chiqadigan temir darvozaga kelishdi . Darvoza o‘zidan-o‘zi ularga ochildi . Tashqariga chiqib , bir ko‘chani bosib o‘tishdi . Nogahonda Butrusning yonidagi farishta g‘oyib bo‘ldi .
44012011	Butrus o‘ziga kelgach : “ Endi men chindan ko‘rdim , Rabbim farishtasini yuborib , meni Hirod qo‘lidan va yahudiy xalqining butun qasd-adovatidan qutqazdi ” , — dedi .
44012012	U bo‘lib o‘tgan voqealarning farqiga yetgan zahoti Mark laqabli Yuhannoning onasi Maryamning uyiga yetib keldi . U yerda bir talay odam to‘planib , ibodat qilayotgan edi .
44012013	Butrus darvozani taqillatgach , Roda ismli bir xizmatkor qiz quloq solgani chiqdi .
44012014	Butrusning ovozini tanib , sevinganidan darvozani ochmay ichkariga yugurib , uning tashrifini bildirdi .
44012015	— Aqling joyidami ? — deyishdi ular qizga . Lekin qiz o‘z aytganini tasdiqlayvergach , ular : — Uning farishtasidir , — deyishdi .
44012016	Shu orada Butrus taqillatishda davom etdi . Ochganlarida uni ko‘rib hayron qolishdi .
44012017	Butrus ularning jim turishi uchun qo‘li bilan imo qilib , Rabbimiz uni qanday zindondan chiqarganini gapirib berdi . So‘ng : — Bularni Yoqub va boshqa birodarlarga bildiringlar ! — deb , u yerdan chiqdi-da , boshqa joyga ketdi .
44012018	Kunduz bo‘lgach , Butrus bilan nima yuz bergani haqida o‘ylab , askarlar qattiq hayajonga tushishdi .
44012019	Hirod esa uni izlab topolmaganidan keyin qorovullarni so‘roq qilib , o‘lim jazosiga mahkum etdi . Shundan so‘ng Hirod Yahudiyani tark etib , Kesariya shahriga bordi va u yerda bir muddat qoldi .
44012020	U Tir va Sido‘n aholisiga bor zahrini sochar edi . Ular esa o‘zaro kelishib , uning huzuriga tashrif buyurishdi . Podshohning saroy noziri Blastani o‘z tomonlariga ko‘ndirib , sulh so‘rashdi . Chunki ularning viloyati uchun zarur bo‘lgan oziq-ovqat podshohning viloyatidan olinar edi .
44012021	Belgilangan kunda Hirod shohona kiyimlarini kiyib , minbarga o‘tirdi-da , xaloyiqqa va’z aytdi .
44012022	Xaloyiq esa : “ Bu odamning ovozi emas , bu Xudoning ovozi ! ” — deb xitob qilardi .
44012023	O‘sha ondayoq Xudovandning farishtasi Hirodni urdi . U sharafni Xudoga bermagani uchun tanasini qurtlar kemirib , jon berdi .
44012024	Xudoning kalomi esa tobora yoyilar , samara berardi .
44012025	Barnabo bilan Shoul topshiriqni bajolagach , Mark laqabli Yuhannoni o‘zlari bilan birga olib , Quddusdan qaytib kelishdi .
44013001	Antioxiya shahridagi imonlilar jamoatida ba’zi bir payg‘ambarlar va muallimlar , chunonchi Barnabo , “ Qoracha ” laqabli Simun , kirineyalik Lutsiy , viloyat hokimi Hirod bilan birga tarbiyalangan Manohim va Shoul bor edilar .
44013002	Bular diniy xizmatini o‘tab , ro‘za tutib turgan mahalda , Muqaddas Ruh gapirib : “ Barnabo bilan Shoulni Men saylagan ish uchun Menga ajratib beringlar ! ” — dedi .
44013003	Shu tariqa , ular yana ro‘za tutib va ibodat qilib bo‘lgach , Barnabo bilan Shoulning boshiga qo‘llarini qo‘ygancha duo o‘qib , ularni jo‘natishdi .
44013004	Barnabo bilan Shoul Muqaddas Ruh buyurganiga ko‘ra yo‘lga tushib , Selevkiya shahriga keldilar . U yerdan esa Kipr oroliga suzib ketdilar .
44013005	Salamis shahriga kelib , yahudiylarning ibodatxonalarida Xudoning kalomini targ‘ib qildilar . Yuhanno ham ularning xizmatida edi .
44013006	Ular butun orolni kezib chiqib , Pafos shahriga yetib keldilar . U yerda sehrgar va soxta payg‘ambar bo‘lgan Baryeshu ismli bir yahudiyga duch keldilar .
44013007	Baryeshu viloyat hokimi Sergiy Pavlusning xodimi edi . Aqlli odam bo‘lgan hokim Barnabo bilan Shoulni chaqirtib , Xudoning kalomini tinglamoqchi bo‘ldi .
44013008	Biroq Baryeshu ( boshqa oti bilan Alimo , ya’ni “ sehrgar ” ) ularga qarshilik ko‘rsatib , hokimni imondan toydirishga tirishardi .
44013009	Shunda Muqaddas Ruhga to‘lgan Shoul , ya’ni Pavlus , unga ko‘zlarini tikib dedi :
44013010	— Ey iblis o‘g‘li ! Yuraging har xil hiyla va ayyorlikka to‘lgandir , har qanday haqiqat dushmanisan ! Xudovandning to‘g‘ri yo‘llarini chalkashtirishni bas qil !
44013011	Va endi Xudovand senga qarshi qo‘l ko‘tardi . Sen ko‘r bo‘lasan va bir qancha vaqt quyoshni ko‘rmaysan . Shu zahotiyoq bu odamning ko‘zlari qorong‘i-zimistonlikka ko‘mildi . Endi u atrofni paypaslaganicha o‘ziga yetaklovchi izlar edi .
44013012	Hokim bu voqeani ko‘rdi-da , Rabbimiz Iso to‘g‘risidagi ta’limotga qoyil qolib , imon keltirdi .
44013013	Pavlus va unga hamroh bo‘lganlar Pafos shahridan suzib ketib , Pamfiliyaning Pergiya shahriga kelishdi . Yuhanno esa ulardan ajralib , Quddusga qaytib bordi .
44013014	Ular Pergiyadan yana yo‘lga chiqib , Pisidiya yurtidagi Antioxiya shahriga borishdi . Shanba kunida yahudiylarning ibodatxonasiga kirib o‘tirishdi .
44013015	Tavrot va Payg‘ambarlar kitoblaridan qiroat tugagach , ibodatxonaning jamoaboshilari ularga kishi yuborib : “ Erlar , birodarlar , agar xalqqa beradigan nasihat so‘zlaringiz bo‘lsa , marhamat qilib aytinglar ” , — deyishdi .
44013016	Pavlus oyoqqa turdi va qo‘li bilan ishora qilib : “ Ey Isroil erlari va barcha Xudodan qo‘rqqanlar , tinglangiz ! — dedi .
44013017	— Bu xalqning , Isroilning Xudosi ota-bobolarimizni tanladi . Ular Misr yerida , g‘urbatda yashaganda , Xudo ularning martabasini baland qildi . So‘ngra O‘zining muzaffar qo‘li bilan ularni u yerdan olib chiqdi .
44013018	Qariyb qirq yil sahroda ularning kirdikorlariga chidadi .
44013019	Kan’on mamlakatida yetti elatni halokatga yo‘liqtirib , ularning zaminini Isroil xalqiga nasib qildi .
44013020	Bu hol qariyb to‘rt yuz ellik yil davom etdi . Shundan so‘ng , Shomuil payg‘ambar zamonigacha Xudo ularga qozilarni berdi .
44013021	Buning izidan xalq podshoh talab qildi va Xudo Benyamin nasl-nasabidan Kish o‘g‘li Shoul degan mardni ularga qirq yil podshoh qilib berdi .
44013022	Uni taxtdan tushirgandan keyin esa , ularga Dovudni podshoh qilib berdi . Xudo Dovud haqida shunday shahodat berdi : “ Men ko‘nglimdagiday bir odamni — Ishay o‘g‘li Dovudni topdim ; butun istaklarimni u bajo keltiradi ” .
44013023	Xudo bergan va’dasiga muvofiq , Dovud zurriyotidan Isroilga Najotkorni — Isoni yubordi .
44013024	Isoning kelishidan burun Yahyo payg‘ambar butun Isroil xalqini tavba-tazarru qilishga va suvda imon keltirishga undab yurdi .
44013025	Yahyo o‘z faoliyatini yakunlayotganda : “ Sizlar meni kim deb hisoblaysizlar ? Men Masih emasman . Lekin mendan keyin Kelayotgan bor , ana men Uning choriq iplarini yechishga ham munosib emasman ” , — degan edi .
44013026	Ey erlar , birodarlar , ey Ibrohim naslidan bo‘lganlar va orangizdagi barcha Xudodan qo‘rqqanlar ! Bu Najotkor haqidagi xabar endi sizlargacha yetib keldi .
44013027	Quddusda yashovchilar bilan ularning rahnamolari Isoni tan olmadilar . Uni o‘limga mahkum qilib , har shanba kuni tilovat qilinadigan payg‘ambar so‘zlarini o‘zlari bajo keltirdilar .
44013028	Unda o‘limga loyiq hech bir ayb topolmagan holda , Pilatdan Uni o‘ldirishni so‘radilar .
44013029	U haqida yozilgan butun oyatlarni shunday bajo keltirishgandan keyin , Uni yog‘ochdan tushirib qabrga qo‘ydilar .
44013030	Lekin Xudo Isoni tiriltirdi .
44013031	Iso O‘zi bilan birga Jaliladan Quddusga borganlarga ancha kunlar davomida ko‘rinish berib turdi . Endi ular xalq oldida Uning guvohlari bo‘lib qolganlar .
44013032	Bizning sizlarga yetkazayotgan Xushxabar ham shu : Xudo otalarimizga bergan va’dasini
44013033	ularning bolalari bo‘lmish bizlar uchun Isoni tiriltirish orqali amalga oshirdi . Zabur kitobining ikkinchi sanosida yozilganidek : “ Sen Mening O‘g‘limsan , Seni bugun tavallud ettirdim ” .
44013034	Isoni tiriltirish va aslo chirishiga yo‘l qo‘ymaslik haqida esa Xudo Zaburda yana shunday degan : “ Men Dovudga va’da qilgan duolarimni Sizlarga muqarrar etib bergayman ” .
44013035	Shuningdek , boshqa bir oyatda ham : “ O‘z Azizingning chirishni ko‘rishiga yo‘l qo‘ymaysan ” , — degan .
44013036	Dovud Xudoning amri bilan o‘z nasliga xizmat qilganidan keyin vafot etdi va ota-bobolari singari ko‘milib , uning tanasi chirib ketdi .
44013037	Biroq Xudo tiriltirgan Isoning tanasi chirishni ko‘rmadi .
44013038	Endi ey birodarlar , mana shu sizlarga ma’lum bo‘lsinki , ushbu Iso nomidan gunohlaringiz kechirilishi e’lon qilinmoqda .
44013039	Sizlar Musoning Qonuniga amal qilib , oqlanishingiz mumkin emas edi . Endi esa Iso Masihga ishongan kishining har qanday gunohidan Xudo o‘tadi .
44013040	Faqat ehtiyot bo‘linglar , yana payg‘ambarlar kitobida aytilgan bu so‘zlar sizlarning boshingizga tushmasin :
44013041	“ Ey xor qiluvchilar , qaranglar , Hayratda qolib halok bo‘linglar ! Siz yashayotgan kunlarda Men bir ish qilamanki , Uni sizlarga biron kishi aytib berganda edi , Unga hech inonmas edingizlar ” ” .
44013042	Bundan so‘ng Pavlus bilan Barnabo yahudiylarning ibodatxonasidan chiqib ketishdi . Xaloyiq ulardan bu haqda kelgusi shanba kuni yana so‘zlashni iltimos qildi .
44013043	Jamoat tarqalgandan keyin , yahudiylardan va Xudodan qo‘rqib yahudiy diniga kirganlardan ko‘pginasi Pavlus va Barnaboning orqasidan ergashdilar . Ular bu kishilar bilan suhbat qurib , Xudoning inoyatiga tayanib , imonda mahkam bo‘lishga ishontirishardi .
44013044	Kelgusi shanbada shaharliklarning qariyb hammasi Xudoning kalomini eshitish uchun yig‘ilishdi .
44013045	Lekin shuncha xaloyiqni ko‘rgan yahudiylar hasadga to‘lib , Pavlusning aytayotgan so‘zlarini inkor qilgancha , haqoratga o‘ta boshladilar .
44013046	Shunda Pavlus bilan Barnabo jasorat bilan javob berib dedilar : “ Xudoning kalomini birinchi navbatda siz , yahudiylarga targ‘ib qilmoq kerak edi . Ammo sizlar Uni rad qilib , o‘zlaringizni abadiy hayotga noloyiq ko‘rdingizlar . Shundan buyon biz boshqa xalq vakillariga murojaat qilamiz .
44013047	Chunki Xudovand Tavrotda bizga vasiyat qilib degan : “ Seni turli xalqlarga nur berishga qo‘ydim , Zamin chetlariga qadar najot keltirgin deya ” ” .
44013048	G‘ayriyahudiylar buni eshitgandan so‘ng sevinib , Rabbimizning kalomini ko‘kka ko‘tarishdi , abadiy hayotga tayin bo‘lganlarning hammasi esa imon keltirishdi .
44013049	Shu tariqa Rabbimizning kalomi butun mamlakat bo‘ylab yoyilib borar edi .
44013050	Biroq yahudiylar xudojo‘y va e’tiborli ayollar va shuningdek , shaharning nufuzli odamlarini Pavlus va Barnaboga qarshi qo‘zg‘atib , ularni o‘z yurtlaridan quvib chiqazdilar .
44013051	Shunda Pavlus va Barnabo oyoq changlarini ularga siltab qoqib , Ikoniya shahriga ketishdi .
44013052	Shogirdlar bo‘lsa , sevinch va Muqaddas Ruhga to‘lib-toshib borardilar .
44014001	Ikoniya shahrida Pavlus bilan Barnabo odatdagiday yahudiylarning ibodatxonasiga kirib , va’z aytdilar . Natijada yahudiy va yunonlardan juda ko‘plari imon keltirdi .
44014002	Lekin inonmagan yahudiylar majusiylarning yuraklarini zaharlab , ularni imonlilarga qarshi qo‘zg‘atdilar .
44014003	Pavlus bilan Barnabo bo‘lsa , ancha vaqt Rabbimiz Iso uchun jasorat bilan faoliyat ko‘rsatardilar . Rabbimiz ham ularning qo‘llari orqali ajoyib va mo‘jizakor ishlar yaratib , O‘zining inoyatli kalomini tasdiqlar edi .
44014004	Shunday qilib , shahar aholisi ikkiga bo‘lindi : ba’zilari yahudiylar va ba’zilari havoriylar tomoniga o‘tdilar .
44014005	Yahudiylar va majusiylar o‘z rahnamolari bilan kelishib , havoriylarga ozor berib , ularni toshbo‘ron qilmoqchi bo‘lishdi .
44014006	Ular esa buni payqab qolib , Likaoniyaning Listra va Derviya shaharlari va atrofdagi viloyatga qochib ketishdi .
44014007	U yerda Injil Xushxabarini targ‘ib qilishda davom etishdi .
44014008	Listra shahrida bir cho‘loq kishi yerda o‘tirar edi . U tug‘ma mayib bo‘lib , umrida aslo yurmagan edi .
44014009	U Pavlusning aytayotgan so‘zlarini tinglarkan , Pavlus unga ko‘z tikib , darddan xalos bo‘lish uchun imoni borligini payqadi .
44014010	Ovozini baland qilib : — Rabbim Iso Masih nomidan senga aytaman : oyog‘ingda tikka tur ! — dedi . O‘sha zahoti u kishi o‘rnidan irg‘ib turdi-da , yura boshladi .
44014011	Xaloyiq Pavlus qilgan ishni ko‘rib , Likaoniya tilida baralla : — Tangrilar odam qiyofasida oldimizga tushibdi ! — deb baqira ketishdi .
44014012	Barnaboni — Zevs , Pavlusni esa notiq bo‘lgani uchun Hermes deyishdi .
44014013	Shaharning tashqarisidagi Zevs ma’badining kohini esa shahar darvozalariga ho‘kizlarni va gulchambarlarni olib kelib , xaloyiq bilan birga qurbonlik keltirmoqchi bo‘ldi .
44014014	Havoriylar Barnabo va Pavlus buni eshitgach , kiyimlarini yirtgancha , o‘zlarini xaloyiqning orasiga otib :
44014015	“ Erlar ! — deb baqirishdi . — Nima uchun bu ishlarni qilyapsizlar ? Biz ham sizlarga o‘xshagan insonmiz ! Sizlar bu soxta tangrilarga topinishdan qaytib , yer , osmon , dengiz va undagi hamma narsani yaratgan barhayot Xudoga iltijo qilinglar . Mana , biz sizlarga yetkazayotgan Xushxabarimiz shu .
44014016	Garchi Xudo o‘tgan barcha xalqlarga o‘z yo‘llari bilan yurishlariga erk bergan bo‘lsa-da ,
44014017	shu bilan birga O‘zini doimo oshkora qilib kelgan . Osmondan yog‘ingarchilik va serhosil mavsumlar berib , rizq-ro‘zingizni ta’minlab , yuraklaringizni baxt-saodatga to‘ldirib , sizlarga ezgulik qilib kelgan ” .
44014018	Havoriylar bu so‘zlarni aytib bo‘lib , olomonni zo‘rg‘a tinchitishdi va o‘zlariga qurbonlik qilmaslikka ko‘ndirishdi . [ Hamma uy-uylariga ketgandan so‘ng , ular yana shu yerda ta’lim berishni davom ettirishdi . ]
44014019	Shu orada havoriylar jasorat bilan va’z aytib turganda , Antioxiya va Ikoniya shaharlaridan yahudiylar kelib , xalqni ulardan bosh tortishga undadilar . “ Ular biron haqiqatni aytishgani yo‘q , hamma so‘zlari yolg‘on ” , — deb xalqning avzoyini buzib , Pavlusni toshbo‘ron qildilar . Uni o‘lgan hisoblab , shahardan tashqariga sudrab chiqdilar .
44014020	Lekin shogirdlari uning atrofiga to‘planganda , Pavlus o‘rnidan turib , shaharga qaytib kirdi . Ertasi kuni Barnabo bilan Derviya shahriga jo‘nadi .
44014021	Xushxabarni Derviya shahrida targ‘ib qilib , ko‘p shogird orttirishgandan so‘ng , Listra , Ikoniya va Antioxiya shaharlariga qaytdilar .
44014022	Yo‘l-yo‘lakay Iso shogirdlarining jonlariga jon qo‘shib , imonda sobit bo‘lishlari uchun dalda berardilar . “ Xudoning Shohligiga ko‘p qayg‘ulardan o‘tib kirishimiz kerak ” , — deb nasihat qilardilar .
44014023	Har bir imonlilar jamoati uchun oqsoqollar tayin etdilar . Ro‘za tutib , imonlilarni duo qilib , Rabbimiz deb qattiq ishonishgan Iso Masihning qaramog‘iga ularni topshirdilar .
44014024	Pisidiya yurtidan o‘tib Pamfiliya viloyatiga keldilar .
44014025	Pergiya shahrida Xudoning so‘zini va’z qilgandan keyin , Attaliyaga tushib bordilar .
44014026	U joydan suzib , endi tamomlagan ishlari uchun Xudoning inoyatiga topshirilgan joy — Antioxiyaga qaytib keldilar .
44014027	U yerga yetgach , imonlilar jamoatini yig‘ib , Xudoning ular bilan nimalar qilganini , majusiylarga imon eshigini qanday ochganini so‘zladilar .
44014028	Bu yerdagi Iso shogirdlari bilan birga ancha vaqt turdilar .
44015001	Yahudiya o‘lkasidan kelgan ba’zi odamlar Antioxiyada turgan imonli birodarlariga : “ Agar Musoning odati bo‘yicha sunnat qilmasangizlar , najot topolmaysizlar ” , — deya ta’lim berardilar .
44015002	Pavlus va Barnabo ular bilan ancha tortishuv va bahsga kirishdilar . Oxirida Pavlus bilan Barnaboni , shuningdek , oralaridan boshqa ba’zi kishilarni tayin etib , bu masalani havoriylar va oqsoqollar qoshida yechish maqsadida ularni Quddusga yuborishga qaror qilishdi .
44015003	Ular jamoat tomonidan jo‘natilgandan so‘ng , Finikiya va Samariya o‘lkalaridan o‘tayotib , o‘sha yerdagi birodarlariga majusiylarning Xudoga iltijo qilishganini aytib berib , hammaga katta sevinch bag‘ishlardilar .
44015004	Quddusga yetganlarida , imonlilar jamoati , havoriylar va oqsoqollar tomonidan yaxshi qabul qilindilar . O‘zlari bilan Xudoning qilgan butun ishlarini , majusiylarga imon eshigini qanday ochganini ularga bildirdilar .
44015005	Lekin farziylar mazhabidan Isoga ishongan ba’zi birlari qarshi turib : “ Ularni sunnat qilish va Musoning Qonuniga rioya ettirish kerak ” , — dedilar .
44015006	Havoriylar va oqsoqollar bu masalani muhokama qilish uchun yig‘ildilar .
44015007	Ancha munozaradan keyin Butrus o‘rnidan turib , ularga xitob etdi : “ Erlar , birodarlar ! Sizlarga ma’lumki , majusiylar Injil Xushxabarini mendan eshitib , imon keltirsinlar deb , Xudo ancha vaqt avval orangizdan meni tanlagan edi .
44015008	Qalblarni bilgan Xudo bizga bergan Muqaddas Ruhni ularga ham ehson etib , shu bilan ularni ma’qul topganini tasdiq etdi .
44015009	Ular bilan bizning oramizni hech qanday farq bilan ajratmasdan , imon keltirishlari orqali ularning ham dillarini tozaladi .
44015010	U holda , sizlar nima uchun Xudoni sinab , na otalarimiz , na bizlar ko‘tarib borolmagan bo‘yinturuqni Iso shogirdlarining bo‘yniga yuklamoqchisizlar ?
44015011	O‘zimiz birgina Rabbimiz Isoning inoyati bilan najot topishga ishonganimiz kabi , ular ham xuddi shunga ishonishadi ” .
44015012	Shunda butun jamoat jim bo‘lib , Barnabo bilan Pavlusga quloq solib turdi . Ular esa Xudoning o‘zlari orqali majusiylar orasida bajargan barcha ajoyib va mo‘jizakor ishlarini ayta boshladilar .
44015013	Ular so‘zlab bo‘lgandan keyin , Yoqub gap boshladi : “ Erlar , birodarlar , menga quloq solinglar !
44015014	Simun , birinchi galda Xudo boshqa millatlardan O‘z ismini tanigan bir xalqni olish uchun osmondan tushganini tushuntirdi .
44015015	Ana , payg‘ambarlarning so‘zlari ham bunga muvofiq kelyapti , Tavrotda yozilishicha :
44015016	“ Bundan keyin Men qaytib kelib , Dovudning yiqilgan dargohini barpo qilurman . Uning xarobalarini yangidan qurib , Uni boshdan qayta tiklab qo‘yurman .
44015017	Toki qolgan odamlar , Ismimni tanigan barcha xalqlar , Men — Xudovandni izlab topsinlar .
44015018	Bularni qadimdan ma’lum etgan Xudovand buyurib bajarmoqda ” .
44015019	Shuning uchun mening fikrimcha , boshqa millatlardan Xudoga imon keltirganlarni qiynab qo‘ymasligimiz lozim .
44015020	Faqat ularga xat yozib , butlarga so‘yilgan harom qurbonlik go‘shti , zino , bo‘g‘ilgan hayvonning go‘shti va qon yeyishdan o‘zlarini saqlasinlar , [ o‘zlari uchun istamagan narsani o‘zgaga qilmasinlar ] , deb buyruq beraylik .
44015021	Zotan , Musoning Qonuni qadimgi ajdodlar zamonidan beri har bir shaharda va’z qilinmoqda , har shanba kuni ibodatxonalarda qiroat qilinib kelmoqda ” .
44015022	Buning izidan butun jamoat bilan havoriylar va oqsoqollar o‘z oralaridan odamlarni saylab , Pavlus va Barnabo bilan Antioxiyaga yuborishni lozim ko‘rdilar . Birodarlar orasida obro‘ orttirgan Barsabo laqabli Yahudoni va Silani sayladilar .
44015023	Ular orqali shu maktubni yozib yubordilar : “ Havoriylar , oqsoqollar va barcha birodarlardan , turli xalq vakillaridan iborat bo‘lib , Antioxiya , Suriya , va Kilikiyada yashayotgan birodarlarimizga salom !
44015024	Eshitishimizcha , bizdan chiqqan ba’zi kishilar o‘zlarining gaplari bilan sizlarni dovdiratib , sunnat qilish kerak , Musoning Qonuniga rioya qilish kerak , deb ko‘ngillaringizni tashvishga solishibdi . Biz esa buni buyurmagan edik .
44015025	Shu sababdan o‘z oramizdan saylangan ba’zi bir odamlarni azizlarimiz Barnabo va Pavlus bilan birga sizlarning oldingizga yuborish uchun bir fikrga keldik .
44015026	Bu ikkalasi Rabbimiz Iso Masihning ismi uchun o‘z jonlarini ham ayamagan zotlardir .
44015027	Qarorimiz bo‘yicha huzuringizga hozircha Yahudo bilan Silani yo‘llayapmiz ; ular sizlarga bularni og‘zaki ham tushuntiradilar .
44015028	Shunday qilib , Muqaddas Ruhga va bizga ma’qul ko‘ringan quyidagi zarur sanalganlardan boshqa sizlarga hech narsa yuklamaslikka qaror qildik , chunonchi :
44015029	butlarga so‘yilgan qurbonlik go‘shti , qon , bo‘g‘ilgan hayvonning go‘shti hamda zinodan o‘zingizni saqlanglar . [ O‘zingiz uchun istamagan narsani o‘zgaga qilmanglar . ] Bu harom narsalardan o‘zlaringizni saqlab yursangiz , yaxshi ish qilgan bo‘lasizlar . Salomat bo‘linglar ! ”
44015030	Shunday qilib , bu odamlar yo‘lga tushib , Antioxiya shahriga kelishdi . U yerdagi jamoatni to‘plab , xatni topshirishdi .
44015031	Ular esa nasihatni o‘qib sevindilar .
44015032	O‘zlari ham payg‘ambar bo‘lgan Yahudo va Sila ma’noli , mo‘l so‘z bilan birodarlariga dalda berib , jonlariga jon qo‘shdilar .
44015033	Bu yerda bir muddat turishganidan keyin , birodarlari ularni eson-omon kuzatib , yuborganlar qoshiga qaytarishdi .
44015034	[ Lekin Sila Antioxiyada qolishni afzal ko‘rdi va Yahudo yakka o‘zi Quddusga qaytdi . ]
44015035	Pavlus va Barnabo bo‘lsa , Antioxiyada qolishdi . Ular boshqa ko‘p kishilar bilan hamjihat bo‘lib , ta’lim berishni va Rabbimiz Isoning Xushxabarini targ‘ib qilishni davom ettirishdi .
44015036	Bir muncha vaqtdan keyin Pavlus Barnaboga : “ Endi qaytib borib , Rabbimiz kalomini targ‘ib etgan har bir shahardagi birodarlarimizni yo‘qlaylik , ularning hol-ahvolini bilaylik ” , — dedi .
44015037	Barnabo esa Mark degan Yuhannoni ham o‘zi bilan birga olmoqchi edi .
44015038	Lekin Pavlus , Pamfiliyada o‘zlarini tark etib , hamkorlikdan bosh tortgan odamni o‘zi bilan birga olishni o‘rinli deb hisoblamas edi .
44015039	Natijada oralarida shunday xafalik bo‘lib o‘tdiki , ular bir-birlaridan ayrilib qoldilar . Barnabo Markni ergashtirib , Kipr oroliga suzib ketdi .
44015040	Pavlusning o‘zi esa Silani tanladi . Birodarlar uni Xudoning inoyatiga topshirgandan so‘ng , u jo‘nab ketdi .
44015041	U Suriya va Kilikiya o‘lkalaridan o‘tib borgan sari , Masih jamoatlarini imonda mustahkamlar edi .
44016001	Pavlus Derviya va Listra shaharlariga yetib bordi . U yerda Timo‘tiy ismli Iso shogirdi bor edi . Uning onasi imon topgan yahudiy , otasi esa yunon edi .
44016002	Bu kishi Listra va Ikoniyada yashagan imonlilar orasida yaxshi nom chiqargan edi .
44016003	Timo‘tiyni o‘zi bilan birga olib ketishni istab , Pavlus o‘sha atrofdagi yahudiylar sababli uni sunnat qildi . Chunki uning otasi yunon ekanini hamma bilar edi .
44016004	Ular shaharma-shahar kezib borisharkan , Quddusdagi havoriylar va oqsoqollar tomonidan qaror qilingan qonun-qoidalarni imonlilarga topshirib , bularga rioya qilishlarini tayinlashardi .
44016005	Shu yo‘sinda jamoatlarning imoni quvvatlanib , soni kundan-kunga oshib borayotgan edi .
44016006	Pavlus bilan yo‘ldoshlari Frigiya va Galatiya yurtlaridan o‘tishdi , chunki Muqaddas Ruh Asiyada Xudo so‘zini targ‘ib qilishlariga to‘sqinlik qildi .
44016007	Misiya chegaralariga yaqinlashganda , Bitiniyaga bormoqqa intildilar , lekin Isoning Ruhi yana ularga ijozat bermadi .
44016008	Shunday qilib , Misiya yurtidan o‘tib , Troas shahriga tushib keldilar .
44016009	O‘sha kechasi makedoniyalik bir odam Pavlusning tushiga kirdi . U Pavlusning qarshisida turib : “ Makedoniyaga kelib , bizga yordam bergin ! ” — deb yolvorar edi .
44016010	Pavlusning ko‘rgan bu karomatli tushidan keyin bizlar darhol Makedoniyaga borish harakatini qildik . Chunki Rabbimiz bizni u aholiga Xushxabarni yetkazishga chaqiryapti , degan xulosaga kelgan edik .
44016011	Troas shahridan jo‘nab , to‘g‘ri Samofrakiya va ertasi kuni Neapol shahriga suzib bordik .
44016012	U yerdan chiqib , Makedoniyaning o‘sha qismidagi birinchi Rim koloniyasi bo‘lmish Filippi shahriga keldik va o‘sha yerda bir necha kun turib qoldik .
44016013	Yahudiylarning dam olish kunida biz shahardan tashqariga chiqib , xuddi o‘ylaganimizdek daryo bo‘yida ibodat qilayotgan jamoatga duch keldik . Yig‘ilgan ayollar bilan suhbatlasha boshladik .
44016014	Tinglovchilar orasida Lidiya ismli xudojo‘y bir ayol bor edi . U Tiyatira shaharlik alvon to‘n sotuvchi edi . Pavlusning aytayotganlarini fahmlashi uchun Rabbimiz uning qalbini ochdi .
44016015	Lidiya o‘zining uy ahli bilan birga suvda imon keltirgandan so‘ng , bizni mehmon qilmoqchi bo‘ldi . “ Agar sizlar meni Rabbimiz Isoga imon keltirgan deb hisoblasangizlar , uyimga kirib o‘tiringlar ” , — deb bizni ko‘ndirdi .
44016016	Bir kuni ibodatgohga ketayotganimizda , ichida folchilik ruhi bo‘lgan bir cho‘ri bizga duch keldi . U folchilik mahorati bilan xo‘jayinlariga ko‘p daromad keltirardi .
44016017	Pavlusning va hammamizning orqamizdan yurib : — Bu odamlar Xudoyi Taoloning qullaridir , bizga najot yo‘lini e’lon qilmoqdalar , — deb baqirardi .
44016018	Ancha kun buni takrorladi . Oxiri , Pavlusning joniga tegib , u cho‘riga burildi-da , ichidagi ruhga : — Iso Masih nomidan senga buyuraman : cho‘ridan chiqib ket ! — dedi . Ruh esa o‘sha zahoti cho‘rining tanidan chiqib ketdi .
44016019	Cho‘rining xo‘jayinlari endi daromad umidi yo‘qolganini ko‘rib , Pavlus bilan Silani tutganlaricha markaziy maydonga , shahar mahkamasiga sudrab bordilar .
44016020	Ularni Rim ma’murlarining qoshiga chiqarib : — Bu odamlar yahudiy bo‘la turib , shahrimizni to‘s-to‘polon qilib yubormoqdalar !
44016021	Biz rimliklarga qabul etish va bajarish mumkin bo‘lmagan odatlarni targ‘ib qilmoqdalar , — deyishdi .
44016022	Olomon Pavlus bilan Silaga yopirila boshlagach , ma’murlar ularning ust-boshini yirtib olib , kaltaklashga buyurdilar .
44016023	Ularni juda ko‘p kaltaklashgandan keyin zindonga tashlab , qattiq qo‘riqlashni zindonbonga buyurdilar .
44016024	U ham olgan amriga ko‘ra , ularni zindonning ichki bo‘lmasiga qamab , oyoqlarini kundalab qo‘ydi .
44016025	Tun yarimlab qolganda , Pavlus va Sila ibodat qilib , Xudoni kuylashar edi ; mahbuslar esa ularni tinglab turishardi .
44016026	To‘satdan shiddatli zilzila yuz berdi-da , qamoqxonaning poydevorini silkitib tashladi . O‘sha zahoti barcha eshiklar ochilib , hammaning kishanlari bo‘shab qoldi .
44016027	Zindonbon esa uyg‘ongan zahoti zindon eshiklarining ochilib qolganini ko‘rdi . U qilichini qinidan sug‘urib , o‘zini o‘ldirmoqchi bo‘ldi , chunki mahbuslar qochib ketishgan , deb o‘ylardi .
44016028	Lekin Pavlus baland ovozda baqirib : — Zinhor o‘z joningga qasd qilma , biz hammamiz shu yerdamiz ! — dedi .
44016029	Zindonbon chiroq so‘rab , zindonga yugurib kirdi va titrab Pavlus bilan Silaning poyiga o‘zini tashladi .
44016030	Ularni tashqariga chiqarib : — Janoblar , najot topish uchun nima qilishim kerak ? — deb so‘radi .
44016031	Ular : — Rabbimiz Iso Masihga ishongin , sen o‘zing va butun xonadoning najot topasizlar , — deyishdi .
44016032	Keyin unga va butun uy ahliga Xudoning kalomini so‘zlab berishdi .
44016033	Zindonbon kechaning o‘sha soatida Pavlus bilan Silani bir chetga olib , yaralarini yuvdi . Darhol o‘zi bilan butun xonadoni suvga cho‘mib imon keltirdi .
44016034	Ularni o‘z uyiga keltirib , dasturxonga taklif qildi . Xudoga imon topdim deb , butun xonadoni bilan birga juda xurram bo‘layotgan edi .
44016035	Kunduz bo‘lgach , rimlik ma’murlar : — U odamlarni qo‘yib yuboringlar , — deb vazifadorlarini yo‘llashdi .
44016036	Zindonbon Pavlusga xabar yetkazib : — Ma’murlar sizlarni ozodlikka chiqarish uchun odam yuborishibdi , endi chiqib eson-omon keta qolinglar , — dedi .
44016037	Pavlus ularga shunday javob berdi : — Rim fuqarosi bo‘lgan bizni sud qilmay xalqning ko‘z o‘ngida urib , zindonga tashladilar . Endi esa bizni yashirincha qo‘yib yubormoqchilarmi ? Yo‘q , o‘zlari kelib bizni chiqazsinlar !
44016038	Vazifadorlar bu so‘zlarni ma’murlarga aytib berdilar . Pavlus bilan Silaning Rim fuqarosi bo‘lganlarini ma’murlar eshitgach , yuraklari seskanib ketdi .
44016039	Kelib ulardan kechirim so‘radilar . So‘ng ularni kuzatib , shahardan ketishlarini iltimos qildilar .
44016040	Pavlus bilan Sila esa zindondan chiqiboq , Lidiyaning uyiga borishdi . Birodarlari bilan ko‘rishib , ularga nasihat bergandan keyin , jo‘nab ketishdi .
44017001	Amfipol va Apolloniya shaharlaridan o‘tib , Salonika shahriga kelishdi . U yerda yahudiylarning ibodatxonasi bor edi .
44017002	Pavlus o‘zining odatiday yahudiylarning oldiga kirib , surunkasiga uch shanba kuni ular bilan muqaddas yozuvlar borasida munozara qildi .
44017003	“ Sizlarga men e’lon qilayotgan bu Iso — Masihdir ” , — deb aytar , Masihning azob bilan o‘lib tirilishi kerakligini ishontirarli isbotlar bilan bayon etar edi .
44017004	Yahudiylardan ba’zilari , shuningdek , Xudodan qo‘rqqan ko‘pgina yunonlar bilan e’zozli ayollardan iborat katta bir to‘da qanoat hosil qilib , Pavlus bilan Silaga qo‘shildilar .
44017005	Lekin inonmagan yahudiylar hasadga to‘lib , maydondan yaramas odamlarni to‘plab , xaloyiq orasiga g‘ulu solishdi-da , butun shaharni to‘s-to‘polonga aylantirib yuborishdi . Yasonning uyiga hujum qilib , Pavlus bilan Silani xalqning oldiga olib chiqishni talab qilishdi .
44017006	Ularni topolmay , Yason va ba’zi imonlilarni shahar ma’murlari huzuriga sudrab kelishdi-da , qichqirishib : “ Dunyoni ostin-ustin qilayotgan bu odamlar mana bu yerga ham kelishibdi !
44017007	Mana , Yason ularni uyiga qabul qilibdi . Bularning hammasi : Iso degan boshqa bir podshoh bor , deb Qaysarning buyruqlariga qarshi harakat qilmoqdalar ” , — deyishdi .
44017008	Bu so‘zlar olomonni va shahar ma’murlarini juda ham hayajonga soldi .
44017009	Nihoyat , Yason va boshqalardan kafolat olib , ularni qo‘yib yuborishdi .
44017010	Darhol , o‘sha kechasiyoq imonlilar Pavlus bilan Silani Veriya shahriga jo‘natishdi . Ular u yerga yetgach , yahudiylarning ibodatxonasiga borishdi .
44017011	Bu yerdagi yahudiylar Salonika aholisidan ko‘ra farosatliroq edilar . Xudo so‘zini juda ishtiyoq bilan qabul qilib , bu ta’limot haqiqatmikin , deb kundan-kunga muqaddas yozuvlarni sinchiklab o‘qir edilar .
44017012	Shunday qilib , ulardan ko‘plari , shu jumladan muhtaram yunon ayolu erkaklarining ko‘pchiligi ham imon keltirishdi .
44017013	Pavlus Veriya shahrida ham Xudoning kalomini va’z qilyapti , deb eshitgan Salonikadagi yahudiylar u yerga ham kelib , xaloyiqni gijgijlab , alg‘ov-dalg‘ov qildilar .
44017014	Shunda imonlilar Pavlusni zudlik bilan dengizga kuzatib qo‘ydilar . Sila va Timo‘tiy esa o‘sha yerda qoldilar .
44017015	Pavlusning kuzatuvchilari uni Afina shahrigacha uzatib qo‘ydilar . Pavlusdan : “ Sila bilan Timo‘tiy oldimga tezroq kelishsin ” , degan topshiriqni olgandan so‘ng , ular yo‘lga tushdi .
44017016	Pavlus Afinada Sila bilan Timo‘tiyni kutib turarkan , bu shaharning butlar bilan to‘lganini ko‘rib , ko‘ngli juda g‘ashlandi .
44017017	Shu tariqa , u goh yahudiy ibodatxonasida yahudiylar va Xudodan qo‘rqqan boshqa kishilar bilan so‘zlashar , goh bozor maydonida uchrashib turganlar bilan har kuni munozara qilar edi .
44017018	Ayniqsa , epikurchi va stoik faylasuflar u bilan bahslashardilar . Pavlus Iso va tirilish to‘g‘risidagi Xushxabarni bayon etdi . Biri : “ Bu mahmadona nima demoqchi ekan ? ” — desa , boshqalari : “ U begona tangrilarning va’zxoni , shekilli ” , — deb aytishardi .
44017019	Pavlusni Ares-tepaga olib borishdi va unga : “ Sen targ‘ib qilayotgan bu yangi ta’limotning nimaligini bilishimiz mumkinmi ?
44017020	Quloqlarimizga g‘alati so‘zlar eshitilyapti-da , biz ularning nimaligini bilmoqchimiz ” , — deyishdi .
44017021	Barcha afinaliklar va bu shaharda yashovchi begonalar hamma vaqtlarini yangiliklarni so‘zlash yoki tinglash bilangina o‘tkazishardi .
44017022	Shunday qilib , Pavlus Ares-tepaning o‘rtasida turib , va’z aytdi : “ Ey afinaliklar ! Men sizlarni har jihatdan juda dindor ko‘ryapman .
44017023	Chunonchi , kezib-kezib , aziz joylaringizni ko‘zdan kechirib , “ NOMA’ LUM XUDOGA BAG‘ISHLANGAN ” deb yozilgan bir qurbongohga ham duch keldim . Xuddi shu sizlar bilmay sig‘inayotgan Xudoni men sizlarga ma’lum qilmoqchiman .
44017024	Borliqni yaratgan Parvardigori olam yeru osmon Egasi bo‘lib , inson qo‘li bilan yaratilgan ma’badlarda yashamaydi .
44017025	U biron narsaga muhtoj emaski , Unga inson qo‘llari bilan xizmat qilib bo‘lsa . U O‘zi hammaga hayot , nafas va borliqni bergan .
44017026	Xudo barcha odamzodni bir odamdan yaratib , yer yuziga tarqalib yashashiga yo‘l qo‘ygan . Insoniyatning belgili davrlarini , turli istiqomat joylarini Xudo tayin etgan .
44017027	U har birimizga juda yaqin bo‘lib , paypaslab-paypaslab bo‘lsa-da , Meni qidirib topinglar , deb buyurmoqda .
44017028	Zotan , biz U orqali yashaymiz , harakat qilamiz , bormiz . O‘z shoirlaringizdan ba’zilari aytganidek : “ Biz ham Uning urug‘idirmiz ” .
44017029	Endi biz Xudoning urug‘idan bo‘lganimiz sababli , go‘yo Xudoyi Taoloni inson aqli bilan ijod qilingan yoki inson hunari bilan ishlangan oltin , kumush yoki tosh buyumlar bilan tenglashtirmasligimiz kerak .
44017030	Xudo o‘tgan bu qorong‘i davrlarga ko‘z yumgan bo‘lsa-da , endi hamma yerda , hamma insonlarning tavba qilishlarini buyurmoqda .
44017031	O‘zi qo‘ygan Zot orqali U dunyoni adolat bilan hukm etadigan bir kun tayin etdi . O‘sha Zotni o‘lganidan keyin tiriltirib , barcha insonlarga ishonch bag‘ishladi ” .
44017032	O‘liklarning tirilishini eshitib , ba’zilar masxara qilib kuldilar . Boshqalar esa : “ Bu haqda seni bo‘lak payt eshitamiz ” , — dedilar .
44017033	Shunday qilib , Pavlus ularning o‘rtasidan chiqib ketdi .
44017034	Ba’zi odamlar esa unga ergashib imon keltirdilar , shu jumladan Ares-tepa kengashining a’zosi — Dionisiy , Damar ismli bir ayol va boshqalar bor edi .
44018001	Bu hodisalardan keyin Pavlus Afinani tark etib , Korinf shahriga keldi .
44018002	Bu shaharda asli pontlik bo‘lgan Akil ismli bir yahudiyni topdi . Qaysar Klavdiy butun yahudiylarga Rimdan chiqib ketishlari haqida farmon chiqargani tufayli , Akil bilan xotini Priskilla yaqinda Italiyadan kelishgan edi . Pavlus ularning oldiga bordi .
44018003	Hamkasb bo‘lganlari uchun ularning yonida qolib ishladi . Ularning hunari esa chodir tikuvchilik edi .
44018004	Pavlus har shanba kuni yahudiylar ibodatxonasida bahslashib , yahudiy bilan yunonlarni ishontirishga harakat qilardi .
44018005	Sila bilan Timo‘tiy Makedoniyadan kelganlaridan keyin , Pavlus o‘zini butunlay va’zxonlikka bag‘ishlab , Isoning Masihligini yahudiylarga ta’kidlab bayon etardi .
44018006	Lekin ular qarshi borib , uni haqorat qilgach , Pavlus kiyimidagi changni qoqib : “ Sizlar to‘kkan qon o‘z bo‘yningizga ! Men tozaman . Bu kundan e’tiboran men majusiylarning oldiga boraman ” , — dedi .
44018007	Pavlus u yerdan ketib , Xudoga sig‘inuvchi Yustus ismli bir odamning uyiga keldi . Uning uyi esa yahudiylar ibodatxonasiga devor-darmiyon edi .
44018008	Shunday qilib , ibodatxonaning jamoaboshisi bo‘lgan Krisp butun xonadoni bilan Isoni Rabbim deb imon keltirdi . Buni eshitgan korinfliklardan ko‘plari ham ishonib , suvda imon keltirdilar .
44018009	Bir kechasi Pavlusning tushida Iso ko‘rinish berib : “ Qo‘rqma , lekin tinmay gapiravergin , — dedi .
44018010	— Men sen bilan birgaman , hech kim senga qo‘l tegizib yomonlik qilmaydi ; chunki bu shaharda ko‘p odamlarim bor ” .
44018011	Pavlus shundan so‘ng bir yilu olti oy bu yerda yashab , Xudo kalomidan ta’lim berdi .
44018012	Gallion Axaya viloyati hokimi bo‘lgan davrda , yahudiylarning hammasi bir bo‘lib , Pavlusga qarshi bosh ko‘tarishdi . Uni mahkamaga sudrab kelib :
44018013	“ Bu odam Qonunimizga zid o‘laroq Xudoga sig‘inishni xalqqa o‘rgatmoqda ” , — deb aytishdi .
44018014	Pavlus og‘zini ochay deganda , Gallion yahudiylarga xitob etib : “ Hoy yahudiylar ! Agar biron haqsizlik yoki og‘ir jinoyat masalasi bo‘lsa edi , u vaqtda arzingizni eshitish uchun menda bir asos bo‘lar edi .
44018015	Holbuki , bahs ta’limot , ismlar va Qonuningiz haqida borayotgan bo‘lsa , unda o‘zlaringiz hal etinglar . Men bu ishlarning qozisi bo‘lishni istamayman ” ,
44018016	— dedi-yu , ularni mahkamadan haydab yubordi .
44018017	Shunda butun yunonlar jamoaboshi Sostenni tutib , mahkama oldida urdilar . Gallion esa bunga parvo qilmadi .
44018018	Pavlus yana ancha kun Korinf shahrida turgandan keyin , birodarlari bilan xayrlashib , Akil va Priskilla bilan birga Suriyaga borayotgan kemaga tushdi . U nazr-ahd qilgani uchun , Kenxreya shahrida sochlarini qirqtirgan edi .
44018019	Efes shahriga yetib borganda , Pavlus Akil bilan Priskillani u yerda qoldirdi . O‘zi esa yahudiylar ibodatxonasiga kirib , bahs ochdi .
44018020	Yahudiylar yanada ko‘proq vaqt ularnikida qolishini Pavlusdan iltimos qilgan bo‘lishsa-da , u ko‘nmadi .
44018021	Ular bilan xayrlashib : “ Yaqinlashib kelayotgan bayramni men albatta Quddusda qutlashim kerak . Ammo Xudo xohlasa , oldingizga yana qaytib kelaman ” , — dedi-yu , Efesdan suzib ketdi . [ Akil bilan Priskillani esa Efesda qoldirdi . ]
44018022	Kema Kesariya portiga yetib kelib to‘xtadi . Pavlus Quddusga borib , imonlilar jamoati bilan ko‘rishdi . So‘ngra Antioxiya shahriga tushdi .
44018023	U yerda bir muddat turib , tag‘in yo‘lga chiqdi . Tartib bo‘yicha Galatiya va Frigiya yurtlarini kezib chiqib , barcha Iso shogirdlarining ko‘nglini ko‘tardi .
44018024	Shu orada asli iskandariyalik bo‘lgan Apollos ismli bir kishi Efes shahriga keldi . U gapga chechan , Tavrotni yaxshi bilgan bir yahudiy edi .
44018025	Bu odam Rabbimiz Iso yo‘lida tarbiya olgan bo‘lib , bu haqda to‘g‘ri va otashin ruh bilan ta’lim berar edi . Lekin u faqatgina Yahyo payg‘ambarning suvda tavba qildirish usulini bilar edi .
44018026	Yahudiylar ibodatxonasida jasorat bilan va’z aytadigan bo‘ldi . Apollosni tinglagan Akil bilan Priskilla uni kutib olib , Rabbimiz Iso yo‘lini aniq qilib tushuntirib berdilar .
44018027	Apollos Axaya yurtiga bormoq niyatini izhor etganda , birodarlari u yerdagi Iso shogirdlariga xat yozib , uni yaxshi qabul qilishlarini o‘tindilar . Apollos Axayaga borib , Xudoning inoyati bilan imon topganlarga samarali yordam berdi .
44018028	Tavrot asosida Isoning Masih ekanini isbot etib , hammaning ko‘z o‘ngida yahudiylarning iddaosi noto‘g‘riligini uzil-kesil fosh qilar edi .
44019001	Apollos Korinf shahrida bo‘lganda , Pavlus tog‘li viloyatlarni kezib o‘tib , Efes shahriga keldi . U yerda bir necha Iso shogirdini topib , ulardan so‘radi :
44019002	— Sizlar imon keltirganingizda Muqaddas Ruhni qabul qildingizlarmi ? — Muqaddas Ruh borligini biz hech qachon eshitmaganmiz , — deb javob berdi ular .
44019003	— Bunday bo‘lsa , sizlar qay asosda suvga cho‘mib imon keltirgansizlar ? — deb so‘radi Pavlus . — Biz Yahyo payg‘ambarning ta’limoti asosida suvga cho‘mib imon keltirganmiz , — deb javob berdilar .
44019004	Pavlus dedi : — Yahyo payg‘ambar xalqni daryoga cho‘mdirib , tavba qildirgan edi , xolos . U xalqqa : Mendan keyin keladigan Zotga , ya’ni Iso Masihga inoninglar , deb aytgan edi .
44019005	Ular buni eshitgach , Rabbimiz Iso nomidan ham suvga cho‘mib imon keltirdilar .
44019006	Pavlus qo‘llarini ularning boshiga qo‘yishi bilan Muqaddas Ruh ularning ustiga tushib keldi . Ular yangi tillarda gapirib , karomat qila boshladilar .
44019007	Ular jami bo‘lib , o‘n ikki kishiga yaqin edilar .
44019008	Pavlus uch oy davomida bemalol yahudiylar ibodatxonasida bahslashib , Xudoning Shohligi to‘g‘risida ishontirarli dalillar keltirardi .
44019009	Nihoyat , ba’zilar bo‘yin qotib , imonni rad qilib , xalq oldida Rabbimiz Iso yo‘lini yomonlaydigan bo‘lishdi . Pavlus ulardan yuz o‘girib , shogirdlarini ulardan ajratdi va har kuni Tiran degan bir kishining maktabida suhbatlashardi .
44019010	Shu tariqa ikki yil davomida xoh yahudiy , xoh yunoniy bo‘lsin , Asiya viloyatida yashaganlarning hammasi Rabbimiz Isoning kalomini eshitdilar .
44019011	Xudo Pavlusning qo‘llari bilan ko‘p qudratli ishlarni qilar edi .
44019012	Hatto uning badaniga tekkan ro‘mollar va kamarlar ham bemorlarning ustiga qo‘yilganda , ular kasaldan xalos bo‘lar , ichlaridagi yovuz ruhlar esa chiqib ketardi .
44019013	Yahudiylar orasida sayyoh yuruvchi ba’zi azayimxonlar ham bor edi . Bular yovuz ruhlarga chalingan odamlar tepasida Rabbimiz Isoning ismini zikr qilishga unnay ketar , “ Pavlus e’lon etayotgan Iso nomi bilan sizlarga buyuramiz ” , — deb aytishardi .
44019014	Bunday qilganlar orasida oliy ruhoniy Skeva ismli bir yahudiyning yetti o‘g‘li bor edi .
44019015	Yovuz ruh ularga javoban : “ Isoni taniyman , Pavlusni bilaman , sizlar esa kim bo‘lasizlar ? ” — dedi .
44019016	Shunday deyishi bilanoq yovuz ruhli odam ularning ustiga tashlanib , shunday zo‘r chiqdiki , azayimxonlar qip-yalang‘och va yarador holda u uydan qochib qutulishdi .
44019017	Bu voqea Efesda yashagan yahudiy bilan yunonlarning hammasiga ma’lum bo‘ldi . Hammani dahshat qoplab , Rabbimiz Isoning ismi ulug‘landi .
44019018	Imon keltirganlardan ko‘plari esa kelib , qilmishlarini ochiq e’tirof etishardi .
44019019	Shuningdek , sehrgarlik qilganlardan ko‘pchiligi o‘z kitoblarini to‘plab , hammaning ko‘z o‘ngida yondirdilar . Kitoblarning qimmatini hisoblaganda , ellik ming kumush tangaga teng keldi .
44019020	Ana shu yo‘sinda Rabbimiz kalomi qudrat bilan yoyilar , ta’siri tobora ortib borar edi .
44019021	Bu voqealar bo‘lib o‘tgandan so‘ng , Pavlus o‘z ko‘nglida Makedoniya va Axayadan o‘tib , Quddusga borishga jazm etdi . “ U yerda bo‘lganimdan keyin Rimni ham ko‘rishim kerak ” , — deb niyat qildi .
44019022	Pavlus o‘ziga xizmat qilib yurganlardan ikki kishini : Timo‘tiy va Yerastni Makedoniyaga yubordi , o‘zi vaqtincha Asiya viloyatida qoldi .
44019023	O‘sha kezlarda Rabbimiz Iso yo‘liga qarshi deyarli kuchli g‘alayon yuz berdi .
44019024	Dimitriy ismli bir zargar kumushdan Artemis ma’badlarini yasab , san’atkorlarga ko‘p foyda keltirardi .
44019025	Dimitriy san’atkoru hunarmandlarni yig‘ib : “ Birodarlar ! — dedi , — Sizlarga ma’lumki , bizning farovonligimiz bu hunar orqalidir .
44019026	Efesdagina emas , balki qariyb butun Asiya viloyatida bu Pavlus : inson qo‘li bilan yasalayotgan bu buyumlar xudo emas , deganini o‘zlaringiz ko‘rib , eshitib turibsizlar . Shu gap bilan u ko‘p odamlarni avrab yo‘ldan ozdirdi .
44019027	Shunday qilib , hunarimiz e’tiborsiz bo‘lib qolish xavfigina emas , balki butun Asiya va butun dunyo sig‘inadigan buyuk ma’buda Artemisning ma’badi ham arzimaydigan narsaga aylanib , ma’buda ulug‘vorligidan mahrum bo‘lib qolish xavfiga ro‘baro‘ keldik ” .
44019028	Xaloyiq buni eshitgach , qattiq g‘azablanib : “ Efesning Artemisi buyukdir ! ” — deb baqira ketdi .
44019029	Butun shahar sarosimaga to‘lib ketdi . Hamma birdan Pavlusning yo‘ldoshlari — makedoniyalik Gay va Aristarxni ushlagancha , shitob bilan teatr tomon yopirilishdi .
44019030	Pavlus xalqning orasiga kirmoqchi bo‘lganda , shogirdlar unga yo‘l qo‘yishmadi .
44019031	Asiya viloyati ma’murlaridan ba’zilari ham uning do‘stlari bo‘lganlari sababli unga xabar yuborib , teatrda ko‘rinmasin , deb iltimos qilishdi .
44019032	Bu orada odamlardan biri u desa , boshqasi bu deb qichqirishardi . Yig‘in tartibsiz edi , ko‘plari esa nima uchun yig‘ilganlarini bilishmas edi .
44019033	Yahudiylarning taklifiga ko‘ra , xaloyiq ichidan Iskandar degan bir kishini vakil qilib ilgari surdilar . Iskandar qo‘li imosi bilan xaloyiq oldida o‘zini himoya qilmoqchi bo‘ldi .
44019034	Lekin xaloyiq uning yahudiy ekanini bilgach , hamma bir og‘izdan qariyb ikki soat : “ Efesning Artemisi buyukdir ! ” — deb baqirib turishdi .
44019035	Oqibat shahar kotibi olomonni tinchitib : “ Ey Efes xalqi ! — dedi . — Efes shahri buyuk ma’buda Artemisning va osmondan tushgan toshning homiysi ekanini qaysi odam bilmaydi ?
44019036	Modomiki , bu ishda da’vo yo‘qdir , unda sizlar xotirjam bo‘lishingiz va o‘ylamasdan harakat qilmasligingiz kerak .
44019037	Ana , ma’badni talamagan ham , ma’budangizni haqorat ham qilmagan kishilarni sizlar bu yerga boshlab kelibsiz .
44019038	Agar Dimitriy va u bilan birga bo‘lgan san’atkorlar biron kishidan shikoyat qilmoqchi bo‘lishsa , unda mahkamalar bor , qozilar bor , qo‘ying , bir-biridan shikoyat qilaverishsin .
44019039	Bordiyu boshqa biron narsani talab qilmoqchi bo‘lsangizlar , bu masala qonuniy majlisda hal qilinadi .
44019040	Bugun bo‘lib o‘tgan ishlar tufayli g‘alayon qo‘zg‘ashda ayblanish xavfida turibmiz-ku ! Bunday to‘polon uchun o‘zni oqlagudek hech qanday vajimiz ham yo‘q ” . Shu so‘zlarni aytib bo‘lib , kotib yig‘inni tarqatib yubordi .
44019041	
44020001	To‘polon tugagandan keyin Pavlus Iso shogirdlarini chaqirib , nasihat qildi va ular bilan xayrlashib , Makedoniyaga jo‘nab ketdi .
44020002	U kezib o‘tgan yurtlardagi imonlilarga ko‘p o‘git-nasihat berib , Yunonistonga keldi .
44020003	Uch oy u yerda turdi . Suriyaga suzib ketay , degan paytda yahudiylar unga qarshi suiqasd uyushtirmoqchi bo‘lishdi . Shuning uchun yana Makedoniya orqali qaytishga qaror qildi .
44020004	Veriyadan Pir o‘g‘li Sosipatr , Salonikadan Aristarx va Sekund , Derviyadan Gay va Timo‘tiy , asiyaliklardan esa Tixik va Trofim uni Asiyagacha kuzatib bordilar .
44020005	Ular avval jo‘nab , bizlarni Troasda kutib turardilar .
44020006	Bizlar esa Xamirturushsiz Non bayramidan keyin Filippi shahridan suzib , besh kun deganda ularning oldiga — Troas shahriga yetib keldik . U yerda yetti kun turdik .
44020007	Yakshanba kuni non sindirish uchun bir yerda to‘plangan edik . Pavlus ertasi kuni jo‘namoqchi bo‘lib , imonlilarga nasihat berib , so‘zni yarim kechagacha davom ettirdi .
44020008	Bizlar yig‘ilgan boloxonada juda ko‘p shamchiroq yongan edi .
44020009	Yevtix ismli bir yigit deraza raxida o‘tirardi . Pavlusning nutqi uzoq cho‘zilib , yigitni qattiq uyqu bosdi . U uyqusida qimirlab , uchinchi qavatdan pastga tushib ketdi . Yerdan uning o‘ligini ko‘tarishdi .
44020010	Pavlus pastga tushib , yigitning ustiga o‘zini tashladi va uni quchoqlab : “ Xavotir bo‘lmanglar , uning joni o‘zidadir ! ” — dedi .
44020011	So‘ng yana yuqoriga chiqib , non sindirib ovqatlandi . Tong otguncha ancha suhbat qilib , yo‘lga chiqdi .
44020012	Shu orada o‘smirni tirik olib kelishdi va behad xursand bo‘lishdi .
44020013	Bizlar oldin kemaga tushib , Pavlusni u yerdan olib ketish uchun Assa shahriga suzib bordik ; chunki o‘zi piyoda bormoqchi bo‘lib , bizlarga shunday topshiriq bergan edi .
44020014	Bizlar Assada uchrashgach , uning bilan Mitilina shahriga bordik .
44020015	U yerdan suzib ketib , ertasi kun Xios oroli qarshisiga keldik . Uchinchi kun esa Samos oroliga o‘tib , Trogiliya shahrida to‘xtagandan keyin , yana bir kun o‘tib , Milit shahriga yetib bordik .
44020016	Pavlus Asiyada kechikib qolmaslik maqsadida Efes shahriga kirmay o‘tib ketishga qaror qilgan edi . Agar iloji bo‘lsa , Hosil bayramini Quddusda qutlayin , deb shoshilayotgan edi .
44020017	Militdan Pavlus Efesga odam yuborib , mahalliy imonlilar jamoatining oqsoqollarini o‘z qoshiga chaqirtirdi .
44020018	Ular uning huzuriga kelganda , dedi : “ Men Asiya viloyatiga oyoq bosgan ilk kundan beri , yoningizda yashagan shuncha vaqt davomida qanday harakat qilganimni o‘zlaringiz bilasizlar .
44020019	Yahudiylarning yovuz niyatlari tufayli boshimdan o‘tgan og‘ir sinovlar ichida kamtarlik va ko‘zimning yoshi bilan Rabbimga xizmat qilib yurdim .
44020020	Foydali bo‘lgan hech bir narsadan sizlarni mahrum qilmayin , deb ko‘chama-ko‘cha , uyma-uy yurib ta’lim berish fursatini bekor o‘tkazmadim .
44020021	Tavba qilib , Xudoga iltijo etinglar va Rabbimiz Iso Masihga imon keltiringlar , deb yahudiylar bilan yunonlarga jiddiy nasihat qilib turdim .
44020022	Mana endi Muqaddas Ruhning bandi bo‘lib , Quddusga boryapman . U yerda men bilan nima yuz berishini bilmayman .
44020023	Faqat shuni bilamanki , shaharma-shahar yurgan sari zanjiru kishanlar , qayg‘u-alamlar meni kutadi . Buni Muqaddas Ruh menga ayon qilmoqda .
44020024	Lekin bunga qaramay , o‘z jonimni ham ayamayman — qani endi faoliyatimni tamomlab , Xudoning inoyatidan dalolat beruvchi Xushxabarga guvohlik bermoq uchun Rabbim Isodan olgan topshiriqni quvonch ila bajo keltira olsam .
44020025	Endi yana shuni bilamanki , garchi orangizda Xudo Shohligini e’lon qilib yurgan bo‘lsam-da , hech biringiz mening yuzimni ortiq ko‘ra olmaysizlar .
44020026	Shuning uchun bu kunning o‘zida sizga ta’kidlab aytamanki , men birovning halokatiga javobgar emasman .
44020027	Chunki Xudoning murod-maqsadini sizlarga tamoman bayon etish uchun biron fursatni boy bermadim .
44020028	O‘zingizni va Muqaddas Ruh sizlarni nazoratchi qilib tayinlagan barcha jamoatni ko‘z-quloq bo‘lib ehtiyotlanglar . Sizlar cho‘ponlik qilayotgan ushbu suruvni Rabbimiz Iso O‘z qoni evaziga sotib olgan .
44020029	Men ketganimdan keyin , suruvni ayamaydigan yirtqich bo‘rilar orangizga suqilib kirishlarini bilaman .
44020030	Hatto o‘z oralaringizdan chiqqan odamlar ham teskari so‘zlari bilan Iso shogirdlarini yo‘ldan ozdirib , orqalaridan ergashtiradilar .
44020031	Shuning uchun hushyor bo‘lib turinglar . Men sizga qay tariqa uch yil kechayu kunduz , ko‘zlarimning yoshi bilan har biringizga hormay-tolmay pandu nasihat berib yurganimni xotirlanglar .
44020032	Endi birodarlarim , sizlarni Xudoning panohiga va Uning inoyatli kalomiga topshiraman . Bu kalom sizlarni mustahkamlashga va Xudoning butun azizlari bilan sizlarga ham nasib etgan meros ulushiga sazovor qilishga qodirdir .
44020033	Men hech kimning simu zariga yoxud kiyimiga ko‘z tikkanim yo‘q .
44020034	O‘zimning , shuningdek , yo‘ldoshlarimning ehtiyojlarini qondirishda shu qo‘llarim xizmat etganini o‘zlaringiz yaxshi bilasizlar .
44020035	Shunday mehnat qilib , ojizlarga yordam berishda men sizlarga namuna bo‘lib qoldim . Shu bilan birga , “ Olishdan ko‘ra berishning baxtiyorligi katta ” , — degan Rabbimiz Isoning so‘zlarini ham eslab turinglar ” .
44020036	Bu so‘zlarni aytib bo‘lib , Pavlus tiz cho‘kdi-da , hamma bilan birga ibodat qildi .
44020037	So‘ng hammalari zor yig‘lab , Pavlusning bo‘yniga tashlanib , uni o‘pishardi .
44020038	Pavlusning : “ Ortiq yuzimni ko‘rolmaysizlar ” , — degan so‘zi esa ularni ayniqsa g‘amgin qilgan edi . Nihoyat , uni kemagacha kuzatib borishdi .
44021001	Ulardan ayrilib , kemada suzib to‘g‘ri Kos oroliga keldik . Ertasi kuni Rodos oroliga tushib , u yerdan esa Patara shahriga suzib bordik .
44021002	U joydan Finikiyaga ketadigan bir kemani topib , suzib ketdik .
44021003	Kipr ko‘ringanda , orolning janubiy yonidan o‘tib , Suriyaga qarab yo‘l oldik . Tir shahrida kemadan yuk tushiradigan bo‘lishgani uchun , u yerda quruqlikka chiqdik .
44021004	Iso shogirdlarini axtarib topib , ularning yonida yetti kun qoldik . Ular Muqaddas Ruh ilhomi bilan Pavlusga : Quddusga borma , deyishardi .
44021005	Bir necha kun o‘tgandan keyin yo‘lga chiqdik . Barcha imonlilar xotin va bola-chaqalari bilan birga bizni shaharning tashqarisigacha kuzatib borishdi . Sohilda tiz cho‘kib , ibodat qildik .
44021006	Biz bir-birimiz bilan xayrlashib bo‘lib , kemaga tushdik , ular esa uylariga qaytib ketishdi .
44021007	Tir shahridan suzib ketdik va Ptolemay shahriga yetib borib , dengizdagi sayohatimizni tugatdik . U yerdagi imonli birodarlarimizni qutlab , ular bilan bir kun birga bo‘ldik .
44021008	Ertasi kuni Pavlusga ergashayotgan bizlar yo‘lga tushib , Kesariyaga keldik . Yetti vazifadorning biri bo‘lgan Injil voizi Filipning uyiga kirib , unikida qoldik .
44021009	Uning bashorat qiladigan to‘rt nafar bokira qizi bor edi .
44021010	U yerda bir qancha kun turganimizdan keyin , Yahudiyadan Agav ismli bir payg‘ambar tushib keldi .
44021011	U oldimizga kirishi bilanoq Pavlusning kamarini oldi-da , o‘zining qo‘l-oyoqlarini bog‘lab dedi : “ Muqaddas Ruh bunday demoqda : Quddusdagi yahudiylar bu kamarning egasini shunaqasiga bog‘lab , majusiylarning qo‘liga topshiradilar ” .
44021012	Bu gaplarni eshitgach , biz va u yerdagilar ham Quddusga bormasligi uchun Pavlusga yolvordik .
44021013	Lekin Pavlus javob berib : “ Nima qilyapsizlar ? Nega yig‘lab , dilimga ozor beryapsizlar ? Men Quddusga borib asir bo‘lishgina emas , Rabbim Iso uchun hatto o‘lishga ham tayyorman ” .
44021014	Pavlusni ko‘ndira olmaganimizni ko‘rib : “ Rabbimiz aytganday bo‘lsin ! ” — deb jim qoldik .
44021015	Ana shu kunlardan keyin anjomlarimizni yig‘ishtirib , Quddusga bordik .
44021016	Kesariyadan ba’zi bir Iso shogirdlari bizga yo‘ldosh bo‘lishdi . Ular bizlarni yashab turish uchun Isoning eski shogirdlaridan bo‘lgan kiprlik Minasonning uyiga boshlab kelishdi .
44021017	Quddusga kelganimizda , imonli birodarlarimiz bizni ochiq chehra bilan qabul qilishdi .
44021018	Ertasi kuni Pavlus bilan birga Yoqubni ko‘rgani bordik . Butun oqsoqollar jamoati ham hozir bo‘ldi .
44021019	Ulardan hol-ahvol so‘ragandan keyin , Pavlus o‘z xizmati tufayli Xudoning majusiylar orasida qilgan ishlarini birma-bir tushuntira boshladi .
44021020	Bularni eshitishgach , Xudoga hamdu sano aytib , Pavlusga : “ Ey birodarimiz , — deyishdi . — Yahudiylar orasida imon keltirgan necha ming odam borligini ko‘ryapsan . Ularning hammasi Musoning Qonuni uchun fidoyidirlar .
44021021	Faqat ular eshitgan gap-so‘zlariga ko‘ra , sen majusiylar orasida yashayotgan yahudiylarga : o‘g‘illaringizni sunnat qilmang , urf-odatga amal qilmanglar , Musoning Qonunidan chiqinglar , deb ta’lim berib yurayotgan emishsan .
44021022	Shunday qilib , nima qildik ? Sening kelganingni eshitib , xaloyiq albatta to‘polon qiladi .
44021023	Shuning uchun , senga nima desak , bunday qil : bizda nazr atagan to‘rt kishi bor .
44021024	Ularni yoningga olib , birga tahorat qil , sochlarini oldirishlari uchun qurbonlik xarajatini o‘z zimmangga ol . Unda sening to‘g‘ringda eshitganlari nohaq ekanini , aksincha , Musoning Qonuniga rioya qilib yurganingni hamma bilib oladi .
44021025	Majusiylardan imon keltirganlarga kelsak , biz kerak bo‘lmagan qonun-qoidalarga rioya qilmaslik haqida ularga xat yozib yo‘llaganmiz . Qabul qilgan qarorimiz bo‘yicha , ularga faqatgina butlarga so‘yilgan qurbonlik go‘shti , qon , bo‘g‘ilgan hayvonning go‘shti va zinodan o‘zlarini saqlashni tayinlaganmiz ” .
44021026	Ertasi kuni Pavlus o‘sha odamlarni yoniga olib , ular bilan birga tahorat qildi . So‘ng ma’badga kirib , poklanish kunlari qachon tugashini , har biri uchun qachon qurbonlik keltirilishini ma’lum qildi .
44021027	Yetti kunlik muddat tugayotganda , asiyalik yahudiylar Pavlusni ma’badda ko‘rib qolishdi . Ular butun xalqni alg‘ov-dalg‘ov qilib , Pavlusni ushlab olishdi-da :
44021028	“ Ey Isroil erlari , yordam beringlar ! — deb baqira ketishdi . — Mana hamma yoqda , hamma insonlar orasida xalqimizga , Tavrot va muqaddas joyga qarshi ta’lim berib yurgan odam shuning o‘zi ! Buning ustiga yunonlarni ham ma’badga olib kirib , muqaddas joyni harom qildi-ku ! ”
44021029	Buni aytishlariga sabab , bundan ilgari efeslik Trofimni shaharda Pavlus bilan birga ko‘rishgan bo‘lib , uni ma’badga olib kirgan , deb o‘ylashardi .
44021030	Butun shahar harakatga kelib , xalq jo‘shib ketdi . Pavlusni tutib , ma’baddan tashqariga sudrab borishdi . O‘sha zahotiyoq eshiklar bekitildi .
44021031	Ular Pavlusni o‘ldirishmoqchi edi . Shu payt butun Quddus qo‘zg‘olon ko‘taribdi , degan xabar Rim qo‘shini mingboshisining qulog‘iga yetib bordi .
44021032	U darhol askarlarni va yuzboshilarni olib , ularning ustiga hujum boshladi . Olomon mingboshi bilan askarlarni ko‘rgach , Pavlusni urishdan to‘xtadi .
44021033	Mingboshi darrov yaqinlashdi-da , Pavlusni tutib , ikkita zanjir bilan kishanlab qo‘yishni buyurdi . — Bu kim va nima qilibdi ? — deb so‘radi .
44021034	Olomon orasida biri bu deb qichqirsa , boshqasi u deb baqirardi . Olag‘ovur bo‘lganidan mingboshi haqiqatni bilolmay , Pavlusni qal’aga olib borishni buyurdi .
44021035	Pavlus zinapoyaga yetganda , olomonning zo‘r siquvi tufayli askarlar uni ko‘tarib borishdi .
44021036	Chunki xaloyiqning ko‘pchiligi uning orqasidan ergashib borib : “ Unga o‘lim ! ” — deb baqirardi .
44021037	Qal’aga kirayotganda , Pavlus mingboshiga : — Senga bir narsa aytishim mumkinmi ? — dedi . Mingboshi : — Sen yunon tilini bilasanmi ?
44021038	Bir necha kun ilgari g‘alayon ko‘tarib , to‘rt ming xunrezni sahroga olib chiqqan misrlik sen emasmi ? — dedi .
44021039	Pavlus bunga javoban : — Men Kilikiyaning unchalik ahamiyatsiz bo‘lmagan Tars shahrida tug‘ilgan bir yahudiyman . Sendan iltimos qilaman , xalqqa gapirish uchun menga ijozat bergin , — dedi .
44021040	Mingboshi ijozat bergandan keyin , Pavlus zinapoyada turib , qo‘li bilan xalqqa ishora qildi . Chuqur sukunat cho‘kkanda , yahudiy tilida so‘zlay boshladi .
44022001	“ Ey erlar , ey birodarlar va otalar ! Endi huzuringizda meni oqlovchi so‘zlarimni tinglanglar ! ” — dedi .
44022002	Pavlusning ularga yahudiy tilida gapirayotganini eshitgach , ular yanada jim bo‘ldilar . Pavlus so‘zida davom etdi :
44022003	“ Men yahudiyman . Kilikiyaning Tars shahrida tug‘ilgan bo‘lsam-da , ushbu shaharda Gamalielning qaramog‘ida tarbiyalanganman . Bugun bu yerda yig‘ilgan hammalaringiz kabi men ham ota-bobolar Qonuni yo‘rig‘ida jiddiy tarbiyalanib , Xudo uchun fidoyi bo‘lib kelganman .
44022004	Hatto bu Iso yo‘lining izbosarlarini — erkakmi , ayolmi demasdan hammasini bog‘lab zindonlarga topshirar , o‘lasi qilib quvardim .
44022005	Ana , oliy ruhoniy bilan oqsoqollarning hammasi mening guvohlarimdir . Men ulardan Damashqdagi yahudiy birodarlarga yozilgan maktublar olib , u yerda yashagan Iso imonlilarini jazolash uchun Quddusga kishanlab keltirmoq niyatida yo‘lga tushgan edim .
44022006	Tush arafasida men yo‘l bosib , Damashqqa yaqinlashayotganimda , to‘satdan osmondan tushgan kuchli bir nur atrofimni porlatib yubordi .
44022007	Men yerga yiqildim-u , bir ovozning menga : — Shoul , Shoul , nega Meni quvg‘in qilyapsan ? — deganini eshitdim .
44022008	Men : — Yo Rabbiy , Sen kim bo‘lasan ? — deb so‘rasam , U : — Men sen quvg‘in qilayotgan nosiralik Isoman , — deb javob berdi .
44022009	Yo‘ldoshlarim nurni ko‘rib qo‘rqishgan bo‘lsa-da , lekin menga Gapirganning ovozini eshitmadilar .
44022010	Shunda men : — Yo Rabbiy , nima qilishim kerak ? — dedim . Iso menga : — O‘rningdan turib Damashqqa bor , qilishing lozim bo‘lgan hamma narsa o‘sha yerda senga aytiladi , — dedi .
44022011	U nurning yaltirashidan ko‘r bo‘lganim uchun , hamrohlarim qo‘limdan tutgancha , Damashqqa yetaklab borishdi .
44022012	Damashqda yashagan butun yahudiylar orasida yaxshi nom chiqargan , Xudoning Qonuniga amal qilib yurgan Hananiya ismli dindor bir odam bor edi .
44022013	U yonimga kelib turdi-da , menga : — Birodarim Shoul , ko‘zlaring ochilsin ! — dedi . Men esa o‘sha zahoti uni ko‘rdim .
44022014	Hananiya menga : — Otalarimizning Xudosi Uning irodasini bilishing va Solih Kishini ko‘rib , O‘zining ovozini eshitishing uchun seni tanladi .
44022015	Chunki ko‘rgan va eshitganlaring uchun barcha insonlar oldida Uning guvohi bo‘lasan .
44022016	Endi nimani kutib o‘tiribsan ? O‘rningdan tur , suvda imon keltir va Isoning ismini chaqirib , gunohlaringdan forig‘ bo‘l ! — dedi .
44022017	Men Quddusga qaytib kelgandan so‘ng , ma’badda ibodat qilayotganimda o‘zimni yo‘qotib ,
44022018	Rabbim Isoni ko‘rdim . U menga : — Qani , tezroq Quddusdan chiqib ket , chunki bu yerda Men uchun bergan guvohligingni qabul etmaydilar ! — dedi .
44022019	Men : — Yo Rabbiy ! — dedim . — Senga inonganlarni zindonga tashlab ibodatxonalarda urgan odam men ekanimni ular bilishadi-ku .
44022020	Sening shahiding Stefanning qonini to‘kkanlarida men ham u yerda hozir edim . Hatto uning o‘ldirilishiga rozi bo‘lib , qotillarining kiyimlarini saqlab turardim , — dedim .
44022021	Rabbim Iso esa : — Sen keta qol ! Chunki Men seni olisdagi elu xalqlarning oldiga yuboraman , — dedi ” .
44022022	Bu vaqtgacha Pavlusni tinglab turganlar boyagi so‘zini eshitishlari bilanoq shovqin ko‘tarishdi . “ Bunday odamni yer yuzidan yo‘q qil ! U yashashga munosib emas ! ” — deb baqira ketishdi .
44022023	Ular shunday qichqirishib , ustlaridan kiyimlarini qoqib , havoga tuproq sochib turisharkan ,
44022024	mingboshi Pavlusga qarshi bunday baqirayotganlarining sababini bilmoqchi bo‘lib , uni qal’aga olib borib qamchilashni buyurdi .
44022025	Uni tasma bilan bog‘lashayotgan vaqtda , Pavlus yonida turgan yuzboshiga : — Rim fuqarosini hukm qilmay qamchilash , sizningcha , qonunga mos keladimi ? — deb so‘radi .
44022026	Yuzboshi buni eshitgach , borib mingboshiga xabar berdi : — Qarang , siz nima qilmoqchisiz o‘zi ? Bu odam Rim fuqarosi ekan-ku , — dedi .
44022027	Shunda mingboshi Pavlusning yoniga kelib : — Menga aytgin-chi , sen Rim fuqarosimisan ? — deb so‘radi . — Ha , — dedi Pavlus .
44022028	Mingboshi : — Men bu fuqarolikka ko‘p pul bilan ega bo‘lganman , — dedi . Pavlus : — Men hatto bu fuqarolikda tug‘ilganman , — deb javob berdi .
44022029	Shunda Pavlusni so‘roq qilmoqchi bo‘lganlar darhol undan qo‘l tortishdi . Mingboshi ham uning Rim fuqarosi ekanini bilgach , uni bog‘lab qo‘ygani uchun qo‘rqib ketdi .
44022030	Ertasi kuni mingboshi yahudiylar Pavlusni nimada ayblashlarini aniq bilish maqsadida , uni kishanlardan bo‘shatdi . Yahudiy oliy ruhoniylari va barcha Oliy Kengash a’zolariga yig‘ilishlarini buyurdi . Pavlusni keltirib , ularning qarshisiga qo‘ydi .
44023001	Pavlus Oliy Kengash a’zolariga tikilib qarab : — Ey birodarlar ! Men bu kunga qadar Xudo oldida pok vijdon bilan yashab kelaman , — dedi .
44023002	Buni aytishi bilanoq , oliy ruhoniy Hananiya Pavlusning yonida turganlarga uning og‘ziga urishlarini buyurdi .
44023003	Pavlus unga : — Ey oqlangan devor , Xudo seni uradi ! Sen qonun asosida hukm chiqarish uchun o‘tiribsan , ammo qonunga zid o‘laroq meni urishga amr beryapsan ! — dedi .
44023004	Oldinda turganlar : — Xudoning oliy ruhoniysini haqorat qilyapsanmi ? — dedilar .
44023005	Pavlus dedi : — Birodarlar ! Uning oliy ruhoniy ekanini bilmas edim ; chunki Tavrotda : “ Xalqing orasida boshliq bo‘lganni yomonlama ” , — deb yozilgan .
44023006	Ularning bir qismi sadduqiy va boshqa qismi farziy mazhablaridan bo‘lganini Pavlus bilgach , Kengashga baland ovoz bilan xitob qilib : — Birodarlar ! Men farziyman , ham farziyning o‘g‘liman . Men o‘liklarning tirilishiga qattiq e’tiqod qilganim uchun meni tergayaptilar , — dedi .
44023007	U buni aytgan mahalda farziylar bilan sadduqiylar orasida janjal chiqib , majlis ikkiga bo‘linib ketdi .
44023008	Chunki sadduqiylar qiyomatni ham , farishtani ham , ruhni ham yo‘q , deydilar . Farziylar esa bularning hammasini tan oladilar .
44023009	Shunday qilib , katta shovqin bo‘ldi . Farziylar mazhabining ulamolaridan ba’zilari so‘zga chiqib , qat’iy e’tiroz bildirishdi : — Bizlar bu odamda hech bir yomonlik topmayapmiz . Agar biron ruh yoki farishta unga aytgan bo‘lsa nima bo‘pti , biz Xudoga qarshilik ko‘rsatmaylik ! — deyishdi .
44023010	Janjal tobora zo‘rayib borgach , Pavlusni tilka-pora qilmasinlar , deb qo‘rqqan mingboshi pastga tushib , oralaridan uni chiqazib qal’aga olib kirishni askarlarga buyurdi .
44023011	Keyingi kechada Rabbimiz Iso Pavlusga zohir bo‘lib : “ Dadil bo‘l ! Quddusda Menga qanday guvohlik bergan bo‘lsang , Rimda ham shunday guvohlik berishing kerak ” , — dedi .
44023012	Kun yorishgach , ba’zi yahudiylar qasdlanib , Pavlusni o‘ldirmaguncha yeb-ichmaslikka qasam ichdilar .
44023013	Bunday ahdlashganlarning soni qirq kishidan ziyod edi .
44023014	Ular oliy ruhoniylar bilan oqsoqollarning huzuriga kelib : “ Pavlusni o‘ldirmagunimizcha hech narsa yemaslikka og‘ir qasam ichdik , — dedilar .
44023015	— Endi sizlar Oliy Kengash a’zolari bilan birga mingboshining huzuriga boringlar va go‘yo Pavlus masalasini yana aniqroq tekshirmoqchimiz , deb uni ertaga oldingizga chiqarishini iltimos qilinglar . Bizlar esa u yetib kelmasidan avvalroq uni o‘ldirishga hozirlik ko‘rib turamiz ” .
44023016	Pavlus singlisining o‘g‘li , ya’ni jiyani ana shu qasd haqida eshitib qolib , qal’aga kirdi-da , unga buni ma’lum qildi .
44023017	Pavlus yuzboshilardan birini chaqirib : — Bu yigitni mingboshining huzuriga olib borgin , unga aytadigan bir gapi bor , — dedi .
44023018	U yigitni oldi va mingboshining qoshiga keltirib : — Mahbus Pavlus meni yoniga chaqirib , bu yigitni sizning oldingizga boshlab kelishimni iltimos qildi , sizga aytadigan bir gapi bor ekan , — dedi .
44023019	Mingboshi yigitning qo‘lidan ushlab , uni bir chetga tortdi-da : — Menga aytadigan nima gaping bor ? — deb so‘radi .
44023020	Yigit javob berdi : — Yahudiylar go‘yo Pavlusning ishini yana aniqroq tekshirish uchun uni ertaga Kengash oldiga chiqarishni sizdan iltimos qilishga kelishibdilar .
44023021	Lekin siz ularga quloq solmang . Chunki ularning qirqdan ortig‘i Pavlusni poylab turishibdi ; uni o‘ldirmaguncha yeb-ichmaslik haqida qasam ichishibdi . Mana hozir sizning farmoyishingizni kutib , tayyor bo‘lib turishibdi , — dedi .
44023022	Mingboshi : — Menga bu gaplarni bildirganingni hech kimga aytma ! — deb yigitni qo‘yib yubordi .
44023023	Mingboshi yuzboshilardan ikkitasini chaqirib : — Kun botgandan uch soat keyin Kesariya shahriga borish uchun ikki yuz piyoda askar , yetmish otliq va ikki yuz o‘qchi askar hozirlanglar .
44023024	Pavlusni mindirib , viloyat hokimi Feliksning qoshiga sog‘-salomat yetkazib borish uchun ot-ulov ham beringlar , — deb buyurdi .
44023025	Mingboshi quyidagi mazmunda bir maktub ham yozdi :
44023026	“ Klavdiy Lisiydan muhtaram hokim Feliksga — salom !
44023027	Ushbu odamni yahudiylar tutib o‘ldirmoqchi edilar . Uning Rim fuqarosi ekanini bilib , men askarlar bilan birga yetib kelib , uning boshini qutqardim .
44023028	Keyin nimada aybdor etayotganlarini bilmoqchi bo‘lib , uni yahudiylarning kengashiga olib bordim .
44023029	Natijada o‘zlarining shariatiga doir masalalar bo‘yicha uni gunohkor qilayotganlarini bildim-u , lekin unda o‘limga yoki kishanga loyiq hech qanday ayb topmadim .
44023030	Yahudiylarning bu odamga qarshi uyushtirayotgan suiqasdidan xabardor bo‘lgach , men darhol uni sizning huzuringizga yubordim . Uning ayblovchilariga ham unga qarshi bo‘lgan da’volarini sizning qoshingizda gapirishlarini buyurdim . Salomat bo‘ling ” .
44023031	Shunday qilib , askarlar olgan farmoniga ko‘ra Pavlusni kechasi Antipatrisga boshlab borishdi .
44023032	Ertasiga u bilan birga borish uchun otliqlarni qoldirib , o‘zlari esa qal’aga qaytib ketishdi .
44023033	Otliqlar Kesariyaga yetgach , maktubni viloyat hokimiga berishdi va Pavlusni ham unga topshirishdi .
44023034	Hokim maktubni o‘qigach , Pavlusdan qaysi viloyatdan ekanini so‘radi . Kilikiyadan bo‘lganini bilgach , unga :
44023035	“ Ayblovchilaring kelganidan keyin sening ishingni so‘roqlayman ” , — dedi-yu , Hirod saroyida qamoqda saqlansin deb amr berdi .
44024001	Oradan besh kun o‘tgandan keyin , oliy ruhoniy Hananiya va ba’zi oqsoqollar Tertull ismli bir huquqshunos bilan Kesariya shahriga kelishib , Pavlusni qoralaydigan arzlarini hokimga bayon etishdi .
44024002	Pavlus chaqirilgach , Tertull ayblashni boshladi :
44024003	“ Ey muhtaram Feliks , xalqimizning obodonchiligiga g‘amxo‘rlik qilar ekansiz , o‘z soyangizda osoyishtalikka erishganimizni har doim va har yerda behad minnatdorchilik ila tan olamiz .
44024004	Sizni ko‘p ovora qilmaslik uchun , o‘zingizga xos bo‘lgan mehribonlik ila bizning muxtasar so‘zimizni eshitishingizni iltimos qilaman .
44024005	Biz bu odamni jamiyatning marazi deb bilamiz . Mana u nasroniylar bid’atining namoyandasi bo‘lib , dunyoning barcha yahudiylarini oyoqlantirmoqda .
44024006	U ma’badimizni ham harom etishga qo‘l ko‘targan vaqtdayoq , biz uni tutib , o‘z qonunimizga ko‘ra sud qilmoqchi bo‘ldik .
44024007	Lekin mingboshi Lisiy kelib , uni zo‘rlik bilan qo‘limizdan tortib olib , sizning qoshingizga yubordi .
44024008	Uni ayblovchi bizning ham sizning huzuringizga kelishimizni buyurdi . Bu kishini so‘roq qilsangiz , biz uni nimalarda ayblashimizni uning o‘zidan bilib olishingiz mumkin ” .
44024009	Hozir bo‘lgan barcha yahudiylar ham aytilganlarning to‘g‘riligini bildirib , Pavlusga qo‘yilgan aybni tasdiqlardilar .
44024010	Hokim Pavlusga gapirishi uchun ishora etgach , u so‘z boshladi : “ Siz ko‘p yillardan beri bu xalqqa haqqoniy qozi bo‘lganingizni bilganim uchun , men o‘z ishimni bemalol himoya qilaman .
44024011	O‘zingiz bilib olishingiz mumkin : mening sig‘inish uchun Quddusga kelganimga o‘n ikki kundan oshgani yo‘q .
44024012	Na ma’badda , na ibodatxonalarda va na Quddus shahrida biron kishi bilan bahs qilganim yoki xalq orasiga g‘ulg‘ula solganimni ular ko‘rishmadi .
44024013	Hozir ham meni ayblashlarida biron bir asos borligini isbot qilisholmaydi .
44024014	Huzuringizda shuni e’tirof etamanki , ular bid’at deb atagan Yo‘lning izbosari o‘laroq , ota-bobolarim sig‘ingan Xudoyi Taoloning haqiqiy bandasiman . Tavrot va Payg‘ambarlar kitobida yozilganlarning hammasiga inonaman .
44024015	Ayblovchilarimning o‘zlari ham tan olganidek , men solih bilan fosiqlarni tiriltiradigan Xudoga qattiq e’tiqod qilaman .
44024016	Shuning uchun ham Xudo bilan insonlar oldida doim vijdonimni sof saqlashga tirishaman .
44024017	Oradan ko‘p yillar o‘tgandan keyin , xalqim sharafiga xayr-sadaqa va qurbonliklar bag‘ishlash uchun Quddusga qaytib bordim .
44024018	Bu vaqtda meni ma’badda tahorat qilayotgan holatda topdilar ; holbuki , u yerda olomon ham , shovqin ham yo‘q edi .
44024019	Faqat asiyalik ba’zi bir yahudiylar bor edi . Aslida o‘sha odamlar bu yerga kelib , biron shikoyatlari bo‘lsa , huzuringizda meni ayblashlari kerak edi .
44024020	Yoki bu yerdagilarning o‘zlari aytishsin , yahudiylarning Oliy Kengashi oldida turganimda menda qanday haqsizlik topishgan ekan ?
44024021	Men ularning orasida turib , baland ovozda : “ O‘liklarning tirilishiga ishonganim uchun bugun oldingizda hukm qilinyapman ” , — deb aytdim . Ehtimol , shu so‘zim uchun aybdor sanalsam kerak ? ”
44024022	Shunda Feliks : “ Mingboshi Lisiy kelganidan keyin ishlaringni sinchiklab tekshiraman ” , — deb muhokamani keyinga qoldirdi . Feliks o‘zi Isoning yo‘li borasida ancha xabardor edi .
44024023	Pavlusni yuzboshiga topshirib : “ Qamab qo‘yilsin , lekin yengillik berilsin , unga xizmat qilmoqchi bo‘lgan do‘stlariga hech qarshilik qilinmasin ” , deb buyurdi .
44024024	Bir necha kundan keyin Feliks yahudiy xotini Drusilla bilan keldi . Pavlusni chaqirtirib , Iso Masihga ishonish to‘g‘risida uni tingladi .
44024025	Pavlus haqiqat , nafsni tiyish va qiyomat-qoyim haqida gapirganda , Feliksning yuragi cho‘chib ketdi . “ Endi borgin , vaqt topganimda seni yana chaqiraman ” , — dedi .
44024026	Ayni zamonda , Pavlus ozod bo‘lishi uchun menga pora beradi degan umidda uni tez-tez suhbatga chaqiradigan bo‘ldi .
44024027	Ikki yildan so‘ng Feliksning o‘rniga Porsiy Fest keldi . Feliks yahudiylarning ko‘nglini olmoqchi bo‘lib , Pavlusni qamoqda qoldirdi .
44025001	Fest viloyatga kelganiga uch kun o‘tgandan keyin , Kesariyadan Quddusga bordi .
44025002	Shunda oliy ruhoniylar bilan yahudiylarning asilzodalari hokimning oldiga kelib , Pavlusdan shikoyat qildilar .
44025003	Muruvvat ko‘rsatib , Pavlusni Quddusga chaqirtirishini o‘tinib so‘radilar ; holbuki , yo‘l-yo‘lakay uni o‘ldirishni qasd qilgan edilar .
44025004	Fest esa Pavlus Kesariyada qamoqda turganini va o‘zi ham yaqinda u yerga qaytib borajagini ularga bildirdi .
44025005	“ Shunday qilib , sizlardan kimning iloji bo‘lsa , men bilan birga borishsin va agar bu odamda biron yomonlik bo‘lsa , uni aybdor qilishsin ” , — dedi u .
44025006	Fest ularning yonida sakkiz yoki o‘n kundan ziyod turmay , Kesariyaga qaytib bordi . Ertasi kuni hukm kursisiga o‘tirib , Pavlusni olib kelishni buyurdi .
44025007	Pavlus o‘rtaga chiqqach , Quddusdan kelgan yahudiylar uni o‘rab olganlaricha , o‘zlari isbot qilolmaydigan ko‘p og‘ir ayblarni unga qo‘ydilar .
44025008	Pavlus esa o‘zining himoya so‘zida : — Men na yahudiylarning Qonuniga , na ma’badga va na Qaysarga qarshi biron bir jinoyat qilganim yo‘q , — dedi .
44025009	Fest yahudiylarning ko‘nglini topmoqchi bo‘lib , Pavlusdan : — Quddusga borib , u yerda mening oldimda bu xususlarda sud bo‘lishni istaysanmi ? — deb so‘radi .
44025010	Pavlus dedi : — Men Qaysarning hukm kursisi oldida turibman , men bu yerda hukm etilishim shart . Men yahudiylarga hech bir haqsizlik qilmaganimni o‘zingiz ham yaxshi bilasiz .
44025011	Agar men o‘limga loyiq biror jinoyatda aybdor bo‘lganimda , unda o‘limdan bosh tortmasdim . Agarda bu kishilar menga qo‘yayotgan ayblar asossiz bo‘lsa , unda meni hech kim ularning qo‘liga topshirolmaydi . Men Qaysarning hukmini talab qilaman .
44025012	Fest maslahatchilari bilan kengashgandan so‘ng , Pavlusga javob berib : — Sen Qaysarning hukmini talab qilding , Qaysarning oldiga borasan , — dedi .
44025013	Bir necha kundan keyin , podshoh Agrippa bilan Vernika Festni tabriklash uchun Kesariyaga keldilar .
44025014	Ular u yerda ancha vaqt turgandan keyin , Fest Pavlusning ishini podshohga taqdim qildi : — Bu yerda Feliks qamoqda qoldirib ketgan bir odam bor .
44025015	Men Quddusda bo‘lganimda , yahudiylarning oliy ruhoniylari va oqsoqollari shikoyat bilan oldimga kelib , uni mahkum etishni talab qilishdi .
44025016	Men ularga javob berib , ayblanuvchi odam ayblovchilari bilan yuzlashtirilmasdan va unga qo‘yilgan ayblardan o‘zini himoya qilish imkoniyatini bermasdan , o‘limga mahkum qilish rimliklarning odati emas , dedim .
44025017	Shuning uchun ular bu yerga kelishganda , sira vaqt yo‘qotmay ertasi kuniyoq men hukm kursisiga o‘tirib , bu odamni olib kelishlarini buyurdim .
44025018	Lekin ayblovchilar uni o‘rab olgach , men taxmin qilgan jinoyatlardan birortasini bo‘yniga qo‘ya olmadilar .
44025019	Faqat o‘z dinlari bilan bog‘liq , Pavlus tirik ekanini da’vo qilayotgan Iso ismli o‘lgan bir shaxs haqida ba’zi bahslari bor edi .
44025020	Men bu masalani hal qilishda qiynalib qoldim-da , Pavlusdan Quddusga borib , bu xususda sud bo‘lishni istar-istamasligini so‘radim .
44025021	Lekin u bu ishni Imperatori a’zamning muhokamasiga qoldirishni talab qilgani sababli , uni imperator huzuriga yuborgunga qadar qamoqda tutib turish haqida buyruq berdim .
44025022	Agrippa Festga : — Bu odamni men ham tinglashni istar edim , — dedi . — Ertaning o‘zidayoq uni tinglaysiz , — dedi unga Fest .
44025023	Ertasi kuni Agrippa bilan Vernika buyuk hashamat bilan kelib , mingboshilar va shaharning atoqli kishilari bilan birga mahkama saroyiga kirdilar . Festning amri bilan Pavlus olib keltirildi .
44025024	Fest so‘z boshladi : “ Podshoh Agrippa va bizlar bilan birgalikda bu yerda hozir bo‘lgan hamma kishilar ! Mana bu odamni ko‘rib turibsizlar . Quddusda va shu yerda ko‘pgina yahudiylar menga murojaat qilib , bu odam boshqa yashamasligi kerak , deya qichqirdilar .
44025025	Mening bo‘lsa , uning o‘limga loyiq biror ish qilmaganiga ishonchim komil . Uning o‘zi Imperatori a’zamning huzurida sudlanishni talab etgani uchun , uni Rimga yuborishga qaror qildim .
44025026	Faqat oliy hokimga uning haqida yozish uchun esa biron qat’iy so‘zim yo‘q . Shuning uchun uni hammangizning , va ayniqsa , podshohim Agrippa , sizning huzuringizga chiqartirdimki , bu ishni ko‘rib chiqqandan keyin yozish uchun biron tayin so‘z topilar , deb .
44025027	Chunki mening fikrimcha , bir mahbusni imperatorga yuborib , unga qarshi qo‘yilgan ayblarni ko‘rsatmaslik mulohazasizlik bo‘lur edi ” .
44026001	Agrippa Pavlusga : “ O‘zingni oqlash uchun gapirishingga ruxsat beriladi ” , — dedi . Shunda Pavlus qo‘lini siltagancha , o‘zini himoya qilib gapira boshladi :
44026002	“ Podshoh Agrippa ! Yahudiylarning menga qo‘yayotgan hamma ayblaridan bugun sizning huzuringizda o‘zimni himoya qilayotganim uchun baxtiyor hisoblayman .
44026003	Ayniqsa siz yahudiylarning barcha odatlarini va mubohasali masalalarini yaxshi bilganingizni ko‘zda tutib , sabr-toqat bilan meni tinglashingizni iltimos qilaman .
44026004	Mening yoshligimdan o‘z mamlakatimda kechirgan hayotim hamda keyinroq Quddus shahrida kechgan umrimni barcha yahudiylar bilishadi .
44026005	Meni azaldan tanishadi va agar xohlasalar , dinimizning eng jiddiy mazhabi bo‘lmish farziychilik ta’limoti bo‘yicha yashab kelganimga guvohlik bera olishadi .
44026006	Endi esa , Xudoning otalarimizga bergan va’dasiga umid qilganim tufayli , men sudda hozirman .
44026007	O‘n ikki qabilamiz kecha-kunduz qunt va g‘ayrat bilan Xudo yo‘lida xizmat qilib , u va’daning ijro bo‘lishini ko‘rish umididadirlar . Men ana xuddi shu umidga erishganim uchun , ey podshohim Agrippa , yahudiylar meni ayblamoqdalar .
44026008	Xudo o‘liklarni tiriltirishini sizlar nima uchun ishonib bo‘lmaydigan bir ish deb hisoblaysizlar ?
44026009	To‘g‘risi , o‘zim ham nosiralik Iso nomiga qarshi ko‘p xilofona amallarni qilish kerak , deb o‘ylar edim .
44026010	Men buni Quddusda qildim ham . Oliy ruhoniylardan ijozat olib , ko‘p azizu muqaddas kishilarni zindonlarga tashlab , ularni o‘ldirayotganlarida men buni yoqlardim .
44026011	Barcha yahudiy ibodatxonalarida ularni ko‘p martalab jazoga tortib , Isoni haqoratlashga majbur qilardim . Ularga nisbatan haddan tashqari darg‘azab bo‘lib , hatto begona shaharlarda ham quvg‘in qilardim .
44026012	Bunga doir yana bir bor oliy ruhoniylarning vakolati va topshirig‘i bilan Damashqqa borayotgan edim .
44026013	Va mana , ey podshohim , kunduz kuni yo‘lda ketayotganimda , quyosh nuridan ham yarqiroq bir nur osmondan porlaganini ko‘rib qoldim . Nur meni va yo‘ldoshlarimni yorqin yog‘duga cho‘mdirdi .
44026014	Biz hammamiz yerga yiqilgandan keyin , menga yahudiy tilida so‘zlayotgan bir ovozni eshitdim : — Shoul , Shoul , nega Meni quvg‘in qilyapsan ? Nishga qarshi tepishing qiyin , — dedi .
44026015	Men : — Yo Rabbiy , Sen kim bo‘lasan ? — deb so‘rasam , U : — Men sen quvg‘in qilayotgan Isoman , — dedi .
44026016	— Qani , qaddingni rostlab oyoqqa bos ! Chunki sen Mening xizmatimda bo‘lasan . Meni qanday ko‘rganing hamda Men qay tariqa senga zohir bo‘lganim haqida guvohlik qilishing uchun seni tayinladim .
44026017	Seni o‘z millating va boshqa xalqlar qo‘lidan xalos qilaman . Majusiylarning ko‘zlarini ochib , ularni zulmatdan nurga va shaytonning hokimiyatidan Xudoga qaytarish uchun seni yuboraman , toki ular Menga imon keltirib , gunohlari kechirilsin va Xudo azizlariga nasib etadigan abadiy merosga noil bo‘lsinlar , — dedi .
44026018	
44026019	Binobarin , ey podshoh Agrippa , men ko‘kdan yuborilgan ushbu vahiyga monelik qilmadim .
44026020	Avval Damashq aholisiga , keyin Quddus va butun Yahudiya yurtidagi , shuningdek , boshqa yerlardagi majusiylarni tavba qildirib , Xudoga iltijo qilish va tavbaga yarasha ishlarni bajarishga undab yurdim .
44026021	Shu ish uchun yahudiylar meni ma’badda tutib o‘ldirishga qasd qildilar .
44026022	Lekin men Xudodan olgan yordamim bilan shu kunga qadar kattayu kichikka guvohlik berib kelaman . Muso va barcha payg‘ambarlarning karomat qilib aytganlaridan boshqa hech nimani gapirmayapman ,
44026023	chunonchi : Masih O‘z millatiga ham , boshqa millatlarga ham ilohiy nur haqida xabar qilish uchun azob chekib o‘lishi hamda o‘liklar ichidan birinchi bo‘lib tirilishi muqarrar edi ” .
44026024	Pavlus o‘zini shunday himoya qilarkan , Fest baland ovoz bilan so‘zini bo‘ldi-da : — Nodonlik qilyapsan , Pavlus ! Katta olimlik seni aqldan ozishga oboryapti ! — dedi .
44026025	Pavlus esa dedi : — Men nodonlik qilmayapman , muhtaram Fest . Aksincha , haqiqat va farosat yuzasidan fikr yurgizyapman .
44026026	Podshoh bu xususlarda bilimdon bo‘lgani uchun u bilan bemalol so‘zlashmoqdaman . Bu voqealardan hech biri uning nazaridan qochmagan bo‘lsa kerak , deb o‘ylayman . Chunki bular bir chekkada qilingan ish emas .
44026027	Podshoh Agrippa , payg‘ambarlarga ishonasizmi ? Bilaman , ishonasiz !
44026028	Agrippa Pavlusga : — Yana birpasda meni ko‘ndirib , Masihiy qilmoqchisan-a ? — dedi .
44026029	— Xoh qisqa , xoh uzoq muddatda bo‘lsin , — dedi Pavlus , — faqat o‘zingizgina emas , balki bugun meni tinglayotganlarning hammasi ham , bu zanjirlardan xoli , men kabi bo‘lishlarini Xudodan so‘rar edim !
44026030	Pavlus shularni aytganidan keyin podshoh , viloyat hokimi , Vernika va ular bilan birga o‘tirganlar o‘rinlaridan turishdi .
44026031	Chetga chiqib , bir-birlari bilan maslahatlashib olishdi . — Bu odam o‘limga yoki hibsga loyiq hech bir ish qilmayapti-ku , — deb aytishar edi .
44026032	Oxirida Agrippa Festga : — Agar bu odam Qaysar hukmini talab qilmaganda , uni ozod etish mumkin edi , — dedi . [ Shunday qilib , hokim uni Qaysar oldiga yuborishga qaror qildi . ]
44027001	Italiyaga suzib borishga qaror qilinganda , Pavlus va boshqa ba’zi mahbuslarni Avgust polkidan Yuliy ismli bir yuzboshiga topshirdilar .
44027002	Biz Asiya sohillari bo‘ylab suzadigan Adramit kemasiga o‘tirib jo‘nadik . Biz bilan birga Salonikadan kelgan makedoniyalik Aristarx ham bor edi .
44027003	Ertasi kuni Sido‘n shahriga kelib to‘xtadik . Yuliy Pavlusga insoniy muomala qilib , do‘stlarining yoniga borib tirikchilik ehtiyojlarini qondirishiga ruxsat berdi .
44027004	U yerdan yana jo‘nab , shamol ro‘paradan esgani uchun Kipr orolini panalab suzib o‘tdik .
44027005	Kilikiya va Pamfiliya qarshisidagi dengizdan o‘tib , Likiyadagi Mira shahriga keldik .
44027006	Yuzboshi u yerda Italiyaga ketadigan Iskandariya kemasini topib , bizni unga o‘tqizdi .
44027007	Ancha kun juda qiynalib suzib , Knidos shahrining qirg‘og‘iga zo‘rg‘a yetib bordik . Shamol qirg‘oqqa yaqinlashishimizga imkon bermadi . Shunda Salmon burnini aylanib , Krit orolini panalab suzib o‘tdik .
44027008	Krit qirg‘og‘i bo‘ylab mashaqqat ila suzib , Go‘zal Bandargohlar degan joyga keldik . Laseya shahri bu yerga yaqindir .
44027009	Endi oradan ko‘p vaqt o‘tib , hatto Ro‘za kuni ham kechgan , suzib borish esa yanada xavfli bo‘lib qolgan edi . Shuning uchun Pavlus yo‘ldoshlariga maslahat berib :
44027010	“ Erlar , ko‘ryapmanki , suzishni davom ettirish yuk va kema uchungina emas , o‘z jonimiz uchun ham xavf-xatarli bo‘ladi ” , — dedi .
44027011	Lekin yuzboshi Pavlusning so‘zlaridan ko‘ra , kema haydovchisiga va darg‘aga ko‘proq ishonar edi .
44027012	Pristan qishni o‘tkazishga moslashtirilmagani uchun , ko‘pchilik yo‘lovchilar u yerdan jo‘nab ketishga va iloji bo‘lsa , Kritning Finik portiga borib , qishlashga qaror berishdi . Finik janubi-g‘arb va shimoli-g‘arb tomonlardan esadigan shamollardan panada edi .
44027013	Xafif janub shabadasi esa boshlaganda , ular o‘zlarini maqsadimizga erishdik , deb hisoblab , langar ko‘tarib jo‘nadilar va Krit sohili bo‘ylab suzib ketdilar .
44027014	Lekin ko‘p o‘tmay , orol tomonidan “ bodi-shimol ” degan shiddatli bir bo‘ron bostirib keldi .
44027015	To‘fon kemani shunday iskanjaga oldiki , u shamolga qarshi bardosh berolmadi . To‘lqinlarga taslim bo‘lib , suzib borardik .
44027016	Klavda degan kichik bir orol yonidan o‘tayotganimizda , kemaning qayiqchasini zo‘rg‘a ushlab qoldik .
44027017	Qayiqchani ko‘tarib olishgandan keyin , kemani arqonlar bilan o‘rab bog‘ladilar . Sayoz joylarga botib qolishdan qo‘rqib , yelkanni tushirdilar va suzuvchi langar tashlab , shamolga taslim bo‘ldilar .
44027018	To‘fon kuchayaverganidan , ertasi kuni kemadan yukni ota boshlashdi .
44027019	Uchinchi kuni esa o‘z qo‘limiz bilan kema jihozlarini suvga tashlab yubordik .
44027020	Ancha kun quyosh ham , yulduzlar ham ko‘rinmay qoldi . To‘fon shiddatli tus olgan sari , qutulib qolishimizga bo‘lgan har qanday umidni yo‘qotgan edik .
44027021	Kemadagilar ko‘pdan beri ovqat yemaganlari sababli , Pavlus ularning o‘rtasida turib : “ Erlar ! — dedi . — Menga quloq solib Kritdan ketmaganingizda edi , bu zararu zahmatlarga duchor bo‘lmasdinglar .
44027022	Endi esa sizlardan o‘tinib so‘rayman : dadil bo‘linglar . Chunki sizlardan hech bir jon halok bo‘lmaydi , faqat kema nobud bo‘ladi .
44027023	Mana , men Unga mansub bo‘lgan va Unga xizmat qilib yurgan Xudoning farishtasi bu kecha menga zohir bo‘ldi .
44027024	U : “ Qo‘rqma , Pavlus ! — dedi . — Sen Qaysarning oldida turishing kerak . Kema yo‘lovchilariga kelganda , ularning hammasini Xudo senga bag‘ishladi ” , — dedi .
44027025	Shuning uchun , erlar , dadil bo‘linglar ! Chunki Xudo xuddi menga aytganidek qilishiga qattiq ishonaman .
44027026	Har holda bironta orolga tushishimiz kerak ” .
44027027	Adriya dengizida shamolga taslim bo‘lib yurishimizning o‘n to‘rtinchi kechasida , qariyb tunning yarmida dengizchilar qandaydir bir quruqlikka yaqinlashganlarini payqadilar .
44027028	Chuqurlikni o‘lchab , yigirma quloch ekanini bildilar . Keyin biroz masofada yana o‘lchab , o‘n besh quloch ekanini aniqladilar .
44027029	Toshloq joyga urilib qolishdan qo‘rqib , kemaning orqa tarafidan to‘rtta langar tashladilar . Tong otishini intizor bo‘lib kutardilar .
44027030	Shu orada dengizchilar kemadan qochmoq niyatida , go‘yo kemaning tumshug‘idan langar tashlamoqchi bo‘lib , qayiqchani dengizga tushira boshladilar .
44027031	Pavlus esa yuzboshi va askarlarga qarab : — Agar ular kemada qolmasalar , sizlar qutulolmaysizlar , — dedi .
44027032	Shunda askarlar qayiqchaning arqonlarini kesib , qayiqchani suvga tushirib yubordilar .
44027033	Tong otay deganda , Pavlus hammani ovqat yeyishga undab : — Bugun o‘n to‘rtinchi kundirki , hech narsa yemay oziq-ovqatsiz qolib turibsizlar , — dedi .
44027034	— Shuning uchun ovqat yeyishingizni yolvorib so‘rayman ; bu qutulishingiz uchun kerakdir . Sizlardan hech kimning boshidagi biror soch tolasi ham nobud bo‘lmaydi .
44027035	Pavlus bu so‘zlarni aytgandan keyin nonni oldi , hammaning oldida Xudoga shukrona aytib , nonni sindirib yeya boshladi .
44027036	Shu tariqa hamma dadillanib , ovqat yedi .
44027037	Kemada jami bo‘lib ikki yuz yetmish olti jon bor edik .
44027038	Ovqatga to‘yganimizdan keyin bug‘doyni dengizga otib , kemani yengillashtirdilar .
44027039	Kunduz bo‘lgach , ko‘rgan quruqliklarini tanimadilar ; qirg‘og‘i qumloq bo‘lgan bir qo‘ltiqni payqadilar . Iloji bo‘lsa , kema bilan u joyga borib to‘xtashga qaror qildilar .
44027040	Langarlarni uzib tashlab , dengizda qoldirdilar . Ayni zamonda rullarning iplarini yechib , oldingi yelkanni shamolga tomon qaratib , qirg‘oq sari ketdilar .
44027041	Kema qirg‘oqning sayoz yeriga duch kelib , qumga tiqilib qoldi . Kemaning tumshug‘i botgancha qimirlamay qoldi , quyrug‘i esa to‘lqinlarning kuchi bilan parchalana boshladi .
44027042	O‘shanda askarlar , mahbuslardan biron kishi suzib qochib ketmasin , deb ularni o‘ldirishni niyat qildilar .
44027043	Lekin yuzboshi Pavlusni qutqazmoqchi bo‘lib , bu niyatlarini bajarishdan ularni to‘xtatdi . Suzishni bilganlar birinchi bo‘lib o‘zlarini kemadan tashlagancha quruqlikka chiqsinlar ,
44027044	qolganlari esa xoh taxtalarga , xoh kemaning biron siniq bo‘lagiga tutinib , ularning ketidan borsinlar , deya amr berdi . Shu yo‘sinda hamma sog‘-salomat quruqlikka chiqib oldi .
44028001	Xalos bo‘lganimizdan keyin , orolning oti Malta ekanini bildik .
44028002	Yerli aholi bizga odatdan tashqari insoniylik ko‘rsatdi . Yomg‘ir yog‘ib sovuq bo‘lgani uchun , ular o‘t yoqib , hammamizni do‘stona qabul qildilar .
44028003	Shu mahal Pavlus bir dasta o‘tin yig‘ib , olovning ustiga qo‘yayotganda , issiqdan qochayotgan bir zaharli ilon uning qo‘lini chaqib olib , osilib qoldi .
44028004	Pavlusning qo‘liga ilon osilganini yerlilar ko‘rgach , bir-birlariga : “ Bu odam qotil bo‘lsa kerak . Dengizdan xalos bo‘lgan bo‘lsa ham , Haq uni tirik qoldirmayapti-da ! ” — deyishdi .
44028005	Pavlus esa hech qanday zarar ko‘rmasdan , ilonni o‘tga silkitib tashladi .
44028006	Orol aholisi uning shishib ketishini yoki o‘lib qolib , to‘satdan yerga yiqilishini kutardi . Lekin uzoq kutishgandan keyin unga hech qanaqa falokat yuz bermaganini ko‘rishgach , boshqacha fikr qilib : “ U bir xudodir ” , — deb aytishardi .
44028007	U joyning yaqinida orolning boshlig‘i bo‘lgan Publiy ismli bir kishining yer-mulki bor edi . U bizni qabul etib , uch kun mehmondo‘stlik qildi .
44028008	O‘sha paytda Publiyning otasi yurakburug‘dan qiynalib , isitmalab yotar edi . Pavlus uning yoniga kirdi va qo‘llarini uning ustiga qo‘ygancha ibodat qilib , uni sog‘aytirdi .
44028009	Bu hodisadan keyin oroldagi boshqa xastalar ham kelib , shifo topishdi .
44028010	El bizga izzat-ikrom ko‘rsatdi , jo‘nayotganimizda zarur narsalar bilan ta’minladilar .
44028011	Uch oydan keyin Iskandariyadan kelib , o‘sha orolda qishlab qolgan Javzo tug‘li bir kema bilan suzib ketdik .
44028012	Sirakuzaga borib , u yerda uch kun turdik .
44028013	U yerdan suzib ketib , Rigiyaga keldik . Bir kundan keyin esayotgan janub shamolidan foydalanib , ikki kunda Puteolga yetib bordik .
44028014	U yerda ba’zi imonli birodarlarimizni topdik . Yetti kun ularnikida turishimiz uchun ruxsatimizni so‘rab oldilar . Keyin Rimga yetib keldik .
44028015	U yerdagi birodarlar daragimizni eshitib , Appiya forumi va hatto Uch Mehmonxona maydonigacha bizni kutib olgani chiqishgandi . Pavlus ularni ko‘rib , Xudoga shukr qildi va ko‘ngli ko‘tarildi .
44028016	Rimga kirganimizdan keyin yuzboshi mahbuslarni lashkarboshiga topshirdi . Pavlusga esa uni qo‘riqlab turadigan bir askar bilan alohida yashash uchun ruxsat berildi .
44028017	Uch kundan so‘ng Pavlus yahudiylarning atoqli kishilarini bir joyga chorladi . Ular to‘planganda : “ Erlar , birodarlar ! — deb xitob qildi . — Men xalqimizga yoxud ota-bobolarimiz odatlariga qarshi hech narsa qilmagan holda , Quddusda qo‘lga tushib , rimliklarga topshirildim .
44028018	Ular ham meni sud qilib , o‘limga loyiq biron gunohda ayblay olmay ozod qilmoqchi bo‘ldilar .
44028019	Lekin yahudiylar bunga qarshi chiqqach , men Qaysarning hukmini talab etishga majbur bo‘ldim . Men buni xalqimni biron xususida qoralamoq niyatida qilmadim .
44028020	Aslini olganda , men Isroilning umidi uchun bu zanjir bilan bog‘langanman . Ana shu sababdan ham sizlar bilan ko‘rishib gaplashishni istardim ” .
44028021	Ular javob berib : “ Sening haqingda Yahudiyadan hech qanday xat-xabar olganimiz yo‘q , u yerdan kelgan birodarlardan birortasi ham bizga noxush ma’lumot yo axbor bildirgani yo‘q .
44028022	Shunga qaramay , qanday fikr yuritishingni sendan eshitmoqchimiz , chunki bu bid’atga qarshi har yerda bahs bo‘layotgani bizga ma’lumdir ” , — dedilar .
44028023	Pavlus uchun bir kun tayin etib , juda ko‘p kishi u turgan mehmonxonaga keldi . Ertalabdan oqshomgacha Pavlus ularga Xudoning Shohligini bayon etib guvohlik berar , Musoning Qonuniga va Payg‘ambarlar kitobiga binoan Iso to‘g‘risida ishonchli dalillar keltirar edi .
44028024	Uning aytganlariga ba’zilari e’tiqod qo‘yib , ba’zilari esa inonmadilar .
44028025	O‘zaro kelishmovchilik yuzaga kelib , Pavlus ularga bir so‘zni aytgandan so‘ng , ular keta boshladi . Pavlus dedi : “ Muqaddas Ruh Isha’yo payg‘ambar orqali otalarimizga juda to‘g‘ri gapirib ketgan :
44028026	“ Bu xalqqa borib aytgin : Eshitib-eshitib ham anglamaysizlar ; Qarab-qarab ham ko‘rolmaysizlar .
44028027	Chunki bu xalqning dilini yog‘ bosgan , Quloqlari zo‘rg‘a eshitadigan bo‘lgan , Ko‘zlarini esa yumib olganlar . Mabodo ko‘zlari ko‘radigan , quloqlari eshitadigan , Dillari esa fahmlaydigan bo‘lsa-yu , tavba qilsalar , Men ularga shifo bergan bo‘lur edim ” .
44028028	Shuni bilib qo‘yinglar : Xudoning bu najoti endi boshqa xalqlarga yuborilgan ; ular esa eshitadilar ” .
44028029	[ Pavlus bu so‘zlarni aytib bo‘lgandan keyin , yahudiylar o‘zaro ancha tortishib , u yerdan chiqib ketishdi . ]
44028030	Pavlus ijaraga olgan uyida to‘liq ikki yil turdi . Huzuriga kelganlarning hammasini qabul qilar edi .
44028031	Xudoning Shohligi keldi va Iso Masih Rabbimizdir , deya jasorat bilan bemalol va’z aytib , ta’lim berar edi . Omin .
45001001	Xudoning Injil Xushxabarini yetkazmoqqa maxsus saylangan va havoriylikka chorlangan Iso Masihning quli — Pavlusdan salom .
45001002	Xudo qadimdanoq o‘z payg‘ambarlari orqali muqaddas yozuvlarda bashorat qilganidek , ushbu Xushxabar Uning O‘g‘li haqidadir .
45001003	Iso Masih jisman Dovud zurriyoti esa-da ,
45001004	ruhan ilohiylik kasb etadi . U qaytadan tirilib , Xudoning O‘g‘li ekanini qudratli ravishda namoyon qildi .
45001005	Shunday qilib , Rabbimiz Iso Masih nomidan barcha xalqlarni imonga bo‘ysundiraylik , deb Xudo Uning ismi haqi bizga inoyat qildi hamda havoriylikni ato etdi .
45001006	Iso Masih da’vat etgan sizlar ham o‘sha xalqlardansizlar .
45001007	Xudo sevgan va muqaddas bo‘lishga chaqirgan barcha Rimda yashovchilarga Otamiz Xudodan va Rabbimiz Iso Masihdan inoyat va tinchlik bo‘lsin .
45001008	Eng avvalo , imoningiz shuhrati butun dunyoga taralayotganini ko‘rib , Iso Masih sharofati ila barchangiz uchun Xudoyimga shukr aytaman .
45001009	Xudo menga shohiddirki , men Uning O‘g‘lining Xushxabarini targ‘ib etishda sidqidildan xizmat qilibgina qolmasdan , uzluksiz ibodatlarimda sizlarni xotirlaydirman .
45001010	Xudo xohlasa , nihoyat yoningizga borish nasib etsin , deb toat-ibodatdaman .
45001011	Mustahkamlanishingiz uchun sizlarga biron ruhiy in’om baxsh etay , deb sizlarni ko‘rishni ko‘p orzu qilaman .
45001012	Yana to‘g‘risi , ko‘rishganimizda sizning ham , mening ham imonimiz bir ekanidan o‘zaro jasorat topamiz , demoqchiman .
45001013	Ey birodarlar , boshqa xalqlarda bo‘lgani kabi , sizlarda ham men tufayli biror natija bo‘lsin , deb ko‘p daf’a yoningizga kelishni niyat etganim , lekin hozirgacha qarshiliklarga duch kelganimdan bexabar qolishingizni istamayman .
45001014	Men yunonlaru varvarlar , olimlaru johillar oldida qarzdorman .
45001015	Shunday qilib , Rimdagi sizlarga ham qo‘limdan kelganicha , Injil Xushxabarini yetkazishga tayyorman .
45001016	Har holda men Injildan or qilmayman . Avvalo yahudiy , so‘ng turli xalqdan imon keltirgan har bir kishi uchun Injil Xudoning xaloskorlik qudratini yetkazuvchi Xushxabardir .
45001017	Bu Xushxabarning mag‘zi shuki , Xudo O‘zi gunohkorni oqlaydi . Bu oqlash esa faqatgina imon orqali sodir bo‘ladi . Tavrotda yozilganidek : “ Imoni bilan oqlangan kishi hayot bo‘lur ” .
45001018	Nohaqlik qilib haqiqatni oyoq osti qilayotgan barcha betavfiq va fosiq insonlarga ko‘kdan Xudoning g‘azabi to‘kilishga tayyor .
45001019	Xudo haqida nimaiki bilish mumkin bo‘lsa , ularga ravshandir ; Xudoning O‘zi ularga zohir etgan .
45001020	Uning ko‘rinmas xususiyatlari , ya’ni abadiy qudrati va ilohiyoti , O‘z ijod mahsuliyu borliqni yaratganidan anglashiladi va ochiq ko‘rinib turadi . Shunday qilib , ularning uzrlari yo‘q .
45001021	Chunki ular Xudoni idrok etganlari holda , Uni Xudo sifatida ulug‘lamadilar va Unga shukrona aytmadilar . Buning o‘rniga bema’ni xayollarga berilib , ularning befarosat didu diliga zulmat tushdi .
45001022	O‘zlarini aqlli bilib , aqldan noqis bo‘lib qoldilar .
45001023	Mangu barhayot Xudoning ulug‘vor jamolini ular dunyodan o‘tkinchi inson , qush , chorva , sudraluvchi suratidagi butlarga almashtirdilar .
45001024	Shuning uchun Xudo ularni o‘z yuraklaridagi chirkin ehtiroslari og‘ushida qoldirdi . Ular bir-birining badanlarida behayolik qilib , tubanlashib ketdilar .
45001025	Xudoning haqiqatini yolg‘on bilan almashtirib , Xoliq o‘rniga maxluqqa sig‘inib topindilar . Xoliqi olamga esa abadiy shon-sharaflar bo‘lsin ! Omin .
45001026	Shu sababdan Xudo ularni behayo ehtiroslarga topshirdi . Ularning xotinlari tabiiy aloqani g‘ayritabiiy aloqa bilan almashtirdilar .
45001027	Shunga o‘xshab , erkaklar ham ayol bilan tabiiy aloqani tashlab , bir-biriga shahvoniy munosabatni qizitdilar . Erkak bilan erkak sharmandagarchilik qilib , buzuqliklariga yarasha jazoni o‘zlaridan oldilar .
45001028	Xudoni tan olishni lozim ko‘rmaganlari uchun , Xudo ularni buzuq fikrga , lozim bo‘lmagan ishlarni qilishga giriftor qildi .
45001029	Ular har turli haqsizlik , zino , yovuzlik , tamagirlik va gina-kuduratga to‘lib , hasadgo‘ylik , qotillik , janjalkashlik , firibgarlik va badfe’llikka mukkasidan ketgandirlar .
45001030	Ular tili achchiq , tuhmatchi , xudobezor , dilozor , kibrli , mag‘rur , badniyat , ota-onaga itoatsiz ,
45001031	andishasiz , bevafo , iltifotsiz , murosasiz va berahmdirlar .
45001032	Bunday harakat qiluvchilar o‘limga sazovor , degan Xudoning adolatli hukmini ular bilgan holda , nafaqat bu ishlarni o‘zlari qiladilar , balki bu ishlarni qiluvchilarni qo‘llab-quvvatlaydilar .
45002001	Shuning uchun bilki , ey hukm qiluvchi kishi , sen kim bo‘lishingdan qat’i nazar , uzring qabul qilinmaydi . Sen boshqa odamni hukm etish barobarida o‘zingni ham mahkum etasan . Chunki , ey hukmlovchi , o‘zing ham shu ishlarni qilyapsan-ku !
45002002	Bunday ishlar qilib yurganlarni Xudo mahkum qilishda haqli ekanini bilamiz .
45002003	Ayni ishlarni o‘zing qila turib , shunday ishlarni qiluvchilarni hukm etsang , Xudoning hukmidan qochib qutulaman , deb o‘ylaysanmi , ey odam ?
45002004	Yoki Xudoning muruvvati seni tavbaga keltirishini bilmay , Uning iltifoti , muloyimligi va sabrining cheksizligiga beparvo qaraysanmi ?
45002005	Mana , sen sarkash va tavba qilmovchi qalbing tufayli Xudoning odil hukmi amalga oshajak qahr-g‘azab kunigacha o‘zingga-o‘zing g‘azab to‘plab yuribsan-ku .
45002006	Xudo har kimni qilmishiga yarasha taqdirlaydi .
45002007	Yaxshi ishda qunt qilib , ulug‘ qadriyatni va mangulikni izlaganlarga U abadiy hayot ato etadi .
45002008	Ammo xudbinlik qilib , haqiqatga bo‘ysunmay , haqsizlik payidan bo‘lganlarga qahru g‘azabini sochadi .
45002009	Avvalo yahudiy , so‘ng o‘zga xalq kishisi bo‘lib yomonlik qiluvchi har bir bandaning jonini U qiynoq va qayg‘uga soladi .
45002010	Avvalo yahudiy , so‘ng o‘zga xalq kishisi bo‘lib yaxshilik qiluvchi har bir bandaga esa izzat , hurmat va esonlik nasib etadi .
45002011	Zeroki , Xudo yuz-xotir qilib o‘tirmaydi .
45002012	Ilohiy Qonunni bilmay turib gunoh qilganlar Qonundan tashqari halok bo‘ladilar . Ilohiy Qonunni bila turib gunoh qilganlar esa qonuniy ravishda jazolanadilar .
45002013	Chunki Xudo Qonunni eshitganlarni emas , balki bajo keltirganlarni oqlaydi .
45002014	Ilohiy Qonuni yo‘q xalqlar o‘z-o‘zlaridan bu Qonunda buyurilgandek qilganlarida , ular Ilohiy Qonunga ega bo‘lmay turib , o‘zlari uchun o‘zlari qonundirlar .
45002015	Bu bilan ular Ilohiy Qonunning talablari o‘z yuraklarida yozilganini ko‘rsatadilar . Ularning vijdoni hamda biri ikkinchisini goh qoralab , goh oqlovchi fikrlari bunga guvohdir .
45002016	Men targ‘ib etayotgan Injil Xushxabariga ko‘ra , Xudo Iso Masih orqali insonlarning sirli ishlarini muhokama etadigan kunda ana shunday bo‘ladi .
45002017	Mana , sen o‘zingni yahudiy deb , Ilohiy Qonunga suyanib , Xudo bilan maqtanib yuribsan .
45002018	Sen Xudoning xohish-irodasini bilish va yaxshini yomondan farq qilishni Ilohiy Qonundan o‘rganib olibsan .
45002019	Sen Ilohiy Qonundagi ilmu ma’rifat hamda haqiqatning mohiyatiga anglab yetibsan-u , ko‘rlarga yo‘l ko‘rsatuvchi , zulmatda qolganlarga nur , g‘ofillarga murabbiy , g‘o‘r bolalarga esa muallim bo‘lganingga ishonch hosil qilibsan .
45002020	
45002021	Shunday ekan , sen qanday qilib boshqalarga ta’lim bera turib , o‘zingga ta’lim bermaysan ?
45002022	“ O‘g‘rilik qilma ” , deb nasihat qilib , o‘zing o‘g‘rilik qilasanmi ? “ Zino qilma ” , deb turib , o‘zing zino qilasanmi ? “ Butlardan jirkanaman ” , deb , butxonalarni talaysanmi ?
45002023	Ilohiy Qonunni maqtaysan-u , unga amal qilmay Xudoni tahqirlaysanmi ?
45002024	Xuddi Tavrotda yozilgani kabi : “ Sizlar bois majusiylar orasida Xudo ismi mudom kufr qilinadir ” .
45002025	Sunnat masalasiga kelaylik . Agar sen Ilohiy Qonunga rioya qilsang , sunnatning foydasi bor . Lekin Qonunni buzsang , sening sunnating sunnatsizlik kabidir .
45002026	Shuningdek , agar sunnat qilinmaganlar Ilohiy Qonunga amal qilsalar , ularning sunnatsizligi sunnat bo‘lgan kabi qabulga o‘tmaydimi ?
45002027	Odatan sunnat bo‘lmagan holda Ilohiy Qonunga amal qilgan kimdir sunnat hamda Qonun egasi bo‘lgan sen , qonunbuzarni ayblamaydimi ?
45002028	Zotan , zohiran yahudiy asl yahudiy emas va zohiran , jismangina qilingan sunnat asl sunnat emas .
45002029	Faqat botinan yahudiy asl yahudiydir . Shuningdek , asl sunnat — dil sunnatidir . Bu esa Qonun bitigidan qat’i nazar , Xudo Ruhi ta’sirida sodir bo‘ladigan sunnatdir . Bunday sunnatni qabul qilgan kishi odamlarning emas , Xudoning maqtoviga sazovor bo‘ladi .
45003001	Xo‘sh , yahudiylarning qanday ustunligi bor ? Yoki sunnatning nima foydasi bor ?
45003002	Yahudiylar har jihatdan buyuk ustunlikka egadirlar . Bu ustunlik eng avval shundan iboratki , Xudoning vahiylari ularga ishonib topshirilgandir .
45003003	Agar ulardan ba’zilari imonsiz bo‘lib chiqqan bo‘lsa , nima qipti ? Nahotki bu imonsizlik Xudoning ularga sadoqatini bekor qila oladi ?
45003004	Yo‘q , aslo ! Har bir inson yolg‘onchi bo‘lsa ham , Xudo haqdir . Zaburda yozilganidek : “ Sen so‘zingda doim haq bo‘lursan , Seni hukm qilsalar-da , O‘zingni oqlarsan ” .
45003005	Shunday qilib , agar bizning haqsizligimiz Xudoning odilligini yanada ochiqroq ko‘rsatsa , nima ham derdik ? Insoniy fikr yuritib aytayin : bandalari boshiga g‘azab yog‘dirgani uchun Xudoni nohaq deb bo‘ladimi ?
45003006	Aslo ! Aks holda Xudo dunyoni qanday qilib hukm qila oladi ? !
45003007	Yana shunday so‘rash mumkin : agar mening yolg‘onchiligim tufayli Xudoning haqiqati yanada ulug‘roq bo‘lar ekan , mening ustimdan gunohkor deb hukm chiqarilish to‘g‘ri bo‘ladimi ?
45003008	Yaxshilikka aylanib qolar , deb yomonlik qilaveraylik , desakmikin-a ? Chindan ham , u shunday ta’lim beradi , deb ba’zilar bizga tuhmat qilmoqdalar . Bu kishilar odilona jazo oladilar .
45003009	Xo‘sh , shunday qilib , biz , yahudiylarning o‘zga xalqlarga qaraganda ustunligimiz bormi , o‘zi ? Aslo yo‘q ! Chunki ilgari isbot etganimizdek , xoh yahudiy bo‘lsin , xoh yunon bo‘lsin , hamma odamlar ham gunohning hokimiyati ostidadirlar .
45003010	Zaburda yozilishicha : “ Solih kishi yo‘q , Bir kishi ham yo‘qdir .
45003011	Idrokli hech kim yo‘q , Xudoni izlovchi hech kim yo‘qdir .
45003012	Hamma gumroh bo‘ldi , barcha buzildi . Yaxshilik qilguvchi yo‘q , biror kishi ham yo‘q .
45003013	Ularning bo‘g‘zi — ochiq lahaddir , So‘zlarida — tilyog‘lamalik , Tillari ostida — ilon zahari .
45003014	Zardaga , zaqqumga to‘la og‘izlari ,
45003015	Qon to‘kmak-chun chaqqondir oyoqlari .
45003016	Ular qadam bosgan joyga falokat kelur .
45003017	Ular bilmas tinchlik yo‘lini .
45003018	Xudodan qo‘rqish yo‘q ularning ko‘z o‘ngida ” .
45003019	Endi biz bilamizki , Ilohiy Qonun neki buyurgan bo‘lsa , Qonunga qaram bo‘lganlarga buyurgan , toki har bir og‘iz yumilsin va butun dunyo Xudo oldida gunohkor bo‘lsin .
45003020	Zotan Qonun amrlarini bajo qilish bilan hech kimsa Xudo oldida o‘zini oqlay olmaydi . Aksincha , Ilohiy Qonun insonga o‘z gunohkorligini yanada aniqroq ko‘rsatadi .
45003021	Endi esa , Qonunga aloqasiz ravishda Xudo talab qilgan solihlikka erishish yo‘li aniq-ravshan ko‘rinmoqda , bunga Tavrot va payg‘ambarlar ham guvohlik beradilar :
45003022	Xudo talab qilgan solihlik — Iso Masihga ishonishdan iboratdir . Shu imonga ega bo‘lgan hammani Xudo oqlaydi . Chunki odamlar orasida hech bir farq yo‘q .
45003023	Hamma gunoh qilgan va Xudoning ulug‘vorligidan mahrumdir .
45003024	Lekin Xudo inoyati bilan , Iso Masihning qoni evaziga gunohkorlar tekin oqlanadilar .
45003025	Masih biz uchun qonini to‘kkaniga ishongan kishining gunohlari yuvilsin , deb Xudo Masihni qurbonlikka bag‘ishladi va shu yo‘sinda O‘zining adolatli hukmini ochiq namoyon qildi . Xudo sabr qilib , ilgari qilingan gunohlarni jazosiz qoldirgan bo‘lsa-da ,
45003026	hozirga kelib , O‘zining adolatli hukmini amalga oshirdi . Shunday qilib , bir yoqdan Xudo O‘z adolatiga sodiq qolmoqda va ikkinchi yoqdan Isoga ishongan gunohkor oqlanmoqda .
45003027	Endi maqtanishga arzigulik narsamiz qoldimi ? — Bitdi . Qaysi qonunga ko‘ra bitdi ? Tavrot amrlarini bajo keltirishni talab qiluvchi qonunga ko‘rami ? — Yo‘q , imonni talab qiluvchi qonunga ko‘ra .
45003028	Biz qanoat hosil qildikki , Xudo Tavrot amrlarini bajo keltiruvchi emas , balki imon keltiruvchi kishini oqlaydi .
45003029	Yoki nahot Xudo boshqa xalqlarning ham Xudosi bo‘lmay , faqat yahudiylarning Xudosimi ? Albatta , barcha xalqlarning ham Xudosidir .
45003030	Sunnat ahlini imon asosida oqlaydigan Xudo yagona bo‘lib , sunnat ahli bo‘lmaganlarni ham xuddi shu imon orqali oqlaydi .
45003031	Demak , biz bu imon tufayli Ilohiy Qonunni bekor qilyapmizmi ? — Aslo ! Aksincha , Qonunni tasdiqlayapmiz .
45004001	Xo‘sh , bobokalonimiz Ibrohim , deylik , ajdodidan nima orttirdi ?
45004002	Agar Ibrohim savob ishlari tufayli o‘zini oqlaganda edi , maqtanish uchun sabab topar edi . Biroq Xudo oldida maqtanib bo‘lmaydi .
45004003	Mana Tavrotda ne deyilgan : “ Ibrohim Xudoga ishondi va shu tariqa oqlandi ” .
45004004	Mehnatkashga to‘lanadigan maosh iltifot emas , xizmat haqidir .
45004005	Biroq qilgan savobli ishiga suyanmay , balki betavfiqni ham yo‘lga solib oqlovchi Xudoga ishongan kishi o‘z e’tiqodi bilan oqlanadi .
45004006	Mana , Zaburda ham , savob ishlaridan qat’i nazar , Xudo yorlaqagan odamni Dovud baxtiyor deb aytadi :
45004007	“ Qonunsiz ishlari afv etilib , Kimningki gunohi o‘tilsa , Bunday odam baxtiyordir !
45004008	Kimningki Xudovand inobatga olmas aybin , Saodatmand erur shu kishi ! ”
45004009	Bu baxtiyorlikning sunnatga daxli bormi , yo‘qmi ? Boya aytganimizdek , Ibrohimning e’tiqodi uni Xudo oldida oqladi .
45004010	Xo‘sh , Ibrohim qanday holatda oqlandi ? Sunnat bo‘lganidan so‘ngmi , yoki sunnat bo‘lganidan avvalmi ? — Sunnat bo‘lganidan avval .
45004011	Ibrohim hali sunnat bo‘lmasidan , imoni tufayligina Xudo oldida oqlandi . So‘ng imonining muhri o‘laroq sunnat belgisini qabul qildi . Shunday qilib , Ibrohim sunnatsiz holatda imon keltirgan hammaning ham ma’naviy otasidirki , ular ham unga o‘xshab , imon tufayli Xudo oldida oqlanadilar .
45004012	Ayni zamonda , Ibrohim ahli sunnatning ham otasi hisoblanadi , shu shart bilanki , ular sunnat bo‘libgina qolmay , balki Ibrohim sunnat bo‘lmasidanoq tan olgan o‘sha imonning izi bilan yursalar .
45004013	Xudo Ibrohim va uning zurriyotiga yer yuzini egallab olish to‘g‘risida va’da bergan edi . Bu va’da Ibrohimga Tavrotga amal qilgan , deb emas , balki imoni bilan o‘zini oqlagan , deb nasib etdi .
45004014	Agar yer yuzini egallab oluvchilar faqat Ilohiy Qonunga amal qiluvchilar bo‘lganida edi , unda imon behuda , ilohiy va’da esa quruq bo‘lib qolar edi .
45004015	Qonun Xudo g‘azabini qo‘zg‘atadi , xolos . Qonun bo‘lmagan yerda jinoyat ham bo‘lmaydi .
45004016	Shu sababdan ilohiy va’da Xudo inoyatiga bog‘liq bo‘lib , faqat imon bilan amalga oshadi . Bunga esa Ibrohim zurriyotining hammasi doxil , ya’ni Tavrotga ega bo‘libgina qolmasdan , balki Ibrohimning imoniga ham ega bo‘lgan hamma doxildir .
45004017	Xudo Ibrohimga : “ Men seni ko‘pdan-ko‘p xalqlarning otasi qilib tayinladim ” , degan edi . Shunday qilib , o‘liklarni tiriltiruvchi va mavjud bo‘lmagan narsalarni vujudga keltiruvchi Parvardigorga ishonib , Ibrohim hammamizning otamiz bo‘lib qoldi .
45004018	Xudo Ibrohimga yana : “ Sening zurriyoting son-sanoqsiz bo‘ladi ” , degan edi . Ibrohim ko‘p xalqlarning otasi bo‘lishga hech bir umidi qolmaganiga qaramasdan , imoni tufayli umidvor edi .
45004019	U yuz yoshga yaqinlashganda , o‘zining badani majolsizlashganini va Soro bibining pushtdan qolganini bila turib , imonda zaiflashmadi .
45004020	Xudoning va’dasidan esa imonsizlik qilib shubhalanmadi , balki Xudoga hamd-sano aytib , imonida mahkam turdi .
45004021	Xudo bergan va’dasini bajo keltirishga qodir , deb Ibrohim qat’iy ishonar edi .
45004022	Ana shu ishonchi tufayli u Xudo oldida oqlandi .
45004023	Bu so‘z esa faqat Ibrohimgagina xos emas ,
45004024	balki biz uchun ham aytilgan . Xudo Rabbimiz Isoni tiriltirganiga ishonsak , biz ham oqlanamiz .
45004025	Rabbimiz Iso bizning gunohlarimiz uchun o‘limga topshirildi va oqlanishimiz uchun tirilib keldi .
45005001	Rabbimiz Iso Masihga bo‘lgan imonimizni inobatga olib , Xudo bizni oqladi va biz bilan sulh tuzdi .
45005002	Rabbimiz Iso Masih O‘zi Xudoning inoyat eshigini bizga ochib berdi . Biz imonimiz tufayli bu inoyatga erishib , mahkam turamiz va Xudoning ulug‘vorligiga erishmoq umidi bilan faxrlanib yuramiz .
45005003	Buning ustiga , qayg‘ular bilan ham faxrlanmoqdamiz , chunki qayg‘u sabr-qanoatni hosil qilishini bilamiz .
45005004	Sabr-qanoat esa tajribakorlikni , tajribakorlik esa umidni hosil qiladi .
45005005	Umidimiz bo‘lsa , bizni uyatga qoldirmaydi . Chunki bizga berilgan Muqaddas Ruh orqali yuraklarimiz Xudo sevgisiga to‘lib-toshadi .
45005006	Biz hali chorasiz bo‘lganimizda , belgilangan vaqtda Masih betavfiqlar uchun o‘ldi .
45005007	Birovning solih kishi uchun o‘lishi ehtimoldan uzoqdir . Balki himmatli kishi uchun kimdir o‘limga borishga rozi bo‘lar .
45005008	Lekin biz hali gunohga botgan chog‘imizda , Masih biz uchun o‘ldi . Bu Xudoning bizga bo‘lgan muhabbatidan dalolatdir .
45005009	Demak , agar biz endi Masihning to‘kilgan qoni tufayli oqlangan bo‘lsak , Uning soyasida Xudo g‘azabidan qutulishimiz yanada aniqroqdir .
45005010	Biz Xudoning dushmanlari ekanmiz , U O‘z O‘g‘lining o‘limi tufayli bizni O‘zi bilan yarashtirib qo‘ydi . Endi U bilan yarashgan bo‘lsak , Uning O‘g‘li hayotligi tufayli najot topishimiz yanada aniqroqdir .
45005011	Va bu bilan kifoyalanib qolmay , balki bizni Xudo bilan yarashtirib qo‘ygan Rabbimiz Iso Masih sharofati bilan Xudodan shodlanib yuribmiz .
45005012	Bitta odam dastidan dunyoda gunoh paydo bo‘ldi , gunohdan esa o‘lim paydo bo‘ldi va butun insonlarga o‘tdi . Ma’lumki , hamma gunoh qilgan .
45005013	Ilohiy Qonun mavjud bo‘lmasdan burun ham dunyoda gunoh bor edi , lekin Qonun yo‘qligida gunohning hisobi tutilmaydi .
45005014	Shunga qaramay , Odam Atodan Muso payg‘ambarga qadar yashaganlarning hammasi Odam Atoga o‘xshab jinoyat qilmagan bo‘lsalar-da , o‘lim ularning hammasiga ham hokimlik qildi . Odam Ato kelajak Zotning timsoli edi .
45005015	Lekin bular birday emas , Xudoning ehsoni Odam Atoning gunohiga o‘xshamaydi . Garchi bir kishining gunohi tufayli ko‘plab kishilar o‘lgan bo‘lsalar ham , Xudoning inoyati bundan kattaroqdir , chunonchi bitta Odam , ya’ni Iso Masihning inoyati bilan berilgan boy ehson ko‘pdan-ko‘p kishilarga tegdi .
45005016	Xudoning ehsoni bilan Odam Atoning gunohi orasidagi farq shundan iboratki , bir gunohning oqibati o‘limga hukm etish bilan tugasa , ehsonning natijasi esa ko‘p insonning gunohlaridan forig‘ bo‘lishiga olib keladi .
45005017	To‘g‘ri , bir kishining gunohi tufayli , shu yagona odamning dastidan o‘lim hokimlik qila boshladi . Ammo yana to‘g‘risi , yagona bir Odam , ya’ni Iso Masih soyasida odamlar endi Xudoning cheksiz inoyatiga erishib , oqlanadilar va hayotda hukm suradilar .
45005018	Shunga ko‘ra , bitta gunohkorning ishi barcha odamzodni o‘limga mahkum etgan bo‘lsa , endi esa bitta Solihning ishi odamlarni oqlaydi va abadiy hayotga noil etadi .
45005019	Bir odamning itoatsizligi tufayli ko‘p odamlar gunohkor bo‘lgan bo‘lsa , endi esa bir Kishining itoatkorligi tufayli ko‘p odamlar solih deb qabulga o‘tadilar .
45005020	Shu orada Ilohiy Qonun paydo bo‘lgan , natijada jinoyat ko‘paygan edi . Ammo gunoh ko‘paygan sari , Xudo inoyati ham shunchalik orta bordi .
45005021	Xullasi kalom , ilgari gunoh o‘lim sari hoqonlik qilgan bo‘lsa , endi esa Rabbimiz Iso Masih qiyofasidagi Xudo inoyati gunohkorni oqlab , abadiy hayot sari hukm surmoqda .
45006001	Xo‘sh , nima deylik ? Inoyat ko‘paysin , deb gunoh qilishni davom ettiraveraylikmi ?
45006002	Aslo ! Biz gunoh qarshisida o‘lganmiz . Endi gunoh qilib qanday yashayveramiz ?
45006003	Unutmangizki , biz Iso Masihni tan olib suvda imon keltirganimizda , hammamiz ham Uning o‘limini tan olib imon keltirdik .
45006004	Biz suvga cho‘mib , Masih bilan birga o‘ldik va ko‘mildik . Shuningdek , Masih Otasining ulug‘vor qudrati bilan tirilganiga o‘xshab , biz ham yangi hayotda yurishimiz lozim .
45006005	Agar o‘lishda Masihga ergashgan bo‘lsak , albatta , tirilishda ham Unga ergashamiz .
45006006	Gunoh qilishga mubtalo bo‘lgan bu vujudimiz yo‘q qilinsin , deb eski o‘zligimiz Masih bilan birga xochga mixlangan . Buni bilib , biz endi gunohga qul emasmiz .
45006007	Chunki o‘lgan odam gunoh qilishdan ozoddir .
45006008	Agar biz Masih bilan birga o‘lgan bo‘lsak , U bilan yashashimizga ham ishonchimiz komil .
45006009	Masih tirilib boshqa o‘lmasligini , o‘lim esa Unga endi hokim bo‘lolmasligini bilamiz .
45006010	Uning o‘limi gunoh uchun bir bor o‘lim edi . Qolgan hayotini esa U Xudo uchun yashamoqda .
45006011	Shunga o‘xshab , sizlar ham o‘zlaringizni gunoh qarshisida o‘lik , lekin Rabbimiz Iso Masih bilan birlashgan holda Xudo qarshisida tirik hisoblanglar .
45006012	Shunday qilib , endi gunoh sizlarning foniy badanlaringizga hokimlik qilmasin , siz badanlaringiz ixtiyoriga bo‘ysunib ketmanglar .
45006013	A’zoyi badaningizni yomonlik quroli qilib gunohning izmiga topshirmanglar . Aksincha , o‘lib tirilganlar kabi o‘zingizni , ya’ni butun a’zoyi badaningizni solihlik quroli qilib Xudoning izmiga topshiringlar .
45006014	Gunoh sizlarga hukmron bo‘lmasin , chunki sizlar endi Qonun emas , inoyat panohidasizlar .
45006015	Xo‘sh , buyog‘i endi nima bo‘ladi ? Qonun emas , inoyat panohida bo‘lganimiz uchun gunoh qilaveraylikmi ? — Aslo !
45006016	Bilmaysizlarmi ? Siz o‘zlaringizni itoatkor qul qilib kimning izmiga topshirsangizlar , u kishining quli bo‘lasizlar . Siz yo o‘limga olib boruvchi gunohga , yoki solihlikka olib boruvchi itoatkorlikka qul bo‘lasizlar .
45006017	Lekin Xudoga shukurki , ilgari gunohga qul bo‘lganingiz holda , endi o‘zingiz qabul qilgan ta’limotning mohiyatiga sidqidildan berilgansizlar .
45006018	Gunoh qilishdan ozod bo‘lib , solihlikka o‘zingizni qul qilib qo‘ygansizlar .
45006019	Bandaligingiz tufayli insonlarcha fikr yuritib gapiryapman . Siz bir vaqtlar ifloslik va yovuzlik qilish uchun a’zoyi badaningizni qonunsizlikka qul qilib topshirgansizlar . Endi esa a’zoyi badaningizni solihlikka qul qilib topshiringlar va muqaddas yashanglar .
45006020	Gunohning quli ekaningizda , solihlik talablaridan ozod edingizlar .
45006021	Hozir o‘zingiz uyalayotgan qilmishlardan o‘sha vaqtda qanday naf bor edi ? U qilmishlarning oqibati o‘limdir .
45006022	Hozir esa gunoh qilishdan ozod bo‘lib , Xudoning qullari bo‘lgansizlar . Bundan naf — muqaddaslikdir va buning natijasi esa abadiy hayotdir .
45006023	Gunohning evazi — o‘lim , Xudoning in’omi esa Rabbimiz Iso Masih qiyofasidagi abadiy hayotdir .
45007001	Qonunni biluvchilarga so‘zim : ey birodarlar , odam tirik ekan , qonun uning ustidan hokim ekanini nahot bilmasangiz ?
45007002	Masalan , erli xotin eri tirik ekan , qonun bo‘yicha unga bog‘liqdir . Lekin eri o‘lsa , xotin boshi bog‘liqlik qonunidan ozod bo‘ladi .
45007003	Shuning uchun eri tirik xotin boshqa erga tegsa , u zinokor sanaladi . Ammo eri o‘lsa , xotin qonundan ozod bo‘ladi va boshqa erga tegsa ham , zino qilgan hisoblanmaydi .
45007004	Shunga o‘xshab , sizlar ham , ey birodarlarim , Boshqasiga , ya’ni qayta tirilgan Masihga tegib va Masih badanining bir qismi bo‘lib , Ilohiy Qonun oldida o‘lgan hisobidasiz . Bu esa Xudo yo‘lida samarali bo‘lishimiz uchundir .
45007005	Zero biz irsiy tabiatimiz amri bilan yashagan vaqtlar , Ilohiy Qonun oshkor qilgan gunohkor ehtiroslar a’zoyi badanimizda amal qilar va o‘lim uchun zamin hozirlar edi .
45007006	Endi esa ilgari bizni bog‘lab turgan Qonun qarshisida o‘lib , Qonundan ozod bo‘ldik . Shunday qilib , biz eski harfma-harf yo‘l bilan emas , balki yangi Ruh yo‘li bilan yurib , Xudoga xizmat qilmoqdamiz .
45007007	Xo‘sh , nima deylik ? Nahotki Ilohiy Qonun gunohga bois bo‘ldi ? — Aslo ! Ammo agar Qonun vositachi bo‘lmasa edi , men gunohni bilmagan bo‘lar edim . Qonun “ tamagirlik qilma ” deb buyurmaganda edi , men tamagirlikni bilmas edim .
45007008	Shu tariqa gunoh amr orqali bahona topib , mening yuragimda har turli tamagirlikni hosil qildi . Qonun yo‘qligida esa , gunoh kuchsizdir .
45007009	Bir vaqtlar men o‘zim Ilohiy Qonundan tashqarida bo‘lib yashar edim . Ammo ongimda amr tug‘ilgach , gunoh tirildi ,
45007010	men esa o‘ldim . Hayot uchun bo‘lgan amr mening o‘limimga sabab bo‘ldi .
45007011	Chunki gunoh amr orqali bahona topib , meni aldadi , amr orqali meni o‘ldirdi .
45007012	Bundan ko‘rinadiki , Qonun — muqaddasdir , har bir amri ham muqaddas , odil va yaxshidir .
45007013	Shunday ekan , yaxshi bo‘lgan amr menga o‘lim keltiradimi ? — Mutlaqo ! Biroq , gunoh — gunoh deb ochiq bilinishi uchun , yaxshilik orqali menga o‘lim keltirdi , toki gunohning nihoyat darajada gunohligi amr orqali anglashilsin .
45007014	Bizga ma’lumki , Ilohiy Qonun tabarrukdir . Biroq men esa — gunohga qul bo‘lib sotilgan ojiz bandaman .
45007015	Shundan o‘zim qilayotgan ishlarni o‘zim tushunmayman : men nimani xohlasam , uni qilmayman va nimani yomon ko‘rsam , uni qilaman .
45007016	Agar men xohlamagan narsani qilayotgan ekanman , bu bilan Qonunning yaxshi ekanligini ma’qullayotgan bo‘laman .
45007017	Demak , bu ishlarni men o‘zim emas , balki yuragimdagi gunoh qilayotgan bo‘ladi .
45007018	Menda , ya’ni irsiy tabiatimda yaxshi narsa yo‘qligini aniq bilaman . Yaxshilik qilish istagi dilimda bor bo‘lsa-da , uni ro‘yobga chiqarishga kuchim yetmaydi .
45007019	Men istagan yaxshi ishni qilmayapman , aksincha , istamagan yomon ishni qilyapman .
45007020	Agar istamagan ishni qilayotgan ekanman , demak , bu ishni men o‘zim emas , balki ichimda turadigan gunoh qilyapti .
45007021	Men bundan ushbu qoidani chiqaraman : yaxshilik qilmoqchi bo‘lganimda , qalbimda hamisha yomonlik poylab turadi .
45007022	Xudoning Qonunidan ichki borlig‘im zavq oladi-yu ,
45007023	ammo a’zoyi badanimda boshqa bir qonun ish ko‘radi : bu qonun ongim ma’qullagan Xudo Qonuniga qarshi kurashib turadi va a’zoyi badanimda amal qiluvchi gunoh qonuniga meni asir etadi .
45007024	Oh , men sho‘rlik odam ! O‘limga giriftor shu badanimdan meni kim qutqarar ekan ?
45007025	— Xudoga shukr , Rabbimiz Iso Masih soyasida O‘zi qutqaradi ! Xullasi kalom , men ongim bilan Xudo Qonuniga rioya etsam-da , vujudim bilan gunoh qonuniga xizmat qilaman .
45008001	Shunday qilib , Iso Masih ummati bo‘lganlarga qarshi endi hech bir mahkumlik yo‘qdir .
45008002	Iso Masih ummatiga hayot beruvchi Ruhning Qonuni meni gunoh va o‘limni hosil qiluvchi Qonundan ozod qildi .
45008003	Inson tabiati ojizligi tufayli Ilohiy Qonun o‘zi ham ojiz bo‘lib qoldi . Qonun ulgura olmagan ishni esa Xudo qildi : U O‘z O‘g‘lini gunohkor insonga o‘xshatib olamga yubordi va Uni gunoh uchun qurbonlikka bag‘ishladi , shu yo‘sin inson tabiatidagi gunohni mahkum qildi .
45008004	Xudo buni , Ilohiy Qonun talablari tabiat amri bilan emas , Ruh amri bilan yashayotgan bizlarda bajo bo‘lsin , deb qildi .
45008005	Bashariy tabiat amri bilan yashaydiganlar bashariy fikr qiladilar . Ilohiy Ruh amri bilan yashaydiganlar ilohiy fikr qiladilar .
45008006	Bashariy tabiatning murod-maqsadi — o‘limdir . Ilohiy Ruhning murod-maqsadi — hayot va tinchlikdir .
45008007	Bashariy tabiatning murod-maqsadi Xudoga dushmanlikdir ; chunki bunday tabiat Xudoning Qonuniga itoat qilmaydi hamda qila olmaydi .
45008008	O‘z tabiati amri bilan yashaydigan odamlar Xudoga manzur bo‘la olmaydilar .
45008009	Xudo Ruhi sizning ichingizda yashayotgani uchun , sizlar endi tabiatingiz amri bilan emas , balki Ruh amri bilan yashayapsizlar . Kimki Masihning Ruhiga ega bo‘lmasa , u Masihniki emasdir .
45008010	Agar Masih ichingizda ekan , badan gunoh uchun o‘limga mahkum bo‘lsa-da , ruh oqlanganingiz uchun hayotdir .
45008011	Chunki Iso Masihni tiriltirgan Xudoning Ruhi sizning vujudingizda yashayapti . Agar Xudo O‘z Ruhi qudratida Masihni tiriltirgan bo‘lsa , U ichingizdagi o‘sha Ruh orqali sizning foniy badanlaringizni ham tiriltirajak .
45008012	Shunday qilib , ey birodarlar , tabiatimiz amri bilan yashash uchun biz bu tabiat talablari oldida majbur emasmiz .
45008013	Agar o‘z tabiatingizga mahliyo bo‘lib yashasangiz , ruhan o‘lishingiz muqarrar . Lekin agar bashariy tabiatning qilmishlarini Ruh kuchi bilan o‘ldirsangiz , ruhan yashaysizlar .
45008014	Xudo Ruhi bilan boshqariladigan barcha Xudoning farzandidir .
45008015	Chunki sizlar yana qo‘rquvda yashash uchun qullik ruhini olmadingizlar , balki o‘g‘illik Ruhini oldingizlar . Bu Ruhdan ruhlanib , biz Xudoni aziz Ota deb chaqiramiz .
45008016	Xudo Ruhi O‘zi bizning ruhimizga qo‘shilib , Xudo farzandlari ekanligimiz haqida guvohlik berib turadi .
45008017	Agar Xudoning farzandlari bo‘lsak , farzandlarday meros olish huquqiga ham egadirmiz . Xudoning qut-barakalaridan meros ulushi oluvchilar sifatida Masihning vorisdoshlarimiz . Agar biz Masihning azob-uqubatlariga sherik bo‘lsak , albatta , Uning ulug‘ shon-sharafiga ham sherik bo‘lajakmiz .
45008018	O‘ylaymanki , bizga zohir bo‘lajak ulug‘vorlik oldida shu on azob-uqubatlarini aytib o‘tish ham arzimasdir .
45008019	Mana , Xudo O‘z farzandlarini zohir qilishini butun maxluqot mushtoq bo‘lib kutmoqda .
45008020	Chunki maxluqot o‘tkinchilikka mahkum bo‘lgan . Bu esa maxluqotning o‘z ixtiyori bilan emas , balki maxluqotni yaratgan Xudoning ixtiyori bilan bo‘lgan .
45008021	Ayni zamonda maxluqotning o‘zi ham fano qulligidan ozod etilmoq va Xudo farzandlarining ulug‘vor erkinligiga erishmoq umidiga egadir .
45008022	Bilamizki , borliq maxluqot hozirga qadar birgalikda oh-nola qilib , go‘yo tug‘ish azobini chekib yotibdi .
45008023	Va faqat maxluqotgina emas , balki biz o‘zimiz ham ichimizdan oh-nola qilayotibmiz . Biz kelgusi hosilning ilk mahsuliday Xudo Ruhini olgan bo‘lsak ham , o‘g‘il qilib olinishni , vujudimiz qutulishini intizor bo‘lib kutyapmiz .
45008024	Bizning najotimiz umiddadir . Ko‘zga ko‘rinib turgan narsa esa umid emas . Kim ko‘rib turgan narsani umid qilar ekan ?
45008025	Agarda biz ko‘rmaganimizni umid qilayotgan bo‘lsak , buni sabr bilan kutib tursak bo‘ladi .
45008026	Buning ustiga , Ilohiy Ruh bizning zaifligimizga madad berib turadi . Chunki biz qanday ibodat qilmoq kerakligini bilmaymiz . Lekin Ilohiy Ruhning O‘zi ifoda qilib bo‘lmas oh-nolalar bilan biz uchun Xudo oldida shafoat qiladi .
45008027	Yuraklarni sinovchi Xudo esa Ruhning fikri nimada ekanligini biladi . Chunki Ruh Xudoning irodasiga ko‘ra Xudo azizlari uchun shafoat qiladi .
45008028	Biz bilamizki , Xudoni sevganlarga , ya’ni Xudo O‘z murodi bo‘yicha da’vat etganlarga hamma narsa yaxshilik bo‘lib xizmat qiladi .
45008029	Xudo azaldan bilgan kishilarni O‘z O‘g‘lining suratiga aylantirish uchun belgiladi , toki O‘g‘il ko‘p birodarlar orasida To‘ng‘ich bo‘lsin .
45008030	Xudo azaldan belgilagan kishilarni da’vat ham etdi , da’vat etgan kishilarni esa oqladi , oqlagan kishilarni esa ulug‘likka ham sazovor qildi .
45008031	Endi bunga nima deymiz ? Agar Xudo biz tomon bo‘lsa , kim bizga qarshi chiqar ekan ?
45008032	Xudo O‘z O‘g‘lini ayamay , balki hammamiz uchun Uni fido qilgan bo‘lsa , U bilan birga hamma narsani ham bizga bermasmikan ?
45008033	Xudo tanlagan kishilarni kim aybdor qilar ekan ? Xudoning O‘zi ularni oqlagan-ku .
45008034	Bizni kim mahkum qilar ekan ? O‘lgan ham tirilgan Iso Masih Xudoning o‘ng tomonida turib , biz uchun shafoat qilmoqda-ku .
45008035	Xudoning sevgisidan bizni kim judo qilar ekan : qayg‘umi , siqilishmi , quvg‘inmi , ochlikmi , yalang‘ochlikmi , xavf-xatarmi yoki qilichmi ?
45008036	Mana , Zaburda yozilganidek : “ Sen tufayli bizni har kun o‘ldirmoqdalar , Qurbonlik qo‘ylar deb hisoblaydilar ” .
45008037	Ammo bizni Sevganning soyasida bularning hammasi ustidan ulkan g‘alaba qozonamiz .
45008038	Men aminmanki , na o‘lim va na hayot , na farishtalar va na jin-ajinalar , na hozirgi va na kelgusi hodisalar ,
45008039	na balandliklar va na chuqurliklar hamda na yaratilgan boshqa biron mavjudot Rabbimiz Iso Masih shaxsidagi Xudo sevgisidan bizni judo qilishga qodir emas .
45009001	Men , Masih haqi , haqiqatni aytyapman , yolg‘on gapirmayapman ; Muqaddas Ruhdan yorishgan vijdonim ham bundan dalolat bermoqda :
45009002	mening yuragimda buyuk g‘amim , tinmaydigan dardim bor .
45009003	O‘z qarindoshu qondoshlarim bo‘lgan isroilliklar tufayli men hatto Masihdan mardudu mal’un bo‘lmoqchi edim .
45009004	Xudo ularni o‘g‘illikka olgan , O‘zining ulug‘vorligini ularga namoyon qilgan , ular bilan ahd-paymon qilgan , ularga Tavrotni , diniy xizmat ko‘rsatmalarini yo‘llagan hamda tabarruk va’dalarni bergan .
45009005	Ulug‘ ota-bobolarimiz ularning otalari bo‘lgan , Masih ham jisman ulardan kelib chiqqan . U borliq narsa ustidan hukmdor , abadiy hamdu sanolarga sazovor bo‘lgan Xudodir . Omin !
45009006	Xudoning kalomi o‘z kuchini yo‘qotdi , demoqchi emasman . Ammo Isroildan bo‘lganlarning hammasi Xudo xalqi emasdirlar .
45009007	Ibrohim zurriyotidan bo‘lganlarning hammasi Ibrohim bolalari emasdirlar , balki Xudo Ibrohimga aytganidek : “ Sening zurriyoting Is’hoq orqali ko‘payadi ” .
45009008	Demak , Xudoning farzandlari tabiatan tug‘ilgan bolalar emas , faqat ilohiy va’da bo‘yicha tug‘ilganlar haqiqiy zurriyot hisoblanadilar .
45009009	Xudoning Ibrohimga bergan va’dasi ana shunday edi : “ Kelgusi yil shu vaqtda Men kelaman va Soroning bir o‘g‘li bo‘ladi ” .
45009010	Bunga o‘xshab , Rivqo bibi ham egiz o‘g‘illarga homilador bo‘lgan edi . Ular bitta otadan , ya’ni ulug‘ otamiz Is’hoqdan edilar .
45009011	Bu bolalar hanuz tug‘ilmagan va yaxshi yoki yomon biron ish qilmagan vaqtda , Xudo Rivqoga : “ Kattasi kichigiga qul bo‘ladi ” , — degan edi . Demak , Xudo birovni tanlaganda , uni O‘zi bilganidek , savob ishlaridan qat’i nazar yorlaqaydi va da’vat etadi .
45009012	
45009013	Xudo Tavrotda aytganidek : “ Men Yoqubni sevdim , Lekin Esovdan nafratlandim ” .
45009014	Bunga nima deymiz ? Xudo nohaqmi ? — Aslo !
45009015	Mana , Xudo Musoga nima degan : “ Marhamat etganimga marhamat etaman , Rahm aylaganimga rahm aylayman ” .
45009016	Shunday qilib , tanlanish insonning orzu yoki tashabbusiga emas , balki Xudoning marhamatiga bog‘liqdir .
45009017	Tavrotda Xudo Fir’avnga aytganidek : “ Qudratimni sen orqali namoyon qilay , deb Ismim butun yer yuzida ma’lum bo‘lgay , deb Men seni yuksaltirdim ” .
45009018	Demak , Xudo istaganiga marhamat etadi va istaganining diydasini qotiradi .
45009019	Endi mendan so‘raysan : “ Xo‘sh , nima uchun Xudo birovni ayblaydi ? Zotan Uning irodasiga qarshi chiqa oladigan yo‘q-ku ! ”
45009020	— Ey inson , sen kimsanki , Xudoga so‘z qaytarasan ? Haykal haykaltaroshga : “ Meni nima uchun bunday yasading ? ” — deydimi ?
45009021	Kulol xuddi o‘sha gil qorishmasidan bir idishni e’tiborli , boshqa idishni e’tiborsiz ish uchun yasashga haqi yo‘qmi ?
45009022	Agar Xudo g‘azabu qudratini zohir etmoqchi bo‘lib , O‘z g‘azabiga yo‘liqtirib halok qiladigan odamlarga ko‘p sabr bilan chidagan bo‘lsa , nima bo‘pti ?
45009023	Agar Xudo azaldan marhamatiga sazovor bilgan va ulug‘lash uchun belgilagan odamlarga O‘zining cheksiz ulug‘vorligini zohir etmoq maqsadida bunday qilgan bo‘lsa , nima bo‘pti ?
45009024	Nafaqat yahudiylar orasidan , balki boshqa barcha xalqlar orasidan ham Xudo da’vat etgan bu kishilar — mana bizlarmiz .
45009025	Ho‘sheya payg‘ambarning kitobida aytilganidek : “ Men xalqim bo‘lmaganni — Mening xalqim , Sevgilim bo‘lmaganni — sevgilim deyman .
45009026	Siz Mening xalqim emassiz , — deyilgan yerda , Ular barhayot Xudoning o‘g‘illari deyiladi ” .
45009027	Isha’yo payg‘ambar esa Isroil haqida shunday nido etyapti : “ Isroil o‘g‘illarining son-sanog‘i Dengiz qumi qadar bo‘lsa ham , Ortib qolgan qismiyoq najot topur .
45009028	Rabbimiz O‘z ishini yer yuzida Tez va butkul bajarib chiqur ” .
45009029	Isha’yo payg‘ambar yana karomat qilib aytganki : “ Agar Xudovand — Sarvari koinot Bizga zurriyot qoldirmaganida edi , Biz Sado‘m shahriga o‘xshab , G‘amo‘ra singari bo‘lib qolar edik ” .
45009030	Endi bunga nima deymiz ? Bir yoqdan , solihlik payidan bo‘lmagan majusiylarni Xudo O‘zi oqladi , ular Masihga ishonib , solih deb qabulga o‘tdilar .
45009031	Ikkinchi yoqdan , Isroil xalqi o‘zimizni oqlaylik , deb Ilohiy Qonunga qattiq rioya qilishga unnab , Qonunni o‘rinlatmay , aybdor bo‘lib qoldi .
45009032	Nima uchun ? Chunki ular imonga tayangan solihlikni izlamay , balki Qonun amrlarini bajarish bilan savob qozonmoqchi bo‘ldilar va to‘siq toshiga qoqinib , munkib ketdilar .
45009033	Xuddi Tavrotda yozilganidek : “ Mana , Men Sionda bir to‘siq toshini , Odamlar qoqinib ketgusi toshni qo‘yurman . Unga e’tiqod etgan kishi uyatga qolmas ” .
45010001	Ey birodarlar , yuragim orzu-armoni va Xudodan yolvorgan tavalloyim — isroilliklarning qutulishidir .
45010002	Ularning Xudo yo‘lida g‘ayratlari borligiga guvohdirman . Biroq bu g‘ayrat haqiqiy tushunchaga asoslangan emas .
45010003	Xudoning O‘zi odamlarni oqlab solih deyishini ular anglamasdan , o‘z solihliklarini o‘rnatishga intildilar , yakka O‘zi odamlarni oqlab solih degan Xudoga iltijo qilmadilar .
45010004	Masih esa — Qonunning oxiridir . Masihga e’tiqod qilgan har bir gunohkorni Xudo oqlaydi .
45010005	Ilohiy Qonunga rioya qilish bilan o‘zini oqlamoqchi bo‘lganlar haqida Muso payg‘ambar bunday yozgan : “ Qonunni bajo keltirgan odam shu bilan yashayveradi ” .
45010006	Imonga tayangan solihlik esa bunday so‘zlayapti : “ Yuragingda : Osmonga kim chiqadi ? — dema ( go‘yo Masihni yerga tushirish uchun ) .
45010007	Yoki : Yerning qa’riga kim tushadi ? — dema ” ( go‘yo Masihni tiriltirish uchun ) .
45010008	Oyat nima deydi , eshit : “ Kalom senga yaqindir , Sening og‘zingu dilingdadir ” . Mana bu — biz targ‘ib qilib yurgan imon kalomi .
45010009	Agar sen Isoni Rabbim deb , og‘zing bilan ochiq iqror etsang va Xudo Uni tiriltirganiga chin yurakdan inonsang , najot topasan .
45010010	Chunki oqlanish uchun yurak bilan e’tiqod qilmoq , qutulish uchun og‘iz bilan iqror bo‘lmoq lozimdir .
45010011	Tavrotda yozilganiday : “ Unga e’tiqod qilgan hech kimsa uyatga qolmas ” .
45010012	Bu masalada yahudiy bilan g‘ayridin orasida farq yo‘qdir . Xuddi o‘sha Rab — hammaning Rabbidir . Ismini chaqirganlarning hammasi uchun U ehsonga boydir .
45010013	Chunki “ Rabbimiz ismini chaqiradigan har bir kishi najot topur ” .
45010014	Ammo ular inonmasdan turib , Uni qanday chaqiradilar ? U haqda eshitmagan holda , Unga qanday inonadilar ? Targ‘ib qiluvchi bo‘lmasa , qanday eshitadilar ?
45010015	Yuborilmasdan turib , Kalomni qanday targ‘ib qiladilar ? — Tavrotda yozilganidek : “ Naqadar go‘zaldir ezgulik mujdasin , Tinchlik Xushxabarin keltirgan oyoqlar ! ”
45010016	Holbuki , Xushxabar keltiruvchilarga hamma quloq solmadi . Xuddi Isha’yo payg‘ambar aytganidek : “ Yo Rabbiy ! Bizning xabarimizga kim ishondi ? ”
45010017	Shunday qilib , imon — eshitishdan , eshitish esa — Masih kalomini va’z etishdan hosil bo‘ladi .
45010018	Ammo men shunday so‘rayman : Ular eshitmadimi ? — Albatta , eshitdilar , mana Zaburda qanday yozilgan : “ Ularning ohangi butun dunyoga yoyildi , So‘zlari esa yerning to‘rt tarafiga yetib bordi ” .
45010019	Yana so‘rayman : Isroil bilmas edimi ? — Avvalo , Muso payg‘ambar orqali Xudo shunday degan : “ Men sizda xalqim bo‘lmaganlar ustidan rashk uyg‘oturman , Fahmsiz bir qavm ila g‘azabingizni qo‘zg‘aturman ” .
45010020	Isha’yo payg‘ambar esa Xudo kalomini jasurona gapirib degan : “ Meni izlamaganlarga O‘zimni toptirdim , Meni so‘ramaganlarga O‘zimni zohir etdim ” .
45010021	Lekin Isroil haqida Xudo shunday degan : “ Men bo‘ysunmas va qaysar bir xalqqa Kun bo‘yi qo‘llarimni cho‘zib turdim ” .
45011001	Xo‘sh , men so‘rayman : Xudo O‘z xalqini rad etdimi ? — Aslo ! Chunki men o‘zim ham Ibrohim naslidan , Benyamin qabilasidan bir isroillikman .
45011002	Xudo azaldan bilgan O‘z xalqini rad etmadi . Isroilga qarshi Xudoga shikoyat etgan Ilyos payg‘ambar haqidagi oyatda nima yozilganini nahotki sizlar bilmasangiz ?
45011003	“ Yo Rabbiy ! Sening payg‘ambarlaringni o‘ldirdilar , Qurbongohlaringni vayron qildilar . Yolg‘iz men qoldim-u , Mening jonimga ham qasd qilmoqdalar ” , — degan edi Ilyos .
45011004	Xudo unga qanday javob berdi ? — “ Baal oldida tiz cho‘kmagan yetti ming odamni Men O‘zim uchun ajratib oldim ” .
45011005	Xuddi shunday , hozirgi vaqtda ham Xudoning inoyati bilan saylab olingan bir ozchilik bordir .
45011006	Ular Xudo inoyati tufayli saylanganlar , demak , savob ishlari tufayli saylangan emaslar ; aks holda inoyat yana inoyat bo‘lmas edi . [ Agar ular savob ishlari tufayli saylanganda edi , yana Xudo inoyatiga o‘rin qolmas edi va savob yana savob bo‘lmas edi . ]
45011007	Bu nimani bildiradi ? — Isroil izlaganiga erishmadi . Faqat saylanganlar izlaganiga erishdilar , qolganlarning esa diydasi qotib qoldi .
45011008	Xuddi Tavrotda yozilganidek : “ Xudo ularga qattiq uyqu ruhini yubordi . Bugungi kunga qadar ko‘rmaydigan ko‘zlar , Eshitmaydigan quloqlar berdi ” .
45011009	Dovud ham deganki : “ Ularning dasturxoni o‘zlari uchun to‘ru qopqon , Tuzoq hamda jazo yeri bo‘lsin .
45011010	Ko‘zlari qorong‘ilashib , ko‘rmaydigan bo‘lsin , Bellari abadiy bukilib qolsin ” .
45011011	Shuning uchun men so‘rayman : yahudiylar yo‘q bo‘lish uchun qoqindilarmi ? — Aslo ! Ammo ularning rashki qo‘zg‘alsin , deb ularning gunohkorligi tufayli boshqa xalqlarga najot keldi .
45011012	Agar yahudiylarning gunoh qilib , barbod bo‘lganligi barcha dunyo xalqlariga qut-baraka keltirgan bo‘lsa , ularning kamol topishi naqadar ko‘proq qut-baraka keltiradi !
45011013	Endi dunyo xalqlaridan bo‘lgan sizlarga xitob qilaman : men g‘ayriyahudiylarning havoriysi bo‘lib , bu xizmatimni faxrli deb bilaman ,
45011014	agarda men o‘z qon-qardoshlarimning rashkini qo‘zg‘atib , ulardan qandaydir ba’zilarini qutqarib olsam !
45011015	Agar ularning rad qilinishi dunyoning Xudo bilan yarashishiga imkon bergan bo‘lsa , qabul bo‘lishlari o‘limdan hayotga qaytishdan boshqa nima bo‘la oladi ? !
45011016	Agar achitqi muqaddas bo‘lsa , xamir ham muqaddasdir . Agar tomir muqaddas bo‘lsa , novdalar ham muqaddasdir .
45011017	Xo‘sh , endi zaytun daraxtining ba’zi novdalari sindirilgan va sen yovvoyi zaytun butog‘i bo‘la turib , novdalar orasiga payvand bo‘lgansan , daraxtning shirador tomiriga ulangansan .
45011018	Lekin novdalar oldida g‘ururlanib ketma ! G‘ururlansang , bilginki , sen tomirni emas , balki tomir seni ko‘tarib turibdi .
45011019	Ehtimol sen : “ Mening payvand bo‘lishim uchun novdalar sindirildi ” , — dersan .
45011020	To‘g‘ri , Isroil xalqi imonsizligi tufayli sindirildi ; sen esa imoningda mahkam turasan . Shunga qaramay maqtanma , balki qo‘rq .
45011021	Yo‘qsa , Xudo asl novdalarni ayamagani kabi , seni ham ayamasligi mumkin .
45011022	Shuning uchun sen Xudoning mehribonligini ham , qattiqqo‘lligini ham bilib qo‘ygin ! Yiqilganlarga U qattiqqo‘ldir , ammo sen Uning mehribonligiga sodiq qolsang , senga mehribondir . Aks holda sen ham kesib tashlanarsan .
45011023	Yahudiylar imonsizlikda qattiq turib olmasalar , ular yana payvand bo‘ladilar , chunki Xudo ularni yana payvand qilishga ham qodirdir .
45011024	Sen tabiatan yovvoyi zaytun novdasi bo‘la turib kesilding va tabiatga xilof ravishda yaxshi zaytun daraxtiga payvand bo‘lding . Shunday ekan , asl novdalar o‘z daraxtiga yana payvand bo‘lishi naqadar osondir !
45011025	Ey birodarlarim , siz tag‘in o‘zbilarmon bo‘lib qolmanglar , deb bu sirdan xabarsiz qolishingizni istamayman : boshqa xalqlardan najot topadiganlarning soni tamom bo‘lmagunga qadar , Isroil xalqining vaqtincha diydasi qotgan .
45011026	Shunday qilib , butun Isroil qutulajak . Tavrotda yozilganidek : “ Qutqaruvchi Siondan kelajak , Yoqub elidan betavfiqni daf qilajak .
45011027	Men ularni gunohlaridan forig‘ qilganimda , Ular bilan Mening ahdim bu bo‘lajak ” .
45011028	Injil Xushxabarini rad qilganlari sababli , yahudiylar sizlarning manfaatingiz uchun Xudoga dushman bo‘lib qoldilar . Lekin Xudo ularni tanlagani sababli , ota-bobolari xotiri uchun , ularni aziz deb biladi .
45011029	Chunki Xudoning in’omlari va da’vati o‘zgarmasdir .
45011030	Sizlar bir vaqtlar Xudoga itoatsiz bo‘lib , lekin endi yahudiylarning itoatsizligi tufayli marhamatga noil bo‘ldingizlar .
45011031	Shunga o‘xshab , endi yahudiylar ham sizga ko‘rsatilgan marhamat tufayli itoatsiz bo‘ldilar , toki ular ham endi marhamatga noil bo‘lsinlar .
45011032	Chunki Xudo hammaga marhamat ko‘rsata olishi uchun , hammani itoatsizlikka giriftor qildi .
45011033	Oh , Xudoning saxovatu hikmati hamda bilimining chuqurligini qarang ! Uning hukmlariga kimning aqli yetar , yo‘llarini kim tekshirib chiqar ekan ?
45011034	“ Xudoning aqlini kim bilgan ekan ? Uning maslahatchisi kim bo‘lgan ekan ? ”
45011035	“ Kim Xudoga bir narsa bermishki , Xudo unga qaytarib bersin ? ”
45011036	Butun borliq Undan chiqib , U orqali bordir va Unga qaratilgandir . Unga abadiy shon-sharaflar bo‘lsin ! Omin .
45012001	Shunday qilib , ey birodarlarim , Xudoning marhamati haqi sizlarga yolvoraman : Xudoga oqilona xizmat qila olishingiz uchun vujudingizni tirik , muqaddas , Xudoga manzur bo‘ladigan qurbon qilib bag‘ishlanglar .
45012002	Bu dunyoga uyg‘unlashmanglar . Xudoning yaxshi , manzur , komil irodasining nima ekanini fahmlamoq uchun fikringizni yangilash orqali tubdan o‘zgaringlar .
45012003	Menga berilgan inoyatdan foydalanib , sizlarning har biringizga shuni aytyapman : haddingizdan oshib , o‘zingizga bino qo‘ymanglar . Lekin Xudo har bir kishiga qancha imon bergan bo‘lsa , shunga ko‘ra fikr qilib , aqli raso odamlar bo‘linglar .
45012004	Badanimiz bir bo‘lsa-da , uzvlar ko‘p , uzvlarning vazifasi esa bir xil emas .
45012005	Shunga o‘xshab , biz ko‘p kishi bo‘lsak ham , Masih vujudida birlashganmiz va bir badanni tashkil etamiz , har birimiz alohida-alohida bo‘lib , bir-birimiz uchun uzvdirmiz .
45012006	Xudoning inoyat qilgani bo‘yicha , biz Undan har xil in’omlar olganmiz . Birovning in’omi bashoratgo‘ylik bo‘lsa , o‘z ishonch-e’tiqodiga muvofiq bashorat qilsin .
45012007	Agar xizmat in’omi bo‘lsa , xizmat qilsin ; agar muallimlik in’omi bo‘lsa , ta’lim bersin .
45012008	Kim nasihatgo‘y bo‘lsa , pand-nasihat bersin . Kim ehson beruvchi bo‘lsa , chin ko‘ngildan bersin . Kim boshliq bo‘lsa , g‘ayrat bilan boshchilik qilsin . Kim mehribonchilik qilsa , xursandlik bilan qilsin .
45012009	Sevgingiz riyosiz bo‘lsin . Yomonlikdan nafrat qilib , yaxshilikka chirmashib olinglar .
45012010	Bir-biringizni birodarlarcha , samimiy muhabbat bilan sevinglar . Bir-biringizni izzat-hurmat qilishga o‘zishganday harakat qilinglar .
45012011	G‘ayratingizni susaytirmanglar . Otashin ruh bilan Rabbingizga xizmat qilinglar .
45012012	Umidvorlik ila xursand bo‘lib yuringlar . Qayg‘uda sabrli , toat-ibodatda sabotli bo‘linglar .
45012013	Imonlilarning ehtiyojlarini ta’minlashda ishtirok etinglar . Mehmondo‘st bo‘lishga jon kuydiringlar .
45012014	Sizlarni quvg‘in qilayotganlarni duo qilinglar , ha , duo qilinglar , qarg‘amanglar .
45012015	Sevinayotganlar bilan birga sevininglar , yig‘layotganlar bilan birga yig‘langlar .
45012016	O‘zaro hamfikr bo‘linglar . Takabburlik qilmay , muloyim odamlar bilan do‘st bo‘linglar . O‘zbilarmonlik qilmanglar .
45012017	Hech kimga yomonlik evaziga yomonlik qaytarmanglar . Barcha odamlarning ko‘zi oldida yaxshilik qilishga intilinglar .
45012018	Agar iloji bo‘lsa , qo‘lingizdan kelganicha , barcha odamlar bilan tinch-totuv hayot kechiringlar .
45012019	Ey seviklilarim , o‘zingiz uchun qasos olmanglar , balki Xudoning g‘azabiga yo‘l qo‘yinglar . Zero Tavrotda shunday yozilgan : “ Qasos Mening qo‘limda , Sazosini Men beraman , — deydi Xudovand ” .
45012020	Aksincha : “ Agar dushmaning och qolgan bo‘lsa , uni to‘yg‘izgil , Agar chanqagan bo‘lsa , unga suv ichirgil . Mana shunda uning boshiga yonayotgan cho‘g‘lar yiqqanday bo‘lursan ” .
45012021	Yomonlikka mag‘lub bo‘lma , yomonlikni yaxshilik bilan mag‘lub qilgin .
45013001	Har bir odam hukmron hokimiyatga bo‘ysunsin . Chunki Xudo buyurmagan hokimiyat yo‘q , mavjud hokimiyatlarning hammasini ham Xudo tayin etgan .
45013002	Shuning uchun hokimiyatga qarshilik ko‘rsatgan Xudoning amriga qarshi chiqqan bo‘ladi . Qarshilik qiluvchilar esa o‘z-o‘zlarini hukmga duchor qiladilar .
45013003	Yaxshilik qilganlar emas , yomonlik qilganlar boshliqlardan qo‘rqishlari kerak . Hokimiyatdan qo‘rqmaslikni istaysanmi ? Unda yaxshi ish qilib yur , shunda boshliqning maqtoviga sazovor bo‘lasan .
45013004	Chunki boshliq sening manfaating uchun Xudoning xizmatkoridir . Ammo yomon ish qilsang , qo‘rq . Chunki u qilichni behuda ko‘tarib yurmaydi . U yomonlik qilganga g‘azabnok jazo beruvchi sifatida Xudoning xizmatkoridir .
45013005	Shuning uchun faqat g‘azabdan qo‘rqqanlikdangina emas , balki vijdon yuzasidan ham itoat qilmoq lozimdir .
45013006	Soliq to‘lashingizning sababi ham shu . Chunki soliq yig‘ish bilan mashg‘ul bo‘lgan amaldorlar bu ish bilan Xudoga xizmat qiladilar .
45013007	Har bir kishiga o‘z haqini beringlar : soliq yig‘uvchiga — soliq ; boj oluvchiga — boj ; qo‘rquvga loyiq bo‘lganga — qo‘rquv ; hurmatga loyiq bo‘lganga — hurmat .
45013008	Bir-biringizni sevishdan boshqa hech kimdan bir narsa burchli bo‘lmanglar . Chunki o‘zgani sevadigan kishi Ilohiy Qonunni bajo keltirgan bo‘ladi .
45013009	“ Zino qilma ” , “ Qotillik qilma ” , “ O‘g‘rilik qilma ” , [ ” Yolg‘on guvohlik berma ” , ] “ Tamagirlik qilma ” va bunga o‘xshash yana qancha amrlar bor bo‘lsa , hammasi shu so‘zda xulosa qilinadi : “ O‘zgani o‘zing kabi sevgin ” .
45013010	Sevuvchi kishi o‘zgaga yomonlik qilmaydi . Shunday qilib , sevish — butun Ilohiy Qonunni bajo keltirish bilan barobardir .
45013011	Hozirgi vaqt-soatning ahamiyatini bilib , shunday harakat qilinglar . Mana , sizlarning uyqudan uyg‘onish vaqt-soatingiz kelib qoldi ! Biz imon keltirgan vaqtdan ko‘ra , hozirgi vaqtda qutulishimiz yaqinroqdir .
45013012	Kecha o‘tib ketib , kunduz yaqinlashdi . Shuning uchun qorong‘ilik ishlaridan forig‘ bo‘lib , nur aslahalarini kiyib olaylik .
45013013	Aysh-ishrat va ichkilikbozlik bilan emas , shahvatparastlik va fisq-fujur bilan emas , janjalkashlik va hasadgo‘ylik bilan emas , balki kunduzga yarasha , odob bilan kun kechiraylik .
45013014	Rabbimiz Iso Masihni sovutday kiyib olinglar va tabiatingizning gunohli havas-ehtiroslarini qoniqtirishga intilmanglar .
45014001	Imoni zaif odamni , uning fikrlari haqida bahslashmay , qabul qilinglar .
45014002	Kimdir , hamma narsani yeb bo‘ladi , deb ishonadi . Imoni zaif kishi esa faqat sabzavot yeydi .
45014003	Har narsani yeyish mumkin degan kishi yemovchini kamsitmasin , shuningdek , har narsani yemaydigan kishi yeydiganni ayblamasin ; chunki Xudo uni qabul qilgandir .
45014004	Sen kim bo‘libsanki , boshqa kishining malayini tergaysan ? U o‘z xo‘jayini oldida yo turadi , yo yiqiladi . Rabbimiz esa uni turg‘azishga qodir , shuning uchun u turadi .
45014005	Birov bir kunni boshqa kundan yuqoriroq hisoblaydi , boshqa kishi esa hamma kunlar haqida bir xil fikr yurgizadi . Har bir kishi o‘z fikrida mahkam tursin .
45014006	Kunga e’tibor qiluvchi Rabbim deb e’tibor qiladi . [ Shuningdek , kunga e’tibor qilmovchi Rabbim deb e’tibor qilmaydi . ] Har narsani yeguvchi Rabbim deb yeydi . Har narsani yemovchi ham Xudoga shukr qilib , Rabbim deb yemaydi .
45014007	Bizdan hech kim o‘zi uchun yashamaydi va hech kim o‘zi uchun o‘lmaydi ham .
45014008	Agar yashasak , Rabbimiz uchun yashaymiz ; agar o‘lsak , Rabbimiz uchun o‘lamiz . Demak , yashasak ham , o‘lsak ham , Rabbimizga qarashlimiz .
45014009	Masih ham o‘liklarning , ham tiriklarning Rabbi bo‘lish uchun o‘ldi-yu , o‘limdan tirilib keldi .
45014010	Shunday bo‘lsa , sen nima uchun birodaringni hukm qilyapsan ? Nima uchun birodaringni kamsityapsan ? Hammamiz ham Masihning hukm kursisi oldida hozir bo‘lajakmiz-ku .
45014011	Tavrotda yozilishicha : “ Hayotim haqi , — deydi Xudovand , — Har bir kas Mening oldimda tiz cho‘kkusi , Har bir til Xudoligimni tan olg‘usi ” .
45014012	Demak , har birimiz o‘zimiz haqimizda Xudoga hisobot beramiz .
45014013	Shuning uchun bir-birimizni boshqa hukm qilmaylik . Eng yaxshisi , birodaringizning yo‘liga to‘siq qo‘ymaslik , uni vasvasaga solmaslik to‘g‘risida muhokama qilinglar .
45014014	Men shuni bilaman va Rabbim Iso nomidan qat’iy aminmanki , hech bir narsa o‘zi-o‘zicha harom emasdir . Faqat bir narsani harom hisoblagan kishi uchun u narsa haromdir .
45014015	Agar birodaring sen yeyayotgan ovqat tufayli xafa bo‘lsa , demak , sen muhabbat yuzasidan harakat qilmayotgan bo‘lasan . Masih bu odam uchun o‘lgan , uni ovqating bilan halokatga yo‘liqtirma .
45014016	Sizlarning yaxshi deb bilgan narsangiz qoralanmasin .
45014017	Xudoning Shohligi ovqat va ichimlikdan iborat emas , balki Muqaddas Ruh bag‘ishlagan solihlik , tinchlik va sevinchdir .
45014018	Kim Masihga shunday xizmat qilib yursa , u Xudoga maqbul va insonlarning maqtoviga sazovordir .
45014019	Shuning uchun o‘zaro tinch-totuv yashaylik , bir-birimizni ruhan rivojlantirish uchun jon kuydiraylik .
45014020	Ovqat tufayli Xudoning ishini buzma ! Hamma ovqatlar haloldir , lekin biron narsa yeb o‘zgani vasvasaga solgan kishi yomonlik qilgan bo‘ladi .
45014021	Birodaring vasvasaga tushib aynib qolishidan ko‘ra , go‘sht yemaslik , may ichmaslik yoki birodaringni qoqintiradigan biron ish qilmaslik yaxshidir .
45014022	Bu xususda sening e’tiqoding qanday bo‘lsa , Xudo oldida o‘z e’tiqodingni o‘zingga saqlab tur . Tutgan yo‘lida o‘z-o‘zini mahkum qilmaydigan odam baxtiyordir !
45014023	Lekin o‘z yeganidan shubha qilgan kishi mahkumlikka yo‘liqadi , chunki u e’tiqod bo‘yicha yemagan . E’tiqodga asoslanmagan har bir ish esa — gunohdir .
45015001	Biz , imoni kuchlilar , o‘zimizni mamnun qilishni ko‘zlamasdan , kuchsizlarning ojizligiga sabr-bardosh qilishimiz kerak .
45015002	Har birimiz o‘zganing yaxshilik va rivoj topishiga g‘amxo‘rlik qilib , uni mamnun qilishga harakat qilaylik .
45015003	Chunki Masih ham O‘z-o‘zini mamnun qilmadi . Lekin Zaburda U haqda yozilganidek : “ Seni tahqir qiluvchilarning haqorati Mening ustimga tushdi ” .
45015004	Qadimgi oyatlarda nimaiki yozilgan bo‘lsa , bizning ta’lim olishimiz uchun yozilgan . Biz bu oyatlardan sabr va tasalli topib , umidimizda mahkam turishimiz lozim .
45015005	Sabr va tasalli manbayi bo‘lgan Xudoning O‘zi esa , Iso Masih o‘rgatganidek , bir-biringiz bilan hamfikr bo‘lishni sizlarga ato etsin ,
45015006	toki sizlar yakdillik bilan , bir og‘izdan Rabbimiz Iso Masihning Otasi bo‘lgan Xudoni ulug‘langlar .
45015007	Xudoni ulug‘lash uchun Masih sizlarni qabul qilganidek , sizlar ham bir-biringizni qabul qilinglar .
45015008	Mening so‘zimni tinglanglar : Iso Masih ota-bobolarimizga berilgan ilohiy va’dalarni ro‘yobga chiqaray , deb Xudo haqiqatiga sodiq qoldi va sunnat ahli bo‘lgan yahudiylarning xizmatkori bo‘ldi .
45015009	Ayni zamonda U Xudoning marhamati haqi uchun boshqa xalqlarga ham yuborildi , toki ular Xudoni ulug‘lasinlar . Zaburda yozilishicha : “ Xalqlar ichra Senga hamdlar ayturman , Sening ismingni kuylab sano ayturman ” .
45015010	Yana boshqa joyda shunday yozilgan : “ Ey barcha elu xalqlar , Xudoning xalqi bilan birga sevininglar ! ”
45015011	Va yana : “ Ey barcha millatlar , Xudovandga hamd aytinglar ! Ey butun xalqlar , Uni madh etinglar ! ”
45015012	Isha’yo payg‘ambar esa shunday degan : “ Xalqlarga hukmronlik qilish uchun Ishay urug‘idan bir Zot chiqib kelajak . Xalqlar Unga umid bog‘lagaylar ” .
45015013	Umid manbayi bo‘lgan Xudo esa Muqaddas Ruh kuchi ila sizlarni umidga boy qilsin , imoningizga yarasha sizlarni har xil sevinch va tinchlik bilan shod qilsin .
45015014	Ey birodarlarim , sizga kelsak , siz yaxshilikka va har xil bilimga boy hamda bir-biringizga pand-nasihat qilishga qodir ekaningizga o‘zim aminman .
45015015	Birodarlarim , Xudoning menga bergan inoyati tufayli sizlarga eslatib qo‘yish uchun bir qadar botinish bilan yozdim .
45015016	Men Xudo inoyati tufayli Iso Masihning barcha xalqlarga yuborgan elchisi bo‘lib , Xudoning Xushxabarini targ‘ib qilishda muqaddas xizmat ko‘rsatmoqdaman . Bu xalqlar Muqaddas Ruh orqali muqaddaslashtirilib , Xudoga baxshida etilgan va Unga maqbul bo‘lgan bir hadyadir .
45015017	Shunday qilib , Iso Masihga tashakkur , men Xudo yo‘lida qilgan ishlarim bilan maqtansam bo‘ladi .
45015018	Lekin men orqali amal qilgan Masihdan boshqa narsa haqida gapirishga jur’at etmayman . Masihning O‘zi majusiylarni imonga bo‘ysundirish yo‘lida menga yor bo‘lib , so‘zimu ishimga ilhom berib ,
45015019	Muqaddas Ruhni yuborib , men orqali qudratli va ajoyib mo‘jizalar sodir qildi . Shunday qilib , men Quddusdan boshlab , to Illiriya sohillariga qadar Masihning Xushxabarini tamoman yoyib chiqdim .
45015020	Shu bilan birga , men boshqalarning poydevori ustiga bino qurmayin , deb Masihning ismi hali tilga olinmagan yerlarda Xushxabarni targ‘ib qilish uchun jon kuydirdim .
45015021	Tavrotda yozilganidek : “ Undan xabarsiz bo‘lganlar ko‘rgaylar , U haqda eshitmaganlar anglagaylar ” .
45015022	Sizlarning oldingizga kelishim uchun menga to‘sqinlik qilgan ko‘p sabablar bor edi .
45015023	Endi esa bu mamlakatlarda menga boshqa ish qolmagan . Men ko‘p yillardan beri sizlarni ko‘rishni orzu qilganimdan ,
45015024	Ispaniyaga yo‘l olib sizlarning oldingizga bormoqchiman . O‘tib ketayotganimda avval sizlarni ko‘rib , bir oz diydoringizga to‘yganimdan keyin , meni u yerga kuzatib qo‘yasizlar , degan umiddaman .
45015025	Lekin hozircha men Xudo azizlariga yordam bergani Quddusga ketyapman .
45015026	Chunki Makedoniya va Axaya o‘lkalaridagi Masih jamoatlari Quddusdagi kambag‘al imonlilar uchun iona to‘plashni xush ko‘rdilar .
45015027	Ha , xush ko‘rdilar , chunki ular yahudiylardan qarzdordir . Majusiylar endi yahudiylarning ruhiy barakatlariga sherik bo‘lganlaridan keyin , ularga jismonan ham xizmat qilishlari munosibdir .
45015028	Demak , men bu ishni bajarib , to‘plangan mablag‘ni ularga topshirganimdan keyin , sizlarning yeringizdan o‘tib Ispaniyaga jo‘nab ketaman .
45015029	Men sizlar bilan ko‘rishgach , Masih Xushxabarining to‘liq qut-barakasini keltirishni burchim deb bilaman .
45015030	Ey birodarlarim ! Rabbimiz Iso Masih haqi , Xudo Ruhidan ilhom olgan muhabbat haqi sizlarga yolvoraman : men uchun Xudoga ibodat qilinglar , kurashimga qo‘shilinglar ,
45015031	toki Yahudiya o‘lkasidagi imonsizlardan qutulay va Quddusdagi xizmatim u joydagi Xudo azizlariga ma’qul tushsin .
45015032	Xudo xohlasa , men bahuzur sizning oldingizga boray va siznikida shodligu orom topay .
45015033	Tinchlik manbayi bo‘lgan Xudo hammalaringizga yor bo‘lsin . Omin !
45016001	Kenxreya shahridagi imonlilar jamoatida xizmat ko‘rsatayotgan opamiz Fivani sizlarga taqdim etaman .
45016002	Uni Rabbimiz haqi , Xudo azizlariga munosib qabul qilinglar . U nimaga muhtoj bo‘lsa , yordam beringlar . Zero u ko‘p kishilarga va ayniqsa menga ham madadkor bo‘lgan .
45016003	Iso Masih xizmatida bo‘lgan hamkorlarim Priskilla bilan Akilga salom aytinglar .
45016004	Ular mening jonimni asrash uchun o‘zlarini o‘lim xavfiga qo‘ydilar . Ularga yolg‘iz men emas , balki majusiylardan imon keltirganlarning barcha yig‘ilishlari ham tashakkur bildirmoqdalar .
45016005	Ularning uyida yig‘iladigan jamoatga ham salom aytib qo‘yinglar . Asiya o‘lkasida Masih uchun birinchi unib-chiqqan hosilday bo‘lgan sevikli muhibim Yepenetga salom aytinglar .
45016006	Biz uchun ko‘p mehnat qilgan Maryamga salom aytinglar .
45016007	Havoriylar orasida nom chiqargan va mendan oldin Masihga imon keltirgan hamda men bilan birga mahbus bo‘lgan qarindoshim Andronikka , shuningdek , Yuniyga salom aytinglar .
45016008	Rabbimiz yo‘lida borayotgan sevikli o‘rtog‘im Ampliatga salom aytinglar .
45016009	Masih xizmatida hamkorimiz bo‘lgan Urban va sevikli Staxisga salom aytinglar .
45016010	Sinovdan o‘tib , Masihga maqbul bo‘lgan Apellisga salom aytinglar . Aristovul xonadoni ahliga salom aytinglar .
45016011	Qarindoshim Hirodionga salom aytinglar . Narkis xonadoni ahlidan Rabbimizga qarashli bo‘lganlarga salom aytinglar .
45016012	Rabbimiz xizmatida zahmat chekkan Trifen bilan Trifosga salom aytinglar . Rabbimiz xizmatida ko‘p zahmat chekkan sevikli singlim Persisga salom aytinglar .
45016013	Rabbimizning mumtoz xizmatkori bo‘lgan Rufusga va meni o‘z o‘g‘li kabi asragan onasiga salom aytinglar .
45016014	Asinkrit , Flegon , Hermes , Patrovas , Hermas va ular bilan birga bo‘lgan birodarlarga salom aytinglar .
45016015	Filolog bilan Yuliyaga , Nirey va uning singlisiga , Olimpas hamda ular bilan bo‘lgan butun azizlarga salom aytinglar .
45016016	Muqaddas o‘pich bilan salomlashinglar . Barcha Masih jamoatlari sizlarga salom yo‘llayaptilar .
45016017	Ey birodarlarim , sizlarni o‘rgangan ta’limotingizdan aynitib , nifoq va g‘ulg‘ulaga sabab bo‘ladigan kishilardan ehtiyot bo‘lishingizni o‘tinib so‘rayman ; ulardan o‘zingizni chetga olinglar .
45016018	Chunki bunday odamlar Rabbimiz Iso Masihga emas , balki o‘z qorinlariga xizmat qiladilar . Sofdil odamlarning ko‘nglini shirin so‘zlar va tilyog‘lamalik bilan ovlaydilar .
45016019	Sizlarning mo‘minligingiz hammaga ma’lum bo‘lib qoldi . Men o‘zim ham sizlardan xursandman-u , lekin sizlar yaxshilikda dono , yomonlikdan xoli bo‘lishingizni istayman .
45016020	Tinchlik manbayi bo‘lgan Xudoning O‘zi tez orada shaytonni oyoqlaringiz ostida ezib tashlaydi . Rabbimiz Iso Masihning inoyati sizlarga yor bo‘lsin .
45016021	Mening hamkorim Timo‘tiy hamda qarindoshlarim Lutsiy , Yason va Sosipatr sizlarga salom yo‘llayaptilar .
45016022	Bu maktubni yozayotgan men — Tertiy ham sizlarga Rabbimdan salomatlik tilayman .
45016023	Mening va butun imonlilar jamoatining mehmonnavozi bo‘lgan Gay ham sizlarga salom aytyapti . Shaharning xazinadori Yerast va birodarimiz Kvart sizlarga salom yo‘llashyapti .
45016024	Rabbimiz Iso Masihning inoyati hammalaringizga yor bo‘lsin . Omin .
45016025	Men xabarlab yurgan Injil , ya’ni Iso Masihning Xushxabariga binoan sizlarni sobitqadam qilishga qodir bo‘lgan Xudoga hamdu sanolar bo‘lsin ! Qadim davrlardan beri yashirin tutilib , hozirgi vaqtda esa ochilib qolgan ulug‘ sir
45016026	mangu barhayot Xudoning amri ila qadimgi payg‘ambarlarning kitoblarida vahiy etilgan , endi esa barcha xalqlarga imonga bo‘ysunishlari uchun taqdim etilgandir .
45016027	Donishmand bo‘lgan yagona Xudoga Iso Masih orqali ilalabad shon-sharaflar bo‘lsin ! Omin .
46001001	Xudoning irodasi bilan Iso Masihning havoriysi bo‘lishga chorlangan men , Pavlus ila birodarimiz Sostendan
46001002	Korinf shahridagi Xudoning jamoatiga salom ! Iso Masih orqali muqaddas qilingan va muqaddas bo‘lishga chorlangan sizlarga , shuningdek , hammamizning Rabbimiz bo‘lgan Iso Masihning ismini har yerda tilga oluvchilarning hammasiga
46001003	Otamiz Xudo va Rabbimiz Iso Masihdan inoyat va tinchlik bo‘lsin .
46001004	Iso Masih orqali sizlarga berilgan Xudo inoyati uchun siz haqingizda Xudoyimga tinmay shukronalar aytaman .
46001005	Masihning xabari orangizda keng o‘rin olmoqda .
46001006	U tufayli sizlar har qanday kalomda mohir , bilimda boy bo‘ldingizlar .
46001007	Rabbimiz Iso Masihning ko‘kdan namoyon bo‘lishini kutar ekansizlar , Muqaddas Ruhning in’omidan hech bir kam-ko‘stingiz yo‘q .
46001008	Rabbimiz Iso Masih qaytadigan kunida qusursiz bo‘lmog‘ingiz uchun , U sizlarni oxirigacha qo‘llab-quvvatlaydi .
46001009	Sizlarni O‘z O‘g‘li Rabbimiz Iso Masih bilan muloqotga chaqirgan Xudo sadoqatlidir .
46001010	Ey birodarlarim , Rabbimiz Iso Masih nomi bilan sizlardan yolvorib so‘raymanki , hammalaringiz o‘zaro kelishib yashanglar . O‘zaro nizolarga yo‘l qo‘ymay , fikr-xayolda tamomila yakdil bo‘linglar .
46001011	Zero , birodarlarim , sizlarning orangizda janjal borligini Xloisning xonadonidagilar menga xabar berishdi .
46001012	Men shuni nazarda tutyapmanki , orangizda : “ Men Pavlus ummatiman ” , “ Men Apollos ummatiman ” , “ Men Kifa ummatiman ” , “ Men Masih ummatiman ” , degan gaplar yurar ekan .
46001013	Axir , Masih bo‘linganmi ? Axir , sizlar uchun Pavlus xochga mixlandimi ? Nahot sizlar Pavlusning nomi bilan suvga cho‘mib imon keltirdingizlar ?
46001014	Xudoga shukurki , men sizlardan Krisp va Gaydan boshqa hech kimni suvga cho‘mdirib imonga kiritmadim .
46001015	Tag‘in hech kim meni “ O‘z nomi bilan imonga kiritdi ” , — demasin .
46001016	Ha , yana Stefanning uy ahlini ham suvga cho‘mdirib imonga kiritdim , bundan boshqa yana kimni cho‘mdirganimni bilmayman .
46001017	Zotan Masih meni cho‘mdirishga emas , balki Injil Xushxabarini targ‘ib qilishga yubordi . So‘zamollik qilishga ham yubormadi , toki Masihning xochi inkor etilmasin .
46001018	Xoch haqidagi xabar halok bo‘layotganlar uchun tentaklikdir . Lekin biz , najot topayotganlar uchun bu xabar Xudoning qudratidir .
46001019	Xuddi Tavrotda Xudo aytganidek : “ Donishmandlar donoligin barbod qilurman , Barham bergayman oqillar zakovatin ” .
46001020	Dono qayerda ? Olim qayerda ? Bu dunyoning notiqi qayerda ? Dunyoning hikmatini Xudo aqlsizlikka aylantirgani yo‘qmi ? !
46001021	Modomiki dunyo o‘z aql-zakovati bilan Xudoning murodiyu hikmatini anglab yetmagan ekan , Xudo tentaklikday tuyulgan xabarga ishonuvchilarni qutqarishni lozim ko‘rdi .
46001022	Yahudiylar ajoyibotlar payida , yunonlar esa hikmatga hayrondir .
46001023	Biz esa faqat xochga mixlangan Masihni targ‘ib qilmoqdamiz . Bu yahudiylar uchun vasvasa , yunonlar uchun telbalikdir .
46001024	Biroq Xudo chaqirgan yahudiylaru yunonlar uchun Masih Xudoning qudrati va hikmatidir .
46001025	Zero Xudoning “ aqlsizligi ” inson donoligidan ustundir , Xudoning “ zaifligi ” inson qudratidan kuchliroqdir .
46001026	Olgan da’vatingizga qaranglar , ey birodarlar ! Siz kimsizlar ? Insoniy nuqtayi nazardan dono bo‘lganingiz ko‘p emas , qudratli bo‘lganingiz ko‘p emas , olijanob bo‘lganingiz ham ko‘p emas .
46001027	Lekin Xudo donolarni sharmanda qilish uchun dunyodagi aqlsiz deb hisoblanganlarni tanladi . Qudratlilarni sharmanda qilish uchun U dunyodagi zaif deyilganlarni tanladi .
46001028	Xudo e’tiborli narsalar arzimas bo‘lsin uchun , bu dunyodagi e’tiborsiz , kamsitilgan va ahamiyatsiz deb hisoblanganlarni tanladi ,
46001029	toki hech bir bashar Xudo oldida maqtanmasin .
46001030	Xudoning O‘zi sizlarga Iso Masih ummati bo‘lishni ato qildi . Iso Masih biz uchun Xudoning hikmati bo‘ldi , Masihning sharofati bilan biz solih , muqaddas , gunohdan forig‘ bo‘ldik .
46001031	Shu yo‘sinda , “ Maqtanaman degan Rabbimiz bilan maqtansin ” , degan oyat o‘z o‘rnini topdi .
46002001	Ey birodarlar , men sizlarning oldingizga Xudoning xabarini e’lon qilgani kelganimda , so‘zamollik va bilgichlik niqobi ostida kelmadim .
46002002	Orangizda ekanman , Iso Masihdan va Uning xochga mixlanganidan boshqa hech narsa bilmaslikka qaror qildim .
46002003	Oldingizga zaiflik va qo‘rquv hissi hamda katta qaltiroq bilan keldim .
46002004	Mening so‘zim va va’zim inson zakovatining ishontiruvchiligidan emas , Xudo Ruhi va qudratidan dalolatdir ,
46002005	toki imoningiz inson hikmatiga emas , Xudo qudratiga asoslansin .
46002006	Shunday qilib , biz yetuk bo‘lganlar orasida so‘zlab beradigan bir hikmat borki , u bu dunyoning va bu dunyodagi o‘tkinchi hokimlarning hikmatiday emas .
46002007	Biz Xudoning maxfiy , sirli hikmati borasida gapiramiz , U bu hikmatni dunyo bino bo‘lishidan avval bizga ulug‘lik yaratish uchun shaylab qo‘ygan edi .
46002008	Bu hikmatni dunyo hokimlaridan hech kim tushunmadi . Tushunsalar edi , ulug‘ Rabbimizni xochga mixlamas edilar .
46002009	Lekin xuddi Tavrotda yozilganidek bo‘ldi : “ Ko‘z ko‘rmagan , quloq eshitmagan , Inson aqli bovar qilmagan narsalarni Xudo O‘zini sevganlarga muhayyo qilgan ” .
46002010	Bizlarga esa Xudo buni O‘z Ruhi orqali oshkor qildi . Ilohiy Ruh butun narsalarni , hatto Xudoning teranliklarini tekshirib ko‘radi .
46002011	Insonning o‘ylarini uning ichidagi o‘z ruhidan boshqa kim biladi ? Xuddi shunday , Xudoning o‘ylarini Xudoning Ruhidan boshqa hech kim tushuna olmaydi .
46002012	Bizlar esa dunyoning ruhini olmadik , balki Xudo bizga ato qilgan boyliklarni bilib olishimiz uchun , Xudodan chiqqan Ruhni qabul qildik .
46002013	Biz bu boyliklarni insoniy hikmatdan dalolat beruvchi so‘zlar bilan uqtirmaymiz . Aksincha , Ilohiy Ruhdan ilhomlangan so‘zlar bilan Ilohiy Ruhga tobe bo‘lgan kishilarga ilohiy haqiqatni talqin qilamiz .
46002014	Inson o‘zining tug‘ma his-tuyg‘ulari bilan Xudo Ruhi o‘rgatgan narsalarni qabul qila olmaydi . U bularni tushunmagani uchun tentaklik hisoblaydi . Zero ilohiy haqiqatni Ilohiy Ruh yordamida muhokama qilish lozim .
46002015	Xudo Ruhiga tobe kishi hamma narsani muhokama qiladi , o‘zini esa hech kim muhokama qila olmaydi .
46002016	Tavrotda yozilganidek : “ Xudovandning fikrini kim anglab yetibdiki , Unga ta’lim bersa ? ” — Bizda esa Masihning fikri bor .
46003001	Ey birodarlar , men sizlarga Muqaddas Ruhga tobe kishilarga gapirgandek gapira olmadim , balki dunyoviy fikrli , Masih yo‘lida chaqaloq qolganlar bilan so‘zlashgandek so‘zlashdim .
46003002	Sizlarni milkingizga botadigan yemish bilan emas , balki sut bilan boqdim , chunki unga hali kuchingiz yetmasdi . Hozir ham kuchingiz yetmaydi .
46003003	Sizlar hali ham bu dunyoning odamlariday yuribsizlar . Orangizda hasad , janjal va kelishmovchiliklar bor ekan , dunyoviy emasmisizlar ? Bunday harakat qilarkansizlar , boshqa odamlardan nima bilan farqlanasizlar ?
46003004	Sizlardan biri : “ Men Pavlus ummatiman ” — desa , boshqasi : “ Men Apollos ummatiman ” , — deydi . Sizning bu “ insonparvarligingiz ” ortiqcha emasmi ? !
46003005	Axir , Pavlus kim ? Apollos kim ? Ular xizmatchi , xolos , ular orqali sizlar imon topgansizlar . Rabbimiz bizga ato qilgani bo‘yicha , har birimizning vazifasi boshqa-boshqa .
46003006	Men urug‘ ekdim , Apollos sug‘ordi ; lekin Xudo o‘stirdi .
46003007	Shuning uchun ekkan va sug‘organ hech nima , hamma gap o‘stirgan Xudodadir .
46003008	Ekuvchi va sug‘oruvchining mohiyati bir , har biri mukofotni o‘z mehnatiga yarasha oladi .
46003009	Biz Xudoning xizmatdoshlarimiz , sizlar esa Xudoning ziroati , Xudoning imoratisizlar .
46003010	Xudo bergan inoyat asosida men dono quruvchi kabi poydevor qo‘ydim . Boshqa kishi esa uning ustida nimadir bunyod etadi . Har kim qanday qurayotganiga diqqat etsin .
46003011	Chunki hech kim qo‘yilgan poydevor , ya’ni Iso Masihdan boshqa poydevor qo‘ya olmaydi .
46003012	Bu poydevor ustida kimdir oltindan , kimdir kumush yoki qimmatli toshlardan , kimdir esa yog‘ochu xashak yo poxoldan bino qurmoqda ,
46003013	har kimning ishi esa o‘ziga yarasha oshkor bo‘lib qoladi . Mahshar kuni uni fosh qiladi , olov uni ochiq-oydin qiladi-qo‘yadi . Shunda har kimning ishi qanday ekanligini olov sinab beradi .
46003014	Kimda-kimning bunyod etgan ishi olovga bardosh bersa , u mukofot oladi .
46003015	Kimning ishi yonsa , u talafot ko‘radi ; o‘zi qutuladi-yu , ammo olovdan qutulib chiqqandek bo‘ladi .
46003016	Nahotki bilmasangiz ? Sizlar Xudoning ma’badisizlar , Xudoning Ruhi ichingizda yashamoqda .
46003017	Kimki Xudoning ma’badini buzsa , uni Xudo uradi . Chunki Xudoning ma’badi muqaddasdir ; bu ma’bad esa sizlarsiz .
46003018	Hech kim o‘z-o‘zini aldamasin . Sizlardan kim bu dunyoda dono bo‘laman desa , dono bo‘lish uchun o‘zini aqlsiz deb bilsin .
46003019	Chunki bu dunyoning donoligi Xudo oldida aqlsizlikdir . Zaburda yozilganiday : “ U donolarni o‘zlarining quvligi ila to‘rga ilintirar ” .
46003020	Va yana shunday yozilgan : “ Xudovand biladir-kim , Donolar fikr-xayoloti puchga chiqur ” .
46003021	Shuning uchun hech kim odamiylik bilan maqtanmasin . Chunki hamma narsa o‘zingizniki :
46003022	Pavlusu , Apollosu , Kifa ham , dunyo ham , hayot va o‘lim ham , shu dam va kelajak ham — hammasi sizlarniki .
46003023	Sizlar esa — Masihniki , Masih esa — Xudonikidir .
46004001	Shunday qilib , kishilar bizni Masihning xizmatkorlari hamda Xudoning sir-asrorlarini bayon etuvchi idorachilar deb tushunmog‘i lozim .
46004002	Umuman idora qiluvchidan talab qilingan narsa sidqidildan ishlashidir .
46004003	Men haqimda sizlar qanday fikrdasiz , yoki boshqa odamlar qanday fikrda , bu narsa meni deyarli qiziqtirmaydi . Men o‘zim ham o‘z haqimda fikr yuritmayman .
46004004	Zotan o‘zimda hech bir ayb ko‘rmasam ham , bu bilan o‘zimni oqlamayman . Chunki men haqda hukm yurituvchi Rabbimiz bo‘ladi .
46004005	Shu bois vaqtidan oldin , Rabbimiz kelmagunlaricha , aslo hukm yuritmanglar . U kelib zulmatda yashirilgan narsalarni ravshan qiladi-da , dil niyatlarini voqif etadi . O‘shanda har kim o‘z ishiga yarasha Xudodan tahsin oladi .
46004006	Ey birodarlar , men sizlarni o‘ylab , bu qoidalarni o‘zimga va Apollosga tatbiq etdim , toki sizlar yozilgandan tashqariga chiqmay , bilarmonlik qilmaslikni bizdan o‘rganinglar , bir-biringiz oldida kekkaymanglar .
46004007	Kim seni ustun tutyapti ? Xudodan olmagan nimang bor ekan ? Agar Undan olgan bo‘lsang , nima uchun Undan olmagandek maqtanib yuribsan ?
46004008	Sizlar endi to‘q bo‘libsizlar , endi boyib ketibsizlar , bizsiz sultonlik qilyapsizlar ! Koshki haqiqatan sulton bo‘lsangiz edi , unda biz sizlar bilan birga davr surar edik !
46004009	Men o‘ylaymanki , Xudo biz , havoriylarni go‘yo namoyishda oxirgilar qatorida yurgizib , o‘limga mahkum bo‘lganlar kabi maydonga keltirdi . Biz farishtalar hamda insonlar oldida , qolaversa , butun koinot oldida bir tomosha bo‘ldik .
46004010	Bizlar Masih uchun go‘yo aqlsizmiz , lekin sizlar Masih soyasida aqllisizlar ! Biz zaifmiz , sizlar esa kuchli ! Sizlar shon-shuhratli , biz esa e’tiborsizmiz !
46004011	Hatto shu vaqtgacha och-yalang‘ochmiz , chanqoqlik va kaltaklarga chidaymiz , sargardon bo‘lib yuribmiz .
46004012	O‘z mehnatimiz bilan kun ko‘ryapmiz . Bizni haqorat qilsalar , duo qilamiz ; zulm qilsalar , chidaymiz .
46004013	G‘iybat qilsalar , yumshoq javob beramiz . Hozirgacha biz hammaning axlati , hatto dunyoning supurindisi bo‘lib yuribmiz .
46004014	Men bularni sizlarni xijolatda qoldirmoq uchun emas , balki sevimli bolalarimday nasihat qilmoq uchun yozyapman .
46004015	Masih yo‘lida minglab odamlar sizga ustozlik qilsa ham , otalaringiz ko‘p emas . Bir o‘zim Xushxabarni sizlarga yetkazib , Iso Masih nomidan otangiz bo‘ldim .
46004016	Shuning uchun sizlardan yalinib so‘rayman : [ men Masihdan o‘rnak olganimdek ] mendan o‘rnak olinglar !
46004017	Ana shu maqsadda men Rabbimizga sodiq bo‘lgan sevimli o‘g‘lim Timo‘tiyni sizning oldingizga yubordim . Har yerda va har bir imonlilar jamoatida ta’lim berganim kabi , Masih bilan yurgan yo‘llarimni u sizlarga eslatadi .
46004018	Men sizlarning oldingizga tez kelmaganim uchun , orangizdan ba’zi kishilar kiborlanib ketdi .
46004019	Ammo Rabbim xohlasa , men yaqinda oldingizga boraman . Unda takabburlarning so‘zini emas , ruhiy quvvatini sinab ko‘raman .
46004020	Chunki Xudo saltanati so‘zda emas , balki quvvatdadir .
46004021	Nima istaysizlar ? Yoningizga hassa bilan boraymi , yoki mehr va muloyimlik ruhi bilan boraymi ?
46005001	Har holda , sizning orangizda zinogarlik paydo bo‘libdi , degan ovozalar chiqdi ; buning ustiga shunday zinogarlikki , hatto majusiylar orasida bunday hodisa yuz bermagan , ya’ni sizlardan bir kishi otasining xotinini olibdi !
46005002	Va sizlar bu bilan faxrlanyapsizlar ! Aksincha , motam tutib , bunday ish qilgan odamni orangizdan chiqarib tashlashingiz kerak edi-ku !
46005003	Men esa jisman g‘oyib bo‘lsam ham , ruhan har dam sizlar bilan birgaman . Men go‘yo yoningizda bo‘lgandek , bu ishni qilgan odam haqida allaqachon Rabbimiz Iso Masih nomi bilan hukm yuritdim :
46005004	Sizlar mening ruhim hamda Rabbimiz Iso Masihning qudrati bilan bir joyda to‘planganingizda ,
46005005	bu odamni tana tinkasini quritish uchun shaytonga topshirish kerak , toki Rabbimiz Iso Masih kelgan kunda uning ruhi xalos bo‘lsin .
46005006	Sizlarning maqtanishingiz yaxshi emas . Nahotki , ozgina xamirturush butun xamirni achitishini bilmasangizlar ?
46005007	Sizlar aslida xamirturushsiz bo‘lishingiz kerak . Shunday qilib , eski xamirturushni supurib tashlang , yangi xamir bo‘linglar ! Masihning O‘zi bizning Fisih qurbonligimiz bo‘lib , jonini fido qilgan .
46005008	Shuning uchun biz eski yomonlik va buzuqlik xamirturushi bilan emas , balki soflik va samimiylik bo‘lgan xamirturushsiz non bilan bayram qilaylik .
46005009	Maktubimda sizlarga zinokorlar bilan aloqa qilmaslikni yozgan edim .
46005010	Shubhasizki , umuman bu dunyoning zinokorlari yoki tamagirlari , tovlamachilari , butparastlari haqida demoqchi emasdim , aks holda sizlar bu dunyodan ayrilishga majbur bo‘lar edingizlar !
46005011	Men sizlarga o‘zini birodaringiz deb , zinokor , tamagir , butparast , haqorat qiluvchi , mayxo‘r yoki talonchi bo‘lgan kishi bilan aloqa qilmaslikni , hatto bunday odam bilan birga ovqat yemaslikni yozgan edim .
46005012	Qolaversa , imonlilar jamoatidan tashqaridagilarni hukm etishga mening nima haqim bor ? Ularni Xudo hukm qiladi . Sizlar jamoatdagilarni hukm qilsangiz , bas . Tavrotda yozilganidek : “ Fosiq odamni o‘z orangizdan chiqarib tashlanglar ” .
46005013	
46006001	Sizlardan biringizning boshqa birovga da’vosi bo‘lsa , qanday qilib azizlar huzurida emas , insofsizlar huzurida sud bo‘lishga jasorat etasizlar ?
46006002	Azizlar dunyoni hukm etishlarini nahot sizlar bilmasangiz ? Modomiki sizlar dunyoni hukm qilar ekansiz , nahotki deyarli ahamiyatsiz ishlarni ham muhokama qilishga layoqatli bo‘lmasangiz ?
46006003	Biz farishtalarni hukm etishimizni bilmaysizlarmi ? Shunday ekan , tirikchilik ishlari qayerda qoldi ?
46006004	Sizlar esa tirikchilik masalalari haqida da’volashib , imonlilar jamoatidagi obro‘-e’tiborsiz kishilarni o‘z hakamlaringiz qilib qo‘yasizlar .
46006005	Sizlar uyaling , deb shularni aytyapman . Nahotki orangizda o‘z birodarlari orasida hakam bo‘ladigan bironta ham dono odam yo‘q ?
46006006	Holbuki , birodar birodar bilan da’volashmoqda-yu , bu ham imonsizlar oldida !
46006007	Har holda bir-biringiz bilan da’volashishning o‘zi ham sizlar uchun tamoman mag‘lubiyatdir . Haqsizlikka chidab turganingiz sizlar uchun yaxshiroq bo‘lmasmidi ? Haq-huquqingiz toptalgani sizlar uchun yaxshiroq bo‘lmasmidi ?
46006008	Lekin sizlar , aksincha , o‘z birodaringizga nohaqlik qilib , uni haq-huquqdan mahrum qilyapsizlar .
46006009	Nahotki bilmasangizlar ? Nohaqlik qiluvchilar Xudoning Shohligidan bahramand bo‘lmaydilar . Adashmanglar , na zinokorlar , na butparastlar , na fohishabozlar , na bachchabozlar , na bachchalar ,
46006010	na o‘g‘rilar , na tamagirlar , na ichkilikbozlar , na haqorat qiluvchilar , na talonchilar Xudoning Shohligidan bahramand bo‘lmaydilar .
46006011	Sizlar ba’zilaringiz shunday edingizlar . Lekin sizlar yuvindingiz , muqaddas bo‘ldingiz , Rabbimiz Iso Masihning nomi va Xudoyimizning Ruhi bilan oqlandingiz .
46006012	Hamma narsa menga joiz ekan , lekin hamma narsa ham foydali emas . Hamma narsa menga joiz ekan , lekin hech bir narsa menga hokim bo‘lmasligi kerak .
46006013	Ovqat qorin uchun , qorin ham ovqat uchun ekan , lekin Xudo uni ham , buni ham yo‘q qiladi . Badan esa zino uchun emas , balki Rabbimiz uchundir , Rabbimiz esa badan uchundir .
46006014	O‘z qudrati bilan Rabbimiz Isoni tiriltirgan Xudo bizni ham tiriltiradi .
46006015	Bilmaysizlarmi ? A’zoyi badaningiz Masihning a’zolaridir . Shunday bo‘lgach , Masihning a’zolarini olib , fohishaning a’zolari qilib qo‘yarmikinman ? — Aslo !
46006016	Fohisha bilan qovushgan u bilan bir badan bo‘lishini bilmaysizlarmi ? Mana Tavrotda : “ Ikkovi bir badan bo‘ladi ” , — deb yozilgan .
46006017	Rabbimiz bilan qovushgan esa U bilan bir ruh bo‘ladi .
46006018	Zinodan qochinglar ! Inson qiladigan har qanday gunoh badandan tashqarida bo‘ladi . Zino qiluvchi esa o‘z shaxsiy badaniga qarshi gunoh qiladi .
46006019	Nahot bilmasangiz ? Sizning badaningiz o‘zingizda yashayotgan Muqaddas Ruhning ma’badidir . Uni sizga Xudo bergan , sizlar o‘zlaringizga tegishli emassizlar .
46006020	Qimmat baho bilan sotib olindingizlar . Shuning uchun badaningiz [ va ruhingiz ] bilan Xudoni ulug‘langlar . [ Chunki sizlar Xudoga tegishlisiz . ]
46007001	Endi sizlar menga yozgan narsalarga kelaylik : Xotinga tegmaslik odam uchun yaxshidir .
46007002	Lekin zinoga yo‘l qo‘ymaslik uchun , har bir kishining o‘z xotini bo‘lsin va har xotinning o‘z eri bo‘lsin .
46007003	Er o‘z xotiniga nisbatan va xotin o‘z eriga nisbatan er-xotinlik vazifasini bajo keltirsin .
46007004	Xotinning badani ustidan xotin emas , balki eri hokimlik qiladi . Xuddi shunday , erning badani ustidan er emas , balki xotini hokimlik qiladi .
46007005	Bir-biringizdan bosh tortmanglar . Faqat o‘zaro kelishgandan so‘ng , [ ro‘za tutish va ] ibodat qilish uchun vaqtincha judo bo‘linglar . Keyin yana qovushinglar , toki o‘zingizni tiya olmaganingizdan foydalanib , shayton sizlarni vasvasaga solmasin .
46007006	Men buni buyruq tariqasida emas , ijozat tariqasida aytyapman .
46007007	Butun insonlar men kabi bo‘lishlarini istar edim . Lekin har bir kishining Xudodan olgan o‘z qobiliyati bor , biriniki bu bo‘lsa , boshqaniki udir .
46007008	Uylanmaganlarga va beva xotinlarga aytaman : men kabi qolsalar , ular uchun yaxshidir .
46007009	Lekin o‘zini tuta olmasalar , uylansinlar . Chunki shahvoniy ishq bilan yonishdan ko‘ra , uylanish yaxshiroqdir .
46007010	Uylanganlarga men emas , balki Rabbimiz buyuradi : xotin eridan ajralmasin .
46007011	Agar ajralsa , ersiz qolsin yoki o‘z eri bilan yarashsin . Er ham o‘z xotinini qo‘yib yubormasin .
46007012	Boshqalarga esa Rabbimiz emas , balki men aytyapman : agar bir imonli erning xotini imonsiz bo‘lsa-yu , eri bilan yashashga rozi bo‘lsa , er xotinini qo‘yib yubormasin .
46007013	Shuningdek , biron xotinning eri imonsiz bo‘lsa va u xotini bilan yashashga rozi bo‘lsa , xotin eridan ajramasin .
46007014	Chunki imonsiz er imonli xotini orqali muqaddas bo‘ladi va imonsiz xotin ham imonli eri orqali muqaddas bo‘ladi . Aks holda bolalaringiz harom bo‘lur edilar , endi esa muqaddasdirlar .
46007015	Agar imonsiz er yoki xotin ayrilmoqchi bo‘lsa , ayrilsin . U holda imonli er yoki xotin boshi bog‘liq emas . Rabbimiz bizni tinchlikka chorlagan .
46007016	Ey xotin , eringni qutqara olishingni qayerdan bilasan ? Yoki ey erkak , xotiningni qutqara olishingni qayerdan bilasan ?
46007017	Xullas , har bir kishiga Rabbimiz qanday taqdir ato etgan bo‘lsa , Xudo uni qanday holatda da’vat etgan bo‘lsa , shunday turmush kechirsin . Men butun Masih jamoatlariga shunday buyuraman .
46007018	Birov sunnatli bo‘lganda da’vat etildimi ? Sunnatini bekitmasin . Birov sunnatsiz bo‘lganda da’vat etildimi ? Sunnat bo‘lmasin .
46007019	Sunnatlilik ham , sunnatsizlik ham hech narsa emas , hamma gap Xudo buyruqlarini ado etishdadir .
46007020	Har kim qanday holatda da’vat etilgan bo‘lsa , o‘sha holatda qolsin .
46007021	Agar qul bo‘lganingda da’vat etilgan bo‘lsang , tashvishlanma . Ammo ozod bo‘lishga imkon bor bo‘lsa , fursatni g‘animat bil .
46007022	Rabbimiz kimni qul sifatida da’vat etgan bo‘lsa , u Rabbimizning ozod bandasidir . Shuningdek , Masih kimni ozod kishi sifatida da’vat etgan bo‘lsa , u Masihning qulidir .
46007023	Sizlar qimmat baho bilan sotib olindingizlar , tag‘in insonning quli bo‘lmanglar .
46007024	Birodarlar , kim qanday holda da’vat etilgan bo‘lsa , Xudo oldida o‘sha holda qolsin .
46007025	Ersizlar haqida Rabbimdan amr olganim yo‘q . Lekin men Rabbimdan olgan marhamatga binoan , ishonchli kishi sifatida maslahat beraman .
46007026	Hozirgi siqiq vaziyat sababli insonga avvalgi holatidek qolish yaxshidir , deb o‘ylayman .
46007027	Xotiningga nikohlanganmisan ? Qo‘yib yuborishni izlama . Bo‘ydoq qoldingmi ? Xotin izlama .
46007028	Lekin uylansang ham , gunohkor bo‘lmaysan . Shuningdek , qiz erga tegsa , gunohkor bo‘lmaydi . Faqat bunday odamlarning boshi qayg‘uda bo‘ladi va men bundan sizlarni asramoqchiman .
46007029	Ey birodarlar , men sizlarga yana shuni aytmoqchimanki , vaqt endi qisqa . Bundan keyin xotinli erkaklar xotini yo‘qday bo‘lsinlar .
46007030	Yig‘layotganlar yig‘lamaganday , sevinayotganlar sevinmaganday , sotib olayotganlar xarid qilmaganday ,
46007031	bu dunyodan istifoda qilayotganlar esa istifoda qilmaganday yashasinlar . Mana , bu dunyoning qiyofasi so‘lib boryapti-ku !
46007032	Men sizlarning tashvishsiz bo‘lishingizni istayman . Uylanmagan odam Rabbimni qanday rozi qilaman , deb Uning ishlari haqida qayg‘uradi .
46007033	Uylangan odam esa xotinimni qanday rozi qilaman , deb dunyoviy ishlar haqida qayg‘uradi . Erli xotin bilan ersiz qiz orasida ham farq bor .
46007034	Erga tegmagan qiz Rabbimni qanday rozi qilaman , deb Uning ishlari haqida qayg‘uradi , shu tariqa u jisman va ruhan muqaddas bo‘ladi . Lekin erli xotin erimni qanday rozi qilaman , deb dunyoviy ishlar haqida qayg‘uradi .
46007035	Men bularni sizlarga band solish uchun aytayotganim yo‘q . Aksincha , adab bilan yashab , fikringizni chalg‘itmasdan , sidqidildan Rabbingizga berilinglar , deb sizlarning manfaatingizni o‘ylab gapirdim .
46007036	Agar biron kishi o‘z bokirasining iffatini saqlashni adabsizlik deb hisoblasa va qizning yoshi o‘tayotgan bo‘lsa , u xohlaganidek qilsin , gunohkor bo‘lmaydi . Mayli , bundaylar turmushga chiqsin .
46007037	Lekin kim o‘z fikrida og‘ishmay qattiq tursa va ehtiyoj yuzasidan qisilmay , o‘z irodasiga hokim bo‘lib , bokirasining iffatini saqlashga qaror qilgan bo‘lsa , u odam yaxshi ish qilgan bo‘ladi .
46007038	Binobarin , kim o‘z bokirasini erga bersa , yaxshi ish qilgan bo‘ladi . Erga bermagan esa yana ham yaxshiroq ish qilgan bo‘ladi .
46007039	Xotin hali eri tirikligida qonun bo‘yicha boshi bog‘liqdir . Agar eri o‘lsa , u istagan kishiga turmushga chiqishi mumkin , faqat u kishi Rabbimizga tegishli bo‘lsin .
46007040	Ammo xotin tulligicha qolsa , u yana ham baxtli bo‘ladi . Bu mening fikrim va o‘ylaymanki , menda ham Xudoning Ruhi bor .
46008001	Butga qurbon qilingan go‘sht masalasiga kelsak , biz hammamiz bilimga egamiz , deyish mumkin . Lekin bilim kishini shishintiradi , sevgi bo‘lsa , yashnatadi .
46008002	Agar bir kishi bilimliman deb o‘ylasa , u hali zarur bo‘lgan bilimga erishmagan .
46008003	Kimki Xudoni sevsa , u Xudo tomonidan tanib-bilingan .
46008004	Endi butga qurbon qilingan go‘shtni yeyishga kelsak , biz shuni bilamizki , but dunyoda hech narsa emas , birgina Xudodan boshqa xudo yo‘q .
46008005	Garchi yeru ko‘kda xudo deb atalgan mavjudotlar bor bo‘lsa-da ( haqiqatan ham ko‘p “ xudolar ” va “ rablar ” bor ) ,
46008006	lekin biz uchun birgina Otamiz Xudo bor . Hamma narsa Undandir , biz U uchun yashaymiz . Shuningdek , birgina Rabbimiz Iso Masih bor . Hamma narsa U orqali vujudga kelgan , biz ham U orqali yashaymiz .
46008007	Lekin bu bilim barcha insonlarda yo‘q . Ba’zi imonlilar hozirgacha eski butparastlik odati bo‘yicha , bu go‘shtni butga bag‘ishlangan qurbonlik sifatida yeydilar , ular vijdonan sezgir bo‘lgani uchun vijdoni bulg‘anadi .
46008008	Oziq-ovqatlar umuman bizni Xudoga yaqinlashtira olmaydi . Agar yemasak ham , bir narsa yo‘qotmaymiz , yesak ham , bir narsa orttirmaymiz .
46008009	Faqat ehtiyot bo‘lingiz , sizlarning bu erkinligingiz zaiflarning vasvasaga tushishiga sabab bo‘lmasin .
46008010	Masalan , vijdoni sezgir bir kishi bilimliman degan sening butxonada yeb o‘tirganingni ko‘rib qolsa , u butga bag‘ishlangan qurbonlik go‘shtlarini yeyishga moyil bo‘lmaydimi ?
46008011	Ana shu zaif birodaring uchun Masih o‘ldi , sen esa uni o‘z biliming tufayli halokatga yo‘liqtirasan .
46008012	Shunday yo‘l tutsangizlar , birodarlaringizga qarshi gunoh qilgan bo‘lasizlar . Ularning sezgir vijdoniga azob berib , Masihga qarshi ham gunoh qilgan bo‘lasizlar .
46008013	Xullasi kalom , agar yeyayotgan ovqatim birodarimning vasvasaga tushishiga sabab bo‘ladigan bo‘lsa , men uni vasvasaga solmaslik uchun umrbod go‘sht yemayman .
46009001	Men havoriy emasmanmi ? Men ozod emasmanmi ? Rabbimiz Iso Masihni ko‘rmaganmanmi ? Rabbim yo‘lida qilgan mehnatim mahsuli sizlar emasmi ?
46009002	Agar boshqalar uchun havoriy bo‘lmasam , unda hech bo‘lmasa sizlar uchun havoriydirman . Axir , sizlar Rabbimning ummatisizlar , havoriyligimning muhrisizlar .
46009003	Meni so‘roq qiluvchilar oldida o‘zimni ana shu bilan oqlayman .
46009004	Nahotki bizning yeb-ichishga huquqimiz bo‘lmasa ?
46009005	Biz ham boshqa havoriylar kabi , Rabbimiz Isoning ukalari va Kifa kabi imonli bir xotinni o‘zimiz bilan olib borishga huquqimiz yo‘qmi ?
46009006	Nahotki faqat men va Barnabo ishlamaslik huquqidan benasib bo‘lsak ?
46009007	Kim o‘z hisobidan askarlik qiladi ? Kim tok o‘tqazib , uning mevasini yemaydi ? Kim poda boqib , podaning sutini ichmaydi ?
46009008	Men buni faqat odamiylik yuzasidan gapiryapmanmi ? Tavrot ham xuddi shuni aytadi-ku !
46009009	Mana , Musoning Qonunida : “ G‘alla yanchayotgan ho‘kizning og‘zini to‘sma ” , — deb yozilgan . Axir , Xudo ho‘kizlar haqida qayg‘uryaptimi ?
46009010	Yoki buni shaxsan biz uchun aytyaptimi ? Ha , bular biz uchun yozilgan . Shudgor qiluvchi umid bilan shudgor qilishi kerak , g‘alla yanchuvchi ham o‘z haqini olish umidi bilan ishlashi kerak .
46009011	Biz orangizda Ruhning urug‘ini ekkandan keyin sizlardan moddiy hosilni o‘rib olsak , buni ko‘p ko‘rasizmi ?
46009012	Agar boshqalarning sizlardan foydalanish haqi bor ekan , bizning haqimiz yanada ko‘proq bo‘lishi kerak-ku ! Lekin biz bu haqdan foydalanmadik , aksincha , Masih Xushxabariga to‘siq bo‘lmasin deb , har narsaga chidab yuribmiz .
46009013	Bilmaysizlarmi , ma’badda xizmat qiluvchi ruhoniylar ma’baddan ovqat olib yeydilar . Qurbongohda xizmat qiluvchilar keltiriladigan qurbonliklardan ulush oladilar .
46009014	Shuningdek , Injilni targ‘ib qiluvchilar bu yumush orqali kun kechirishlarini Rabbimiz Isoning O‘zi buyurgan .
46009015	Lekin men bu huquqlarning hech biridan foydalanmadim , menga shunday qilinsin , deb ham bularni yozayotganim yo‘q . Biron kishi meni shu iftixordan mahrum qilganidan ko‘ra , men uchun o‘lish yaxshidir .
46009016	Agar men Injilni targ‘ib etayotgan bo‘lsam , bu bilan faxrlanishga haqim yo‘q , chunki bu mening zimmamdagi vazifamdir . Ammo Injilni targ‘ib etmasam , mening holimga voy !
46009017	Bu ishni ixtiyoriy ravishda qilsam , mukofot olaman . Lekin buni g‘ayriixtiyoriy ravishda qilayotgan bo‘lsam , demak , men faqat zimmamdagi vazifani ado etyapman .
46009018	U holda menga qanday mukofot bor ? Mukofotim shundaki , men Masih Xushxabarini badalsiz targ‘ib qilishni faxrli deb bilaman , voizlik haqimdan voz kechaman .
46009019	Men hammasidan ozod bo‘lsam ham , yanada ko‘proq odamni ergashtiray deb , o‘zimni hammasiga qul etdim .
46009020	Yahudiylarni ergashtiray deb , yahudiylarga yahudiy kabi bo‘ldim . O‘zim Tavrot Qonuniga qaram bo‘lmasam-da , qaram bo‘lganlarni ergashtiray deb , ular uchun Qonunga qaramday bo‘ldim .
46009021	Men Xudo oldida qonunsiz ham emasman ; aksincha , Masihning Qonuniga bo‘ysunaman . Ammo Ilohiy Qonunni bilmaganlarni ergashtiray deb , ular uchun Qonundan bexabarday bo‘ldim .
46009022	Zaiflarni ergashtiray deb , ular uchun zaif bo‘ldim . Hech bo‘lmasa ba’zilarni qutqaray deb , hammaga hamma narsa bo‘ldim .
46009023	Bularning hammasini Injil uchun qilyapman , toki uning qut-barakasida mening ham hissam bo‘lsin .
46009024	Nahot bilmasangizlar , musobaqa maydonida hammasi chopadi-yu , ammo faqat bir kishi mukofot oladi . Sizlar ham shunday chopingki , mukofot olinglar !
46009025	Musobaqada jonbozlik qiladigan har bir odam har narsadan nafsini tiyadi . Ular foniy bir toj olish uchun , biz esa boqiy toj olish uchun jonbozlik qilamiz .
46009026	Menga qolsa , shunday chopyapmanki , chopishim maqsadsiz bo‘lmaydi . Shunday urinyapmanki , zarbam havoga urilganday bo‘lmasin .
46009027	Badanimni turtkilab , o‘zimga qul qilib olaman , toki boshqalarga nasihat qilib turib , o‘zim yaramas bo‘lib qolmayin .
46010001	Birodarlar , sizlar shundan xabarsiz qolishingizni istamayman : ota-bobolarimizning hammasi nurli bulut ostida kezdilar va hammasi Qizil dengizdan o‘tdilar .
46010002	Ularning hammasi shunday bulut ostida kezib va dengizdan o‘tib , Muso payg‘ambar nomidan suvga cho‘mib imon keltirganday bo‘ldilar .
46010003	Hammasi baravar ruhiy oziqni yedilar .
46010004	Hammasi baravar ruhiy ichimlikni ichdilar ; ular orqalaridan kelayotgan ruhiy qoyatoshdan suv ichdilar . U qoyatosh esa Masih edi .
46010005	Lekin Xudo ularning ko‘plaridan rozi bo‘lmadi , ular sahroda halok bo‘lishdi .
46010006	Ularning boshiga tushgan bu ko‘rgiliklar biz ularday yomon nafsga berilmasligimiz uchun bizga namuna bo‘ldi .
46010007	Ularning ba’zilariga o‘xshab , butparast bo‘lmanglar . Ular haqida Tavrotda shunday yozilgan : “ Xalq yeyish va ichish uchun o‘tirdi , o‘ynashmoqqa turdi ” .
46010008	Zinokorlik ham qilmaylik , chunki ulardan ba’zilari zinokorlik qildilar va bir kunda ulardan yigirma uch ming kishi nobud bo‘ldi .
46010009	Masihni ham sinov qilmaylik , chunki ulardan ba’zilari Xudoni sinadilar va ilonlardan halok bo‘ldilar .
46010010	Shikoyatbozlik ham qilmanglar , chunki ulardan ba’zilari shikoyat qildilar va Qiruvchi ularni urib nobud qildi .
46010011	Ular boshdan kechirgan bu hodisalarning hammasi biz ibrat olishimiz uchun sodir bo‘ldi , zamonaning oxiriga yetishgan bizlar uchun nasihat tariqasida yozilgan .
46010012	Shuning uchun , o‘zining mustahkamligiga ishongan kishi yiqilmaslik uchun ehtiyot bo‘lsin .
46010013	Boshingizga oddiy insoniy vasvasadan boshqa vasvasa kelmagan . Xudo esa sodiqdir , U kuchingizdan ortiq vasvasaga tushishingizga yo‘l qo‘ymaydi , lekin vasvasa bilan birga toqat qilishingiz uchun ilojini ham beradi .
46010014	Binobarin , ey sevikli birodarlarim , butparastlikdan qochinglar !
46010015	Men sizlarga aqli borlar deb xitob qilyapman , gapimni o‘zlaringiz muhokama qilinglar .
46010016	Biz qutlug‘ kosani qutlar ekanmiz , Masihning qoniga aloqador bo‘lmaymizmi ? Nonni sindirar ekanmiz , Masihning badaniga aloqador bo‘lmaymizmi ?
46010017	Non qanday bitta bo‘lsa , biz ham xuddi shunday ko‘plashib bitta badanni tashkil etamiz . Axir , burda-burda bo‘lsa-da , hammamiz bitta nonni bo‘lishamiz .
46010018	Hozirgi dunyoviy Isroilga qaranglar : Xudo sha’niga keltiriladigan qurbonlik etlarini yeguvchilar qurbongohda ishtirok etmaydilarmi ?
46010019	Men nima demoqchiman o‘zi ? But biron narsa hisoblanadimi ? Yoki butga bag‘ishlangan qurbonlik biror ahamiyat kasb etadimi ?
46010020	Yo‘q , ammo majusiylar qurbonlik bag‘ishlaganda Xudoga emas , jinlarga bag‘ishlaydilar . Sizlar esa jinlar bilan aloqa qilishingizni istamayman .
46010021	Sizlar ham Rabbimiz kosasidan , ham jinlar kosasidan icha olmaysizlar ; ham Rabbimiz dasturxonida , ham jinlar dasturxonida ishtirok qila olmaysizlar .
46010022	Nahotki biz Rabbimizning rashkini qo‘zg‘amoqchi bo‘lsak ? Nahotki biz Undan kuchli bo‘lsak ?
46010023	Hamma narsa menga joiz ekan , lekin hamma narsa foydali emas . Hamma narsa joiz ekan , lekin hamma narsa ibratli emas .
46010024	Har kim o‘zining emas , o‘zganing manfaatini ko‘zlasin .
46010025	Vijdoningiz tinch bo‘lishi uchun , bozorda sotiladigan hamma narsani tekshirmasdan yeyaveringlar .
46010026	Chunki “ Xudovandnikidir yer yuzi va undagi borliq jon ” .
46010027	Agar imonsizlardan biri sizlarni chaqirsa va borishga mayl qilsangiz , vijdoningiz tinch bo‘lishi uchun , oldingizga qo‘yilgan har bir narsani tekshirmasdan yeyaveringlar .
46010028	Mabodo u kishi sizlarga : “ Bu butga bag‘ishlangan qurbon go‘shti ” , — deb aytsa , aytganning xotiri uchun va vijdon uchun yemanglar . [ Zotan yer va undagi borliq jon Xudovandnikidir . ]
46010029	Men vijdon deb o‘zimning emas , boshqa kishining vijdonini ko‘zda tutyapman . Nima uchun boshqa kishining vijdoni tufayli mening erkinligimga dog‘ tushar ekan ?
46010030	Agar men Xudoga shukrona aytib ovqatda ishtirok etsam , nega minnatdorchiligim uchun aybdor bo‘lar ekanman ?
46010031	Shunday qilib , yeysizlarmi , ichasizlarmi , nimaiki qilsangizlar , hamma narsani Xudoni ulug‘lash uchun qilinglar .
46010032	Na yahudiylarni , na yunonlarni , na Xudoning jamoatini qoqintiradigan biron narsa qilmanglar .
46010033	Men ham o‘z manfaatimni emas , ko‘plarning manfaatini ko‘zlayman , ular najot topsin deb , turli yo‘l bilan hammaning ko‘nglini topmoqchiman .
46011001	Men Masihga qanday ergashsam , sizlar ham menga shunday ergashinglar .
46011002	Ey birodarlar , sizlarni maqtasam arziydi , chunki sizlar meni har doim xotirlaysizlar , topshirgan rivoyatlarimga qattiq amal qilasizlar .
46011003	Yana shuni bilishingizni xohlaymanki , har bir erkakning boshlig‘i Masih , xotinning boshlig‘i erkak , Masihning boshlig‘i esa Xudodir .
46011004	Boshini yopib ibodat qilgan yoki bashorat qilgan har bir erkak o‘z boshini sharmanda qiladi .
46011005	Yana boshini yopmay ibodat qilgan yoki bashorat qilgan har bir xotin o‘z boshini sharmanda qiladi . Bunday xotin sochlarini qirgan xotin bilan tengdir .
46011006	Agar xotin boshini yopishni istamasa , unda sochlarini ham qirqsin . Lekin agar xotinga sochlarini qirqish yoki qirish uyat bo‘lsa , boshini yopsin .
46011007	Erkak Xudoning surati va izzati qilib yaratilgani uchun , boshini yopmog‘i shart emas . Xotin bo‘lsa — erkakning izzatidir .
46011008	Chunki erkak xotindan emas , balki xotin erkakdan bunyod bo‘lgan .
46011009	Yana erkak xotin uchun emas , balki xotin erkak uchun yaratilgan .
46011010	Shuning uchun hamda farishtalar sababli , xotinning boshi ustida hokimlik alomati bo‘lishi kerak .
46011011	Har holda , Rabbimiz nazarida xotin erkakdan mustaqil emas va erkak ham xotindan mustaqil emas .
46011012	Xotin erkakdan yaratilgani to‘g‘ri , lekin erkak xotindan dunyoga kelishi ham to‘g‘ri . Zotan hamma narsa Xudodandir .
46011013	O‘zlaringiz o‘ylab ko‘ringlar : xotin boshini yopmay Xudoga ibodat qilishi adab yuzasidanmi ?
46011014	Erkak sochlarini o‘stirsa , bu unga sharaf bo‘lmasligini tabiatning o‘zi ham sizga o‘rgatadi-ku !
46011015	Lekin xotin sochlarini o‘stirsa , bu u uchun sharafdir ; chunki soch unga yopqich o‘rnida berilgan .
46011016	Agar biror kishi bu haqda bahslashmoqchi bo‘lsa , bilsinki , bizda ham , Xudoning biron jamoatida ham bunday odat yo‘q .
46011017	Endi bularni taqdim etib , sizlarni maqtamayman . Mana , sizlarning yig‘ilishlaringiz foydali emas , zararli bo‘lib qolibdi-ku !
46011018	Avvalo , imonlilar jamoati yig‘ilganda orangizda nizolar bo‘lganini eshityapman va bunga qisman bo‘lsa ham ishonaman .
46011019	Orangizda noto‘g‘ri fikrlar yoyilmasa bo‘lmaydi , ana shundagina to‘g‘ri fikr qiluvchilar bilinib qoladi .
46011020	Sizlar bir joyda ovqatlanishga yig‘ilganingizda , Rabbimizning kechligini qutlayotganga o‘xshamaysizlar .
46011021	Har kim boshqalarni kutmay , o‘z ovqatini yeb yuboradi . Shu tufayli biri och qoladi , boshqasi esa mast bo‘ladi .
46011022	Nahotki yeyish va ichish uchun uylaringiz bo‘lmasa ? Yoki Xudoning jamoatini pisand qilmay , yo‘qsillarni xijolatda qoldirmoqchimisizlar ? Sizlarga yana nima aytayin ? Sizlarni maqtaymi ? Yo‘q , bu xususda sizlarni maqtamayman .
46011023	Men sizlarga topshirgan yo‘l-yo‘riqni Rabbimning O‘zidan olganman : Rabbimiz Iso xoinona tutib berilgan kechada nonni oldi ,
46011024	shukrona aytib sindirdi va dedi : “ Olib yenglar , bu sizlar uchun sindirilgan Mening tanamdir . Buni Meni eslab turish uchun qilib turinglar ” .
46011025	Shuningdek , kechki ovqatdan keyin kosani olib dedi : “ Bu kosa Mening qonim bilan tasdiqlangan Yangi Ahddir . Undan har daf’a ichganingizda , buni Meni eslab turish uchun qilinglar ” .
46011026	Shunday qilib , sizlar bu nonni har daf’a yeganingizda , bu kosadan ichganingizda , Rabbimiz kelguniga qadar Uning o‘limini e’lon etgan bo‘lasizlar .
46011027	Kimda-kim noloyiq tarzda bu nonni yesa yoki Rabbimiz kosasidan ichsa , Rabbimizning tanasi va qoniga qarshi gunoh qilgan bo‘ladi .
46011028	Shuning uchun inson o‘z-o‘zini imtihon qilsin , shundan so‘ng nondan yesin va kosadan ichsin .
46011029	Kimki noloyiq tarzda yeb-ichsa , yeb-ichib o‘zini o‘zi mahkum qiladi , chunki u Rabbimizning tanasini pisand qilmagan .
46011030	Ana shu sababdan sizlarning ko‘pingiz zaif va xastasizlar , hatto o‘lganlar ham oz emas .
46011031	Agar o‘z-o‘zimizni hukm etganimizda edi , mahkum bo‘lmas edik .
46011032	Dunyo bilan birga mahkum bo‘lmasligimiz uchun , Rabbimiz hozirdan bizni hukm qilib , adabimizni beryapti .
46011033	Shunday qilib , birodarlarim , kechlikka yig‘ilganingizda , bir-biringizni kutib turinglar .
46011034	Agar biror kishi och bo‘lsa , o‘z uyida yesin ; tag‘in yig‘ilishlaringiz mahkum bo‘lishingizga sabab bo‘lmasin . Qolgan masalalarni oldingizga kelganimdan keyin to‘g‘rilarman .
46012001	Ey birodarlar , Muqaddas Ruhning in’omlari haqida bexabar qolishingizni istamayman .
46012002	Esingizdami , sizlar butparast bo‘lgan vaqtingizda gung butlarga sajda qilar va juda mahliyo bo‘lar edingizlar .
46012003	Shuning uchun sizlarga shuni bildiryapmanki , Xudoning Ruhidan ilhom olayotgan hech kim Isoga la’nat aytmaydi , shuningdek , hech kim Muqaddas Ruh ilhomisiz Isoni Rabbim deb ayta olmaydi .
46012004	Ruhiy in’omlar har xildir , Ruh esa bittadir .
46012005	Xizmatlar har xildir , Rabbimiz esa bittadir .
46012006	Ruhiy ta’sirlar har xildir , lekin hammada har qanday ta’sirni vujudga keltirgan yagona Xudodir .
46012007	Muqaddas Ruh umumiy manfaat uchun har kimda alohida faoliyat ko‘rsatadi .
46012008	Birov Ruh ilhomi bilan hikmatli kalomni aytadi , boshqasiga o‘sha Ruh bilimli gapirishni ato etadi .
46012009	O‘sha Ruh birovga imon kuchi , boshqasiga esa shifokorlik in’omlarini baxsh etadi .
46012010	Birovga mo‘jizakorlik kuchlari , boshqasiga bashoratgo‘ylik , yana boshqasiga ruhlarning farqiga borish qobiliyati nasib etadi . Biriga turli tillarda gapirish , boshqasiga bu tillarni ta’bir qilish ilhomi keladi .
46012011	Bularning hammasi esa o‘sha bitta Ruh ta’sirida sodir bo‘ladi , Ruh O‘zi xohlagani bo‘yicha , bu qobiliyatlarni har kimga alohida taqsimlaydi .
46012012	Bir badanda ko‘p uzv bor . Badanning uzvlari ko‘p bo‘lsa-da , ular bir badanni tashkil etadi . Masih jamoati ham shundaydir .
46012013	Biz kim bo‘lishimizdan qat’i nazar — yahudiymi , yunonmi , qulmi , erkinmi — hammamiz bir badan bo‘lish uchun o‘sha bitta Ruhga cho‘mganmiz va hammamiz o‘sha bitta Ruhdan ichganmiz .
46012014	Badan bir emas , ko‘p uzvdan iborat .
46012015	Agar oyoq : “ Men qo‘l bo‘lmaganim uchun badanga tegishli emasman ” , — desa-da , badanga tegishli bo‘lmay qoladimi ?
46012016	Agar quloq : “ Men ko‘z bo‘lmaganim uchun badanga tegishli emasman ” , — desa-da , badanga tegishli bo‘lmay qoladimi ?
46012017	Agar butun badan ko‘z bo‘lsa edi , eshitish qayerda qolar edi ? Agar butun badan quloq bo‘lsa edi , hid bilish qayerda qolar edi ?
46012018	Shunday qilib , Xudo uzvlarning har birini badanda istaganicha qo‘ydi .
46012019	Agar hammasi birgina uzv bo‘lsa edi , badan qayerda qolar edi ?
46012020	Xullasi kalom , uzvlar ko‘p , badan esa birdir .
46012021	Ko‘z qo‘lga : “ Sen menga kerak emassan ” , — yoki bosh oyoqlarga : “ Sizlar menga kerak emassizlar ” , — deb aytolmaydi .
46012022	Aksincha , badanning zaifroq ko‘ringan uzvlari juda kerakli .
46012023	Badanimizning e’tiborsizroq ko‘ringan uzvlariga ayniqsa e’tibor beramiz . Ko‘rimsiz uzvlarimizga esa yana ko‘proq zeb beramiz .
46012024	Lekin xushbichim uzvlarimizning bunga ehtiyoji yo‘q . Xudo esa badanni muvofiqlashtirib yaratdi , yetishmagan uzvga alohida e’tibor berdi .
46012025	Shu tariqa badanda bo‘linish bo‘lmaydi , lekin butun uzvlar bir-biriga bir xil g‘amxo‘rlik qiladilar .
46012026	Agar bir uzv azob cheksa , butun uzvlar u bilan birga azob chekadi . Agar bir uzv yuksalsa , butun uzvlar u bilan birga sevinadilar .
46012027	Sizlar esa Masihning badanisizlar , Uning ayrim-ayrim uzvlarisizlar .
46012028	Shu tariqa , Xudo imonlilar jamoatiga , birinchidan , havoriylarni , ikkinchidan , payg‘ambarlarni , uchinchidan , muallimlarni tayinlab berdi . Keyin ba’zilarga mo‘jiza ko‘rsatish qobiliyati , shifokorlik kuchlari , yordam berish , boshqarish , turli tillarda gapirish qobiliyatlarini berdi .
46012029	Hammasi havoriymikin ? Hammasi payg‘ambarmikin ? Hammasi muallimmikin ? Hammasi mo‘jiza ko‘rsatarmikin ?
46012030	Hammasida shifokorlik kuchlari bormikin ? Hammasi noma’lum tillarda gapirarmikin ? Hammasi bu tillarni ta’bir qilarmikin ?
46012031	Sizlar yaxshisi , a’loroq in’omlarga qiziqinglar . Endi men sizlarga eng oliy yo‘lni ko‘rsataman .
46013001	Agar men insonlarning va farishtalarning tillarida gapirsam-u , lekin sevgim bo‘lmasa , jaranglaydigan mis cholg‘u , yangraydigan zang bo‘lib qolaman .
46013002	Agar bashoratgo‘y bo‘lsam , agar butun sirlardan voqif bo‘lib , har qanday ilmni bilsam , agar tog‘larni ko‘chiradigan imonga ega bo‘lsam-u , lekin sevgim bo‘lmasa , men hech narsa emasman .
46013003	Agar butun yer-mulkimni taqsimlab bersam , hatto badanimni yondirishga topshirsam-u , lekin sevgim bo‘lmasa , menga hech foydasi yo‘q .
46013004	Sevgi sabrli va ko‘ngilchandir . Sevgi hasad qilmas , kekkaymas , shishinmas .
46013005	Sevgi beboshlik qilmas , xudbinlik qilmas , achchiqlanmas , kek saqlamas .
46013006	Sevgi nohaqlikka sevinmas , aksincha , haqiqat ila shod bo‘lur .
46013007	Sevgi har narsani ko‘tarar , har yo‘lda ishonch hosil qilar , har sharoitda umid saqlar , har narsaga toqat qilar .
46013008	Sevgi aslo ado bo‘lmas . Payg‘ambarlar bashorati bo‘lsa , tamom bo‘lg‘usi . Tillar bo‘lsa , jim bo‘lg‘usi . Bilim bo‘lsa , bartaraf bo‘lg‘usi .
46013009	Bizning bilimimiz hali to‘liqsiz , bashorat qilishimiz to‘liqsizdir .
46013010	Kamolot kelganda esa , to‘liqsiz narsa bartaraf bo‘lajak .
46013011	Men bola bo‘lganimda , bola kabi gapirar , bola kabi fikr qilar , bola kabi muhokama qilar edim . Voyaga yetgach , bolalikni qoldirdim .
46013012	Shu singari , biz hozir go‘yo xira oynaga qaragandek ko‘ryapmiz , lekin u vaqtda yuzma-yuz ko‘rajakmiz . Hozir men qisman bilyapman , lekin u vaqtda o‘zim bilinganim kabi bilajakman .
46013013	Endilikda bu uch narsa qoladi : ishonch , umid , sevgi . Sevgi esa eng a’losidir .
46014001	Sevgining payidan bo‘linglar , shuningdek , Ruhning in’omlarini olish , ayniqsa bashorat qilish uchun g‘ayrat qilinglar .
46014002	Kim noma’lum tilda gapirsa , insonlarga emas , Xudoga gapiradi ; chunki uni hech kim tushunmaydi . U Xudo Ruhidan ilhomlanib , sirlarni gapiradi .
46014003	Bashorat qiluvchi bo‘lsa , odamlarga o‘git-nasihat berib , tinglovchilarni ruhan ozuqalantiradi .
46014004	Noma’lum tilda gapiruvchi o‘zini o‘zi yashnatadi , bashorat qiluvchi esa imonlilar jamoatini yashnatadi .
46014005	Endi siz hammangiz noma’lum tillarda gapirishingizni istaymanu , lekin bashorat qilishingizni yanada ko‘proq istayman . Noma’lum tillar imonlilar jamoatining manfaati uchun ta’bir etilmasa , bashorat qiluvchi noma’lum tilda gapiruvchidan afzalroqdir .
46014006	Xo‘sh , birodarlar , men sizlarning oldingizga kelib , noma’lum tillarda gapira boshlasamu , biroq aytganlarimning ma’nosini vahiy , bilimli kalom , bashorat yoki ta’limot bilan talqin qilmasam , sizlarga qanday foyda keltiraman ?
46014007	Hatto jonsiz cholg‘u asboblari ham , masalan , nay yoki chang , farqli ovozlar chiqarmasa , nay bilanmi yoki chang bilanmi chalayotganini kishi qanday biladi ?
46014008	Agar karnay noaniq ovoz chiqarsa , jang uchun kim tayyorlana boshlaydi ?
46014009	Shunga o‘xshab , agar sizlarning gapingiz mujmal bo‘lsa , sizni tinglovchilar nima gapirganingizni qanday bilib oladilar ? Sizlar havoga gapirganday bo‘lasizlar .
46014010	Dunyodagi tillar ko‘p va xilma-xildir , ulardan birortasi ham ma’nosiz emas .
46014011	Biroq agar men biror tilning ma’nosini tushunmasam , men u tilni gapirayotgan uchun ajnabiydek tuyulaman , gapirayotgan ham men uchun ajnabiydir .
46014012	Modomiki sizlar Ruhning in’omlariga qiziqar ekansizlar , imonlilar jamoatini yanada yashnatadigan in’omlarga intilinglar .
46014013	Shuning uchun noma’lum tilda gapiruvchi kishi ta’bir qilish in’omini olish uchun ham ibodat qilsin .
46014014	Agar men noma’lum tilda ibodat qilsam , ruhim ibodat qiladi , ongim esa samarasiz qoladi .
46014015	Xo‘p , bundan qanday xulosa chiqaraman ? Ruh bilan ibodat qilsam , ong bilan ham ibodat qilishim kerak . Ruh bilan qo‘shiq aytsam , ong bilan ham qo‘shiq aytishim kerak .
46014016	Aks holda , agar sen ruhiy tilda hamd-sanolar aytsang , u yerda turgan avom xalq sening shukrona duongga qanday qilib “ omin ” deydi ? U sening nima aytayotganingni tushunmaydi-ku !
46014017	Sen yaxshi shukur aytsang ham , o‘zga kishi ibrat ololmaydi .
46014018	Xudoyimga shukurki , men hammangizdan ko‘proq noma’lum tillarda gapiraman .
46014019	Imonlilar jamoatida esa noma’lum tilda son-sanoqsiz so‘zlar gapirgandan ko‘ra , boshqalarga nasihat qilish uchun oqilona besh so‘z aytishni afzal bilaman .
46014020	Birodarlar , o‘y-fikrda bolalardek bo‘lmanglar . Aksincha , yomonlikka nisbatan chaqaloq bo‘lib , fikrlashda esa barkamol bo‘linglar .
46014021	Tavrotda shunday yozilgan : “ Men o‘zga tillarda , yot og‘izlar-la Shu xalqqa so‘zlayveraman , Ammo u vaqt ham Meni tinglamaslar , — deydi Xudovand ” .
46014022	Demak , noma’lum tillar imonlilar uchun emas , balki imonsizlar uchun alomatdir . Payg‘ambar bashorati esa imonsizlar uchun emas , imonlilar uchun alomatdir .
46014023	Agar butun imonlilar jamoati bir yerda to‘planib , hamma noma’lum tillarda gapira boshlasa va avom xalqdan yoki imonsizlardan kimdir u yerga kirsa , “ Sizlar tentaklik qilyapsizlar ” , — deb aytmaydimi ?
46014024	Lekin agar hamma bashorat qilayotgan bo‘lsa-yu , imonsiz yoki avom xalqdan bo‘lgan bir kishi kirsa , u hamma tomonidan fosh bo‘ladi , hamma ham uni muhokama qiladi .
46014025	Shu tariqa uning dil sirlari oshkor bo‘ladi . U muk tushib : “ Chindan Xudo sizlar bilan ekan ” , — deb Xudoga sajda qiladi .
46014026	Endi birodarlar , bundan nima xulosa chiqaramiz ? Bir yerda to‘planganingizda , sizlardan har biringizda biror sano bor , biror ta’lim bor , biror til bor , biror vahiy bor , biror ta’bir bor . Bularning hammasi imonlilar jamoati yashnab-gullashi uchun qilinsin .
46014027	Agar kim noma’lum tilda gapirmoqchi bo‘lsa , ikki yoki eng ko‘pi bilan uch odam navbat bilan gapirsin va bir kishi esa ta’bir qilsin .
46014028	Agarda ta’bir qiluvchi bo‘lmasa , noma’lum tilda gapiruvchi kishi imonlilar jamoatida jim tursin , o‘ziga va Xudoga gapirsin .
46014029	Shuningdek , ikki yoki uch payg‘ambar gapirsin , qolganlar esa aytilganlarni muhokama qilsinlar .
46014030	Agar shu vaqt o‘tirganlardan biriga vahiy kelsa , birinchi gapirgan jim bo‘lsin .
46014031	Har biringiz birin-ketin bashorat qila olasizlar , toki hamma ta’lim olib , barcha dadillansin .
46014032	Payg‘ambarlarning ruhlari payg‘ambarlarga bo‘ysunadi .
46014033	Chunki Xudo tartibsizlik Xudosi emas , tinchlik Xudosidir . Xudoning barcha aziz jamoatlarida bo‘lgani kabi ,
46014034	sizning jamoatlaringizda ham xotinlar sukut saqlasin . Ayollarga so‘zga chiqish uchun ruxsat berilmagan , lekin Tavrotda ham aytilishicha , itoat etsinlar .
46014035	Agar biror narsa o‘rganishni istasalar , uyda o‘z erlaridan bu haqda so‘rasinlar . Imonlilar jamoatida xotinga so‘zga chiqish adabsizlikdir .
46014036	Nahotki Xudoning kalomi sizdan chiqqan bo‘lsa ? Nahotki u yolg‘iz sizlarga yetib borgan bo‘lsa ?
46014037	Agar biror kishi o‘zini payg‘ambar yoki Ruh amrida deb hisoblasa , u shuni anglasinki , sizlarga yozganlarim Rabbimiz amridir .
46014038	Lekin kim buni anglamas ekan , anglamay qo‘yaqolsin .
46014039	Xullas , ey birodarlar , bashorat qilishga g‘ayrat bilan intilinglar , noma’lum tillarda gapirishga esa to‘sqinlik qilmanglar .
46014040	Faqat har narsa adab va tartib bilan sodir bo‘lsin .
46015001	Birodarlar , men sizlarga eslatmoqchiman : o‘zim Injil Xushxabarini sizlarga yetkazgan edim , sizlar esa uni tan olib , unga qattiq umid bog‘ladingizlar .
46015002	Agar mening kalomimga qattiq rioya qilsangizlar , bu kalom orqali najot topasizlar . Aks holda e’tiqodingizning asosi yo‘q .
46015003	Men Xudodan qabul qilganimni dastlab sizlarga topshirgan edim , ya’ni Muqaddas Bitiklarga muvofiq , Masih gunohlarimiz uchun o‘ldi ,
46015004	yana Muqaddas Bitiklarga muvofiq , U ko‘mildi va uchinchi kuni tirildi .
46015005	Avval U Kifaga , so‘ngra o‘n ikki shogirdiga ko‘rindi .
46015006	Undan keyin bir vaqtning o‘zida besh yuzdan ko‘proq birodarga ko‘rindi . Ulardan aksariyati hozirga qadar tirik , ba’zilari esa dunyodan ko‘z yumib ketganlar .
46015007	Undan so‘ng Masih Yoqubga va qolgan butun havoriylarga ko‘rindi .
46015008	Hammadan keyin esa chala tug‘ilgan bolaga o‘xshaydigan menga ham ko‘rindi .
46015009	Men havoriylarning eng arzimaydiganiman , havoriy deb atalishga ham loyiq emasman . Chunki men Xudoning jamoatini ta’qib etar edim .
46015010	Endi esa nimaiki bo‘lgan bo‘lsam , Xudoning inoyati bilan bo‘ldim ; Uning menga ko‘rsatgan inoyati puchga chiqmadi , zero men havoriylarning hammasidan ko‘proq mehnat qildim . Aslida mehnat qilgan o‘zim emas , balki menga yor bo‘lgan Xudo inoyatidir .
46015011	Qanday bo‘lmasin , xoh men voizlik qilsam , xoh ular — va’zimiz bir xil va sizlarning imoningiz ham bir xildir .
46015012	Demak , Masih o‘liklar ichidan tirildi , deb olamga ochiq e’lon qilinmoqda . U holda qanday qilib ba’zilaringiz : o‘liklar tirilmaydi , deb aytyapsizlar ?
46015013	Agar o‘liklar tirilmas ekan , unda Masih ham tirilmagan demakdir .
46015014	Agar Masih tirilmagan bo‘lsa , u holda bizning xabarimiz ham , sizning imoningiz ham behudadir .
46015015	Bunday holda Xudoning yolg‘on shohidlari ham bo‘lar edik ; chunki biz “ Xudo Masihni tiriltirdi ” , deb shahodat berib yuribmiz . Agar haqiqatan o‘liklar tirilmas ekan , unda Xudo Masihni ham tiriltirgan emas .
46015016	Ha , agar o‘liklar tirilmas ekan , unda Masih ham tirilmagan demakdir .
46015017	Agar Masih tirilmagan bo‘lsa , sizlarning imoningiz befoyda , sizlar hali ham gunohga botgansizlar .
46015018	U holda Masihga umid bog‘lab ko‘z yumganlar ham abadiy halokatga uchraydilar .
46015019	Agar biz yolg‘iz bu hayot uchun Masihga umid bog‘lagan bo‘lsak , biz eng baxtsiz insonlar ekanmiz .
46015020	Vaholanki , Masih chinakamiga tirildi ! U birinchi bo‘lib tirildi , qolgan marhumlarga namuna bo‘ldi .
46015021	O‘lim bir inson orqali dunyoga kirdi . Shunga o‘xshab , o‘liklarning tirilishi ham bir Inson orqali sodir bo‘ladi .
46015022	Odam Atoning farzandi bo‘lgan barcha o‘ladilar . Xuddi shunday : Masihning farzandi bo‘lgan barcha tiriladilar .
46015023	Har kim o‘z navbati bilan tiriladi : birinchisi , tirilganlarning ilg‘ori — Masih , keyin Uning olamga qaytishida Masih ummati bo‘lganlar tiriladi .
46015024	Bundan so‘nggina , ya’ni Masih har qanday boshqarma , hokimiyat va qudratni tugatib , saltanatni Ota — Xudoga topshirgandan keyingina oxirat bo‘ladi .
46015025	Xudo butun dushmanlarni Masihning oyog‘iga yiqitmaguniga qadar , Masih hokimlik qilishi kerak .
46015026	Shunda oxirgi dushman — o‘lim ham barham topadi .
46015027	Ha , Xudovand borliqni Masihning oyoqlari ostiga tashlab , Unga tobe qildi . Garchi Zaburda “ Borliq Unga tobe bo‘ldi ” , — deyilsa-da , bundan borliqni Unga tobe qilgan Xudo istisnodir .
46015028	Hamma narsa Unga tobe bo‘lgandan keyingina O‘g‘il ham O‘ziga hamma narsani tobe qildirgan Otaga tobe bo‘ladi , toki Xudo hammaning hammasi bo‘lsin .
46015029	Agar tirilish bo‘lmasa , o‘liklar nomidan suvga cho‘mib imon keltirganlar bundan qanday foyda kutadilar ? Agar o‘liklar mutlaqo tirilmaydigan bo‘lsa , u holda bu kishilar nega marhumlar nomidan suvga cho‘mar ekanlar ?
46015030	Nima uchun bizlar har soatda xavf-xatarlar bilan ro‘baro‘miz ?
46015031	Ey birodarlarim , men sizlar tufayli Rabbimiz Iso Masihdan topgan iftixorim bilan aytamanki , men har kun o‘lyapman !
46015032	Men Efes shahrida vahshiy hayvonlar bilan kurashdim . Agar buni faqat insoniy umid uchun qilganimda edi , menga qanday naf bo‘lardi ? Agar o‘liklar tirilmas ekan , mayli , “ keling , yeb-ichaylik , chunki ertaga o‘lamiz ! ”
46015033	Lekin adashmanglar : “ Yomon odamlar to‘dasi yaxshi axloqni buzar ekan ” .
46015034	Endi lozim bo‘lganiday o‘zingizga kelinglar , gunoh qilmanglar ! Sizlar nomus qilasiz , deb aytyapmanki , sizlardan ba’zi kishilar Xudoni bilmaydilar .
46015035	Ehtimol , biror kishi shunday aytadi : o‘liklar qanday qilib tirilar ekan ? Qanday jism bilan paydo bo‘lar ekan ?
46015036	Ey nodon ! Sening ekkan urug‘ing agar o‘lmasa , tirilmaydi-ku .
46015037	Ekin ekkaningda bo‘lajak jismni emas , balki bug‘doy yoki boshqa biror ekinning qup-quruq urug‘ini ekasan .
46015038	Xudo esa uruqqa O‘zi istaganicha jism bag‘ishlaydi , har bir urug‘dan alohida jismni hosil qiladi .
46015039	Har qanday et ham bir xil emas ; lekin insonlarning eti boshqa , hayvonlarning eti boshqa , qushlarning eti boshqa , baliqlarning eti boshqa .
46015040	Samoviy va dunyoviy jismlar ham bor . Lekin samoviy jismlarning ko‘rki boshqa , dunyoviylarniki boshqa .
46015041	Quyoshning ko‘rki boshqa , oyning ko‘rki boshqa hamda yulduzlarning ko‘rki boshqa . Ko‘rkiga qarab yulduz yulduzdan farq qiladi .
46015042	O‘liklarning tirilishi ham bunga o‘xshaydi : tana o‘tkinchi bo‘lib ekiladi-yu , o‘lmaydigan bo‘lib tiriladi .
46015043	Tushkunlikda ekiladi-yu , ulug‘vorlik bilan tiriladi ; zaiflikda ekiladi-yu , qudrat bilan tiriladi .
46015044	Moddiy badan ekiladi , ruhiy badan tiriladi . Moddiy jismlar bor bo‘lganidek , ruhiy jismlar ham bor .
46015045	Tavrotda yozilishicha : “ Birinchi odam — Odam Ato tirik jon bo‘ldi ” . Oxirgi Odam esa hayotbaxsh Ruh bo‘ldi .
46015046	Ko‘ramizki , birinchi navbatda ruhiy emas , moddiy badan keladi . Ruhiy badan keyinroq keladi .
46015047	Birinchi odam yerdan , ya’ni tuproqdan paydo bo‘lgan . Ikkinchi Odam [ Rabbimiz Iso ] esa osmondan tushgan .
46015048	Tuproqdan yaralgan ilk odam qanday bo‘lsa , boshqa odamlar ham shundaydir . Samoviy Odam qanday bo‘lsa , samoviylar ham shundaydir .
46015049	Biz tuproqdan yaralgan odamga qanday o‘xshasak , samoviy Odamga ham shunday o‘xshab ketamiz .
46015050	Ey birodarlar , sizlarga shuni aytyapmanki , foniy maxluqqa Xudoning Shohligidan meros nasib etmaydi . O‘tkinchi maxluq o‘lmaslikdan ulush ololmaydi .
46015051	Mana , men sizlarga bir sir aytyapman : hammamiz o‘lmaymiz-u , ammo hammamiz o‘zgarib ketamiz .
46015052	To‘satdan , ko‘z ochib yumguncha , oxirzamon karnayi chalinganda o‘zgarib ketamiz . Ha , karnay chalinadi va shu onda marhumlar yana hech o‘lmaydigan bo‘lib tiriladilar . Shunda biz , hayot bo‘lganlar ham o‘zgarib ketamiz .
46015053	Bu o‘tkinchi badanimiz chirimaydigan , bu o‘ladigan vujudimiz o‘lmaydigan vujudga burkanishi kerak .
46015054	Bu o‘tkinchi badan chirimaydigan , bu o‘ladigan vujudimiz o‘lmaydigan bo‘lib qolgan paytda , quyidagi Tavrot oyatlari amalga oshadi : “ O‘lim g‘alaba bilan yutildi .
46015055	Ey o‘lim , sening nishing qayerda ? Ey do‘zax , sening zafaring qayerda ? ”
46015056	O‘limning nishi gunohdir . Gunohning quvvati esa Ilohiy Qonun orqali namoyon bo‘ladi .
46015057	Lekin Xudoga shukr ! U Rabbimiz Iso Masih orqali bizga g‘alaba baxsh etgan .
46015058	Shuning uchun , ey sevimli birodarlarim , qattiq va mahkam turinglar . Hamisha Rabbimiz xizmatida bo‘lib , yanada g‘ayratli bo‘linglar . Shuni bilinglarki , Rabbimiz yo‘lida qilgan mehnatingiz foydasiz bo‘lmaydi .
46016001	Endi azizlar uchun iona to‘plashga kelsak , sizlar xuddi Galatiyadagi Masih jamoatlariga tayinlaganimga amal qilinglar .
46016002	Haftaning birinchi kunida har bir odam o‘z qo‘lidan kelganicha bir miqdor pulni olib qo‘ysin , toki oldingizga kelganimda , pul yig‘ishga hojat qolmasin .
46016003	Men oldingizga kelgach , sizlar munosib ko‘rgan kishilarga maktublar berib , ehsonlaringizni Quddusdagi imonlilarga topshirish uchun yuboraman .
46016004	Agar mening ham borishim zarur bo‘lsa , ular bilan boraman .
46016005	Men Makedoniyadan o‘tganimdan keyin , sizning oldingizga boraman ; chunki Makedoniya orqali o‘tib boraman .
46016006	Balki yoningizda bir oz qolarman yoki hatto qishni o‘tkazarman , so‘ng sizlar meni ketadigan joyimga kuzatarsizlar .
46016007	Chunki bu daf’a sizlar bilan yo‘l-yo‘lakay ko‘rishib ketishni istamayman . Xudo xohlasa , yoningizda bir qancha vaqt qolish umididaman .
46016008	Lekin Hosil bayramiga qadar Efes shahrida qolaman .
46016009	Chunki u yerda ta’sirchan faoliyat ko‘rsatishim uchun menga keng eshik ochildi . Ammo menga qarshi chiqqanlar ham ko‘p .
46016010	Agar Timo‘tiy oldingizga kelsa , u orangizda xotirjam bo‘lib yurishi uchun e’tibor beringlar . Chunki u menga o‘xshash Rabbimiz xizmati bilan mashg‘ul .
46016011	Hech kim uni e’tiborsiz qoldirmasin . U mening oldimga ham kelsin , uni eson-omon kuzatib yuboringlar , uni men birodarlar bilan kutib turibman .
46016012	Birodarimiz Apollosdan o‘z do‘stlari bilan birga sizlarning oldingizga borish uchun ko‘p iltimos qildim , biroq hozir borishga hech ko‘ngli yo‘q . Qulay sharoit bo‘lgach , u boradi .
46016013	Hushyor bo‘linglar , imonda sobit turinglar , jasoratli va kuchli bo‘linglar .
46016014	Hamma ishlaringizni mehr-muhabbat bilan bajo keltiringlar .
46016015	Birodarlar , Stefanning xonadonini bilasizlar : Axayada birinchi imon keltirganlar ular bo‘lib , azizlarga xizmat uchun o‘zlarini topshirdilar . Endi sizlardan iltimos qilaman :
46016016	Bundaylarga va ular bilan safdoshu mehnatdosh bo‘lgan har bir kishiga ehtirom qilinglar .
46016017	Men Stefan , Fortunat va Axaikning kelganiga xursand bo‘ldim , sizlarning yo‘qligingizni ular to‘ldirdi .
46016018	Ular mening hamda sizlarning ruhingizni tinchitdilar . Bundaylarni taqdirlanglar .
46016019	Asiya viloyatidagi Masih jamoatlari sizlarga salom yo‘llayaptilar . Akil bilan Priskilla va ularning uyida yig‘iladigan jamoat sizlarga Rabbimizdan ko‘p salomatlik tilaydilar .
46016020	Butun birodarlar sizlarga salom yo‘llayaptilar . Muqaddas o‘pich bilan salomlashinglar .
46016021	Men , Pavlus , sizlarga duoyi salom yozyapman , bu mening qo‘lim .
46016022	Kimki Rabbimiz Iso Masihni sevmasa , mardudi davron bo‘lsin ! Maranafa !
46016023	Rabbimiz Iso Masihning inoyati sizlarga yor bo‘lsin .
46016024	Men Iso Masihning sevgisi ila hammangizni sevaman . Omin .
47001001	Xudoning irodasi bilan Iso Masihning havoriysi bo‘lgan men , Pavlus ila birodarimiz Timo‘tiy , Korinf shahridagi Xudoning jamoatiga , shuningdek , Axaya o‘lkasi bo‘ylab yashovchi barcha Xudoning azizlariga salom yo‘llaymiz .
47001002	Otamiz Xudo va Rabbimiz Iso Masihdan sizlarga inoyat va tinchlik bo‘lsin !
47001003	Har turli tasallining manbayi bo‘lgan Xudo , marhamatli Ota , Rabbimiz Iso Masihning Otasi Xudoga hamdu sanolar bo‘lsin !
47001004	U butun g‘am-qayg‘ularimiz uchun bizga tasalli beradi . Shu tariqa o‘zimizdek har turli qayg‘ularga yo‘liqqan boshqa odamlarni biz Xudodan olgan tasalli bilan ovuntira olamiz .
47001005	Masihning azoblari bizda qancha ko‘payayotgan bo‘lsa , Masihning tasallisi ham bizda shuncha ko‘paymoqda .
47001006	Agar biz g‘am-qayg‘u chekayotgan bo‘lsak , bu sizlar tasalli va najot topishingiz uchundir . Va agar biz tasalli topayotgan bo‘lsak , bu ham sizlarning tasalli topishingiz uchundir . Biz chekayotgan qayg‘ularga o‘zingiz ham yo‘liqqaningizda , shu bilan tasalli topib , sabr-toqat qilasizlar .
47001007	Sizlarga ishonchimiz komil , chunki sizlar alamlarimizgagina emas , tasallimizga ham sherik ekaningizni bilamiz .
47001008	Ey birodarlar , Asiya viloyatida boshimizga kelgan kulfatlardan xabarsiz qolishingizni istamaymiz . Biz haddan tashqari , chidab bo‘lmaydigan darajada ezildik , hatto sog‘ qolishga umidimizni yo‘qotgan edik .
47001009	Ha , o‘limga mahkum bo‘lganimizni o‘z vujudimizda sezardik . Bu shuning uchun bo‘ldiki , biz o‘zimizga emas , balki faqat o‘liklarni tiriltiruvchi Xudoga umid bog‘laylik .
47001010	Haqiqatan ham Xudo bizni shunday katta o‘lim tahlikasidan qutqardi va yana qutqaradi . Ha , U bizni yana qutqaradi , deb Undan qattiq umid qilamiz .
47001011	Chunki sizlar ham biz uchun ibodat qilishda ishtirok etib kelyapsizlar . Shunday ko‘p kishilarning iltijosi tufayli Xudo bizga inoyat ko‘rsatdi , toki buni yana ko‘plar bilib , biz tufayli Xudoga shukr qilsinlar .
47001012	Bizning iftixor qilishimizning sababi bor , vijdonimiz ham shundan dalolat beradiki , biz bu dunyoda , xususan sizlar bilan bo‘lgan munosabatimizda insoniy hikmat bilan emas , balki Xudoning inoyati bilan , muqaddaslik bilan , Xudoga maqbul bo‘lgan samimiylik bilan harakat qildik .
47001013	Biz sizlarga nima yozsak , o‘qib , anglab yetinglar , deb yozamiz . Umid qilamanki , sizlar bularni oxirigacha anglab yetasizlar .
47001014	Sizlar , qisman bo‘lsa ham , bizni anglagansizlar va bilasizlarki , Rabbimiz Iso Masihning olamga qaytadigan kunida biz sizning faxringiz , siz esa bizning faxrimiz bo‘lasizlar .
47001015	Shu ishonch bilan , sizlar ikkinchi daf’a farah topinglar deb , oldinroq sizlarning yoningizga kelish niyatida edim .
47001016	Sizlarning oldingizdan Makedoniyaga o‘tish va Makedoniyadan yana sizlarning oldingizga qaytish niyatida edim , oxiri sizlar meni Yahudiyaga kuzatib qo‘yar edingizlar .
47001017	Shunday niyatim bo‘la turib , beqarorlik bilan harakat qildimmikan ? Yoki men goh ha-ha , goh yo‘q-yo‘q deganday , o‘zboshimchalik bilan tashabbus ko‘rsatdimmikan ?
47001018	Xudo O‘z so‘zida turadi , shuning uchun bizning sizga so‘zimiz ham goh “ ha ” , goh “ yo‘q ” emas .
47001019	Biz , ya’ni men , Silvan va Timo‘tiy sizning orangizda Xudoning O‘g‘li — Iso Masihni targ‘ib qilganimizda , buni goh “ ha ” , goh “ yo‘q ” deb qilmadik . Masih degani — “ ha ” degani .
47001020	Chunonchi Xudo qancha va’dalarni bergan bo‘lsa , ular Masih sharofati bilan “ ha ” deganday , “ omin ” deganday ro‘yobga chiqadi , toki biz Masih orqali Xudoni ulug‘laylik .
47001021	Xudoning O‘zi bizni sizlar bilan birga Masih ummati qilib , mustahkam poydevorli qildi , O‘ziga ajratib oldi ,
47001022	ustimizga O‘zining muhrini bosdi , bularning garovi qilib Muqaddas Ruhni yuraklarimizga joylashtirdi .
47001023	O‘z jonim haqi Xudoni shohidim bilaman : sizlarni ayaganim uchun hanuz Korinfga bora olmadim .
47001024	Biz go‘yo sizlarning imoningiz ustidan hukmronlik o‘rnatayotganday bo‘lyapmiz . Aslida biz quvonishingiz uchun sizlarga ko‘maklashmoqdamiz . Chunki sizlar imonda mahkam turibsizlar .
47002001	Shunday qilib , men ko‘nglimda yoningizga yana xafagarchilik bilan kelmaslikka qaror qildim .
47002002	Agar men sizlarni xafa qiladigan bo‘lsam , xafa qilganlarimdan boshqa kimlar ham meni ovuntira olardi ?
47002003	Men ham oldindan shuning uchun sizlarga yozdimki , yoningizga kelganimda meni xursand qiladigan odamlardan xafagarchilik ko‘rmayin . Chunki ishonchim komilki , mening sevinchim hammangizning sevinchingizdir .
47002004	Men sizlarni xafa qilish uchun emas , balki sizlarga bo‘lgan cheksiz muhabbatimni sezishingiz uchun chuqur qayg‘u va yurak iztirobi ichida hamda to‘xtovsiz ko‘z yoshlari bilan yozdim .
47002005	Agar kim xafa qilgan bo‘lsa ham , meni emas , mubolag‘a qilmasdan aytyapmanki , deyarli hammangizni xafa qilgan bo‘ladi .
47002006	Xafa qilgan odamga ko‘pchilik tomonidan berilgan bunday jazo yetar .
47002007	Shuning uchun endi bu odam haddan ortiq xafa bo‘lmasligi uchun , uni kechirib tasalli berishingiz ma’quldir .
47002008	Ha , unga boshqatdan muhabbat qo‘yishingizni iltimos qilaman .
47002009	Sizlar har ishda itoatli bo‘lganingizni amalda bilish uchun sizlarga yozdim .
47002010	Biror kishini biror narsa xususida kechirsangizlar , men ham kechiraman . Men kimni kechirgan bo‘lsam ( agar kechiradigan biror narsa bo‘lsa ) , uni sizlar uchun , Masihning huzurida turib kechirdim .
47002011	Zinhor shaytonning pand berishiga yo‘l qo‘ymaylik , uning fitnalaridan xabarsiz emasmiz-ku .
47002012	Masihning Xushxabarini yetkazish uchun Troas shahriga kelganimda , Rabbim menga bir eshik ochib bergan edi .
47002013	Shunga qaramay , ruhim tinch emas edi , chunki birodarim Titusni u yerda topmagan edim . Nihoyat , u yoqdagilar bilan xayrlashib , Makedoniyaga jo‘nadim .
47002014	Xudoga shukr ! U bizni doimo Masihning tantanali yurishida olib borayotir va biz orqali har yerda O‘z haqidagi bilimning xush bo‘ylarini tarqatayotir .
47002015	Biz xalos bo‘ladiganlarning ham , halok bo‘ladiganlarning ham orasida Xudo sha’niga taralayotgan Masihning xush hidimiz .
47002016	Bu — halok bo‘ladiganlar uchun halokatli o‘lim hididir , xalos bo‘ladiganlar uchun esa yashatuvchi hayot hididir . Bunday mas’uliyatga kim loyiq ?
47002017	Mana biz ko‘pchilik qilayotganday , Xudoning kalomini bozorga solmaymiz . Aksincha , Xudo tomonidan yuborilgan va Masih xizmatida bo‘lgan kishilardek , Xudoning ko‘zi oldida sof ko‘ngildan voizlik qilmoqdamiz .
47003001	O‘zimizni yana tavsiya etishni boshlaymizmi ? Nahotki ba’zilarga kerak bo‘lganday , sizlar uchun yoki sizlardan tavsiyanomalar kerak bo‘ldi ?
47003002	Butun insonlar tomonidan tan olingan va o‘qilayotgan , bizning qalbimizga yozilgan tavsiyanomamiz — mana sizlarsiz .
47003003	Ochiq ko‘rinib turibdiki , bizning xizmatimiz orqali yozilgan Masihning maktubi sizlarsiz . Bu siyoh bilan emas , balki barhayot Xudoning Ruhi bilan yozilgan hamda tosh lavhalarga emas , balki inson qalblari bo‘lgan et lavhalarga yozilgan maktubdir .
47003004	Biz Masih tufayli Xudo huzurida shunday ishonchga sazovormiz .
47003005	Lekin bunga go‘yo o‘z-o‘zimizdan , o‘z qobiliyatimiz bilan muvaffaq bo‘lmaganmiz . Bizning qobiliyatimiz faqat Xudodandir .
47003006	U bizga Yangi Ahdning xizmatkorlari bo‘lishday qobiliyatni berdi . Bu xizmat esa Qonun harfi asosida emas , Ilohiy Ruh asosida sodir bo‘lmoqda . Harf o‘ldiradi , Ruh esa hayot bag‘ishlaydi .
47003007	Tavrot davrida Xudoga xizmat qiluvchilar toshga harfma-harf chizilgan va gunohkorga mutlaqo o‘lim keltiradigan Qonun bo‘yicha xizmat qilishlari kerak edi . Bu xizmatning ko‘rsatmasi shunday ulug‘vorlik bilan keldiki , hatto Musoning nur yog‘ilib turgan yuziga Isroil o‘g‘illari qaray olmas edilar ( vaholanki , Muso yuzining ulug‘vorligi o‘tkinchi edi ) .
47003008	Shunday ekan , Ilohiy Ruh bo‘yicha Xudoga xizmat qilish yo‘li yanada ulug‘vorroq bo‘lmaydimi ?
47003009	Ilgari gunohkorni mahkum qilgan xizmatning ulug‘vorligi bor edi . Endi esa gunohkorning oqlanishiga sabab bo‘ladigan xizmat bundan chandon ulug‘ emasmi ?
47003010	Hammadan ulug‘ bo‘lgan narsa o‘rtaga chiqqandan so‘ng , ilgari ulug‘ deb bilingan narsaning ulug‘ligi endi hechga chiqadi .
47003011	Agar vaqtincha joriy bo‘ladigan tuzum ulug‘vorlik bilan kelgan bo‘lsa , unda boqiy qoluvchi tuzum naqadar ulug‘vorroqdir .
47003012	Biz bunday umidga molik bo‘lib , katta jasorat bilan harakat qilyapmiz .
47003013	Muso payg‘ambar yuzimning o‘tkinchi porloqligi tugaganini Isroil o‘g‘illari ko‘rmasin deb , yuziga parda yopgan edi . Biz unga o‘xshamaymiz .
47003014	Ularning zehnlari o‘tmaslashib ketdi . Chunki bugunga qadar Qadimgi Ahdni o‘qish vaqtida , o‘sha parda turibdi . Parda ko‘tarilmagan , u yolg‘iz Masih orqali bartaraf bo‘ladi .
47003015	To bugunga qadar Musoning kitobini o‘qish vaqtida ularning yuraklarini parda yopib turibdi .
47003016	Faqat Rabbimiz Isoga iltijo qilganda bu parda olib tashlanadi .
47003017	Rabbimiz — Ruhdir . Rabbimizning Ruhi qayerda bo‘lsa , o‘sha yerda erkinlik bor .
47003018	Biz hammamiz ochiq yuzimiz bilan , ko‘zguga qaraganday , Rabbimizning ulug‘vorligiga qarab turibmiz . Ulug‘vorlikdan ulug‘vorlikka o‘tganimiz sari , Rabbimizning suratiga tomon o‘zgarmoqdamiz ; bu esa Rabbimizning Ruhi orqali sodir bo‘lmoqda .
47004001	Biz Xudoning marhamati bilan bunday xizmatga musharraf bo‘lib , umidsizlanmaymiz .
47004002	Lekin sirli va uyat ishlarni rad etib , hiyla bilan harakat qilmaymiz , Xudoning kalomini buzmaymiz . Haqiqatni ochiq-oydin qilib , Xudo huzurida o‘zimizni har bir insonning vijdoniga taqdim etamiz .
47004003	Bordiyu Xushxabarimiz yopiq bo‘lsa , u halok bo‘ladiganlar uchun yopiqdir .
47004004	Xudoning tasviri bo‘lgan Masihning ulug‘vor Xushxabarining nurini odamlar ko‘rmasin deb , bu dunyoning tangrisi imonsizlarning zehnlarini ko‘r qilgan .
47004005	Biz esa o‘zimizni emas , balki Rabbimiz Iso Masihni targ‘ib qilmoqdamiz ; biz — Iso yo‘lida sizlarning qullaringizmiz , xolos .
47004006	Xudo ibtidoda : “ Qorong‘ulikdan nur porlasin ” , — deb qanday buyurgan bo‘lsa , endi O‘zining nuri bilan bizning yuraklarimizni ham shunday yoritdi , Iso Masih siymosida porlab turgan O‘zining ulug‘vorligini bizga ko‘rsatdi .
47004007	Bu ulug‘vor xazinani esa biz sopol idishlarda olib yuribmiz , toki bu oliy qudrat bizga emas , Xudoga mansub ekanligi ko‘rinib tursin .
47004008	Biz har tomonlama jabrlanamiz , lekin ezilmaymiz . Mushkul ahvolda qoldik , ammo umidimizni yo‘qotmaymiz .
47004009	Quvg‘inga uchraymiz , lekin ilojsiz emasmiz . Yerga qulaymiz , ammo yakson bo‘lmaymiz .
47004010	Isoning hayoti badanimizda namoyon bo‘lib tursin deb , Uning o‘limini doim badanimizda olib yuribmiz .
47004011	Bizning foniy badanimizda Isoning hayoti namoyon bo‘lsin deb , biz , tiriklar Iso uchun hamisha o‘limga topshirilmoqdamiz .
47004012	Shunday qilib , o‘lim bizda , hayot esa sizda amal qilmoqda .
47004013	Zaburda : “ Ishonganim uchun gapirdim ” , — deb yozilgan . Biz xuddi shu imonning ruhiga egamiz va ishonganimiz uchun gapiramiz .
47004014	Bilamizki , Rabbimiz Isoni tiriltirgan Xudo bizni ham Iso bilan birga tiriltiradi va sizlar bilan birga O‘z huzurida turg‘izib qo‘yadi .
47004015	Bularning hammasi sizlar uchun sodir bo‘lmoqda , toki Xudoning inoyati yana ko‘pdan-ko‘p odamlarga o‘tsin , shu tariqa Xudoning hamdu sanosi yanada oshib , tillardan tushmaydigan bo‘lsin .
47004016	Shuning uchun ham umidsizlanmaymiz . Garchi zohiriy vujudimiz har qancha xazon bo‘layotgan bo‘lsa-da , botiniy vujudimiz kundan-kunga yangilanyapti .
47004017	Bu o‘tkinchi va arzimas qayg‘ularimiz biz uchun haddan tashqari ajib , katta va abadiy ulug‘vorlik hosil qiladi .
47004018	Chunki biz ko‘zga ko‘rinadigan narsalarga emas , ko‘zga ko‘rinmaydigan narsalarga qaraymiz . Ko‘rinadiganlari muvaqqat , ko‘rinmaydiganlari esa abadiydir .
47005001	Biz bilamizki , bu foniy uyimiz , bu kulbamiz xarob bo‘lgandan keyin , Xudo bizga mangu bir uy , qo‘l bilan qurilmagan osmondagi makonni beradi .
47005002	Biz samoviy maskanimizga burkanishni sog‘inib , oh chekib yuribmiz .
47005003	O‘shanda shunday burkangan bo‘lib , boshqa yalang‘och ko‘rinmaymiz .
47005004	Dunyoviy kulbada bo‘lgunimizcha , istibdod ostida oh-nola chekyapmiz . Bu kulbadan chiqishni istamasak-da , samoviy vujudga burkanishni orzu qilamiz , chunki o‘shanda bu foniylik boqiy hayotga tamoman g‘arq bo‘lajak .
47005005	Aynan shuning uchun Xudo bizni yaratgan va buning garovi qilib bizga Muqaddas Ruhni ato qilgan .
47005006	Shuning uchun biz doimo xotirjammiz . Bilamizki , bu badanda joylashgunimizcha , Rabbimizdan uzoqda qolgan g‘ariblarmiz .
47005007	Biz ko‘rish bilan emas , e’tiqod bilan yashaymiz .
47005008	Ha , xotirjammiz va iloji bo‘lsa , badanimiz g‘urbatsarosidan chiqib , Rabbimiz huzuridagi vatanga ko‘chishni xohlaymiz .
47005009	Lekin xoh vatanda , xoh g‘urbatda joylashsak , Rabbimizga maqbul bo‘lish uchun jonbozlik qilamiz .
47005010	Chunki hammamiz badanda yashagan paytda qilgan yaxshi yoki yomon ishlarimizga yarasha qismatimizni olish uchun , Masihning hukm kursisi oldida hozir bo‘lajakmiz .
47005011	Biz Xudodan qo‘rqishning nimaligini anglaganimizdan keyin , boshqa odamlarni ham Unga ishontirmoqqa tirishamiz . Xudoga esa biz ayonmiz va umid qilamanki , sizlarning vijdoningizga ham ayonmiz .
47005012	O‘zimizni sizlarga qayta taqdim etmayapmiz . Lekin qalbidan ko‘ra tashqi qiyofasi bilan maqtanayotganlarga tegishli javob beringlar deb , biz bilan maqtanish imkoniyatini sizlarga beryapmiz .
47005013	Biz aqldan ozdikmi ? Unda bu Xudo uchun . Aqlli gapiryapmizmi ? Unda bu sizlar uchun .
47005014	Axir , Masihning sevgisi bizni qamrab olyapti-ku ! Agar hamma odamlar uchun Bittasi o‘lgan bo‘lsa , bu hammasi o‘lgani demak , degan xulosaga keldik .
47005015	Masih ana shu maqsadda hamma uchun o‘ldi , toki yashayotganlar endi o‘zlari uchun emas , balki o‘zlari uchun o‘lgan va tirilgan Masih uchun yashasinlar .
47005016	Shuning uchun biz endi hech kimni insoniy fikr bilan qadrlamaymiz . Agar Masihni ilgari insoniy fikr bo‘yicha bilgan bo‘lsak , bundan keyin yana bunday bilmaymiz .
47005017	Binobarin , kim Masihga tegishli bo‘lsa , u yangi ijoddir . Qadimgi holat o‘tib ketdi , endi [ hammasi ] yangi bo‘ldi .
47005018	Bularning hammasiga Xudo sabab bo‘ldi . U Masih orqali bizni O‘zi bilan yarashtirdi hamda odamlarni Xudo bilan yarashtirish xizmatini bizga berdi .
47005019	Ha , Xudo Masih vujudida bo‘lib dunyoni O‘zi bilan yarashtirdi , odamlarning gunohlarini hisobga olmadi . Bu yarashish to‘g‘risidagi xabarni yetkazishni esa bizga topshirdi .
47005020	Shunday qilib , biz Masih uchun elchilik qilyapmiz , Xudo biz orqali insonlarga murojaat etyapti . Biz Masih nomidan yolvoryapmiz : Xudo bilan yarashinglar !
47005021	Xudo bizni O‘ziga ma’qul , solih deb bilish uchun , gunohni hech bilmagan Masihni biz uchun gunohga aylantirdi .
47006001	Xudoning hamkorlari sifatida , Uning inoyatini befoyda qabul qilmaslikni sizlardan iltimos qilamiz .
47006002	Chunki Xudo Tavrotda shunday deyapti : “ Maqbul vaqtda seni eshitdim , Najot kunida senga yordam berdim ” . Mana endi maqbul vaqt keldi ! Mana endi najot kuni keldi !
47006003	Xizmatimiz qoralanmasin deb , hech kimga hech qanday xalaqit bermaymiz .
47006004	Xudoning xizmatkorlari sifatida o‘zimizni hamma sohada ibrat qilib ko‘rsatamiz : cheksiz sabr-toqatda , g‘am-qayg‘ularda , tanqisliklarda , tangliklarda ,
47006005	zarbalar ostida , zindonlarda , to‘polonlarda , zahmatlarda , uyqusizlikda , ro‘za tutishda ,
47006006	poklikda , donolikda , to‘zimlilikda , mehribonlikda , Muqaddas Ruh kuchida , samimiy muhabbatda .
47006007	Haqiqat kalomini aytib , Xudoning qudratiga suyanib , o‘ng va so‘l qo‘lda solihlik qurollarini tutib yuribmiz .
47006008	Sharaf va isnodga , haqorat va maqtovga duch kelyapmiz . Bizni aldamchi hisoblaydilar , ammo haqiqatgo‘ymiz .
47006009	Noma’lummiz , ammo bizni hamma biladi . Bizni o‘lgan deb hisoblaydilar , ammo mana , tirikmiz . Bizni jazoga tortyaptilar , ammo o‘lmayapmiz .
47006010	Bizni xafa qilyaptilar , ammo doimo xursandmiz . O‘zimiz kambag‘almizu , ko‘p kishilarni boyitamiz . Hech narsamiz yo‘g‘u , ammo hamma narsaga egamiz .
47006011	Ey korinfliklar , sizlar uchun tilimiz yechildi , yuragimiz keng ochildi .
47006012	Bizning ko‘nglimiz sizlar uchun tor emas , lekin o‘zlaringizning ko‘nglingiz juda tor ekan !
47006013	Buning baravariga — bolalarimga gapirayotgandek gapiryapman — sizlar ham ko‘nglingizni kengroq qilinglar-chi !
47006014	Imonsizlar bilan noravo sheriklik qilmanglar . Solihlik bilan qonunsizlik orasida qanday aloqa bor ? Yoki nur bilan qorong‘ilik orasida qanday umumiylik bo‘lishi mumkin ?
47006015	Masih bilan alayhilla’na orasida qanday kelishuv bo‘la oladi ? Yoki imonli bilan imonsiz orasida qanday sheriklik bo‘lishi mumkin ?
47006016	Xudo ma’badi bilan butlar orasida qanday muvofiqlik bor ? Sizlar esa barhayot Xudoning ma’badisizlar . Xudo Tavrotda aytganidek : “ Men ular ichra maskan qilib , O‘rtalarida yurgayman . Ularning Xudosi bo‘lurman , Ular esa Mening xalqim bo‘lur ” .
47006017	Binobarin , Xudovand yana shunday degan : “ Ularning orasidan chiqinglar , Ulardan ayrilib ketinglar , Nopokka esa qo‘l tegizmanglar ; Shunda Men sizlarni qabul qilurman .
47006018	Men sizlarga Ota bo‘lurman , Sizlar esa Menga o‘g‘ilu qiz bo‘lursiz , — deydi Xudovand , Sarvari koinot ” .
47007001	Ey sevikli birodarlarim , Xudo bizga bunday ulug‘ va’dalarni bergan ekan , badan va ruhimizni bulg‘ovchi har qanday murdorlikdan o‘zimizni tozalab , Xudodan qo‘rqib yashab , butunlay muqaddas bo‘laylik .
47007002	Qalbingizdan bizlarga joy beringlar . Biz hech kimga ozor bermadik , hech kimga ziyon keltirmadik , hech kimdan manfaat ko‘zlamadik .
47007003	Sizlarga ta’na qilib aytmayapman . Chunki oldin ham aytganimdek , o‘lishmi , qolishmi , sizlar bizning dilimizdasizlar .
47007004	Sizlarga ishonchim komil , iftixorim katta . Qayg‘u-alamlarimiz qancha bo‘lmasin , mening dilim tasalliga to‘lib-toshadi , behad sevinaman .
47007005	Hatto Makedoniyaga kelganimizdan keyin ham tanamizga hech qanday rohat topolmadik , aksincha , har tomonlama siqilgan edik : tashqaridan hujumlar , ko‘ngilda qo‘rquvlar bor edi .
47007006	Lekin tushkunlarga tasalli beruvchi Xudo Titusni yonimizga yuborib , bizni ovuntirdi .
47007007	Biz Titusning kelgani bilangina emas , balki u sizlardan topgan tasalli haqida eshitish bilan ham yupanib qoldik . Titus men uchun bo‘lgan qattiq sog‘inchingiz , tortgan ohlaringiz , ko‘rsatgan zo‘r g‘ayratingiz haqida bizga xabar bergandan keyin , yanada ko‘proq sevindim .
47007008	Shu sababdan , maktubim bilan sizlarni xafa qilgan bo‘lsam ham , afsuslanmayman . Garchi oldin u maktubdan qisqa bir muddat sizlar xafa bo‘lib , men pushaymon qilgan bo‘lsam-da ,
47007009	endi sevinyapman . Xafa bo‘lganingizdan emas , balki xafagarchilik sizlarni tavbaga keltirgani uchun sevinyapman . Ha , siz azbaroyi Xudodan xafa bo‘ldingizlar , shuning uchun bizdan hech qanday zarar ko‘rmadingizlar .
47007010	Azbaroyi Xudo keladigan xafagarchilik o‘kintirmaydi , aksincha , odamlarni tavbaga keltirib , najot topishiga imkon yaratadi . Dunyoda bo‘ladigan xafagarchilik esa faqat o‘limni keltirib chiqaradi .
47007011	Qaranglar , aynan shu sababli , ya’ni sizga Xudo taqdir etgan xafagarchilik sababli o‘zingizni oqlash uchun sizlarda qanday g‘ayrat paydo bo‘ldi , qanday g‘azab , qanday qo‘rquv , qanday sog‘inch , qanday jonbozlik , qanday adolatparvarlik hosil bo‘ldi ! Ana shularning hammasi bilan o‘zingizni halolladingizlar .
47007012	Har holda , mening sizlarga maktub yozishimdan maqsad ayblovchi yoki ayblanuvchini belgilash emas , balki Xudoning huzurida sizlar biz uchun qanday ixlosmand ekaningizni eslatish edi .
47007013	Shu yo‘sin biz tasalli topdik . Bu topgan tasallimizdan tashqari , Titusning xursandligi bizni yana ko‘proq quvontirdi . Chunki hammangiz uning ruhini juda ko‘taribsizlar .
47007014	Men uning oldida sizlarni maqtagan edim va uyatga qolmadim . Sizlarga har narsa to‘g‘risida haqiqatni gapirar edik , Titusni maqtaganimiz ham haqiqat bo‘lib chiqdi .
47007015	U hammangizning itoatkorligingizni , o‘zini qanday hurmat va ehtirom bilan qabul qilganingizni xotirlar ekan , uning sizlarga bo‘lgan muhabbati yanada o‘t olmoqda .
47007016	Sizlarga ishonchim komil , ana shundan xursandman .
47008001	Endi birodarlar , Makedoniya o‘lkasidagi Masih jamoatlariga Xudo ko‘rsatgan inoyat haqida sizlarga bildirib qo‘ymoqchimiz .
47008002	Ular og‘ir kulfatlarga yo‘liqib , sinovdan o‘tgan bo‘lsalar-da , jo‘shqin bir sevinch namoyon qildilar , o‘ta kambag‘alligiga qaramay , samimiy bir saxiylik ko‘rsatdilar .
47008003	Ular qo‘llaridan kelgancha , hatto imkonlaridan ham ortiq xayr-ehson berganlariga men shohidman .
47008004	Ular Xudo azizlari uchun qilinadigan yordamda ishtirok etishni bizdan ko‘p o‘tinib so‘radilar .
47008005	Ular hatto umid qilganimizdan ham ziyodroq qildilar : o‘zlarini oldin Rabbimizga , keyin , Xudoning irodasi bilan , bizga bag‘ishladilar .
47008006	Titus bu xayrli ishni oldinroq boshlagani uchun , buni sizning orangizda bitirishi uchun uni rag‘batlantirdik .
47008007	Sizlar hamma narsada mo‘lsiz — imonda , kalomda , bilimda , g‘ayratu tirishqoqlikda , bizga qo‘ygan mehringizda . . . Shunday ekan , bu xayrli ishda ham mo‘l bo‘linglar .
47008008	Buni buyruq tariqasida emas , balki boshqalarning g‘ayrati bilan muqoyasa qilib , sevgingizning haqiqiyligini sinab ko‘rib gapiryapman .
47008009	Chunki sizlar Rabbimiz Iso Masihning inoyatini bilasizlar : U boy bo‘la turib , kambag‘alligim tufayli boy bo‘linglar , deb sizlar uchun kambag‘allashdi .
47008010	Bu haqda men sizlarga foydali bo‘ladigan shunday maslahat beraman : sizlar o‘tgan yili bu ishni boshlabgina qolmay , rosa ko‘ngil qo‘ygan edingizlar .
47008011	Endi bu ishni oxiriga yetkazinglar , chin ko‘ngildan , qo‘lingizdan kelganicha bitirishga harakat qilinglar .
47008012	Agar g‘ayrat bo‘lsa , kimda nima yo‘qligiga qarab emas , balki nima borligiga qarab qabul qilinadi .
47008013	Boshqalarga yengillik bo‘lib , sizlarga esa og‘irlik tushmasligi kerak , ammo baribir tenglik bo‘lsin .
47008014	Hozirda sizlardagi baraka ulardagi yetishmovchiliklarni to‘ldirsin , boshqa vaqtda ulardagi baraka sizlardagi kamchiliklarni to‘ldirsin , shu yo‘sin tenglik bo‘lsin .
47008015	Tavrotda yozilganidek : “ Ko‘p to‘plaganda ortig‘i bo‘lmadi , Oz to‘plaganda kami bo‘lmadi ” .
47008016	Sizlar uchun Titusning diliga bunday g‘ayratni jo qilgan Xudoga shukr !
47008017	Men unga iltimos qilgan bo‘lsam-da , u o‘z xohishi va zo‘r g‘ayrat bilan sizning oldingizga bormoqchi bo‘ldi .
47008018	U bilan birga butun Masih jamoatlarida Injil voizi deb maqtalgan bir birodarni ham yuboryapmiz .
47008019	Jamoatlar ayniqsa bu xayrli ishda yordam qilsin , deb uni yo‘ldoshimiz qilib sayladilar . Biz bu ishni Rabbimizni ulug‘lash uchun olib boryapmiz , shu bilan o‘z ishtiyoqmandligimizni ko‘rsatishga ham fursat topyapmiz .
47008020	Bizga ishonib topshirilgan bu mo‘l ehsonni yig‘ishda birov bizga ta’na qilmasin deb ehtiyot bo‘lmoqdamiz .
47008021	Biz Rabbimiz oldidagina emas , balki insonlar oldida ham halol bo‘lishga harakat qilamiz .
47008022	Demak , bir necha marta turli sharoitda sinalgan va g‘ayrati borligini ko‘rsatgan , endi esa sizlarga ishonchi komil bo‘lib yanada g‘ayratli bo‘lgan bu birodarimizni boyagi ikki kishi bilan birga yuboryapmiz .
47008023	Titusga kelganda , u mening o‘rtog‘im va orangizda yumush bajaradigan hamkorimdir . Boshqa birodarlarimiz bo‘lsa , Masih jamoatlarining elchilari va Masihning shon-shuhratidirlar .
47008024	Shunday qilib , jamoatlar oldida bularga muhabbatingizni namoyon qilib , sizlar tufayli topgan iftixorimizning to‘g‘riligini isbot etinglar .
47009001	Azizlar uchun qilinadigan yordam haqida sizlarga yozish men uchun ortiqchadir .
47009002	Chunki bilamanki , yordam berishga tayyorsizlar , shuning uchun ham : “ Axaya aholisi o‘tgan yildan beri tayyor ” , — deb Makedoniya bo‘ylab sizlar bilan maqtanib yuribman . Sizlarning g‘ayratingiz tufayli ko‘plar harakatga keldi .
47009003	Endi siz haqingizda maqtanish behuda bo‘lib chiqmasin va xuddi aytganimday , tayyor bo‘linglar deb , birodarlarni yuboryapman .
47009004	Yana makedoniyaliklar men bilan birga borib , sizlarni tayyor bo‘lmagan holda topsalar , biz uyatga qolmaylik — aynan sizlar deb aytmayapman ; chunki biz shunday ishonib sizlar bilan maqtanib qo‘yganmiz , axir .
47009005	Shuning uchun va’da etilgan ionalarni oldindan tayyorlasinlar deb , men birodarlarni o‘zimdan avval oldingizga yuborib , iltimos qilishni lozim ko‘rdim . Ionangiz nohaq soliqday emas , rozilik bilan tayyor bo‘lsin .
47009006	Shuni unutmangki , qizg‘anib ekkan qizg‘anib o‘rib oladi ; mo‘l ekkan esa mo‘l o‘rib oladi .
47009007	Har kim norozi bo‘lib yoki majburiyat bilan emas , balki ko‘nglida niyat etganini bersin . Chunki Xudo rozi bo‘lib beruvchini sevadi .
47009008	Sizlar hamma vaqt hamma narsaga to‘la qanoat hosil qilib , turli xayrli ishlarga boy bo‘lishingiz uchun , Xudo sizlarni har xil noz-ne’matlardan boy qilishga qodir .
47009009	Zaburda yozilganidek : “ Solih qo‘lini ochib kambag‘alga sadaqa berar , Uning solihligi esa abadiy turar ” .
47009010	Dehqonga urug‘ va yeyuvchiga non beradigan Xudo sizlarning ekkaningizni ham mo‘l qiladi , bu himmatingizni unumli qiladi .
47009011	Sizlar yanada saxiy bo‘lib , har jihatdan boyib ketasizlar , natijada biz tufayli Xudoga hamdu sanolar oshib ketadi .
47009012	Bu muqaddas burchning ijro bo‘lishi bilan na faqat Xudo azizlarining kamchiliklari to‘ldiriladi , balki ko‘pchilik odamlar ham Xudoga ko‘pdan-ko‘p tashakkur aytishga sabab topadi .
47009013	Chunki bu xayr-ehsoningiz sizning Xudoga bo‘ysunganingizdan , shuningdek , Masih Xushxabariga bo‘lgan ixlosingiz va samimiy saxovatingizdan dalolatdir ; odamlar buni ko‘rib , Xudoni ulug‘laydilar .
47009014	Sizlar uchun ibodat qilar ekanlar , Xudo sizga ortig‘i bilan inoyat berganidan quvonishib , sizlarga ko‘ngil qo‘yadilar .
47009015	Uning ifodalashga til ojiz hadyasi uchun Xudoga shukr !
47010001	Men , Pavlus — shaxsan oramizda bo‘lganda kamtar , bizdan uzoq bo‘lganda esa jasur , deb yurishgan men , Pavlus — Masihning muloyimligi va muruvvati bilan sizlarga murojaat qilaman .
47010002	Sizdan o‘tinib so‘rayman , oldingizga kelganimda , meni jasurona va balandparvoz gapirishga majbur qilmanglar ! Shuni aytay , bizni o‘z bashariy qobiliyati bilangina ish qilyapti , deb o‘ylayotganlarning ba’zilariga men shunday jasoratni bemalol ko‘rsatarman .
47010003	Bizning hayotimiz bandalik bo‘lsa ham , bashariy kuch bilan jang qilmayapmiz .
47010004	Bizning jangdagi qurol-aslahamiz bashariy emas , balki qal’alarni yakson qilish qudratiga ega bo‘lgan ruhiy aslahalardir . Biz Xudoning qudrati bilan safsatalarni barham beramiz ,
47010005	Xudo bilimiga qarshi bosh ko‘targan har qanday baland iddaoni quritib yuboramiz . Har qanday fikrni Masihga bo‘ysundirib asir qilamiz .
47010006	O‘zlaringiz ham to‘la bo‘ysungandan keyin , biz har xil itoatsizlikni jazolashga tayyormiz .
47010007	Tashqi qiyofaga qarayapsizlarmi ? Agar kim Masihning ummatiman , deb o‘ziga ishonsa , o‘z-o‘zidan qiyos qilsin : u qanday Masihning ummati bo‘lsa , bizlar ham xuddi shunday Masihning ummatimiz .
47010008	Rabbimiz bizga bergan iqtidor haqida andak ko‘proq maqtansam ham , xijolat bo‘lmayman . Chunki bu iqtidor sizni xarob qilish uchun emas , barpo qilish uchun berilgan .
47010009	Maktublarim bilan sizlarni go‘yo qo‘rqitayotgan bo‘lib ko‘rinmayin .
47010010	Ba’zilar : “ U maktublarida talabchan va kuchli , lekin shaxsan zaif va so‘zi o‘tmas ” , — deyaptilar .
47010011	Bunday deyuvchilar shuni bilsinki , biz uzoqda , maktublarimizda qanday bo‘lsak , shaxsan , huzuringizda ham shundaymiz .
47010012	Biz o‘zlarini namoyish qilayotganlarning ba’zilari bilan o‘zimizni barobar tutishga yoki qiyos qilishga jur’at etmaymiz . Ular aqlsizlarcha o‘zlarini o‘zlari bilan o‘lchab , o‘zlariga o‘zlari me’yordirlar .
47010013	Lekin biz esa cheksiz-chegarasiz maqtanavermaymiz . Biz faqat Xudo taqdir etgan chegara ichida maqtanamiz . Bu chegara esa sizlargacha yetib borgan .
47010014	Biz go‘yo sizlarning oldingizga bormaganday , haddimizdan oshmayapmiz , chunki Masihning Xushxabarini sizning oldingizgacha yetkazganmiz .
47010015	Biz haddan tashqari boshqalarning mehnati bilan ham maqtanmayapmiz . Lekin imoningiz komil bo‘la borgan sari , biz o‘z chegaramizdan oshmay , orangizdagi nufuzimizni yana orttiramiz , deb umid qilamiz .
47010016	Shunday qilib , begona yerlardagi tayyor ishlar bilan maqtanmay , sizlardan uzoqroq joylarda ham Xushxabarni targ‘ib qilaylik .
47010017	Maqtanaman degan Rabbimiz bilan maqtansin .
47010018	O‘zi-o‘zini maqtagan emas , balki Rabbimiz maqtagan kishi maqbuldir .
47011001	Koshki mening chandon befarosatlik qilishimga biroz bo‘lsa ham sabr qilsangizlar edi ! Zotan sizlar menga sabr qilyapsizlar ham .
47011002	Men sizlarni Xudoning rashki bilan qizg‘anyapman , chunki sizlarni bir pok bokira qizni yagona erga nikohlaganday , Masihga taqdim etdim .
47011003	Mabodo Momo Havoni ilon o‘zining hiylagarligi bilan aldaganiga o‘xshab , sizlarning o‘y-fikringiz ham buzilib , Masihga xos soddalikdan ayrilib qolmasangizlar , degan xavotirdaman .
47011004	Agar birov kelib , biz va’z qilgandan boshqa bir Isoni va’z qilsa , yo sizlar olgan Ruhdan boshqa bir ruhni olsangiz , yoki qabul qilgan Injildan boshqa bir xushxabarni eshitsangiz , naqadar xush qarshilaysizlar !
47011005	Men ham o‘sha “ oliy havoriylar ” dan hech bir narsada qolishmayman , deb o‘ylayman .
47011006	Men nutqda mohir bo‘lmasam ham , lekin bilimda mohirman . Bu xususda biz sizlarga tamoman ochiq va ayonmiz .
47011007	Men sizlarni yuksaltirish uchun o‘zimni pasaytirib , Isoning Xushxabarini sizlarga tekinga targ‘ib qilib , gunoh qildimmikan ?
47011008	Men sizlarga xizmat qilish uchun boshqa Masih jamoatlariga chiqim keltirib , ulardan mablag‘ olar edim . Orangizda bo‘lib , muhtojlikda qolganimda ham birovga ortiqcha yuk bo‘lmadim .
47011009	Chunki Makedoniyadan kelgan birodarlar yetishmovchiliklarimni to‘ldirdilar . Men hech narsada sizlarga og‘ir bo‘lmaslikka tirishgan edim va tirishaman ham .
47011010	O‘zimdagi Masihning haqiqati haqi deyapman : Axaya mamlakati bo‘ylab hech kim bu iftixorimdan meni mahrum qila olmaydi .
47011011	Nima uchun shunday munosabatda bo‘lyapman ? Sizlarni sevmaganimdanmikan ? Xudo biladi , unday emas !
47011012	Biz bilan teng bo‘lishga intilayotgan maqtanchoqlarga yo‘l bermaslik uchun , men nima qilayotgan bo‘lsam , kelajakda ham qilaveraman .
47011013	Bu kabi odamlar — soxta havoriylar , hiylakor xizmatkorlardir , ular faqat Masihning havoriylari qiyofasini oladilar .
47011014	Buning hayron qoladigan joyi yo‘q . Chunki shaytonning o‘zi ham nurli farishtaning qiyofasini oladi .
47011015	Demak , shaytonning xizmatkorlari ahli saloh qiyofasini olsalar , ajablanmaslik kerak . Ularning oqibati qilmishlariga yarasha bo‘ladi .
47011016	Yana aytaman : biror kishi meni aqlsiz deb o‘ylamasin . Bordiyu shunday o‘ylasangiz , hech bo‘lmasa aqlsiz kabi qabul qilinglar-chi , toki men ham biroz maqtanay !
47011017	Bunday balandparvozlik qilib , men Rabbim gapirganday emas , balki aqlini yo‘qotgan maqtanchoqday gapirgan bo‘laman .
47011018	Modomiki , ko‘pchilik o‘zlarining insoniy fazilatlari bilan maqtanayotgan ekan , mayli men ham maqtanaveraman .
47011019	Siz , aqllilar , aqlsizlarga jon deb toqat qilasizlar .
47011020	Chindan ham agar biror kishi sizni asoratga solsa , haqingizni yesa , talon-taroj qilsa , o‘zini katta tutsa , yuzingizga tarsaki ursa , sizlar bunga chidaysizlar .
47011021	Xijolatlik bilan aytamanki , bizda bunday ishlarga darmon yetmas edi ! Shunday qilib , agar biror kishi biron narsada maqtanmoqqa jur’at qilsa — o‘zimni aqlsizlikka solib aytyapman — unda men ham jur’at etaman .
47011022	Ular yahudiymi ? — Men ham yahudiyman . Ular isroillikmi ? — Men ham isroillikman . Ular Ibrohim naslimi ? — Men ham Ibrohim nasliman .
47011023	Ular Masihning xizmatkorlarimi ? — Men befarosatlik qilib aytyapmanki , ularning hammasidan ustunman ! Zahmat desangiz , men ulardan ko‘proq zahmat chekdim . Zindon desangiz , ulardan ko‘proq zindonda yotdim . Zarba desangiz , men haddan tashqari zarba yedim , hatto ko‘p marta o‘limga yaqin yurdim .
47011024	Yahudiylar tomonidan besh daf’a bir kam qirqtadan qamchi yedim .
47011025	Uch daf’a tayoq bilan savaladilar , bir daf’a toshbo‘ron qildilar , uch daf’a kemada halokatga uchradim , bir kechayu kunduzni dengiz bag‘rida o‘tkazdim .
47011026	Ko‘p daf’a sayohatlarga chiqdim . Daryolarda tahlikada qoldim , qaroqchilardan tahlikada qoldim , o‘z qondoshlarimdan ham , majusiylardan ham tahlikaga tushdim . Shaharda tahlika , yovonda tahlika , dengizda tahlika , soxta birodarlar orasida tahlika !
47011027	Mehnat va mashaqqat ostida , ko‘p daf’a uyqusizlikda , ochlik va tashnalikda , ko‘p ro‘za tutish azoblarida qoldim , sovuq havoda yalang‘och yurdim .
47011028	Tashqi hodisalardan boshqa har kuni odamlar yig‘ilib keladi , butun Masih jamoatlari haqida ham g‘amxo‘rlik qilaman .
47011029	Qaysi darmonsizlar bilan men toliqmagan edim ? ! Qaysi vasvasaga tushganlar uchun yuragim yonmagan edi ? !
47011030	Agar maqtanish menga lozim bo‘lsa , o‘z zaifligim bilan maqtanaman .
47011031	Abadiy hamd-sanoga munosib Xudo , Rabbimiz Iso Masihning Otasi biladiki , men yolg‘on gapirmayapman .
47011032	Mana , Damashqda podsho Aretasning viloyat hokimi meni tutish uchun Damashq shahrini nazorat ostiga olgan edi .
47011033	Ammo meni savat ichida devordagi derazadan tushirishdi va men uning qo‘lidan qochib qutuldim .
47012001	Mening maqtanishim hech ham munosib emas , chunki endi Rabbim menga ayon qilgan narsalarga va vahiylarga kelaman .
47012002	Masihga qarashli bir odamni bilaman . O‘n to‘rt yil oldin — badanda edimi , badandan tashqarida edimi , bilmayman , Xudo biladi — u odam yerdan uchinchi osmonga qadar ko‘tarildi .
47012003	Ha , bu odam haqida shuni bilamanki , — yana badanda edimi , badandan tashqarida edimi , bilmayman , Xudo biladi , —
47012004	u jannatga ko‘tarildi va insonga gapirish mumkin bo‘lmagan , tilga olib bo‘lmas so‘zlar eshitdi .
47012005	Bunday bir odam bilan maqtansam bo‘ladi . Lekin o‘zim haqimda bo‘lsa , zaifliklarimdan boshqa hech narsa bilan maqtana olmayman .
47012006	Shu bilan birga , agar maqtanaman desam , aqlsiz bo‘lmayman , chunki haqiqatni gapirgan bo‘laman . Faqat biror kishi men haqimda o‘zimda ko‘rgan yoki eshitgandan ortiq fikr qilmasin , deb o‘zimni tutib turibman .
47012007	Menga kelgan odatdan tashqari ajoyib vahiylardan o‘zimni hammadan yuqori tutmasligim va kibrlanib ketmasligim uchun , mening badanimga bir nish , meni niqtalayveradigan bir shayton elchisi berildi .
47012008	Buni mendan yiroqlashtirgin deb , uch marta Rabbimga yolvordim .
47012009	Ammo Rabbim menga shunday dedi : “ Senga bergan inoyatim yetar , Mening qudratim zaiflikda tugal bo‘ladi ” . Shuning uchun , Masihning qudrati menda amal qilsin deb , yanada ko‘proq , bajonidil o‘z zaifliklarim bilan maqtanaman .
47012010	Shu sababdan Masih uchun zaifliklarga , ozorlarga , muhtojliklarga , ta’qib va siquvlarga yo‘liqqanimda , qanoat qilaman . Chunki zaif bo‘lsam , qudratim oshar ekan .
47012011	Men maqtanib , aqlsiz kabi bo‘ldim . Ammo meni bunga sizlar majbur etdingizlar-ku . Sizlar meni madh qilishingiz lozim edi . Bordiyu men hech kim bo‘lmasam ham , o‘sha “ oliy havoriylar ” dan hech kam emasman .
47012012	Havoriyligim mohiyati sizlarning orangizda tugal sabr-qanoat bilan , ajoyib va qudratli mo‘jizalar orqali isbotlab berilgan-ku !
47012013	O‘zga Masih jamoatlaridan sizlarning nimangiz qolishar ekan ? Bordiyu , birgina sizlarga mening og‘irligim tushmaganini aytsam . . . Aybim uchun meni kechiringlar !
47012014	Mana , uchinchi daf’a oldingizga borishga tayyormanu , sizlarga hech og‘irligimni tushirmayman . Chunki qo‘lingizdagini emas , o‘zlaringizni istayman . Zotan farzandlar ota-onalariga emas , balki ota-onalar farzandlariga mol-mulk jamg‘arishlari lozim .
47012015	Men esa ko‘p mamnuniyat bilan mol-mulkimnigina emas , o‘z jonimni ham sizlarning jonlaringiz uchun sarflayman . Men sizlarni haddan tashqari sevar ekanman , sizlar meni kamroq sevishingiz to‘g‘ri bo‘ladimi ?
47012016	Masalan , aytaylik , men sizlarga og‘irligimni tushirmagan bo‘lsam-da , lekin aldab , hiyla bilan sizlardan olgan ekanman .
47012017	Biroq yuborgan odamlarim orqali sizlardan biror manfaat ko‘rdimmikan ?
47012018	Titusdan iltimos qilib , boshqa birodarimizni ham u bilan birga oldingizga yuborganimda , Titus sizlardan foydalandimikan ? Bizlar bir ruhda faoliyat ko‘rsatmagan edikmi ? Bir yo‘lda yurmagan edikmi ?
47012019	Biz sizlarning oldingizda o‘zimizni oqlamoqchimiz , deb fikr qilmayapsizlarmi hali ? Yo‘q , Masih haqi Xudoning huzurida gapiryapmiz : ey sevganlarim , biz faqat ibrat olishingiz uchun bunday harakat qilyapmiz .
47012020	Men yoningizga kelganimda , mabodo sizlarni yoqimsiz ahvolda toparman , sizlar esa meni yoqimsiz ahvolda toparsiz , deb qo‘rqaman . Mabodo kelsamu , janjal , hasadgo‘ylik , g‘azabnoklik , talash-tortish , bo‘hton , g‘iybat , manmanlik , tartibsizlik ko‘ramanmi , degan xavotirdaman .
47012021	Bordiyu yana yoningizga kelganimda , ko‘pchilik burun qilgan gunohlari — harom-harishlik , fahshbozlik , shaloqlikdan tavba qilmagan bo‘lsa , Xudoyim meni oldingizda yerga urmasin , sizlar uchun motam tutib yig‘lamayin .
47013001	Men endi uchinchi daf’a yoningizga boryapman . Axir , Tavrotda yozilganidek : “ Ikki yoki uch shohidning har qanday guvohligi qat’iy bo‘ladi ” .
47013002	Shunday qilib , men ikkinchi daf’a yoningizda bo‘lganimda ogohlantirgan edim . Endi esa g‘oyib bo‘lsam ham , yozib ogohlantiryapmanki , agar yana oldingizga borsam , oldin gunoh qilgan odamlarning ham , boshqalarning ham hech birini ayamayman .
47013003	Sizlar-ku men orqali Masih so‘zlashiga dalil izlayapsizlar . Mana , Masih sizlarga nisbatan zaif emas , U orangizda O‘z qudratini namoyish qilmoqda .
47013004	Garchi U zaiflik holatida xochga mixlangan bo‘lsa-da , Xudoning qudrati tufayli tirikdir . Shunga o‘xshab , biz Masihning zaifligiga sherik bo‘lsak ham , sizlarni deb Xudoning qudrati tufayli Masihning hayotiga ham sherikmiz .
47013005	O‘z-o‘zingizni tekshiringlar : imonda turibsizlarmi ? O‘zingizni sinab ko‘ringlar : Iso Masih ichingizda ekanini bilmayapsizlarmi ? Bilmasangizlar , maqbul emassizlar .
47013006	Biz esa nomaqbul emasligimizni bilasizlar , deb umid qilaman .
47013007	Sizlar yomon ish qilmasligingizni Xudodan tilaymiz . Maqsadimiz o‘zimizni maqbul deb ko‘rsatish emas . Aksincha , bordiyu biz maqbul ko‘rinmasak ham , sizlar yaxshi ish qilsangiz bo‘ldi .
47013008	Zotan haqiqatga qarshi turishga kuchimiz yetmaydi , haqiqat yo‘lida esa kuch-quvvatlimiz .
47013009	Bizlar zaif , sizlar esa quvvatli bo‘lganingizdan sevinamiz . Zotan , tilagimiz sizlarning komil bo‘lishingizdir .
47013010	Shuning uchun men hali kelmay turib , shularni yozyapman , toki kelganimda Rabbim menga bergan iqtidor bilan qattiq choralarni ishga solmayin . Men bu iqtidorni xarob qilish uchun emas , barpo qilish uchun olganman .
47013011	Shunday qilib , birodarlarim , yaxshi qolinglar . Komil bo‘lishga g‘ayrat qilinglar . Pand-nasihatga quloq solinglar . O‘zaro hamfikr bo‘linglar , tinchlikni saqlanglar . Shunda sevgi va tinchlik bergan Xudo sizlar bilan bo‘ladi .
47013012	Muqaddas o‘pich bilan salomlashinglar . Xudoning barcha azizlari sizlarga salom yo‘llayaptilar .
47013013	
47013014	Rabbimiz Iso Masihning inoyati , Otamiz Xudoning sevgisi va Muqaddas Ruhning hamrohligi hammangizga yor bo‘lsin ! Omin .
48001001	Insonlar tomonidan emas , inson orqali ham emas , balki Iso Masih va Uni tiriltirgan Otamiz Xudo tomonidan havoriy qilib tayinlangan men — Pavlus ,
48001002	shuningdek , men bilan birga bo‘lgan hamma birodarlar Galatiya o‘lkasidagi Masih jamoatlariga salom yo‘llaymiz .
48001003	Otamiz Xudodan va Rabbimiz Iso Masihdan sizlarga inoyat ila tinchlik bo‘lsin .
48001004	Iso Masih bizni hozirgi yovuz asrdan qutqarmoqchi bo‘lib , gunohlarimiz uchun O‘zini fido qildi , shu yo‘sin Otamiz Xudoning irodasini ado etdi .
48001005	Unga abadulabad shon-sharaflar bo‘lsin ! Omin .
48001006	Hayronman , sizlar qanchalik tez Masihning inoyatli da’vatidan yuz o‘girib , boshqa bir “ Injil ” ga sajda qildingizlar !
48001007	Aslida boshqa Injil yo‘q . Faqat ba’zilar sizlarni chalg‘itib , Masih Xushxabarini buzib ko‘rsatishni xohlaydilar .
48001008	Bordiyu biz yoki hatto osmondan biror farishta kelib , o‘zimiz sizlarga o‘rgatgan Injildan boshqa bir “ xushxabar ” keltirsa , la’nati bo‘lsin .
48001009	Biz oldin ham aytgan edik , hozir yana aytyapman : agar kimki sizlar qabul qilgan Injilga zid bo‘lgan xabarni targ‘ib etsa , la’nati bo‘lsin !
48001010	Endi men insonlardan maqtov izlayapmanmi , yoki Xudodanmi ? Nahotki insonlarga yoqmoqchi bo‘lsam ? Agar men hali ham insonlarga yoqmoqchi bo‘lganimda edi , Masihning quli bo‘lolmas edim !
48001011	Ey birodarlar , sizlarga e’lon qilmoqdaman : men targ‘ib etayotgan Injil inson ijodi emas .
48001012	Chunki men uni insondan qabul qilmaganman va hech kimdan ta’lim olmaganman ; balki Iso Masihdan vahiy olganman .
48001013	Mening yahudiy dinida kechgan ilgarigi hayotim haqida eshitgansizlar ; Xudoning ummatiga haddan tashqari jabr-zulm qilib , uni vayron qilar edim .
48001014	Qavmimdan bo‘lgan ko‘p tengdoshlarimga qaraganda , yahudiylikda xiyla muvaffaqiyat qozongan edim , ota-bobolarim urf-odatlariga o‘ta jonkuyar edim .
48001015	Ammo Xudo muruvvat qilib , onam qornidayoq meni tanlagan , O‘z inoyati bilan meni da’vat etgan edi .
48001016	Men dunyo xalqlari orasida Xudo O‘g‘lining Xushxabarini targ‘ib qilishim uchun , Xudo O‘z vaqtida O‘g‘lini menga zohir qildi . Shunda men darhol odamzod bilan maslahatlashmadim ,
48001017	o‘zimdan ilg‘or havoriylarni ko‘rgani Quddusga bormadim . Balki Arabistonga ketib , keyin yana Damashqqa qaytdim .
48001018	So‘ngra , uch yildan keyin , Butrus bilan tanishmoq uchun Quddusga bordim va uning yonida o‘n besh kun bo‘ldim .
48001019	Lekin Rabbimiz Isoning ukasi Yoqubdan boshqa havoriylarning hech birini ko‘rmadim .
48001020	Men sizlarga nima yozayotgan bo‘lsam , Xudo shohid , yolg‘on emas .
48001021	Undan so‘ng Suriya va Kilikiya mamlakatlariga bordim .
48001022	Yahudiya o‘lkasidagi Masih jamoatlari esa meni shaxsan tanimas edilar .
48001023	Ular faqat : u bir vaqtlar bizlarga jabr-zulm qilib yurgan kishi edi , endi ilgari ildizi bilan quritmoqchi bo‘lgan imonni o‘zi targ‘ib qilmoqda , degan gaplarni eshitar ,
48001024	men uchun Xudoni ulug‘lar edilar .
48002001	Keyinroq , o‘n to‘rt yil o‘tgandan so‘ng , Barnabo bilan birga yana Quddusga bordim , Titusni ham yonimga oldim .
48002002	U yerga vahiy orqali bordim . Men ko‘rsatgan jahdu jadalim puchga chiqmasin , deb qo‘rqib , ularning alohida e’tiborli odamlari bilan ko‘rishdim , majusiylar orasida o‘zim targ‘ib qilayotgan Xushxabarning mohiyatini ularga bayon etdim .
48002003	Ular esa hatto hamrohim Titusni , yunon bo‘lishiga qaramay , xatna bo‘lishga majbur etishmadi .
48002004	Faqat ba’zi soxta birodarlar lip etib oramizga suqilib kirishgan edi . Ular bizga Iso Masih ato etgan ozodlikni ko‘rolmay , bizni yana qul qilmoqchi edilar .
48002005	Biz esa Xushxabarning haqiqati sizlar bilan abadiy bo‘lsin deb , bir dam ham ularga yon bermadik .
48002006	Kimlar tomonidandir e’tiborli hisoblangan odamlarga kelganda ( ular bir vaqtlar qanday bo‘lgan bo‘lsalar , menga bari bir , Xudo insonga yuz-xotir qilmaydi ) , shuni aytay , o‘sha e’tiborlilar mening zimmamga boshqa hech narsa yuklamadilar .
48002007	Aksincha , ular Xushxabar Butrusga ahli sunnat uchun berilganini bilib , men endi shu maqsadda sunnatsizlar oldiga yuborilganimni tan oldilar .
48002008	Axir , Xudo ahli sunnatga havoriylik qilayotgan Butrusda ham , majusiylarga havoriylik qilayotgan menda ham amal qilib kelmoqda .
48002009	Shunday qilib , imonlilar jamoatining ustunlari hisoblangan Yoqub , Kifa va Yuhanno Xudo menga bu ish uchun alohida inoyat berganiga ishonch hosil qildilar . Ular biz majusiylarning oldiga ketaylik , qolganlar esa ahli sunnatning oldiga ketsin , deb kelishdilar va men bilan Barnaboga birdamlik qo‘lini berdilar .
48002010	Ular faqat biz kambag‘allarni esdan chiqarmasligimizni iltimos qildilar , buni shaxsan men bajo keltirishga jon kuydirdim .
48002011	Butrus Antioxiya shahriga kelganda , uning xatoligini yuziga aytib fosh qildim .
48002012	Chunki Quddusdan , Yoqubning yonidan ba’zi odamlar kelishidan avval Butrus majusiylar bilan birga yeb-ichib yurgan edi . Ammo u odamlar kelgach , sunnatchilardan xavotirlanib , o‘zini chetga oldi va majusiylar bilan aloqani uzdi .
48002013	Shunda boshqa yahudiylar ham Butrusga o‘xshab riyokorlik qilishdi , hatto Barnabo ham ular riyokorligining qurboni bo‘ldi .
48002014	Men esa ular Injil haqiqati bo‘yicha harakat qilishmayotganini ko‘rib , hammaga eshittirib Butrusga : “ Agar sen yahudiy bo‘la turib , yahudiylar kabi emas , majusiylar kabi yashayotgan bo‘lsang , qanday qilib majusiylarni yahudiylashmoqqa majbur etyapsan ? ” — dedim .
48002015	To‘g‘ri , bizlar asl yahudiymiz , majusiylar singari gunohkor emasmiz .
48002016	Lekin shuni bilamizki , Xudo Ilohiy Qonunga amal qilgan kishini emas , Iso Masihga ishongan kishini oqlaydi . Shuning uchun bizlar ham Ilohiy Qonunga amal qilish bilan emas , Masihga ishonish bilangina oqlanamiz , deb Iso Masihga qattiq ishonganmiz . Hech kim Ilohiy Qonunga amal qilib , Xudo oldida o‘zini oqlayolmaydi .
48002017	Bundan ko‘rinadiki , Masih orqali oqlanishni izlagan o‘zimiz ham hamma odam qatori gunohkor bo‘lib chiqdik . U holda , Masih gunoh yo‘lining homiysi ekan-da ? — Aslo !
48002018	Agar men o‘zim qulatgan qonun-qoidalar binosini qaytadan qurishga kirishsam , unda men o‘zimning qonunbuzar ekanimni ko‘rsatgan bo‘laman .
48002019	Biroq endi men Xudo uchun yashay deb , Qonun oldida o‘lganman , ha , Qonun o‘zi meni o‘ldirdi . Men Masih bilan birga xochga mixlab qo‘yilganman .
48002020	Endi yashayotgan men emas , balki Masih mening ichimda yashayapti . Endi tanada yashayotganimga kelsak , meni sevgan va men uchun O‘zini fido qilgan Xudoning O‘g‘liga bo‘lgan imon bilan yashayapman .
48002021	Men Xudoning inoyatini inkor qilmayman . Agar Ilohiy Qonunga amal qilish bilan oqlanish mumkin bo‘lganda edi , u holda Masih behuda o‘lgan bo‘lardi .
48003001	Ey befahm galatiyaliklar ! Haqiqatga bo‘ysunmaslik uchun sizlarni kim sehrlab qo‘ydi ? Sizlarning ko‘z o‘ngingizda Iso Masihning xochga mixlab qo‘yilgani aniq tasvir etilmaganmidi ?
48003002	Sizlardan bir narsanigina bilmoqchiman , sizlar Muqaddas Ruhni qanday qabul qildingizlar : Tavrot Qonuniga amal qilish bilanmi yoki imon to‘g‘risidagi xabarni eshitish bilanmi ?
48003003	Sizlar shunchalik fahmsizmisizlar ? Muqaddas Ruh kuchi bilan boshlab , endi o‘zingizning bashariy kuchingiz bilan bitirmoqchimisizlar ?
48003004	Bekorga shuncha sinovlardan o‘tdingizlarmi ? Haqiqatan ham bekorga edimi ?
48003005	Xudo sizlarga O‘z Ruhini baxsh etib , orangizda ajoyib mo‘jizalar yaratmoqda . U buni Qonunga amal qilganingiz uchun qilyaptimi yoki eshitganlaringizga imon keltirganingiz uchunmi ?
48003006	Ibrohim payg‘ambardan ibrat olaylik : U Xudoga ishondi va shuning uchun oqlandi .
48003007	Shundan bilinglarki , kim imonga ega bo‘lsa , u Ibrohimning o‘g‘li sanaladi .
48003008	Xudo Ibrohimga : “ Butun xalqlar sendan baraka topajaklar ” deb , unga dastavval Xushxabar keltirgan edi . Tavrotning ana shu oyati aniq ko‘rsatadiki , Xudo insonni millatiga qaramay , imoni tufayli oqlaydi .
48003009	Imon sohibi Ibrohim payg‘ambarga shunday ergashgan hamma ahli imon xuddi Ibrohimday Xudo rahmatiga erishadi .
48003010	Ilohiy Qonunga amal qildim , deb o‘zini oqlamoqchi bo‘lgan barcha kishilar la’nat ostidadirlar . Chunki Tavrotda shunday yozilgan : “ Qonun kitobining har bir moddasiga qattiq rioya qilmaydigan barcha la’nati bo‘ladi ” .
48003011	Shunday ekan , Ilohiy Qonunga amal qilish bilan hech kim Xudo oldida o‘zini oqlayolmasligi aniqdir . Tavrotda yozilganidek : “ Imoni bilan oqlangan kishi yashayveradi ” .
48003012	Qonunga amal qilish esa imonga bog‘liq emas , aksincha , Tavrotda : “ Bu buyruqlarni bajo keltirgan kishi shu bilan yashayveradi ” , deb yozilgan .
48003013	Masih esa biz uchun la’natlanib , bizni Qonun la’natidan xalos qildi , xuddi Tavrotda yozilganidek : “ Yog‘ochga osilgan har bir kishi la’natidir ” .
48003014	Shu yo‘sin Xudo Ibrohimga va’da qilgan qut-barakalar Iso Masih orqali majusiylarga ham nasib etdi , biz imonimiz tufayli Xudo va’da bergan Muqaddas Ruhni qabul qildik .
48003015	Birodarlar ! Odamlar hayotidan bir misol keltiray : odam qilgan vasiyatni hech kim bekor qilolmaydi va unga qo‘sholmaydi .
48003016	Xudoning Ibrohim va uning zotiga bergan ulug‘ va’dalari bundan kam emas . Xudo Ibrohimga : “ Sening zotlaringga beraman ” deb , ko‘pchilik haqida gapirmadi , aksincha : “ Sening zotingga beraman ” deb , bitta kishini , ya’ni Masihni ko‘zda tutdi .
48003017	Shuni aytmoqchimanki , Ilohiy Qonun Ibrohimdan to‘rt yuz o‘ttiz yil keyin paydo bo‘lgan bo‘lsa-da , Xudoning Ibrohim bilan oldinroq tasdiqlagan ahdini o‘rtadan ko‘tarmadi , Xudoning Masih haqida bergan va’dasini bekor qilmadi .
48003018	Agar meros Qonunga amal qilish sharti bilan berilganda edi , va’da bekorga chiqqan bo‘lur edi . Ammo Xudo merosni Ibrohimga va’da bo‘yicha ato qildi .
48003019	U holda Ilohiy Qonun nima uchun berilgan ? Ilohiy Qonun gunohkorligimizni ochiq ko‘rsatish uchun , ilohiy va’daga qo‘shimcha qilib berilgan . Va’dani olgan Ibrohim Zoti kelmaguncha , bu Qonun joriy bo‘lishi kerak edi . Ilohiy Qonun farishtalar orqali berilgan , vositachi esa uni xalqqa e’lon qilgan .
48003020	Vaholanki , bitta odam ish qilganda , vositachi kerak bo‘lmaydi . Xudo esa bittadir .
48003021	Demak , Ilohiy Qonun Xudoning va’dalariga zidmi ? — Aslo ! Agar abadiy hayot ato qilishga qodir bir Qonun berilgan bo‘lsa edi , unda shubhasiz Qonunga amal qilish bilan oqlansa bo‘lar edi .
48003022	Ammo Muqaddas Kitob butun borliqni gunohning hokimiyati ostida deb e’lon qilgan . Demak , ilohiy va’da faqat Iso Masihga ishonish orqali ro‘yobga chiqadi va barcha imonlilarga nasib etadi .
48003023	Bo‘lg‘usi imon paydo bo‘lishidan avval , biz bu imonning vahiy qilinishini kutib turgan tutqunlarday edik , Ilohiy Qonun nazorati ostida qamab qo‘yilgan edik .
48003024	Boshqacha aytganda , biz imon bilan oqlanishni kutar ekanmiz , Qonun Masihga boshlovchi murabbiyimiz bo‘lgan .
48003025	Lekin imon paydo bo‘lganidan so‘ng , biz endi Qonunning tarbiyasida emasmiz .
48003026	Shunday qilib , sizlar , Iso Masihga ishongan hamma , Xudoning o‘g‘illarisizlar .
48003027	Sizlar Masihni tan olib , suvda imon keltirdingizlar va har biringiz Masihni kiyib oldingizlar .
48003028	Endi na yahudiy bor , na yunoniy , na qul bor , na ozod , na erkak bor , na ayol . Siz Iso Masih ummati bo‘lganingiz uchun , hammangiz birsizlar .
48003029	Agar Masihniki bo‘lsangizlar , u holda Ibrohimning ham zurriyotisizlar , shuningdek , Xudo Ibrohimga va’da qilgan merosdan bahramandsizlar .
48004001	Yana shuni aytayin : merosxo‘r hali yosh bola ekan , garchi u hamma narsaning xo‘jayini bo‘lsa ham , quldan hech farq qilmaydi .
48004002	U otasi belgilagan fursatgacha vasiy va uy-ro‘zg‘or boshqaruvchi xizmatkorga bo‘ysunadi .
48004003	Bizlar ham xuddi bunga o‘xshab , bolalik chog‘imizda dunyoning xurofiy kuchlariga qul edik .
48004004	Lekin zamona oxirlab qolganda , Xudo O‘z O‘g‘lini yubordi . U xotindan tug‘ilib , Qonunga bo‘ysunib yurdi ,
48004005	toki bizni Qonunga qul bo‘lishdan qutqarsin va o‘g‘illikka qabul qilsin .
48004006	Endi sizlar Xudoga o‘g‘il bo‘lgandan keyin , Xudo O‘z O‘g‘li Isoning Ruhini yuraklaringizga yubordi . Bu Ruhdan ruhlanib , biz Xudoni aziz Ota deb chaqiramiz .
48004007	Demak , sen boshqa qul emassan , balki o‘g‘ilsan . O‘g‘il bo‘lganing uchun , Xudo Iso Masih sharofati bilan seni voris deb ham qabul qilgan .
48004008	O‘tmishda sizlar Xudoni bilmay , aslan xudo bo‘lmagan kuchlarga qul bo‘lgansizlar .
48004009	Endi esa Xudoni tanib-bilib oldingizlar , yana to‘g‘risi , Xudo tarafidan tanib-bilindingizlar . Shunday ekan , qanday qilib yana o‘sha kuchsiz va qadrsiz xurofotlarga qaytyapsizlar ? Yangitdan qullikka berilmoqchimisizlar ?
48004010	Sizlar alohida kun , oy , fasl va yillarni mushohada qilyapsizlar .
48004011	Nahotki sizlar uchun shuncha behuda zahmat chekkan bo‘lsam , deb xavotirlanyapman .
48004012	Ey birodarlar , sizlardan iltimos qilaman , menday bo‘linglar , chunki men ham sizlarday bo‘lgan edim . Sizlar menga hech ham ozor bermas edingizlar .
48004013	Esingizdan chiqmasin , men sizlarga Xushxabarni birinchi marta bildirganimda , jisman ojiz edim .
48004014	Ojizligim sizlar uchun bir sinov bo‘lgani holda , mendan jirkanmay , siltab yubormadingizlar , balki meni Xudoning farishtasiday , Iso Masih kabi qabul qildingizlar .
48004015	Qani endi sizning o‘sha paytdagi baxtiyorligingiz ? O‘zim sizlarga shohidman : agar bu mumkin bo‘lsa edi , o‘sha paytda siz o‘z ko‘zlaringizni sug‘urib olib , menga berishga tayyor edingizlar !
48004016	Endi men sizlarga haqiqatni aytib , dushmaningiz bo‘ldimmi ?
48004017	Sizlarni qo‘lga olish uchun harakat qilayotganlarning niyati yaxshi emas . Ular sizlarni qoyil qoldirib , bizdan ajratib olmoqchilar .
48004018	Niyat xolis bo‘lsa , qoyil ish yaxshidir . Faqat bu men sizlarning yoningizda hozir bo‘lganimdagina emas , balki doimo shunday bo‘lmog‘i lozim .
48004019	Bolalarim , Masih sizlarda gavdalanmaguncha , men sizlarni yangitdan tug‘ayotganday , to‘lg‘oq azobidaman .
48004020	Men hozir yoningizda bo‘lib , gapimning ohangini o‘zgartirmoqchi edim , chunki sizlarni nima qilarimni bilmay , esankirayapman .
48004021	Ey sizlar , Qonun bandalari bo‘lishni istaganlar , menga aytinglar-chi , nahot siz Qonunga quloq solmaysizlar ?
48004022	Mana Qonunda : Ibrohim ikki o‘g‘illi bo‘lgan , biri cho‘ridan , boshqasi ozod , o‘z xotinidan edi , deb yozilgan .
48004023	Cho‘risiniki tabiat qoidalariga binoan , ozod xotininiki esa ilohiy va’daga binoan tug‘ilgan edi .
48004024	Bunda ramziy ma’no bor . Ikki ona ikki ahdni bildiradi : birinchisi , qullar tug‘adigan Hojar bibi — Xudo Sinay tog‘ida qilgan ahdning ramzidir .
48004025	Hojar so‘zi Arabistondagi Sinay tog‘ini bildirsa-da , hozirgi Quddusning ramzidir ; chunki Quddus va uning bolalari hozir qul bo‘lib xizmat qilmoqdalar .
48004026	Biroq ko‘kdagi Quddus esa ozoddir : u bizlarning hammamizga ona .
48004027	Mana , Tavrotda bunday yozilgan : “ Ey tug‘maydigan , naslsiz ayol , shod bo‘lgil ! Quvonchlarga to‘lib xitob qilgil , Ey to‘lg‘oq azobin chekmagan ! Zero nikohli ayolning o‘g‘illaridan ko‘ra , Tashlab ketilganning o‘g‘illari ko‘p bo‘ldi ” .
48004028	Biz esa , birodarlar , Is’hoqqa o‘xshab , ilohiy va’da bo‘yicha tug‘ilgan o‘g‘illarmiz .
48004029	O‘sha vaqtda tabiiy yo‘l bilan tug‘ilgan Ismoil ilohiy va’da bo‘yicha tug‘ilgan Is’hoqqa zulm etdi . Hozir ham xuddi shunday .
48004030	Ammo Tavrotda nima deyiladi ? — “ Cho‘rini va uning o‘g‘lini haydab yuborgin . Chunki cho‘rining o‘g‘li ozod xotinning o‘g‘li bilan baravar voris bo‘lolmaydi ” .
48004031	Shunday qilib , ey birodarlar , biz cho‘rining emas , balki ozod xotinning farzandimiz .
48005001	Shunday qilib , Masih bizga bergan erkinlikni mahkam tutinglar , qaytadan qullik bo‘yinturug‘ini taqmanglar .
48005002	Buni men , Pavlus , sizlarga gapiryapman : agar sizlar sunnat qiladigan bo‘lsangizlar , Masih sizlarga foyda qilmaydi .
48005003	Xatna bo‘ladigan har bir odamga yana ta’kidlab aytaman : u butun Ilohiy Qonunni bajarishga majburdir .
48005004	Sizlar : Qonunga amal qilib o‘zimizni oqlaymiz , deb Masihdan ajralgansizlar va Xudo inoyatidan mahrum bo‘lgansizlar .
48005005	Bizlar esa Ilohiy Ruhdan umidvor bo‘lib , imonimiz asosida oqlanishimizni kutamiz .
48005006	Iso Masih yo‘lida na sunnat , na sunnatsizlik biron ishga yaramaydi , faqat muhabbat bilan amal qiluvchi imon yaraydi .
48005007	Sizlar yaxshigina qadam otayotgan edingizlar . Shunday ekan , haqiqatga itoat qilishingizga kim xalaqit berdi ?
48005008	Sizning bu inonuvchanligingiz sizni Da’vat qiluvchidan bo‘lmadi !
48005009	Ozgina xamirturush butun xamirni achitadi !
48005010	Rabbim haqi ishonchim komilki , sizlar bu xususda boshqacha fikr qilmaysizlar . Fikringizni chalg‘ituvchi kim bo‘lmasin , shunga yarasha jazosini oladi .
48005011	Birodarlar , men hali ham sunnatni targ‘ib etayotgan bo‘lsam , nima uchun hanuz ta’qiblarga duchor bo‘lmoqdaman ? Unday bo‘lsa , xoch vasvasasi yo‘qqa chiqar edi-ku !
48005012	Qaniydi sizlarni bu gap bilan iztirobga soluvchilar o‘zlarini bichishsa !
48005013	Ey birodarlar , sizlar erkinlikka chorlangansizlar . Faqat bu erkinlikni nafsingiz uchun qurbon qilmanglar , balki bir-biringizga muhabbat bilan xizmat qilinglar .
48005014	Chunki Ilohiy Qonunning hammasi bir so‘zda jamlanadi , ya’ni : “ O‘zgani o‘zing kabi sevgin ” .
48005015	Ammo sizlar bir-biringiz bilan tishlashib , g‘ajishsangizlar , ehtiyot bo‘linglar , tag‘in bir-biringizni yeb bitirmanglar !
48005016	Men shuni aytmoqchiman : Ilohiy Ruh amri bilan yashanglar , shunda tabiatingizdagi yomon ehtiroslar junbishga kelmaydi .
48005017	Chunki inson tabiati Ilohiy Ruhga , Ilohiy Ruh esa inson tabiatiga qarshi yo‘naltirilgan . Bu ikkovi bir-biriga dushman bo‘lgani uchun , sizlar istamaganingizni qilasizlar .
48005018	Agar siz Ruh amri ostida yashayotgan bo‘lsangiz , unda Qonun amri ostida emassizlar .
48005019	Bashariy tabiatning ishlari ma’lum , chunonchi : fahshbozlik , harom-harishlik , fisq-fujur ,
48005020	butparastlik , jodugarlik , dushmanlik , janjalkashlik , rashk-g‘azab , manmanlik , ixtilofchilik , bid’atchilik ,
48005021	hasad , qotillik , ichkilikbozlik , aysh-ishrat va shularga o‘xshagan ishlar . Sizlarni oldin ogohlantirgan edim , yana ogohlantiryapman : bu kabi ishlarni qiluvchilar Xudo Shohligidan bebahra bo‘ladilar .
48005022	Ilohiy Ruhning samarasi esa — muhabbat , sevinch , xotirjamlik , sabr-toqat , lutfkorlik , xayrixohlik , sadoqat ,
48005023	muloyimlik va ibodir . Bu xislatlarga qarshi biror qonun yo‘q .
48005024	Iso Masihga tegishli bo‘lganlar esa o‘z tabiatini , hirsu ehtiroslari bilan birga , xochga mixlab qo‘yganlar .
48005025	Agar biz Ruh amri ostida bo‘lsak , Ruh amri bilan umr kechirishimiz lozim .
48005026	Shuhratparast bo‘lmaylik , bir-birimizdan rashk qo‘zg‘amaylik , baxillik qilmaylik .
48006001	Ey , Ruh amri bilan yashayotgan birodarlarim , agar biron odam gunoh qilib qo‘ysa , uni muloyim ruh bilan tuzatinglar . Unga o‘xshab vasvasaga yo‘liqmasligingiz uchun o‘zingizga ehtiyot bo‘ling .
48006002	Bir-biringizning og‘irliklaringizga yordamlashinglar , shunday qilib Masihning Qonunini bajargan bo‘lasizlar .
48006003	Agar biror kishi , garchi hech narsa bo‘lmasa ham , o‘zini muhim kishi hisoblasa , u o‘z-o‘zini aldagan bo‘ladi .
48006004	Har kim o‘z ishini muhokama qilsin , shunda boshqaning ishiga qarab emas , o‘z ishiga qarab tahsin oladi .
48006005	Zotan har kim o‘z aravasini o‘zi tortishi lozim .
48006006	Ilohiy Kalomdan ta’lim oluvchi ta’lim beruvchi bilan har qanday ezgulikni baham ko‘rsin .
48006007	Adashmanglar , Xudo haqoratlanmaydi . Inson nima eksa , shuni o‘radi .
48006008	O‘z nafsi dalasiga urug‘ eksa , nafsdan zavol o‘rib oladi . Ruh dalasiga urug‘ eksa , Ruhdan abadiy hayot o‘rib oladi .
48006009	Shunday ekan , yaxshilik qilishdan bezmaylik . Agar bo‘shashmasak , o‘z vaqtida buning hosilini o‘rib olamiz .
48006010	Fursatimiz bor ekan , hammaga , ayniqsa , o‘zimizning ahli mo‘minga yaxshilik qilaveraylik .
48006011	Mening qo‘limga qaranglar , sizlarga qanday katta harflar bilan yozdim !
48006012	Sizlarni sunnat bo‘lishga qistayotgan o‘sha kishilar faqat sirtdan yaxshi taassurot qoldirmoqchilar , Masihning xochi uchun ta’qibga duchor bo‘lmaslik uchun shunday harakat qilyaptilar .
48006013	Holbuki , ahli sunnatning o‘zlari ham Ilohiy Qonunga rioya etmaydilar . Ular faqat sizlarning tanalaringiz bilan maqtanmoq uchun xatna bo‘lishingizni istaydilar .
48006014	Men esa , aslo birgina Rabbimiz Iso Masihning xochidan boshqa hech narsa bilan maqtanmayman . Uning xochi tufayli bu dunyo men uchun o‘lgan , men esa bu dunyo uchun o‘lganman .
48006015	Iso Masih yo‘lida sunnatning ham , sunnatsizlikning ham hech ahamiyati yo‘q . Ahamiyatlisi — yangidan yaratilishdir .
48006016	Bu qoidaga ko‘ra yashayotganlarning hammasiga va Xudoning Isroiliga tinchlik va rahmat bo‘lsin !
48006017	Bundan keyin hech kim menga og‘irligini solmasin . Chunki men Rabbim Isoning jarohatlarini o‘z tanamda olib yuribman .
48006018	Ey birodarlar , Rabbimiz Iso Masihning inoyati ruhingizga yor bo‘lsin . Omin .
49001001	Men , Xudo irodasi bilan Iso Masihning havoriysi bo‘lgan Pavlus , Efes shahridagi Iso Masihga imon keltirgan Xudo azizlariga salom yo‘llayman .
49001002	Otamiz Xudodan va Rabbimiz Iso Masihdan sizlarga inoyat va tinchlik bo‘lsin .
49001003	Rabbimiz Iso Masihning Otasi — Xudoga hamdu sanolar bo‘lsin ! U Masih orqali samoviy olamda bizga har xil ruhiy qut-barakalar ato etdi .
49001004	O‘z huzurida muqaddas va benuqson bo‘lishimiz uchun , U Masih haqi bizga muhabbat ko‘rsatib , bizni dunyo yaratilishidan avval tanladi .
49001005	Bizni muruvvatiga sazovor bilib , Iso Masih orqali O‘ziga o‘g‘il qilib olishga azaldan qaror qildi .
49001006	Ilohiy mehr-shafqatning dong‘i chiqsin , deb Xudo sevikli O‘g‘lini yuborib , bizga inoyat qildi .
49001007	Uning O‘g‘li esa qonini to‘kib , bizning gunohlarimizni yuvdi . Xudoning bu cheksiz inoyati tufayli biz barcha aybu gunohlarimizdan forig‘ bo‘ldik .
49001008	Xudo bunday inoyatini hamda har xil hikmatu aql-zakovatni bizga mo‘l-ko‘l berdi .
49001009	Xudo qadimdan aniqlab qo‘ygan maqsadi bo‘yicha , Masih orqali bizga muruvvat qilib , O‘zining sirli rejasini ayon qildi .
49001010	Xudo bu rejani O‘zi belgilagan vaqtda amalga oshiradi va yeru osmondagi bor mavjudotlarni Masih boshchiligida birlashtiradi .
49001011	Xudo hamma narsani O‘z xohishi bo‘yicha bajaradi . U biz uchun ham O‘zining orzu-niyatini amalga oshirib , bizni Masih orqali azaldan tanladi va samoviy merosdan bahramand qildi .
49001012	Shunday ekan , Masihga avvaldan umid bog‘lagan bizlar Xudoning shon-sharafini oshirish uchun yashashimiz lozim .
49001013	Sizlar ham haqiqat kalomini , ya’ni najotingiz to‘g‘risidagi Xushxabarni eshitib , Masihga imon keltirdingizlar . Imoningizning tasdig‘i o‘laroq Xudo va’da qilgan Muqaddas Ruhni qabul qildingizlar .
49001014	Xudoning ummati ozodlikka chiqmaguncha , Muqaddas Ruh samoviy merosimizning garovidir . Xudoning ulug‘vorligi sha’niga tasannolar bo‘lsin !
49001015	Men Rabbimiz Isoga bo‘lgan e’tiqodingiz va butun Xudo azizlariga bo‘lgan muhabbatingiz haqida eshitganimdan buyon , doim sizlarni ibodatlarimda eslayman , tinmay Xudoga shukronalar aytaman .
49001016	
49001017	Rabbimiz Iso Masihning Xudosi , ulug‘vor Padar , O‘zini tanib-bilishingiz uchun sizga hikmatu vahiy ruhini ato etsin .
49001018	Uning O‘zi sizlarning ko‘ngil ko‘zlaringizni yorug‘ qilsin , toki U sizlarni naqadar ulug‘ bir umidga chorlaganini bilib olinglar , O‘z azizlarini qanchalik boy va ulug‘vor bir merosga sazovor qilganini qadrlanglar .
49001019	Biz , imonlilarga ta’sir o‘tkazayotgan Xudoning hadsiz-poyonsiz kuch-qudrati buyukligini ham bilib olinglar .
49001020	Xudo O‘zining cheksiz saltanatini joriy qilib , ana shu kuch-qudratini amalda ko‘rsatdi : Masihni tiriltirib , Uni samoviy olamda O‘zining o‘ng tomoniga o‘tqazdi .
49001021	Masihni har qanday rahnamolik va hukmronlik , kuch va saltanatdan , u dunyoyu bu dunyoda aytiladigan har qanday nomdan yuqori qo‘ydi .
49001022	Butun borliqni Uning oyoqlari ostiga tobe qildi . Uni butun borliqdan yuqori qo‘yib , imonlilar jamoatiga bosh qilib qo‘ydi .
49001023	Imonlilar jamoati esa Masihning badani bo‘lgani uchun , U kabi to‘kis-tugallikka ega . Chunki Masih butun koinotni to‘kis-tugal to‘ldirib turadi .
49002001	Sizlar bir vaqtlar gunoh va jinoyatlaringiz tufayli ruhan o‘lgan edingizlar .
49002002	Sizlar bu dunyoning taomiliga ko‘ra , fazoda hukmronlik qilayotgan hokim — shaytonning ixtiyoriga qarab yashar edingizlar . Shayton ruhi hozir ham osiy bandalarda amal qilmoqda .
49002003	Bir vaqtlar biz hammamiz ham o‘sha odamlar qatori yashaganmiz . Tabiatimizdagi yomon ehtiroslarga jisman va fikran mubtalo bo‘lib , xuddi boshqa odamlarday tabiatan Xudo g‘azabiga yo‘liqqan edik .
49002004	Ammo marhamatga boy Xudo O‘zining ulkan muhabbatini bizga ko‘rsatdi :
49002005	biz jinoyatlarimiz tufayli ruhan o‘lgan ekanmiz , U Masih orqali bizga hayot bag‘ishladi . Sizlar Xudoning inoyati bilan qutulgansizlar .
49002006	Iso Masihga ishonib , U bilan birlashganimizdan so‘ng , Xudo bizni Masih bilan birga tiriltirdi va samoviy olamda o‘tqizib qo‘ydi .
49002007	Xudo O‘z mehr-inoyatining behad boyligini kelgusi asrlargacha aniq namoyon qilmoq uchun bizga Iso Masih orqali shunchalik katta iltifot qildi .
49002008	Ha , sizlar Xudodan inoyat topib , imoningiz tufayli qutulgansizlar . Bu — Xudoning in’omi , sizning yutug‘ingiz emas .
49002009	Yana hech kim : Men savob ishlarim tufayli qutulganman , deb maqtanmasin .
49002010	Biz Xudoning ijodimiz . Xudo bizni Iso Masih orqali xayrli ishlar qilishimiz uchun yaratdi , bu ishlarni esa biz uchun azaldanoq tayyor qilib qo‘ydi .
49002011	Sizlar ilgari aslan majusiy bo‘lganingizni esdan chiqarmanglar . Yahudiylar sunnat qilinadigani uchun , o‘zlarini “ ahli sunnat ” , sizlarni esa “ sunnatsizlar ” deyishadi . ( Vaholanki , sunnat faqat tana bilan bog‘liq bir odatdir . )
49002012	To‘g‘ri , sizlar o‘sha zamonda Masihdan bexabar , Isroil ummatidan benasib , ilohiy ahdu va’dalarga begona , dunyoda umidsiz va Xudosiz edingizlar .
49002013	Lekin ilgari Xudodan uzoq ekansizlar , endi Iso Masih vositasi bilan , Uning to‘kkan qoni orqali yaqin bo‘ldingizlar .
49002014	Masihning O‘zi bizning tinchligimizdir . U yahudiylar bilan majusiylarni yarashtirib , bir ummat qildi . O‘z tanasini fido qilib , ularning orasidagi to‘siq devorni qulatdi , adovatni bartaraf qildi .
49002015	Yahudiylar bilan majusiylarni O‘z vujudida birlashtirib , yangi insonni yaratdi , ana shu maqsadda Tavrotning qonun-qoidalarini ham bekor qildi .
49002016	Masih xochda o‘lib , adovatni bartaraf , tinchlikni esa barqaror qildi . Xoch orqali ikki ummatni bir badanday qildi hamda Xudo bilan yarashtirdi .
49002017	Masih kelib , ilgari Xudodan uzoq bo‘lgan sizlarga va shuningdek , Unga yaqin bo‘lgan yahudiylarga tinchlik Xushxabarini e’lon qildi .
49002018	Masih orqali biz hammamiz bir ruh bilan Otamiz Xudoning huzuriga kira olamiz .
49002019	Demak , siz endi begona emassizlar , kelgindi ham emassizlar , balki Xudoning muqaddas xalqiga vatandosh va hamxonasizlar .
49002020	Sizlar ham havoriylaru payg‘ambarlar solgan poydevorga asosan bino bo‘lgansizlar . Binoning negiz toshi esa — Iso Masihning O‘zi .
49002021	Butun imorat Undan tarkib topib , o‘sib boradi va Xudo uchun muqaddas bir ma’badga aylanadi .
49002022	Siz o‘zlaringiz ham Iso Masih bilan va o‘zaro birlashgan holda , Xudoning ruhiy maskanini tashkil etmoqdasizlar .
49003001	Mana men — Pavlus siz , majusiylarni deb , Iso Masih uchun mahbus bo‘lganman .
49003002	Men Xudoning inoyatini sizlarga yetkazish uchun Xudodan vakolat olganman , sizlar bu haqda , albatta , eshitgansizlar .
49003003	Yuqorida qisqacha yozganimday , Xudo bu sirni menga vahiy orqali ma’lum qildi .
49003004	Sizlar bularni o‘qib turib , men Masih sirini qanday fahmlaganimni bilib olishingiz mumkin .
49003005	Bu sir o‘tmish odamzod avlodlariga bildirilmagan bo‘lsa-da , hozir Muqaddas Ruh buni Masihning muqaddas havoriylaru payg‘ambarlariga oshkor qildi .
49003006	Shunga ko‘ra , endi Iso Masihning Xushxabariga ishongan boshqa xalq vakillari yahudiylar bilan bir badanday bo‘lib , Xudoning va’da qilgan qut-barakalariga sherik va hamvorisdirlar .
49003007	Xudoning menga bergan inoyati va ko‘rsatgan iltifoti bilan , Uning menda amal qilayotgan kuch-qudrati tufayli Xushxabarni tarqatish xizmatini bo‘ynimga oldim .
49003008	Men barcha azizlar orasida eng arzimagani edim . Ammo Xudo inoyat qilib , Masihning aql bovar qilmas boyligi haqida turli xalqlarga Xushxabar yetkazish uchun meni yubordi .
49003009	Men Xudoning sirli rejasi nimadan iboratligini barchaga aniq ma’lum qilmoq uchun vakolat oldim . [ Iso Masih orqali ] olamni yaratgan Parvardigor azaldanoq bu sirni O‘z huzurida pinhon saqlagan edi .
49003010	Hozirgi zamonda esa U Masih ummatini barpo qilib , u orqali samovotda hokim bo‘lgan kuchlarga ham O‘zining ko‘p qirrali hikmatini oshkor qildi .
49003011	Shu tariqa Xudo O‘zining azaliy maqsadini Rabbimiz Iso Masih orqali ro‘yobga chiqardi .
49003012	Biz Iso Masih orqali , Unga bo‘lgan imonimiz orqali Xudo huzuriga dadil va to‘la jasorat bilan yaqinlashish imkoniga egamiz .
49003013	Shunday ekan , men sizlar uchun qayg‘u chekayotganimda aynimasligingizni iltimos qilaman . Chunki bu sizlarning yuksalishingizga xizmat qiladi .
49003014	Ana shu sababdan , men samoviy Otamiz oldida tiz cho‘kyapman .
49003015	Yer yuzidagi va osmondagi har qanday sulola samoviy Otadan nom olgan .
49003016	U O‘zining ulug‘vor boyligi bilan sizlarni kuch-qudratli qilsin , O‘z Ruhi bilan ichki borlig‘ingizni baquvvat qilsin .
49003017	Masihni imon bilan dilingizga jo qilinglar . Masihning sevgisi qalbingizda ildiz otib , mahkam o‘rnashsin ,
49003018	toki sizlar barcha Xudoning azizlari bilan birga bu sevgining kengligi , uzunligi , balandligi va teranligini to‘la anglashga kuchingiz yetsin .
49003019	Ha , sizlar Masihning aql bovar qilmas sevgisini fahmlab borib , Xudoning butun kamolotiga erishinglar .
49003020	Xudoning kuch-qudrati bizda amal qilmoqda . Shuning uchun Xudo biz so‘ragan yoki xayol qilganimizdan ham ortig‘ini bajarishga g‘oyat darajada qodirdir .
49003021	Unga Iso Masih ummati orqali va Iso Masihning O‘zi orqali nasldan-naslga , to abad shon-sharaflar bo‘lsin ! Omin .
49004001	Rabbimiz uchun mahbus bo‘lgan men sizlarga nasihat qilib o‘tinaman : Xudoning da’vatiga munosib tarzda yashanglar .
49004002	Butun kamtarlik va yumshoqlik bilan , muhabbat bilan bir-biringizga sabr-toqat qilinglar .
49004003	O‘zaro tinch-totuv yashab , Ruhning birligini saqlashga jon kuydiringlar .
49004004	Badan — bir , Ruh ham — bir . Chunki Xudo hammalaringizni ham bir xilda umidvor bo‘lishga chaqirgan .
49004005	Rabbimiz — bir , imon — bir , suvdagi iqror — bir .
49004006	Hammaning Otasi Xudo — bir . U hammaning ustidan hokim , hamma orqali amal qiladi , hammada mavjuddir .
49004007	Biz har birimiz Masih inoyat etganiga ko‘ra biron in’om oldik .
49004008	Mana , Zaburda Masih haqida nima deyilgan : “ U yuksaklikka chiqib , asirlarni asir oldi , Insonlarga esa hadyalar ulashdi ” .
49004009	Endi bu “ chiqdi ” so‘zi nimani bildiradi ? Masih oldin tubanga , yer yuziga ham tushganidan boshqa yana nimani bildiradi ?
49004010	Ha , Masih O‘zi tubanlikka tushdi va koinotni to‘ldirish uchun osmonu falakdan ham yuqoriga chiqdi .
49004011	Shuningdek , Masihning O‘zi ba’zi kishilarni havoriy , ba’zilarini payg‘ambar , ba’zilarini Injil voizi , ba’zilarini esa imonlilar jamoatiga cho‘ponu mudarris qilib tayinladi .
49004012	Shu yo‘sinda imonlilar xizmatga kerak bo‘ladigan ta’minotni oladilar va Masihning ummati obod bo‘la boradi .
49004013	Buning natijasida hammamiz imonda yakdil , Xudo O‘g‘lini tanib-biladigan , Masihning kamoliga erishgan yetuk odamlar bo‘lamiz .
49004014	Bundan buyon har turli ta’limotlarning shamoli bilan uchib , tebranib yuradigan go‘daklarday bo‘lmaylik . Mana , imonda go‘dakligicha qolgan kishilar quv odamlarning hiylasi va tarqatayotgan soxta ta’limotlarining qurboni bo‘lib , yo‘ldan ozib ketadilar .
49004015	Biz , aksincha , haqiqat va muhabbatga sodiq qolib , har jihatdan badanning boshi — Masih tomon o‘sib boraylik .
49004016	Uning boshchiligida butun badan alohida-alohida hayotiy payu bo‘g‘inlar yordamida o‘zaro ulanadi va birikadi . Har bir bo‘lakning alohida o‘z holicha , muhabbat bilan harakat qilishi natijasida badan o‘sib-ulg‘ayadi .
49004017	Shunday ekan , men Rabbimiz nomidan sizlarga qattiq buyuraman : bundan buyon o‘zga xalqlarning bema’ni o‘y-fikri bilan yashamanglar .
49004018	Ularning zehnlari o‘tmaslashgan . Ular jaholatda qolib , yuraklarini yog‘ bosgan . Shuning uchun Xudo bergan hayotdan mahrum qolganlar .
49004019	Ular har qanday or-nomus tuyg‘usini yo‘qotgan , har turli iflos ishlarga o‘rgangan , fisqu fujurga berilgan tamagir odamlardir .
49004020	Ammo sizlar Masihdan unday o‘rganmagansizlar .
49004021	Sizlar Masihning so‘zlarini eshitib , U haqda ta’lim olgansizlar . Shuning uchun endi Isoning haqiqiy yo‘lida yurib ,
49004022	eski o‘zligingizni bir chetga olib qo‘yinglar ; ya’ni ilgarigi turmushingizga oid , aldovchi ehtiroslar bilan buzilib borayotgan eski , yomon tabiatingizni soqit qilinglar .
49004023	Buning o‘rniga yangi fikrga , ruhga ega bo‘linglar .
49004024	Xudoga munosib suratda , haqiqiy solihlik va muqaddaslik bilan yaratilgan yangi tabiatni o‘zlashtiringlar .
49004025	Shunday qilib , yolg‘onni rad etib , har biringiz o‘z birodaringiz bilan haqiqatni gaplashinglar . Chunki biz bir-birimizga tananing a’zolaridaymiz .
49004026	G‘azablanib , gunoh qilmanglar . Quyosh botguncha , g‘azabdan qaytinglar .
49004027	Iblisga fursat bermanglar .
49004028	O‘g‘rilik qilgan kishi boshqa o‘g‘rilik qilmasin . Balki yaxshi ishlab , o‘z qo‘llari bilan mehnat qilib , muhtoj bo‘lganlarga ham biror narsa bersin .
49004029	Og‘zingizdan hech qanday yaramas so‘z chiqmasin . Lekin ehtiyojga ko‘ra , tinglovchilarning joniga ora kiradigan yaxshi so‘zlar gapiringlar .
49004030	Xudoning Muqaddas Ruhini xafa qilmanglar ; sizlar najot kunigacha o‘sha Ruh bilan muhrlangansizlar .
49004031	Har qanday yomon niyat va gina-kudurat , har qanday qahru jahl , nolish va g‘iybatchilikni o‘zingizdan soqit qilinglar .
49004032	Bir-biringizga ko‘ngilchan va mehr-shafqatli bo‘linglar . Xudo sizlarni Masih haqi kechirgani kabi , sizlar ham bir-biringizni kechiringlar .
49005001	Sevikli bolalar kabi Xudoga ergashinglar .
49005002	Masih sizlarni juda sevgani uchun , sizlar uchun O‘zini fido qildi va shu yo‘sin Xudoga ma’qul keladigan , xush hidli qurbonlik keltirdi . Sizlar ham xuddi shunday muhabbat bilan yashanglar .
49005003	Sizning orangizda hech qanday zinogarlik , ifloslik yoki tamagirlik hatto tilga olinmasin . Bular muqaddas kishilarga munosib emas .
49005004	Shuningdek , beadab va axloqsiz gap yoki maynabozchilik ham bo‘lmasin . Bular sizga munosib emas . Yaxshisi , Xudoga shukur qilinglar .
49005005	Shuni bilib qo‘yinglar : hech bir fohish , iflos yoki tamagir kishi ( chunki tamagir — butparast bilan teng ) Masihning va Xudoning Shohligidan bahramand bo‘lmaydi .
49005006	Hech kim sizlarni quruq gaplar bilan aldamasin . Ana shu narsalar uchun osiy bandalarning boshiga Xudoning g‘azabi keladi .
49005007	Shu sababdan siz ularga sherik bo‘lib qolmanglar .
49005008	Siz bir vaqtlar zulmat edingizlar , endi esa Rabbimizga tegib , nur bo‘ldingizlar . Ahli nur bo‘lib yashanglar .
49005009	Nur har xil ezgulik , odillik va haqiqat mevalaridan iborat .
49005010	Rabbingizga nima maqbul bo‘lishini o‘rganib olinglar .
49005011	Zulmatning besamara ishlarida ishtirok etmanglar , aksincha , ularni fosh etinglar .
49005012	Zulmatda maxfiy qilinadigan o‘sha ishlar haqida gapirish ham uyatdir .
49005013	Zotan hamma narsa nur orqali fosh bo‘lib , ochiq-oshkor ko‘rinadi .
49005014	Yorug‘likka chiqqan hamma narsa ayon bo‘ladi . Qo‘shiqda aytilganiday : “ Ey uxlagan , tur ! O‘liklar ichidan tiril ! Masih senga nur sochar ” .
49005015	Shunday qilib , qanday yashayotganingizga o‘zingiz diqqat qilib qaranglar . Nodonlar kabi emas , dono kishilar kabi kun kechiringlar .
49005016	Fursatni g‘animat bilinglar , chunki biz yashayotgan kunlar — yomon kunlar .
49005017	Shuning uchun beaql bo‘lmanglar , balki Rabbingizning irodasi qanday ekanini anglab olinglar .
49005018	Sharob ichib mast bo‘lmanglar , chunki bu buzuqlikka olib boradi . Aksincha , Muqaddas Ruhga to‘lib-toshinglar .
49005019	Shu maqsadda Zabur xonishi , ruhiy madhiyalar va qo‘shiqlar bilan bir-biringizga nasihat qilinglar , chin yurakdan Rabbingizni kuylab , hamdu sanolar o‘qinglar .
49005020	Har doim , har bir narsa uchun Rabbimiz Iso Masih nomi bilan Otamiz Xudoga shukur qilinglar .
49005021	Masihni hurmatlab , bir-biringizga bo‘ysuninglar .
49005022	Ey xotinlar , siz Rabbingizga qanday bo‘ysunsalaringiz , erlaringizga shunday bo‘ysuninglar .
49005023	Masih imonlilar jamoatining boshi bo‘lgani kabi , erkak ham xotinning boshidir . Masih O‘z badanining , ya’ni ummatining Xaloskoridir .
49005024	Masihning ummati Masihga qanday tobe bo‘lsa , xotinlar ham har narsada o‘z erlariga shunday tobe bo‘ladilar .
49005025	Ey erlar , Masih imonlilar jamoatini sevib , ular uchun O‘zini qanday fido qilgan bo‘lsa , sizlar ham xotinlaringizni shunday sevinglar .
49005026	Masih imonlilar jamoatini muqaddas qilay , deb ularni suv bilan yuvdi va O‘z kalomi orqali tozaladi ,
49005027	toki ustida biron g‘ubor , ajin yoki dog‘i qolmagan , muqaddas , benuqson , kamoli chiroyli bir jamoatni O‘z huzuriga eltib qo‘ysin .
49005028	Shunday qilib , erkaklar o‘z xotinlarini o‘z tanalarini sevganday sevishlari kerak . O‘z xotinini sevgan o‘zini o‘zi sevadi .
49005029	Hech kim hech vaqt o‘z tanasini yomon ko‘rmagan . Aksincha , uni oziqlantirib , parvarish qiladi . Masih ham O‘z ummatini xuddi shunday oziqlantirib , parvarish qiladi .
49005030	Biz Masih tanasining a’zolarimiz , [ Uning etu suyagimiz ] .
49005031	Tavrotda : “ Kishi ota-onasini qoldirib , o‘z xotiniga yopishib qoladi va ikkovi bir tan bo‘ladi ” , deb yozilgan .
49005032	Bu sir buyuk va men buni Masih hamda imonlilar jamoatiga o‘xshatib aytyapman .
49005033	Xullasi kalom , har bir er o‘z xotinini o‘zini o‘zi sevganday sevsin . Xotin ham erini hurmat qilsin .
49006001	Ey farzandlar , ota-onangizga itoat qilinglar , chunki bu Rabbimizga ma’quldir .
49006002	Bu haqdagi ilohiy buyruq Xudo va’da qo‘shib bergan birinchi buyruqdir , chunonchi : “ Ota-onangni hurmat qil , toki baraka topib , yer yuzida uzoq umr ko‘rgaysan ” .
49006003	
49006004	Siz , otalar , farzandlaringizning jahlini chiqarmanglar . Ularni Rabbimizning ta’lim-tarbiyasi bilan o‘stiringlar .
49006005	Ey qullar , dunyoviy xo‘jayinlaringizga , Masihga itoat qilganingizdek , kamoli ehtirom va soddadillik bilan itoat qilinglar .
49006006	Insonlarning ko‘nglini topay , deb xo‘jako‘rsinga xizmat qilgan kishilar kabi emas , balki Masihning qullari kabi Xudoning irodasini chin ko‘ngildan bajo keltiringlar .
49006007	Insonlarga emas , balki Rabbingizga xizmat qilayotgandek , bajonu dil xizmat qilinglar .
49006008	Bilinglarki , xoh qul , xoh erkin bo‘lsin , har bir kishi qilgan yaxshiligiga yarasha mukofotni Rabbimizdan oladi .
49006009	Ey xo‘jayinlar , sizlar ham qullaringizga xuddi shu tarzda muomala qilinglar . Osmonda ham ularning , ham sizlarning Egangiz borligini bilib , ularga do‘q-po‘pisa etishni bas qilingiz . Chunki Rabbimiz yuz-xotir qilmaydi .
49006010	Nihoyat , Rabbimiz bilan ittifoq bo‘lib , Uning kuch-qudrati ta’sirida quvvatli bo‘linglar .
49006011	Iblisning hiylalariga qarshi tura olish uchun , Xudo bergan barcha qurol-aslahalar bilan qurollaningiz .
49006012	Chunki bizning kurashimiz o‘tkinchi basharga qarshi emas , balki samoviy olamdagi yovuz ruhiy kuchlarga , hokimlaru hokimiyatlarga , bu qorong‘i dunyoni boshqarayotgan ruhiy hukmronlarga qarshidir .
49006013	Shu sababdan yomon kunda qarshilik ko‘rsata olishingiz uchun , Xudoning qurol-aslahalarini ko‘taringlar , toki butun tadbirkorlik bilan ish tutib , o‘rningizda tura olinglar .
49006014	Belingizni haqiqat kamari bilan bog‘lang , ko‘ksingizga solihlik sovutini taqinglar .
49006015	Tinchlik Xushxabarini yoyish uchun oyog‘ingizga ildamlik poyabzalini kiyinglar .
49006016	Buning ustiga imon qalqonini qo‘lga olinglar , u bilan yovuz shaytonning qizdirilgan hamma o‘qlarini o‘chira olasizlar .
49006017	Shuningdek , najot dubulg‘asini kiyinglar , Xudo kalomi bo‘lgan Ruhning qilichini ko‘taringlar .
49006018	Har turli duo va yolvorishlar bilan , Muqaddas Ruh ilhomi bilan har doim ibodat qilinglar . Ibodatda hushyor va sabotli bo‘lib , barcha Xudoning azizlari uchun iltijo qilinglar .
49006019	Men uchun ham ibodat qilinglar . Men og‘zimni har ochganimda , zarur bo‘lgan so‘z menga berilsin , Injil sirini qo‘rqmasdan bayon eta olayin .
49006020	Men Injil uchun mahbus bo‘lsam-da , bu elchiligimni tegishlicha og‘zi botirlik bilan ijro etayin .
49006021	Siz mening hol-ahvolim qalay ekanini , nimalar qilayotganimni bilib olasiz , bu haqda sevikli birodarimiz , Rabbimizning sodiq xizmatkori Tixik sizlarga ma’lumot beradi .
49006022	Bizning sharoitimiz haqida bilib , yuraklaringiz tasalli topsin deya , men uni sizning oldingizga yuboryapman .
49006023	Otamiz Xudodan va Rabbimiz Iso Masihdan birodarlarimga tinchlik , e’tiqod va muhabbat tilayman .
49006024	Rabbimiz Iso Masihni o‘lmas muhabbat bilan sevganlarning hammasiga Xudoning inoyati yor bo‘lsin . Omin .
50001001	Filippi shahridagi Iso Masih ummati bo‘lgan barcha Xudoning azizlariga , ayniqsa imonlilar jamoatining boshliqlari va xizmatkorlariga , Iso Masihning qullari biz — Pavlus va Timo‘tiydan salom !
50001002	Otamiz Xudo va Rabbimiz Iso Masihdan sizlarga inoyat va tinchlik bo‘lsin .
50001003	Sizlarni har safar xotirlaganimda , Xudoyimga shukronalar deyman .
50001004	Har qachon hamma ibodatlarimda barchalaringiz uchun sevinch bilan iltijo qilaman .
50001005	Chunki sizlar birinchi kundan to hozirga qadar Injil Xushxabarini yoyishimda ishtirok etib kelmoqdasizlar .
50001006	Xudo sizlarda boshlagan xayrli ishini to Iso Masihning keladigan kunigacha tamom qilishiga aminman .
50001007	Mening hammalaringiz haqingizda shunday fikr qilishim o‘rinlidir . Sizlar mening ko‘nglimdasizlar . Chunki kishanbandligimga qaramasdan , har biringiz Xushxabarni himoya qilish va qaror toptirishimda meni yoqlab kelmoqdasizlar , shu tariqa Xudoning menga bergan inoyatidan ham bahramand bo‘lib kelmoqdasizlar .
50001008	Men Iso Masihning mehr-muhabbati bilan sizlarning hammalaringizga ishtiyoqmand bo‘lganimga Xudo shohiddir .
50001009	Sizlarning muhabbatingiz ham har qanday bilim va sezgida takomillashib , yana ko‘pdan-ko‘p ortib borishini Xudodan so‘rayman .
50001010	Sizlar yuqori qadriyatni qadrlamog‘ingiz lozim , toki Masihning keladigan kunida pok va beayb bo‘linglar
50001011	va Iso Masih orqali unib-o‘sadigan solihlik samaralariga boy bo‘lib , Xudoga shon-sharaf keltiringlar .
50001012	Ey birodarlar , shuni bilishingizni istaymanki , mening boshimga tushgan sharoitlar Injil Xushxabari yanada ko‘proq muvaffaqiyat qozonishiga xizmat qildi .
50001013	Mana , mening Masih uchun qamalganligim butun saroy ahliga va qolgan hamma odamlarga ham ma’lum bo‘ldi .
50001014	Shuningdek , Rabbimiz Isoga qarashli bo‘lgan birodarlarimizning ko‘pchilik qismi ham mening kishanbandligimdan ruhlanib , Rabbimiz kalomini yanada botirlik bilan targ‘ib qila boshladilar .
50001015	To‘g‘ri , ba’zilar hasad va raqobat ruhi bilan Masihni targ‘ib qilyaptilar , boshqalar esa yaxshi niyat bilan targ‘ib qilyaptilar .
50001016	Ba’zilar men Xushxabarni himoya qilish uchun tayin etilganimni tan olib , muhabbat bilan harakat qilyaptilar .
50001017	Boshqalar esa mening kishandagi qiyinchiligimni orttirishni o‘ylab , raqobat ruhida , nopok niyat bilan Masihni targ‘ib qilmoqdalar .
50001018	Xo‘sh , unda nima bo‘pti ? Xoh munofiqlik bilan , xoh samimiylik bilan bo‘lsin , har holda Masih targ‘ib etilmoqda . Men bunga sevinyapman . Va yana sevinaman ,
50001019	chunki bilamanki , sizning duolaringiz orqali va Iso Masihning Ruhi yordamida men ozodlikka chiqaman .
50001020	Yashasam ham , o‘lsam ham , har holda xijolatda qolmasligimga qanoat hosil qildim . Har doim bo‘lib kelganidek , hozir ham Masih mening vujudimda ulug‘lansin , degan umidda yana jasurlik bilan faoliyat ko‘rsatishga jazm qildim .
50001021	Men uchun hayot — Masihdir , o‘lim esa — yutuqdir .
50001022	Agarda bu badanda yashayotganim mening ishimga samara keltirayotgan bo‘lsa , unda nima tanlashimni ham bilmayman .
50001023	Meni unisi ham , bunisi ham tortadi . Bir yoqdan tugab , Masih bilan birga bo‘lishni orzu qilaman , chunki bu juda ham yaxshi bo‘lardi .
50001024	Ammo ikkinchi yoqdan mening badanda qolishim sizlar uchun yana ham keraklidir .
50001025	Bunga ishonchim komil , shuning uchun qolishimni bilaman . Sizlar imonda rivoj topib quvonishingiz uchun , men hammalaringiz bilan birga qolaman .
50001026	Shunday qilib , oldingizga ikkinchi daf’a kelishimda , sizlar men sababli Iso Masih huzurida yana ko‘proq faxrlana olasizlar .
50001027	Faqat Masihning Xushxabariga munosib ravishda kun kechiringlar . Men xoh kelib diydoringizni ko‘rsam ham , xoh sizlardan uzoq bo‘lsam ham , allaqachon eshitganimdek , sizlar imonda sobitqadam bo‘lib , Injil yo‘lida yakdillik bilan kurashib borayotganingizni bilib olay .
50001028	Sizlarga qarshilik ko‘rsatayotganlarning hech qanday do‘q-po‘pisalaridan cho‘chimanglar . Ana shu ularning halok bo‘lishidan , sizlarning esa xalos bo‘lishingizdan dalolat bermoqda . Zotan bu — Xudoning ishi .
50001029	Xudo sizlarga Masihga ishonishnigina emas , balki Masih uchun azob chekish taqdirini ham nasib etgan .
50001030	Mening siz ko‘rgan va hozir ham eshitayotgan kurashimga sizlar sheriksizlar .
50002001	Agar sizlarda Masihdan kelgan biron jasorat , muhabbatdan tug‘ilgan biron tasalli , Muqaddas Ruhdan ilhomlangan biron birdamlik , dildan chiqqan biron mehru shafqat bor bo‘lsa ,
50002002	u holda mening sevinchimni mukammal qilib , fikr-zikringizda yakdil , mehr-muhabbatingizda aynimaydigan bo‘linglar , o‘zaro hamdard va hamfikr bo‘lib yuringlar .
50002003	Raqobat ruhi va shuhratparastlik bilan hech narsa qilmanglar . Aksincha , kamtarlik bilan bir-biringizni o‘zingizdan yuqoriroq hurmatga sazovor hisoblanglar .
50002004	Har bir kishi o‘z manfaatinigina emas , balki boshqalarning manfaatini ham ko‘zlasin .
50002005	Iso Masih qanday fikrga ega bo‘lsa , sizlar ham o‘zaro xuddi shu fikrga ega bo‘linglar :
50002006	Masih Xudoning qiyofasida bo‘la turib , Xudoga teng hurmatni o‘lja qilmadi .
50002007	Lekin O‘z ulug‘ligidan kechib , Qul qiyofasiga kirdi U , Ko‘rinishda insonlar singari bo‘ldi .
50002008	U O‘zini shunday past olib , O‘limga , hatto xochdagi o‘limga borib itoat etdi .
50002009	Ana shu sababdan Xudo Uni juda yuksaltirdi , Unga har qanday ismdan yuqori ismni ato etdi ,
50002010	Toki Isoning ismi tilga olinganda Ko‘k , yer va yer ostidagi borliq jon tiz cho‘ksin
50002011	Va har bir til Otamiz Xudo sha’niga Iso Masihni Rabbim deb ochiq tan olsin .
50002012	Ey sevganlarim , siz doim mening gapimga quloq solib keldingizlar . Shunday qilib , faqat oldingizda bo‘lganimdagina emas , balki hozir mening yo‘qligimda yana ko‘proq qo‘rquv va titroq bilan topgan najotingizni but qilishga tirishinglar .
50002013	Zotan Xudoning O‘zi sizlarning vujudingizda amal qiladi , U O‘z murod-maqsadini ado etishingiz uchun sizlarda xohishni ham , harakatni ham tug‘diradi .
50002014	Hamma narsani nolimay va shubhalanmay qilinglar ,
50002015	toki bu o‘jaru buzilgan nasl orasida Xudoning pok , beg‘ubor , benuqson bolalari bo‘linglar . Sizlar bu dunyo odamlari orasida osmondagi yulduzlar kabi porlab turibsizlar-ku .
50002016	Hayot kalomini mahkam tutinglar , toki mening mehnatu zahmatim behudaga ketmasin va Masih olamga qaytgan kunda sizlar mening faxrim bo‘linglar .
50002017	Sizning imon yo‘lida qilgan fidokorona xizmatingiz Xudo sharafiga qurbonday gap . Men Xudoga bu qurbonlikni keltirib , o‘z jonimni ham fido qilishim mumkin . Shunga qaramasdan , sevinaman va sizlarning shodligingizga qo‘shilaman .
50002018	Xuddi shu to‘g‘rida sizlar ham sevininglar va mening shodligimga qo‘shilinglar .
50002019	Sizlarning ahvolingizdan xabardor bo‘lib ko‘nglim taskin topsin , deb Timo‘tiyni yaqin orada sizlarning oldingizga yuborishni Rabbim Isodan umid qilaman .
50002020	Chunki sizlarga shunchalik samimiyat bilan , jon kuydirib g‘amxo‘rlik qiladigan unga teng odamim yo‘q .
50002021	Hammasi ham Iso Masihni emas , o‘z ishlarini o‘ylaydi-ku .
50002022	Lekin Timo‘tiyning sodiqligi sizlarga ma’lum . Xushxabarni yoyishimda u menga o‘g‘il otaga xizmat qilganday xizmat qildi .
50002023	Men o‘zimga nima bo‘lishini bilishim bilanoq , uni darhol yuborish umididaman .
50002024	O‘zim ham yaqinda yoningizga borishga Rabbimdan to‘la ishonch hosil qildim .
50002025	Shu bilan birga , sizlarning yuborgan elchingiz , muhtojlikda menga madad bergan birodarim , hamkorim va safdoshim Epafroditni yoningizga yuborishni lozim ko‘rdim .
50002026	Chunki u hammangizni juda ko‘rgisi keldi , uning kasalligi to‘g‘risidagi mish-mishlar sizga yetib borganidan qattiq qayg‘urdi .
50002027	Haqiqatan ham o‘lar holatda kasal edi . Lekin Xudo unga marhamat etdi . Va faqat unga emas , balki g‘ami ustiga g‘am qo‘shilmasin deb , menga ham marhamat etdi .
50002028	Shunday qilib , uni yana ko‘rib sevininglar va mening g‘amim ham yengillashsin deb , uni tezroq yoningizga yubormoqchiman .
50002029	Uni Rabbimiz nomidan , quvnoq chehra bilan qabul etinglar . Bu kabi odamlarning hurmatini bajo keltiringlar .
50002030	Chunki sizlar menga to‘liq bajo keltirolmagan muqaddas xizmatni u butlab olay deb , Masih yo‘lida o‘z jonini ayamagan , o‘lishiga sal qolgan edi .
50003001	Xullasi kalom , birodarlarim , Rabbingiz bilan aloqada bo‘lib , xursand bo‘linglar . Sizlarga ayni narsalarni yozish meni zeriktirmaydi , sizlarga esa yanada ibratlidir .
50003002	Ana u yomonlik qiluvchilardan , u itlardan ehtiyot bo‘linglar ! Ana u tana kesuvchilardan ehtiyot bo‘linglar !
50003003	Mana biz haqiqiy ahli sunnatmiz . Chunki biz Muqaddas Ruh kuchi bilan Xudoga xizmat qilamiz , faqat Iso Masih bilan faxrlanamiz , tabiiy fazilatlarimizga ishonmaymiz .
50003004	Qolaversa , men o‘z fazilatlarimga ham ishonishim mumkin . Agar boshqa kimsa : men o‘z fazilatlarimga ishonaman , desa , undan ham ko‘proq men ishonaman .
50003005	Men sakkiz kunligimda sunnat bo‘lganman . Men Isroil xalqining Benyamin qabilasidan , ibroniy naslidan bir yahudiyman . Tavrot Qonuniga mansublik desangiz , farziy mazhabida edim .
50003006	Diniy g‘ayrat desangiz , Iso ummatini ta’qib qildim . Qonun talab qilgan solihlik desangiz , begunoh edim .
50003007	Lekin bir vaqt fazilat deb bilgan narsalarimni endi Masih uchun foydasiz hisoblayman .
50003008	Chinakam , Rabbim Iso Masihni bilishning afzalligi oldida men hamma narsadan bosh tortib , foydasiz deb bildim , ha , Masihga sazovor bo‘lay , deb hatto axlat hisobladim .
50003009	Endi Ilohiy Qonunga amal qilishdan iborat bo‘lgan o‘z solihligimga suyanmayman . Aksincha , Masih bilan bir bo‘lay , deb faqat Unga ishonish orqali , imon orqali bo‘ladigan solihlikka suyanaman va shu tariqa Xudo huzurida o‘zimni oqlayman .
50003010	Qani endi Masihning azoblarida qatnashib , o‘limida ham Unga ergashib , Uning O‘ziniyu tirilishining qudratini bilib olsam
50003011	va ishqilib o‘liklarning tirilishiga erishsam .
50003012	Men allaqachon murodimga yetishganman yoki allaqachon kamolotga erishganman , deb aytayotganim yo‘q . Lekin Iso Masih menga yetib olganidek , men ham mo‘ljalga yetib olish uchun jon kuydirmoqdaman .
50003013	Birodarlar , men o‘zimni murodimga yetishganman deb o‘ylamasam-da , faqat bir narsanigina o‘ylayman : orqamda qolganlarni unutib , oldimdagilarga ko‘z tikaman .
50003014	Xudo Iso Masih orqali meni oliy maqsadga chorladi . Men buni ado etib , g‘alaba gulchambarini qo‘lga kiritish uchun jon-jahdim bilan harakat qilaman .
50003015	Bizdan kimki kamolotga erishgan bo‘lsa , xuddi shunday fikr qilsin . Agar sizning fikringizda boshqa narsa bo‘lsa , unda buni sizga Xudo oshkor etadi .
50003016	Faqat bizlar nimaga erishgan bo‘lsak , unga yarasha fikr yurgizishimiz va o‘sha qoida bo‘yicha yashashimiz kerak .
50003017	Birodarlar , mendan o‘rnak olinglar . Kim biz ko‘rsatgan yo‘l-yo‘riq bo‘yicha yashayotgan bo‘lsa , unga ergashinglar .
50003018	Men sizlarga tez-tez gapirar edim-ku , Masih xochining dushmanlari kabi ish tutayotgan kishilar ko‘p deb . Endi ular haqida ko‘z yoshim bilan so‘zlayapman :
50003019	Ularning oxiri — halokat , ularning xudosi — qorin , ularning shon-sharafi — sharmandagarchilik . Ular yerdagi narsalar haqidagina o‘ylaydilar .
50003020	Bizlarning vatanimiz esa osmondadir . U yerdan biz Xaloskorimiz — Rabbimiz Iso Masihning kelishini kutyapmiz .
50003021	Har narsani bo‘ysundirish kuchiga ega bo‘lgan Rabbimiz Iso Masih kelganda , xuddi shu kuchning ta’siri bilan bizning ojizu foniy tanamizni O‘zining ulug‘vor tanasiga o‘xshatib o‘zgartiradi .
50004001	Shunday qilib , ey mening sog‘ingan , aziz birodarlarim , quvonchim va gultojim , Rabbingizga sobit bo‘linglar , ey sevganlarim !
50004002	Evodiya va Sintixadan iltimos qilaman , Rabbingiz haqi yakdil fikrda bo‘linglar .
50004003	Ey vafodor hamkorim , sendan ham o‘tinaman , u ayollarga yordam ber , chunki ular men va Kliment bilan , shuningdek , ismlari hayot kitobida yozilgan boshqa hamkorlarim bilan birga Xushxabarni targ‘ib etish uchun faoliyat ko‘rsatdilar .
50004004	Rabbingiz bilan aloqada bo‘lib , doimo xursand bo‘linglar . Yana aytaman : xursand bo‘linglar !
50004005	Sizlarning insonparvarligingiz barchaga ma’lum bo‘lsin ; Rabbimiz yaqin .
50004006	Hech narsadan tashvish qilmanglar , lekin har doim ibodatda va iltijoda bo‘lib , har bir tilagingizni Xudoning oldida minnatdorchilik bilan izhor qilinglar .
50004007	Shunda inson xayoliga sig‘maydigan , Xudo bergan tinchlik sizning ko‘nglingiz va fikr-xayolingizni xotirjam qiladi .
50004008	Xullas , ey birodarlar , nima haqiqiy , nima mo‘tabar , nima to‘g‘ri , nima sof , nima yoqimli , nima faxrli bo‘lsa , qandaydir bir fazilat , qandaydir maqtanarli xislat bor bo‘lsa , bular haqida fikr qilinglar .
50004009	Sizlar mendan nimani o‘rganib qabul qilgan bo‘lsangiz , nimani eshitib , ko‘rgan bo‘lsangiz , o‘shani qilinglar , shunda tinchlik bergan Xudo sizlarga yor bo‘ladi .
50004010	Men , Rabbim haqi , sizlardan juda xursandmanki , nihoyat , men haqimdagi g‘amxo‘rlik tuyg‘ularingiz uyg‘ondi . Sizlar ilgari ham g‘amxo‘rlik qilardingiz-u , ammo buni ko‘rsatishga fursatingiz yo‘q edi .
50004011	Bularni muhtojlikdan aytayotganim yo‘q . Chunki men har qanday sharoitda boriga qanoat qilishga o‘rganganman .
50004012	Men tanqislikda ham , mo‘l-ko‘lchilikda ham qanday hayot kechirishni bilaman . Har qanday sharoitda va har yerda ham to‘q bo‘lish , ham och qolish , ham farovonlikda yashash , ham muhtojlikda qolishning sirlarini o‘rganganman .
50004013	Meni qo‘llab-quvvatlayotgan Iso Masihning madadi bilan har narsani qila olaman .
50004014	Har holda , sizlar mening qayg‘ularimga sherik bo‘lib , yaxshi ish qildingizlar .
50004015	Bilasizlarki , ey filippiliklar , men Makedoniyadan chiqib , Xushxabarni birinchi marta yoya boshlagan paytlarimda , sizlardan boshqa Masih jamoatlaridan birontasi ham menga moddiy yordam bermadi .
50004016	Hatto Salonika shahrida bo‘lganimda ham , sizlar bir-ikki marta ehtiyojimni qondirmoq uchun u yerga yordam yubordingizlar .
50004017	Men buni sadaqa so‘rab gapirayotganim yo‘q . Balki sizning foydangizga bo‘ladigan barakani istab gapiryapman .
50004018	Menda hamma narsa bor , hatto mo‘lchilikda yashayapman . Sizlar yuborgan tortiqlarni Epafroditdan olib , o‘zimga to‘q bo‘lib yuribman . Mana bu tortiqlar — Xudo sha’niga tutatiladigan xushbo‘y tutatqilar , Xudoga maqbul bo‘ladigan qurbonliklardir .
50004019	Egamning O‘zi sizlarning har qanday ehtiyojingizni Iso Masih orqali , O‘zining ulug‘vor boyligi bilan qondiradi .
50004020	Otamiz Xudoga abadulabad shon-sharaflar bo‘lsin ! Omin .
50004021	Iso Masih azizlarining har biriga salom aytinglar . Men bilan birga bo‘lgan birodarlar sizlarga salom yo‘llayaptilar .
50004022	Butun Xudoning azizlari , xususan Qaysar xonadonidagilar , sizlarga salom yo‘llayaptilar .
50004023	Rabbimiz Iso Masihning inoyati sizning ruhingizga yor bo‘lsin . Omin .
51001001	Xudoning irodasi ila Iso Masihning havoriysi bo‘lgan men — Pavlus va birodarimiz Timo‘tiydan
51001002	Kolosa shahridagi Masihga sidqidildan berilgan muqaddas birodarlarimizga salom !
51001003	Otamiz Xudodan [ va Rabbimiz Iso Masihdan ] sizlarga inoyat va tinchlik ato bo‘lsin . Sizlarning haqingizga ibodat qilar ekanmiz , Rabbimiz Iso Masihning Otasi — Xudoga doim shukronalar bildiramiz .
51001004	Chunki Iso Masihga bo‘lgan imoningiz va butun ahli mo‘minga qo‘ygan mehr-muhabbatingizdan xabardormiz .
51001005	Bunga sizlar haqiqat kalomi , ya’ni Injil Xushxabari orqali erishdingizlar . Samoda o‘zlaringiz uchun tayyorlab qo‘yilgan xazina to‘g‘risidagi Xushxabarni eshitib , umidvor bo‘ldingizlar .
51001006	Ana shu Xushxabar butun jahonga ham yoyildi , sizlarga ham yetib bordi . Sizlar Xudoning inoyatini eshitib , chini bilan anglab yetdingizlar . O‘sha kundan beri Xushxabar sizning orangizda tobora tomir yoyib , samara bermoqda .
51001007	Manfaatingiz yo‘lida Masihning sodiq xizmatkori bo‘lgan sevimli hamkorimiz Epafras ham ana shu xususda sizlarga ta’lim bergan edi .
51001008	Endi u sizning ilhomli mehr-muhabbatingiz haqida ham bizga xabar qildi .
51001009	Shuning uchun biz bu haqda eshitgan kunimizdan beri sizlar uchun ibodat qilishni kanda qilmayapmiz . Xudodan shuni so‘raymizki , Uning irodasini to‘la anglashingiz uchun O‘zi sizlarga har qanday ilohiy hikmat va fahm-idrok ato qilsin ,
51001010	toki sizlar Rabbingizga munosib yashab , Uni har jihatdan mamnun qilinglar , har turli xayrli ishda samarali bo‘linglar , Xudoni tanib-bilib ulg‘ayinglar ,
51001011	Uning ulug‘vor kuch-qudratidan bahra olib , to‘la-to‘kis baquvvat bo‘linglar , hamma narsaga sabr-toqat va sevinch bilan chidab ,
51001012	Otamiz Xudoga shukrona qilinglar . Chunki U O‘z azizlariga va’da qilgan nurli merosdan bizni bahramand qildi .
51001013	Bizni zulmat hukmronligidan ozod qilib , sevimli O‘g‘lining Shohligiga ko‘chirdi .
51001014	Xudoning O‘g‘li bizning o‘rnimizga qurbon bo‘ldi , O‘z qonini to‘kib gunohlarimizni yuvdi .
51001015	Iso Masih ko‘rinmas Xudoning in’ikosidir . U butun maxluqot ustidan , xuddi to‘ng‘ich singari , birinchi o‘rinda turadi .
51001016	Ko‘kdagi va yerdagi borliq mavjudot , ko‘rinadigan va ko‘rinmaydigan maxluqot , u dunyoyu bu dunyodagi har qanday taxtu toj , saltanatu hukmronlik U orqali yaratilgan . Hamma narsa U orqali va U uchun yaratilgan .
51001017	Uning O‘zi esa hamma narsadan avval mavjud edi . Borliq mavjudot Uning soyasida mavjuddir .
51001018	U O‘z badani , ya’ni ummatining boshidir . U o‘liklar ichidan birinchi bo‘lib tirilgani uchun , hammaning ilg‘ori va boshidir .
51001019	Xudo butun kamolotni Unda jo qilishni xush ko‘rdi .
51001020	Uning vositasi bilan Xudo yeru ko‘kdagi borliq mavjudotni O‘zi bilan yarashtirishga qaror qildi . Xochda to‘kilgan qonni inobatga olib , Xudo O‘zi yaratganlar bilan sulh tuzdi .
51001021	Mana , sizlar ham bir vaqtlar yomon ishlar qilib , yaramas fikrda bo‘lib , Xudoga begona va dushman edingizlar .
51001022	Endi esa Masih O‘zining insoniy badanini qurbonlikka bag‘ishlab , O‘z o‘limi orqali sizlarni Xudo bilan yarashtirdi , Xudo huzuriga sizlarni muqaddas , aybsiz va nuqsonsiz holda taqdim qildi .
51001023	Sizlar endi eshitgan Xushxabarga qattiq e’tiqod qo‘yib , umidingizdan qaytmasangiz , imoningizda mahkam , og‘ishmay tursangiz , bo‘ldi . Injil Xushxabari osmoni falak ostida Xudo yaratgan barcha jonzodga yetkazildi , men — Pavlus esa bu Xushxabarning fidoyisi bo‘ldim .
51001024	Men hozirgi vaziyatda sizlar uchun azob tortayotganimga sevinaman . Masihning O‘z badani , ya’ni ummati uchun tortmagan qayg‘ularini men o‘z tanamda tortib to‘ldiryapman .
51001025	Xudoning menga topshirig‘i bo‘yicha , men Masih ummati ustidan mas’ul xizmatkor bo‘ldim , Xudo kalomini to‘liq targ‘ib qilish vazifasini o‘z zimmamga oldim .
51001026	Ana shu kalom o‘tgan asrlar va avlodlardan sir tutilib , hozir esa Xudoning azizlariga oshkor bo‘ldi .
51001027	Xudo dunyo xalqlari uchun saqlagan ushbu sirning naqadar boy va ulug‘vorligini O‘z azizlariga ochib berishga rozi bo‘ldi , chunonchi ulug‘vor umidimizning mag‘zi — sizning ichingizdagi Masih .
51001028	Shunga ko‘ra , biz Masihga ishongan har bir odamni mukammal holda Xudoga taqdim etmoqchimiz . Har bir odamga aql o‘rgatib , butun donolik bilan ta’lim-tarbiya berib , Masihni targ‘ib qilmoqdamiz .
51001029	Men ham ana shu maqsadda jon-jahdim bilan xizmat qilar ekanman , menga kuchli ta’sir qilayotgan Rabbimning qudratiga suyanaman .
51002001	Men sizlar uchun , shuningdek , Laodikiya shahridagilar hamda shaxsan yuzimni ko‘rmagan imonlilarning hammasi uchun naqadar zo‘r g‘ayrat ko‘rsatayotganimni bilishingizni istayman .
51002002	Maqsadim shuki , sizlar dadil bo‘ling , muhabbat ruhida birlashing , fahm-idrok va to‘la komil ishonch bilan Otamiz Xudoning siri — Masihni payqab oling .
51002003	Chunki hikmat va ilmu ma’rifatning hamma xazinalari Masihda pinhondir .
51002004	Buni men shuning uchun aytyapmanki , hech kim sizlarni tilyog‘lamalik qilib yo‘ldan ozdirmasin .
51002005	Men garchi jisman sizning orangizda bo‘lmasam ham , ruhan orangizdaman , sizlarning tartib-intizomingiz va Masihga bo‘lgan sog‘lom imoningizni ko‘rib sevinyapman .
51002006	Endi sizlar Iso Masihni Rabbimiz deb qabul qilgan ekansizlar , U bilan aloqada bo‘lib yashanglar .
51002007	Olgan ta’limotingizga muvofiq , Unda tomir yoyib , qaror toping , imoningizda qattiq turing , shu yo‘lda rivojlanib borib , Xudoga shukronalar tilingizdan tushmasin .
51002008	Ehtiyot bo‘linglar , hech kim falsafa va quruq safsatalar bilan sizlarni avramasin . Bunday gaplar Masihga emas , balki insonlarning an’anasiga , dunyoning xurofiy unsurlariga asoslanadi .
51002009	Xudoning butun borlig‘i to‘la-to‘kis Masih vujudida mavjuddir .
51002010	Har turli hukmronlik va hokimiyatning boshi Masih bilan aloqada bo‘lib , sizlar ham to‘la-to‘kis bo‘ldingizlar .
51002011	Sizlar Masih bilan aloqada bo‘lib sunnat ham qilindingizlar . Bu Masihning sunnati bo‘lib , inson qo‘li bilan qilinmaydi , bu sunnat gunohkor vujudning kesib tashlanishi demakdir .
51002012	Sizlar imon keltirganda suvga cho‘mib , Masih bilan birga ko‘mildingizlar . Shuningdek , Masihni tiriltirgan Xudoning qudratiga qattiq inonib , Masih bilan birga tirildingizlar .
51002013	Ilgari sizlar sunnatsiz , ya’ni gunohga botgan holatda bo‘lib , o‘lik edingizlar . Endi esa Xudo barcha gunohlaringizni kechirib , sizlarni Masih bilan birga yangi hayot uchun tiriltirdi .
51002014	Bizga qarshi yozilgan , mahkumligimizni bildiruvchi aybnomani Xudo o‘chirdi , ya’ni uni Masih bilan birga xochga mixlab , kuchdan qoldirdi .
51002015	O‘sha xoch orqali ruhiy hokim va hukmronliklar ustidan ham g‘alaba qozondi . Ularning qurol-yarog‘ini olib qo‘ydi-da , ularni O‘zining tantanali yurishida yurgizib , rasvoi olam qildi .
51002016	Shunday qilib , yegulik-ichgulik , diniy bayramlar , yangi oy yoki dam olish kunlari xususida hech kim sizlarga qonun-qoida chiqarmasin .
51002017	Bular kelajak dunyoning sharpasigina xolos , asli esa Masihdadir .
51002018	Farishtalarga sig‘inishni qoyil qiladigan , o‘z xayolida tug‘ilgan “ vahiylar ” ga maftun bo‘lgan , soxta kamtarlik ko‘rsatib , o‘zining insoniy fikrlashi bilan behuda mag‘rurlanib ketgan hech bir kishi sizlarni vasvasaga solmasin .
51002019	Bunday kishilar O‘z ummatining Boshi bo‘lgan Masihdan ajralgan . Ana bu Boshdan butun badan hayotbaxsh kuch olib , payu bo‘g‘inlar orqali o‘zaro ulanib , Xudo xohlagan yo‘lda o‘sadi .
51002020	Agar sizlar Masih bilan birga o‘lgan bo‘lsangizlar , dunyoning xurofiy kuchlari oldida ham o‘lgan bo‘lasizlar . U holda yana nima uchun bu dunyoga qul bo‘lgandek ,
51002021	“ tegma ” , “ tutma ” , “ yema ” kabi qonun-qoidalarga bo‘ysunasizlar ?
51002022	Bu qoidalarning hammasi faqat qo‘llanib yo‘q bo‘luvchi narsalar bilan bog‘liq bo‘lib , insonlarning buyruq va an’analariga tayanadi .
51002023	Garchi bular natijasida paydo bo‘ladigan beboshlarcha dindorlik , o‘zini mo‘minlikka solish , badanni qiynash odamlarga hikmatday tuyulsa-da , aslida nafsga o‘t , nafsoniyatga dog‘ tushiradi .
51003001	Sizlar Masih bilan birga tirilgan ekansiz , yuqoridagi , Masih bo‘lgan joydagi narsalarni izlanglar ; U samoda Xudoning o‘ng tomonida o‘tiribdi .
51003002	Fikringiz yer yuzidagi emas , samodagi narsalar bilan band bo‘lsin .
51003003	Chunki sizlar o‘lgansizlar , yangi hayotingiz esa Masih bilan Xudo huzurida pinhondir .
51003004	Hayotingizning o‘zi — Masihdir . U olamga qaytib zohir bo‘lgach , sizlar U bilan birga ulug‘vor tusda zohir bo‘lasizlar .
51003005	Shunday qilib , yerga xos nafsingizni tiyib , fahshbozlik , nopoklik , yomon hirsu havaslar hamda butparastlik bilan teng bo‘lgan tamagirlikni o‘ldiringlar .
51003006	Bular sababli Xudoning g‘azabi itoatsiz bandalarning boshiga tushadi !
51003007	Sizlar ham bir vaqtlar bu kishilar bilan yotib-turib , ayni shunday ishlar qilar edingizlar .
51003008	Ammo endi g‘azab , jahl , ginalarning hammasini bir chetga yig‘ishtirib qo‘yinglar . Og‘zingizdan hech qanday jerkish yoki nojo‘ya so‘z chiqmasin .
51003009	Bir-biringizga yolg‘on gapirmanglar . Chunki sizlar eski insonni yomon odatlari bilan birga o‘zingizdan soqit qildingizlar .
51003010	Buning o‘rniga Xudoni tanib-bilish sari yangilanayotgan , Yaratuvchining suratiga o‘xshab borayotgan yangi insonni qabul qildingizlar .
51003011	Shu nuqtayi nazardan endi na yunoniy bor , na yahudiy ; na sunnatli bor , na sunnatsiz ; na johil bor , na madaniyatsiz ; na qul bor , na ozod . Zero Masih hamma narsadir va hamma narsadadir .
51003012	Xudo sizlarni azizlarim deb tanlagan , sizlar muqaddassiz . Shunga ko‘ra rahm-shafqat , ko‘ngilchanlik , kamtarlik , muloyimlik va sabr-toqatni zeb-ziynat qilib taqinglar .
51003013	Bir-biringizga nisbatan chidamli va kechirimli bo‘linglar . Agar bir kishi ikkinchisidan xafa bo‘lsa , Masih sizlarni kechirgani kabi , sizlar ham bir-biringizni kechiringlar .
51003014	Yana bularning ustiga kamolot cho‘qqisi bo‘lgan muhabbat tojini kiyinglar .
51003015	Masih ato qilgan tinchlik dilingizda hokim bo‘lsin . Sizlar bir badanning a’zolari kabi tinch-totuv bo‘lishga da’vat etilgansizlar . Shuningdek , minnatdor bo‘linglar .
51003016	Masihning kalomi sizda chuqur o‘rnashib , yashnayversin . Butun donolik bilan bir-biringizga ta’lim bering , nasihat qiling . Zabur xonishi , ilhomli qo‘shiqlar va madhiyalar bilan , chin ko‘ngildan , minnatdorchilik bilan Xudoni tarannum etinglar .
51003017	Nima aytsangiz yoki nima qilsangizlar , hammasini Rabbimiz Iso nomidan qilib , U orqali Otamiz Xudoga shukrona aytinglar .
51003018	Ey xotinlar , Rabbimiz bilan aloqada yashovchilarga munosib , erlaringizga itoat etinglar .
51003019	Ey erkaklar , xotinlaringizni sevinglar , ularga qo‘pol muomalada bo‘lmanglar .
51003020	Ey bolalar , har narsada ota-onalaringizning so‘ziga quloq solinglar , chunki bu Rabbimizga ma’qul keladi .
51003021	Ey otalar , ruhiy tushkunlikka tushmaslik uchun bolalaringizni ranjitavermanglar .
51003022	Ey qullar , dunyodagi xo‘jayinlaringizga har narsada itoat etinglar . Buni insonga yoqmoq uchun , xo‘jako‘rsinga emas , balki soddadillik bilan , Xudodan qo‘rqib qilinglar .
51003023	Qiladigan har bir ishni insonlar uchun emas , Rabbingiz uchun qilayotganday , chin qalbdan bajaringlar .
51003024	Xudodan abadiy mukofot olishingizni o‘ylab , Egangiz Masihga xizmat qilinglar .
51003025	Kimki nohaqlik qilsa , qilmishiga yarasha jazo oladi . Xudo yuz-xotirchilik qilmaydi .
51004001	Ey xo‘jayinlar , sizning ham osmonda Egangiz borligini bilib , qullaringizga odil bo‘ling , haqini to‘liq beringlar .
51004002	Toat-ibodatga astoydil berilinglar ; ibodat qilishda hushyor bo‘lib , shukrona qilinglar .
51004003	Shuningdek , bizlar uchun ham ibodat qilinglar : biz Xudoning kalomini targ‘ib qilishimiz va Masih sirini bayon etishimiz uchun O‘zi bir eshikni ochib bersin . Men ana shu sir tufayli qamoqdaman .
51004004	Bu sirni munosib ravishda izhor eta olishimni Xudodan so‘ranglar .
51004005	Fursatni g‘animat bilinglar , safingizda bo‘lmaganlar bilan oqilona yo‘l tutinglar .
51004006	Har bir odamga qanday javob berish lozimligini bilinglar , so‘zingiz hamisha fayzli va mazali bo‘lsin .
51004007	Rabbimning sodiq xizmatkori , hamkorim va suyukli ukam Tixik men haqimdagi barcha narsalarni sizlarga bildiradi .
51004008	Ana shu maqsadda uni oldingizga jo‘nataman : u ko‘ngillaringizni tinchitib , ahvolingizdan xabar olib kelsin .
51004009	Sodiq va sevimli birodarimiz , hamshaharingiz O‘nisim ham Tixik bilan birga oldingizga boradi . Ular bu yerda yuz bergan hamma narsani sizlarga aytib berishadi .
51004010	Men bilan birga qamalgan Aristarx va Barnaboning jiyani Mark ham sizlarga salom yo‘llayaptilar . Mark haqida buyruq olgansizlar ; agar oldingizga borsa , uni yaxshi qabul qilinglar .
51004011	Yustus laqabli Iso ham sizlarga salom yo‘llayapti . Xudoning Shohligi yo‘lida mehnat qilayotgan bulardan boshqa yahudiy hamkorlarim yo‘q . Ular menga yupanch bo‘lib kelmoqdalar .
51004012	Iso Masihning quli , hamshaharingiz Epafras sizlarga salom yo‘llayapti . Sizlar Xudoga ma’qul bo‘lgan hamma narsani bajaruvchi yetuk , ishonchi komil kishilar bo‘lib og‘ishmay turinglar , deb Epafras zo‘r g‘ayrat bilan , tinmay ibodat qilmoqda .
51004013	U sizlar uchun hamda Laodikiya va Iyerapol shaharlaridagi Masih jamoatlari uchun ne-ne zahmatlar chekkaniga o‘zim shohidman .
51004014	Sevimli tabib Luqo va Dimas sizlarga salom yo‘llashyapti .
51004015	Laodikiya shahridagi birodarlarga , ayniqsa Nimfa va uning uyida to‘planadigan jamoatga salom aytinglar .
51004016	Bu maktubim orangizda o‘qib berilgandan keyin , Laodikiyadagi Masih jamoatiga ham o‘qitinglar . Sizlar esa Laodikiyadan keladigan maktubni o‘qinglar .
51004017	Arxippga : “ Sen Rabbimiz yo‘lida bo‘yningga olgan xizmatni ado qilish uchun ehtiyot bo‘l ” , — deb aytinglar .
51004018	Men , Pavlus , o‘z qo‘lim bilan bu duoyi salomni yozyapman . Qamoqda yotganimni esdan chiqarmanglar . Xudoning inoyati sizlarga yor bo‘lsin . Omin .
52001001	Otamiz Xudo va Rabbimiz Iso Masihning ummati bo‘lgan Salonika shahridagi imonlilar jamoatiga Pavlus , Silvan va Timo‘tiydan salom ! Otamiz Xudodan va Rabbimiz Iso Masihdan sizlarga inoyat va tinchlik bo‘lsin .
52001002	Ibodatlarimizda tinmay sizlarni xotirlab , hammalaringiz uchun Xudoga shukr qilamiz .
52001003	Chunki sizlar imon bilan ish qilib , muhabbat bilan zahmat chekasiz , faqat Rabbimiz Iso Masihga umid bog‘lab , U tufayli sabr-toqat qilasizlar . Shuning uchun Otamiz Xudo huzurida sizlarni eslab turamiz .
52001004	Ey birodarlar , Xudo sizlarni sevib , tanlaganini bilamiz .
52001005	Biz Injil Xushxabarini sizlarga quruq so‘z bilan emas , balki qudrat bilan , Muqaddas Ruh kuchi bilan , to‘la ishontirish kuchi bilan xabarlab keldik . Biz orangizda bo‘lganimizda qanday namunali turmush kechirganimizni o‘zlaringiz bilasizlar .
52001006	Shunday qilib , sizlar ko‘p qayg‘uda bo‘lsangiz ham , Muqaddas Ruhdan ilhom olib , o‘zingizda sevinch hosil qildingizlar , Xudoning kalomini qabul etib , bizga ham , Rabbimizga ham ergashdingizlar .
52001007	Makedoniya va Axaya o‘lkalaridagi butun imonlilarga o‘rnak bo‘lib qoldingizlar .
52001008	Rabbimiz Isoning kalomi sizlardan boshlab yoyildi . Sizlarning Xudoga bo‘lgan imoningizning shuhrati yolg‘iz Makedoniya va Axayagagina emas , hamma yoqqa ham tarqalib ketdi . Shuning uchun endi bizning biror narsa gapirishimizga hojat qolmadi .
52001009	Hamma eshitganlarning ham aytishlaricha , sizlar bizni yaxshi qabul qildingizlar , butlarga sig‘inishdan qaytib , barhayot va haqiqiy Xudoga tavakkal qildingizlar . Endi Xudoga xizmat qilayotib ,
52001010	Uning O‘g‘li Isoning ko‘kdan tushishiga ko‘z tutib yuribsizlar . Xudo O‘z O‘g‘li Isoni tiriltirdi , toki U bizni kelajak Xudo g‘azabidan xalos qilsin .
52002001	Ey birodarlar , oldingizga borib qilgan ziyoratimizning befoyda bo‘lmaganini o‘zlaringiz bilasizlar .
52002002	Yana avvaldan bilasizlarki , undan oldin Filippi shahrida azob chekib , haqoratga uchragan edik . Ammo bu shiddatli qarshiliklarga qaramasdan , Xudo O‘z Xushxabarini sizlarga ham yetkazish uchun bizga jasorat berdi .
52002003	Biz nasihat qilar ekanmiz , bizda na xato , na nopok niyat , na biron hiyla bo‘lgan .
52002004	Biz insonlarga yoqish uchun o‘zimizcha gapirmayapmiz . Aksincha , Xudo Xushxabarni bizga ishonib topshirdi , uni yetkazish uchun bizni loyiq topdi , shuning uchun biz faqat Xudoni xushnud etmoqchimiz . Yuraklarimizni U sinab ko‘radi .
52002005	Siz yaxshi bilasizlarki , biz hech vaqt tilyog‘lamalik qilmadik , niqob ostida tamagirlikni ham ko‘zlamadik . Xudo bunga shohid .
52002006	Biz na sizlardan , na boshqalardan insoniy shon-sharaf izlamadik .
52002007	Biz Masihning havoriylari kabi oldingizga salobat bilan kelishimiz mumkin edi . Ammo bolalarini ardoqlagan bir enaga kabi orangizda yuvosh bo‘ldik .
52002008	Sizlarga shu qadar ko‘ngil bog‘lagan edikki , faqat Xudoning Xushxabarinigina emas , balki o‘z jonimizni ham berishga tayyor edik . Chunki sizlar biz uchun aziz bo‘lib qolgan edingizlar .
52002009	Ey birodarlar , sizlarga sarf qilgan mehnatu zahmatimizni esda tutinglar ! Sizlarning birortangizga malol kelmasin , deb kechayu kunduz mehnat qildik va Xudoning Xushxabarini talqin qilib berdik .
52002010	Siz , imonlilar oldida biz qanday pokdil , solih va benuqson bo‘lganimizga o‘zlaringiz ham , Xudo ham guvohdir .
52002011	Shuni ham bilasizlarki , ota o‘z bolalarini avaylagani kabi , biz ham har biringizni avaylab dalda berdik .
52002012	Biz sizlarga jiddiy nasihat qildik . Xudo O‘zining ulug‘vor Shohligi soyasiga sizlarni chorladi , endi shunga loyiq suratda yashanglar , deb samimiy yolvordik .
52002013	Bizning tinmay Xudoga shukr qilishimizning yana bir sababi bor : sizlar Xudoning kalomini bizdan eshitganingizda , buni inson so‘zi sifatida emas , balki Xudo kalomi sifatida qabul qildingizlar . Bu kalom haqiqatan Xudo kalomi bo‘lgani uchun , siz , imonlilarga ta’sir qilmoqda .
52002014	Ey birodarlar , sizlar Yahudiya o‘lkasidagi Iso Masih ummati bo‘lgan Xudo jamoatlariga ergashdingizlar ; ular yahudiylardan qanday azob chekkan bo‘lsa , sizlar ham o‘z yurtdoshlaringizdan shunday xo‘rlik ko‘rdingizlar .
52002015	Mana , yahudiylar Rabbimiz Isoni va payg‘ambarlarni o‘ldirishgan , bizni ham jabrlab , quvg‘in qilishgan . Ulardan Xudo rozi emas , ular barcha odamlarga ham dushmandir .
52002016	Ular boshqa xalqlarga va’z aytishimizni taqiqlab , ularning najot topishiga to‘sqinlik qilmoqdalar , shu tariqa tobora gunoh orttirib bormoqdalar . Ular allaqachon Xudoning g‘azabiga uchragan-ku .
52002017	Ey birodarlar , endi biz dilimiz bilan bo‘lmasa-da , vujudimiz bilan qisqa bir muddat sizlardan judo bo‘ldik . Ammo sizlarni juda ham sog‘inib , diydoringizni ko‘rishga jon-jahdimiz bilan harakat qilmoqdamiz .
52002018	Ha , biz , ayniqsa men , Pavlus , bir-ikki marta sizning oldingizga bormoqchi edik , lekin shayton bizga xalaqit berdi .
52002019	Zotan bizning umid va sevinchimiz kim ? Rabbimiz Iso qaytib kelganda , Uning oldida faxrlanadigan tojimiz kim ? Sizlardan boshqa kim ham bo‘la olardi ? !
52002020	Ha , sizlar biz uchun sharaf va quvonchsiz !
52003001	Biz endi boshqa toqat qilolmay , Afina shahrida yolg‘iz qolishga rozi bo‘ldik
52003002	va ukamiz Timo‘tiyni sizning oldingizga yuborishga qaror qildik . Timo‘tiy Masih Xushxabarini targ‘ib qilishda bizning hamkorimiz hamda Xudoning xizmatkoridir . U sizlarni imonda mustahkamlab , ruhlantiradi ,
52003003	toki bu qayg‘ular bilan yana birortasi yo‘ldan toyib ketmasin . Taqdirimiz qayg‘uli ekanligini o‘zlaringiz bilasizlar .
52003004	Biz yoningizda bo‘lganimizdayoq , biz uchun qayg‘usizlik bo‘lmaydi , deb sizlarga ta’kidlagan edik . Bilganingizdek , xuddi shunday bo‘ldi .
52003005	Shuning uchun men ortiqcha sabr qilolmay , mabodo vasvasachi sizlarni yo‘ldan ozdirmadimi , mehnatimiz behuda ketmadimi , deb imoningizning ahvolini bilish uchun ukamizni yubordim .
52003006	Endi esa Timo‘tiy oldingizdan qaytib kelib , imoningiz va sevgingiz haqida ezgu xabar berdi . Biz sizlarni sog‘inganimizdek , sizlar ham bizni sog‘inib qolibsiz , har doim bizni duo qilayotgan ekansiz , u gapirib berdi .
52003007	Shu sababdan , birodarlar , biz hamma qayg‘u va ehtiyojlarimiz orasida sizning imoningizning rivoji haqida bilib , tasalli topdik .
52003008	Ha , sizlar Rabbimiz bilan mahkam aloqada turaversangiz , bizning jonimiz kiradi .
52003009	Xudoyimiz huzurida sizlar sababli topgan baxt-saodatimiz uchun Unga qancha shukr qilsak ozdir .
52003010	Diydoringizni ko‘rish va imoningizdagi kamchiliklarni to‘ldirish uchun kechayu kunduz zo‘r berib Xudoga iltijo qilamiz .
52003011	Otamiz Xudoning O‘zi va Rabbimiz Iso Masih yo‘limizni sizlar tomon yo‘naltirsin .
52003012	Biz sizlarni qancha sevsak , Rabbimiz Iso Masih bir-biringizga va barcha insonlarga bo‘lgan muhabbatingizni shuncha ko‘paytirib yuborsin .
52003013	Shunda Rabbimiz Iso Masih O‘zining barcha azizlari bilan birga osmondan tushib kelayotganda , sizning dillaringiz sobit bo‘ladi , siz Otamiz Xudo huzurida muqaddaslikda benuqson bo‘lasizlar . Omin .
52004001	Xullas , ey birodarlar , Xudoga ma’qul kelish uchun qanday yashashingiz kerakligi to‘g‘risida bizdan ta’lim olgansizlar . Hozir ham shunday yashayotgan bo‘lsangiz-da , bundan ko‘proq ravnaq topinglar , deb Rabbimiz Iso haqi sizlardan yolvorib so‘raymiz .
52004002	Biz Rabbimiz Iso nomidan sizlarga qanday buyruqlar berganimizni , albatta , bilasizlar .
52004003	Xudoning irodasi shu : muqaddas bo‘linglar , zinodan o‘zingizni saqlanglar .
52004004	Har bir odam o‘z xotinini eplab , muqaddas va iffatli saqlasin .
52004005	Xudoni tanimagan xalqlar kabi shahvoniy hirsga berilmanglar .
52004006	Bu xususda hech kim birodariga firib berib , nohaqlik qilmasin . Oldindan sizlarga aytib , ogohlantirganimizdek , hamma bu ishlar uchun Xudo qasos oladi .
52004007	Chunki Xudo bizlarni nopoklikka emas , balki muqaddaslikka chaqirgan .
52004008	Demak , bu qoidani rad etgan kishi insonni emas , balki sizga Muqaddas Ruhni bergan Xudoni rad etgan bo‘ladi .
52004009	Birodarlik muhabbati to‘g‘risida sizlarga yozishning hojati yo‘q . Chunki bir-biringizni sevishni Xudodan o‘rgangansizlar .
52004010	Zotan sizlar Makedoniya o‘lkasi bo‘ylab yashovchi barcha birodarlaringizga ham shunday munosabatda bo‘lyapsizlar . Shunga qaramay , sizlarni yanada ko‘proq ravnaq topishga undamoqchimiz .
52004011	Birodarlar , biz sizlarga : osoyishta yashash , shaxsiy ishlaringiz bilan mashg‘ul bo‘lish , halol ishlashga jon kuydiringlar , deb buyurgan edik .
52004012	Yana hech kimga muhtoj bo‘lmasdan , boshqa odamlarning ko‘zi oldida odob bilan yashanglar .
52004013	Ey birodarlar , umidsizlikda yashayotgan boshqa odamlarga o‘xshab g‘amgin bo‘lmanglar , deb bu olamdan ko‘z yumib ketganlarning ahvoli haqida sizlarni xabardor qilmoqchimiz .
52004014	Biz Isoning o‘lib , tirilganiga ishonamiz . Shunga o‘xshab , Xudo Isoga ishongan marhumlarni ham U bilan birga qaytarib keltiradi .
52004015	Buni sizlarga Rabbimiz kalomi kabi aytyapmiz : biz , tiriklar , ya’ni Rabbimiz Iso kelishiga qadar hayot bo‘lganlar , o‘lganlardan ilgari kelmaymiz .
52004016	Chunki Rabbimiz Iso O‘zi buyuk nido , bosh farishtaning sadosi , Xudoning karnayi bilan osmondan tushadi . Avval Masihga ishongan marhumlar tiriladilar .
52004017	So‘ngra biz , tirik qolganlar , ular bilan birga Rabbimizni havoda kutib olish uchun bulutlar bilan ko‘tarilamiz . Shu tariqa hamisha Rabbimiz bilan birga bo‘lamiz .
52004018	Ana shu so‘zlar bilan bir-biringizni ovuntiringlar .
52005001	Ey birodarlar , bu voqealar ro‘y beradigan zamon va muddatlar haqida sizlarga yozishning hojati yo‘q .
52005002	Chunki o‘zlaringiz yaxshi bilasizlarki , kechasi o‘g‘ri qanday kelsa , mahshar kuni ham shunday keladi .
52005003	Xuddi homilador xotinni to‘lg‘oq tutib qolganidek , insonlar tinch va osoyishta deb yurganda , to‘satdan ularning boshiga halokat keladi va undan aslo qochib qutula olmaydilar .
52005004	Sizlar esa , ey birodarlar , qorong‘ilikda emassizlarki , o‘sha kun o‘g‘ri kabi sizlarni bosib olsin .
52005005	Hammalaringiz yorug‘lik va kunduzning o‘g‘illarisizlar . Biz kechaga ham , qorong‘ilikka ham taalluqli emasmiz .
52005006	Shuning uchun boshqalar kabi uxlamaylik , bedor va hushyor bo‘laylik .
52005007	Uxlaganlar kechasi uxlaydilar , sarxush bo‘lganlar kechasi sarxush bo‘ladilar .
52005008	Lekin biz kunduzga oidmiz . Shu tufayli imon va muhabbat qalqonini olaylik , najotga umidvorlik dubulg‘asini kiyaylik , hushyor bo‘laylik .
52005009	Chunki Xudo bizni g‘azab uchun emas , balki Rabbimiz Iso Masih orqali najot topish uchun tayin etdi .
52005010	Rabbimiz Iso Masih biz uchun o‘ldi . Biz hayot bo‘lsak yoki hayotdan ko‘z yumsak ham , hamisha U bilan birga yashaymiz .
52005011	Shuning uchun hozir ham qilayotganingizdek , bundan keyin ham bir-biringizga dalda berib , yordam qilinglar .
52005012	Ey birodarlar , orangizda mehnat qilib , Rabbimiz yo‘lida sizlarga boshchilik qilib , yo‘l-yo‘riq beradiganlar bor , ularni qadrlashingizni iltimos qilaman .
52005013	Qilgan ishlari tufayli ularni chin qalbdan sevib , hurmat qilinglar . Bir-biringiz bilan tinch-totuv yashanglar .
52005014	Sizlarga yolvoramiz , birodarlar : ishyoqmaslarga yo‘l-yo‘riq ko‘rsatinglar , jasoratsizlarning ruhini ko‘taringlar , kuchsizlarga yordamlashinglar , hammaga sabr-toqatli bo‘linglar .
52005015	Hech kim o‘zgaga yomonlik evaziga yomonlik qilmasin . Aksincha , har doim bir-biringiz , qolaversa , hamma uchun ham yaxshilikni izlanglar .
52005016	Hamisha xursand bo‘linglar ,
52005017	tinmay toat-ibodat qilinglar ,
52005018	har qanday sharoitda ham Xudoga shukr qilinglar . Bu — Xudoning irodasi , chunki sizlar Iso Masih ummatisizlar .
52005019	Ruhning alangasini susaytirmanglar .
52005020	Payg‘ambar karomatini kamsitmanglar .
52005021	Hamma narsani sinab ko‘ringlar , yaxshilikka yopishib olinglar .
52005022	Har xil yomonliklardan o‘zingizni saqlanglar .
52005023	Tinchlik manbayi bo‘lgan Xudoning O‘zi sizlarni butunlay muqaddas qilsin . Rabbimiz Iso Masih kelguncha , butun ruhingiz , joningiz va taningiz benuqson saqlansin .
52005024	Sizlarni da’vat etgan Xudo O‘z so‘ziga sodiqdir , U aytganini bajaradi .
52005025	Birodarlar , bizlar uchun ibodat qilinglar .
52005026	Butun birodarlarga muqaddas o‘pish bilan salom aytinglar .
52005027	Bu maktubni barcha muqaddas birodarlarimga o‘qib berishingizni Rabbim Iso haqi qattiq buyuraman .
52005028	Rabbimiz Iso Masihning inoyati sizlarga yor bo‘lsin . Omin .
53001001	Otamiz Xudo va Rabbimiz Iso Masihning ummati bo‘lgan Salonika shahridagi imonlilar jamoatiga Pavlus , Silvan va Timo‘tiydan salom !
53001002	Otamiz Xudodan va Rabbimiz Iso Masihdan sizlarga inoyat va tinchlik bo‘lsin .
53001003	Ey birodarlar , biz sizlar uchun hamisha Xudoga shukr qilishni burchimiz deb bilamiz . Sizlar bunga munosibsiz , chunki imoningiz kun sayin mukammallashib , o‘zaro birodarlik muhabbatingiz ko‘payib bormoqda .
53001004	Sizlar boshdan kechirayotgan butun ta’qibu qayg‘ularga sabr-qanoat va e’tiqod bilan chidab turibsiz . Ana shu sababdan biz Xudoning jamoatlari oldida sizlar bilan faxrlanamiz .
53001005	Sizlar Xudoning Shohligiga loyiq topilishingiz uchun , bu azoblarni chekmoqdasizlar . Bular Xudoning adolatli hukmidan dalolat bermoqda .
53001006	Xudoning adolati yana shundan ham iboratki , sizlarga azob berayotganlarga U o‘ziga yarasha jazosini beradi ,
53001007	siz , azob chekayotganlarni esa biz bilan birga rohat-farog‘atga erishtiradi . Rabbimiz Iso O‘zining qudratli farishtalari bilan birga olov alangasida osmondan tushib zohir bo‘lgan vaqtda , bu voqea sodir bo‘ladi .
53001008	O‘shanda Rabbimiz Iso Xudoni tanimagan va O‘zining Xushxabariga itoat etmagan shakkoklardan o‘ch oladi .
53001009	Ular Rabbimizning huzuri va hashamatli qudratidan olis , abadiy halokat jazosiga mahkum bo‘ladilar .
53001010	Rabbimiz Iso kelgan kuni barcha imonlilarni hayratda qoldiradi va O‘z azizlari orasida ulug‘lanadi . Ana , sizlar ham o‘sha imonlilar qatorida turasiz , chunki bizning guvohligimizga ishongansizlar .
53001011	Shu sababdan biz tinmay sizlar uchun ibodat qilamiz : Xudoyimiz sizlarni O‘z da’vatiga loyiq ko‘rsin , O‘ziga xos kuch-qudrat bilan butun yaxshi murod-maqsadingizni ro‘yobga chiqarsin , har bir imonli ishingizga omad bersin ,
53001012	shu yo‘sin Rabbimiz Isoning ismi sizlarda ulug‘lansin va U sizlarni ham ulug‘lasin . Xudoyimiz va Rabbimiz Iso Masihning inoyatli irodasi ana shu .
53002001	Ey birodarlar , Rabbimiz Iso Masih osmondan tushib , sizlar bilan qo‘shilishi arafasida sizlardan iltimos qilamiz :
53002002	“ Rabbimiz kuni keldi ” , deb da’vo qilayotgan hech qanday ruh yoki so‘z , bizning nomimizdan bitilganday qilib ko‘rsatilgan hech qanday maktub aqlingizni darrov adashtirmasin , sizlarni cho‘chitmasin .
53002003	Hech kim sizlarni turli yo‘llar bilan aldamasin . Chunki imondan qaytish vaqti kelmaguncha , taqdiri halokat bo‘lgan dajjol paydo bo‘lmaguncha , o‘sha kun kelmaydi .
53002004	Dajjol esa ilohiy va tabarruk hisoblangan hamma narsaga qarshi turadi , o‘zini hammadan ustun hisoblaydi , hattoki Xudoning ma’badida o‘tirib , o‘zini Xudo qilib ko‘rsatadi .
53002005	Esingizda yo‘qmi , men yoningizda bo‘lgan paytimda bularni sizlarga aytib turardim .
53002006	Dajjol belgilangan vaqtda paydo bo‘lishiga endi nima monelik qilayotganini bilasizlar .
53002007	Garchi yovuzlikning sirli kuchi hozirdanoq amal qilsa ham , ammo unga monelik qilayotgan ilohiy Zot g‘oyib bo‘lmagunga qadar , bu sir oshkor bo‘lmaydi .
53002008	O‘shandagina dajjol paydo bo‘ladi . Lekin Rabbimiz Iso osmondan tushib , O‘zining nafasi bilan uni o‘ldiradi , ulug‘vor ko‘rinishi bilan uni mahv etadi .
53002009	Ungacha dajjol shaytonning kuchi bilan har turli qudratli ishlar , ajoyibotlar , soxta mo‘jizalar ko‘rsatadi .
53002010	U halok bo‘ladiganlarni har turli nohaq vasvasalar bilan yo‘ldan ozdiradi . Bu kishilar haqiqat sevgisini qabul qilmaganlari uchun halok bo‘ladilar , najot topa olmaydilar .
53002011	Ana shu sababdan Xudo ularga aldovchi bir kuch yuboradi , ular esa yolg‘onga ishonib ketadi .
53002012	Shu yo‘sin haqiqatga ishonmagan , nohaqlik qilishdan zavqlanadigan barcha odamlar tegishli jazosini oladilar .
53002013	Ey Rabbimiz sevgan birodarlar , sizlar uchun hamisha Xudoga shukr qilish bizning burchimiz . Chunki sizlar Muqaddas Ruh orqali muqaddas qilindingizlar va haqiqatga imon keltirib , najot topdingizlar . Ana shu maqsadda Xudo azaldan sizlarni tanladi ,
53002014	Rabbimiz Iso Masihning ulug‘vorligiga erishishingiz uchun , U biz targ‘ib qilayotgan Injil Xushxabari orqali sizlarni O‘ziga da’vat etdi .
53002015	Shunday qilib , ey birodarlar , mahkam bo‘linglar . Xoh og‘zaki xabar , xoh maktub orqali bizdan olgan rivoyatlarga rioya qilinglar .
53002016	Rabbimiz Iso Masih hamda Otamiz Xudo bizni sevib , rahm-shafqat ko‘rsatdi , bizga boqiy tasalli va porloq bir umidni ato etdi .
53002017	Uning O‘zi ko‘ngillaringizni ko‘tarsin , har qanday xayrli ish va so‘z uchun quvvat bersin .
53003001	Xullas , ey birodarlar , Rabbimiz kalomi xuddi sizlarda bo‘lgani singari , bizning oramizda ham tez yoyilishi va ulug‘lanishi uchun ibodat qilinglar .
53003002	Buzuq va yovuz odamlardan qutulishimiz uchun ham ibodat qilinglar ; chunki hamma ham imonli emas .
53003003	Rabbimiz esa ishonchlidir . U sizlarni qo‘llab-quvvatlab , yovuz shaytondan saqlab qoladi .
53003004	Biz buyurgan narsalarni bajo keltirayotganingizga va yana bajo keltirishingizga , Rabbimiz haqi , aminmiz .
53003005	Rabbimiz Iso Masih yuraklaringizni Xudoning mehr-muhabbati va O‘zining sabr-bardoshiga yo‘naltirsin .
53003006	Ey birodarlar , Rabbimiz Iso Masih nomi bilan sizlarga buyuramiz : bizdan qabul qilgan rivoyatlarga xilof tarzda bekor yurgan har bir birodardan uzoqlashing .
53003007	Bizdan qanday o‘rnak olishingiz kerakligini o‘zlaringiz bilasizlar . Chunki biz orangizda bo‘lganda bekorchi emas edik .
53003008	Hech kimning nonini tekin yemasdik , biron kishiga og‘irligimiz tushmasligi uchun kechayu kunduz yumush qilib , zahmat chekardik .
53003009	Haqqimiz bo‘lmaganidan emas , balki sizlarga namuna bo‘lishimiz uchun va siz bizdan o‘rnak olishingiz uchun , shunday qilar edik .
53003010	Yoningizda bo‘lganimizda : kim ishlashni istamasa , ovqat ham yemasin , deb buyurgan edik .
53003011	Endi ba’zilaringiz bekorchi bo‘lib , hech ish qilmay hovliqib yurganliklaringizni eshityapmiz .
53003012	Bunday odamlarga Rabbimiz Iso Masih nomidan o‘tinamiz va buyuramizki , tinch ishlab , halol non yesinlar .
53003013	Ey birodarlar , yaxshilik qilishdan horimanglar .
53003014	Agar biror kishi bu maktubda yozgan so‘zlarimizga rioya qilmasa , uni ajratib qo‘yinglar , u bilan munosabatni uzinglar , toki u uyalsin .
53003015	Bunday odamni dushman hisoblamasdan , birodaringiz kabi yo‘l-yo‘riq beringlar .
53003016	Tinchlik manbayi bo‘lgan Rabbimizning O‘zi sizlarga har doim va har yo‘sinda tinchlik bersin . Rabbimiz hammangizga yor bo‘lsin .
53003017	Men , Pavlusning o‘z qo‘lim bilan yozgan duoyi salomim har bir maktubimda belgi bo‘lib xizmat qiladi , men bunday yozaman .
53003018	Rabbimiz Iso Masihning inoyati hammangizga yor bo‘lsin . Omin .
54001001	Xaloskorimiz Xudo va umidvorimiz Iso Masihning buyrug‘iga ko‘ra Iso Masihning havoriysi bo‘lgan men , Pavlus ,
54001002	imonda haqiqiy o‘g‘lim Timo‘tiyga Otamiz Xudodan va Rabbimiz Iso Masihdan inoyat , marhamat va tinchlik tilayman .
54001003	Men Makedoniyaga ketayotganimda , sendan Efes shahrida qolgin , deb iltimos qilgan edim . U yerdagi ba’zi kishilarga boshqacha ta’limotni yoymasliklarini ,
54001004	afsonalar va bepoyon shajaralar bilan band bo‘lmasliklarini buyur . Bular xayolparastlikka sabab bo‘ladi , xolos . Lekin ilohiy reja ro‘yobga chiqishi uchun imon kerak .
54001005	Nasihat qilishimdan maqsad ana shu , ya’ni sof yurakdan , toza vijdondan , xolis imondan mehr-muhabbat hosil bo‘lsin .
54001006	Chunki ba’zi odamlar bu fazilatlardan yuz o‘girib , quruq gaplarga og‘ib ketdilar .
54001007	Ular Ilohiy Qonun ulamolari bo‘lishga havas qiladilar-u , lekin nima so‘zlayotganlarini va nima da’vo qilayotganlarini o‘zlari bilmaydilar .
54001008	Biz bilamizki , Ilohiy Qonun undan tegishlicha istifoda etuvchilar uchun foydalidir .
54001009	Ma’lumki , Ilohiy Qonun solih odamlar uchun berilmagan . Aksincha , qonunsizu itoatsiz , xudosizu gunohkor , kofiru betavfiq , padarkushu qotil ,
54001010	fohish , bachchaboz , odam o‘g‘irlab sotuvchi , yolg‘onchi , qasambuzar va sog‘lom ta’limotga zid ish qilgan boshqa hamma uchun berilgan .
54001011	Muborak Xudoning menga ishonib topshirgan Injili sharifi bo‘yicha ahvol shundaydir .
54001012	Menga quvvat bergan Rabbimiz Iso Masihga shukur qilaman . Chunki U meni ishonchli hisoblab , O‘z xizmatiga oldi .
54001013	Men ilgarigi vaqtlarda shakkok , zolim , jafokor ekanman , endi ilohiy rahm-shafqatga noil bo‘ldim . Axir , men johillik va imonsizlik tufayli bunday harakat qilar edim .
54001014	Men Rabbimiz Iso Masihdan haddan ziyod lutfu karam , imon va muhabbat topdim .
54001015	“ Iso Masih gunohkorlarni qutqarish uchun dunyoga keldi ” , degan so‘z to‘g‘ri va har jihatdan qabul qilinishga loyiqdir . Mana , o‘sha gunohkorlarning birinchisi menman !
54001016	Ammo Iso Masih hammadan oldin menga rahm aylab , buyuk sabr-toqat qildi , toki keyinroq Unga ishonib , abadiy hayot topajaklarning hammasiga meni ibrat qilib ko‘rsatsin .
54001017	Mangu Podshohga , o‘lmas , ko‘rinmas , yagona dono Xudoga abadulabad hurmat va shon-sharaflar bo‘lsin ! Omin .
54001018	Ey o‘g‘lim Timo‘tiy , ilgari payg‘ambarning sen haqingda bergan karomatlarini ko‘zda tutib , bularni senga buyurib topshiraman . O‘sha karomatlarga binoan yaxshi jangchidek jang qil .
54001019	Imon va vijdon pokligini saqlab tur . Ba’zilar pok vijdonni sotdilar va ularning imon kemalari halokatga uchradi .
54001020	Imeney va Iskandar shular jumlasidandir . Ular yana kufr qilmasin deb , ularni shaytonga topshirib qo‘ydim .
54002001	Eng avval shuni nasihat qilamanki , Xudo yo‘lida obro‘-e’tiborli , osoyishta , sokin hayot kechirishimiz uchun , barcha insonlar , podshohlar va hukmdorlar uchun Xudoga iltijo qiling , duolar o‘qing , toat-ibodatlar qiling , shukronalar aytinglar .
54002002	
54002003	Bu xayrli ish bo‘lib , Najotkorimiz Xudoga maqbuldir .
54002004	U butun insonlar haqiqatni bilib olib , najot topishini istaydi .
54002005	Xudo yagona va Xudo bilan insonlar orasidagi Vositachi ham yagonadir .
54002006	O‘zi ham inson bo‘lgan Iso Masih hamma insonlarni qutqarish evaziga O‘z jonini fido qildi , shu yo‘sin Xudo belgilagan paytda ilohiy rejani tasdiqladi .
54002007	Men esa bu rejaning voizi va havoriysi bo‘lib tayinlandim . [ Masih haqi ] haqiqatni aytyapman , yolg‘on aytayotganim yo‘q : men turli xalqlarga imon va haqiqatni o‘rgatmoq uchun yuborildim .
54002008	Shunday qilib , har yerda erkaklar beg‘araz va shubha-gumonsiz pok qo‘llarini ko‘tarib , ibodat qilishlarini istayman .
54002009	Shuningdek , xotinlar ham sochiga ortiqcha oro bermay , oltin , marvarid yoki qimmatbaho kiyimlar bilan emas , balki sodda qiyofa , iffat va oriyat bilan bezansinlar .
54002010	Xudodan qo‘rqaman , degan xotinlarga munosib xayrli ishlarni o‘zlarining zeb-ziynati qilsinlar .
54002011	Xotin sukutda va to‘la itoatkorlik bilan ta’lim olsin .
54002012	Xotin ta’lim berib erkak ustidan hukmronlik qilishiga ruxsat bermayman . Xotin sukut saqlasin .
54002013	Chunki oldin Odam Ato , keyin Momo Havo yaratildi .
54002014	Shuningdek , Odam emas , balki xotin shaytonga aldanib , jinoyat qildi .
54002015	Agar xotinlar imonli , mehrli , nomusli , muqaddas umr sursalar , bola tug‘ish orqali najot topadilar .
54003001	Agar kim imonlilar jamoatining noziri bo‘lishga intilsa , xayrli ish orzu qilgan bo‘ladi . Bu to‘g‘ri .
54003002	Faqat shart shuki , nozir beayb , bir xotinli , o‘z me’yorini biluvchi , vazmin , adabli , mehmondo‘st , ta’lim berishga qobiliyatli bo‘lsin .
54003003	Shuningdek , u mayxo‘r , urushqoq , [ g‘arazgo‘y ] emas , balki muloyim , sokin tabiatli , molparastlikdan yiroq ,
54003004	uyini yaxshi boshqaradigan , bolalarini bo‘ysundira oladigan , obro‘-e’tibor orttirgan bir odam bo‘lsin .
54003005	Agar nozir o‘z uyini qanday boshqarishni bilmasa , Xudoning jamoatiga qanday g‘amxo‘rlik qila oladi ?
54003006	Nozir imonga endigina kirgan odam bo‘lmasin , yana kerilib iblisga o‘xshab jazo olmasin .
54003007	Malomatga qolmasligi va iblisning tuzog‘iga ilinmasligi uchun , u jamoatdan tashqaridagilar oldida yaxshi nomga ega bo‘lishi kerak .
54003008	Shuningdek , imonlilar jamoatining xizmatkorlari ham ichuvchi va g‘arazgo‘y emas , balki tili bilan dili bir , obro‘li odamlar bo‘lishi lozim .
54003009	Imon sirini pokiza vijdonda saqlasinlar .
54003010	Bundaylarni avval sinovdan o‘tkazish kerak . Agar ular bekami-ko‘st bo‘lsalar , xizmatga qo‘yilsinlar .
54003011	Shuningdek , xotinlar ham g‘iybatchi bo‘lmay , balki og‘ir , o‘z haddini biluvchi , har narsada ishonchli bo‘lishi lozim .
54003012	Imonlilar jamoatining xizmatkorlari bir xotinli , bolalarini va o‘z uylarini yaxshi boshqaradigan odamlar bo‘lishi shart .
54003013	Zero xizmatlarini yaxshi bajarganlar o‘zlari uchun yuqori bir martaba va Iso Masihga bo‘lgan ishonchlarida buyuk g‘alaba qozonadilar .
54003014	Men yaqinda sening yoningga borishni umid qilib , ushbuni yozib qoldiraman .
54003015	Bordi-yu kechiksam , Xudoning xonadonida qanday harakat qilish lozim ekanligini sen bilishing kerak . Xudoning xonadoni — barhayot Xudoning ummati , haqiqat ustuni va poydevoridir .
54003016	E’tiqodimizning siri e’tiroz qilib bo‘lmaydigan darajada buyuk : Masih vujudda zohir bo‘ldi , Ruh tarafidan tasdiqlandi , Malaklarga namoyon bo‘ldi , Xalqlar ichra dong‘i chiqdi , Jahonda e’tiqod topdi , Samoga jamoli ila yuksaldi .
54004001	Xudo Ruhi yaqqol aytyaptiki , oxirgi zamonlarda ba’zi odamlar imondan qaytadilar . Ular yo‘ldan ozdiruvchi ruhlarga , jin ta’limotiga quloq soladilar .
54004002	O‘z vijdonlarini go‘yo qizigan temir bilan dog‘lagan yolg‘onchilarning riyokorligiga qoyil qoladilar .
54004003	Ular uylanishni man etadilar va Xudo yaratgan har xil ovqatlardan tiyilishni buyuradilar . Holbuki , haqiqatni bilib olgan imonlilar shukrona qilib ovqat yeyishi kerak .
54004004	Chunki Xudo yaratgan har bir narsa yaxshidir . Agar shukrona bilan qabul qilinsa , hech bir narsa rad etilmasligi lozim .
54004005	Chunki u Xudoning kalomi va duo bilan muqaddas qilinadi .
54004006	Sen bu to‘g‘rida birodarlaringga o‘git-nasihat qilsang , Iso Masihning layoqatli xizmatkori bo‘lasan . Imonimizning ulug‘ aqida va ta’limotlarini o‘zlashtirib , bulardan ruhan oziqlanib borasan .
54004007	Safsataboz kampirlarga xos diyonatsiz afsonalardan yuz o‘gir . Xudojo‘ylik yo‘lida mashq qil .
54004008	Jismoniy mashqdan oz foyda bo‘ladi . Xudojo‘ylikdan esa juda katta foyda bo‘ladi , chunki uning evaziga hozirgi hamda kelajak hayotda mukofotlar bor .
54004009	Bu so‘z to‘g‘ri va har jihatdan qabul qilinishga loyiqdir .
54004010	Ana shu maqsadda biz mehnat qilamiz va zahmat chekamiz . Biz butun insonlarni , ayniqsa imonlilarni Qutqaruvchi barhayot Xudoga umid bog‘laganmiz .
54004011	Bu o‘gitlarni ta’kidlab o‘rgatgin .
54004012	Sening yoshligingni hech kim xor qilmasin . Sen so‘zda , yurish-turishda , muhabbatda , imonda , pok ruhda imonlilarga o‘rnak bo‘l .
54004013	Men kelgunimcha tilovat , nasihat va ta’lim bilan mashg‘ul bo‘l .
54004014	Payg‘ambar karomat qilib , oqsoqollar kengashi boshingga qo‘l qo‘yib duo qilishganda , sen maxsus ruhiy qobiliyatga ega bo‘lgansan . Bu qobiliyatingni ishga sol , yalqovlik qilma .
54004015	Hamma bu ishlar bilan shug‘ullan . Sening muvaffaqiyatingga hamma guvoh bo‘lishi uchun o‘zingni bu ishlarga butunlay bag‘ishla .
54004016	O‘zingga va ta’limotingga ehtiyot bo‘l , faoliyatingni astoydil davom ettir . Bu bilan o‘zingni ham , tinglovchilaringni ham qutqarasan .
54005001	Chol odamni koyima , lekin otangdek unga nasihat qil . Yoshlarga ukalaringdek ,
54005002	kampirlarga onalar kabi , yosh ayollarga singillaringdek , butun pok ruh bilan nasihat qil .
54005003	Chindan kimsasiz qolgan tul xotinlarni hurmat qil .
54005004	Lekin tul xotinning bolalari yoki nabiralari bor bo‘lsa , ular eng avval o‘z oilasiga Xudo buyurganlarini bajo keltirishni o‘rgansinlar , kattalarni siylab ularga tegishli haqini bersinlar . Bu Xudoga maqbul bo‘ladi .
54005005	Chindan tul va yolg‘iz qolgan xotin Xudoga umid bog‘lab , kechayu kunduz uzluksiz toat-ibodat qiladi .
54005006	Lekin kayf-safo bilan yashagan tul xotin tirikligida ham o‘likdir .
54005007	Gunohkor bo‘lmasligi uchun tullarga bu o‘gitlarni uqtir .
54005008	Kim o‘z qavm-qarindoshlari , xususan oila a’zolari haqida g‘amxo‘rlik qilmasa , u imonni inkor etgan , imonsizdan ham battar hisoblanadi .
54005009	Tullar ro‘yxatiga yoziladigan beva ayol bitta erkakka tekkan bo‘lishi va oltmish yoshdan kam bo‘lmasligi shart .
54005010	Shuningdek , u yaxshilik qiluvchi deb nom chiqargan , bolalar tarbiyalagan , musofirlarni qabul qilgan , azizlarning oyoqlarini yuvgan , qayg‘u-alam chekuvchilarga yordam bergan hamda xayrli ishlarga astoydil berilgan bo‘lishi lozim .
54005011	Yosh tul xotinlarni ro‘yxatga qabul qilma . Chunki ularning nafsi Masihga xilof ravishda junbushga kelgandan keyin , erga tegishni orzu qilib qoladilar .
54005012	Shunda ular Masihga bergan avvalgi va’dasini buzib , gunohkor bo‘ladilar .
54005013	Bundan tashqari uyma-uy kezib , sayoq yurishni ham o‘rganadilar . Va sayoq yuribgina qolmasdan , gap sotib , boshqalarning ishiga aralashib , lozim bo‘lmagan narsalarni gapiradilar .
54005014	Shu sababdan yosh tullar erga tegib bola tug‘ishi , ro‘zg‘or boshqarishini istayman , ular g‘animning bo‘hton qilishi uchun hech bir fursat bermasligi kerak .
54005015	Chunki allaqachon ba’zilari shaytonning gapiga quloq solib gumroh bo‘ldilar .
54005016	Agar bir imonlining tul qolgan qarindoshlari bor bo‘lsa , ularga o‘zi yordam bersin , imonlilar jamoatiga yuk bo‘lmasin . Imonlilar jamoati chindan kimsasiz bo‘lgan tul xotinlarga yordam bera olsin .
54005017	Imonlilar jamoatiga yaxshi boshchilik qilayotgan , xususan va’zxonlik va ta’lim berishda zahmat chekayotgan oqsoqollar ikki barobar hurmatga sazovor bo‘lsinlar .
54005018	Chunki Tavrotda : “ G‘alla yanchayotgan ho‘kizning og‘zini to‘sma ” va “ Yumushchi o‘ziga yarasha ish haqiga munosibdir ” , — deyilgan .
54005019	Ikki yoki uch guvoh bo‘lmasdan , hech bir oqsoqolga qo‘yilgan aybni qabul qilma .
54005020	Gunoh qilib yurganlarni esa hammaning oldida fosh qil , toki boshqalarning ham diliga qo‘rquv kirsin .
54005021	Xudo , Iso Masih va tanlangan farishtalar oldida seni qattiq ogohlantiraman : hech bir ishda yuz-xotirchilik va tarafkashlik qilmay , bu buyruqlarga rioya qil .
54005022	Xizmatga olish uchun hech kimning boshiga shoshilinch qo‘l qo‘yib duo qilma , boshqalarning gunohlariga sherik bo‘lma , o‘zingni pok saqla .
54005023	Bundan keyin faqatgina suv ichma , balki oshqozoning uchun , tez-tez yuz beradigan kasalliklaringning oldini olish uchun ozgina sharob ham ichgin .
54005024	Ba’zi odamlarning gunohlari ochiq-oshkor bo‘lib , hatto qiyomatdan oldin fosh bo‘lmoqda . Boshqalarning gunohlari esa keyinroq ma’lum bo‘ladi .
54005025	Shuningdek , xayrli ishlar ham oshkordir . Hanuz oshkor bo‘lmasa-da , pinhon qolishi mumkin emas .
54006001	Qullik bo‘yinturug‘i ostida bo‘lganlar o‘z xo‘jayinlarini kamoli ehtiromga loyiq hisoblasinlar . Yana Xudoning ismi va ta’limoti haqoratga duchor bo‘lmasin .
54006002	Xo‘jayinlari imonli bo‘lgan qullar , “ Endi bir-birimizga birodar bo‘lib qoldik ” , deb xo‘jayinlariga iltifotsizlik qilmasinlar . Aksincha , yana ko‘proq tirishib xizmat qilsinlar . Chunki bu xayrli xizmatdan foyda ko‘radigan xo‘jayinlar sevikli imonlilardir . Bular haqida ta’lim ber va nasihat qil .
54006003	Agar kim o‘zgacha ta’limotni yoysa va Rabbimiz Iso Masihning haqiqiy kalomlariga asoslangan dinimiz ta’limotiga quloq solmasa ,
54006004	u bosar-tusarini bilmay qolgan nodondir . Bunday odam bahslashish va masala talashish kasaliga yo‘liqqan , uning gaplari g‘ayirlik , janjal , bo‘hton va yolg‘on chaqiqlarga sabab bo‘ladi .
54006005	G‘alamis , fikri buzuq , haqiqatdan mahrum , din-diyonatni foyda manbayi deb hisoblovchi bunday odamlardan o‘zingni chetga ol .
54006006	Haqiqatan ham , qanoatli kishi uchun xudojo‘ylikdan foyda juda katta .
54006007	Biz dunyoga hech narsa keltirmadik , undan hech narsa olib ketolmasligimiz ham aniq .
54006008	Yeyish uchun rizq-ro‘z va kiyish uchun kiyim bo‘lsa , shular bilan qanoat hosil qilaylik .
54006009	Boylikka intilganlar vasvasa tuzog‘iga ilinadilar , insonlarni baloyu halokatga yo‘liqtiruvchi ko‘p bema’ni va zararli havaslarga qurbon bo‘ladilar .
54006010	Har turli yomonlikning tomiri pulparastlikdir . Ba’zilar boylikka ruju qo‘yib , imondan qaytdilar va o‘zlarini ko‘pgina azoblarga duchor qildilar .
54006011	Ey Xudoning quli , sen bulardan o‘zingni chetga tort . Aksincha , solihlik , xudojo‘ylik , imon , sevgi , sabr-toqat va muloyimlikning payidan bo‘l .
54006012	Imon uchun bo‘lgan ulug‘ kurashda jon-jahding bilan harakat qil , abadiy hayotni qattiq ushlab tur . Xudo seni shuning uchun da’vat etgan , sen ulug‘ imonni ko‘p guvohlar oldida ochiq tan olgansan .
54006013	Iso Masih ham borliqqa hayot bag‘ishlagan Xudo va Po‘ntiy Pilatning oldida ulug‘ imonni ochiq tan olgan edi , Uning huzurida senga buyuraman :
54006014	Rabbimiz Iso Masih ko‘kdan tushib ko‘ringuncha , Xudo buyrug‘ini benuqson va beg‘ubor qo‘riqla .
54006015	Mana Xudo O‘zi xohlagan paytda Iso Masihni ulug‘vorlik bilan namoyon qiladi . Xudo — yagona muborak Hokim , podshohlarning Podshohi , xo‘jayinlarning Xo‘jayini ,
54006016	o‘lmaslikning yakka molikidir . U yaqinlashib bo‘lmaydigan nurda turadi , Uni hech bir inson ko‘rmagan hamda ko‘rishi mumkin emas . Unga abadiy shon-shuhrat va saltanat bo‘lsin ! Omin .
54006017	Bu dunyoda boylik topgan odamlarga mag‘rurlanmaslikni va bevafo boylikka umid bog‘lamaslikni buyur . Zavq olishimiz uchun har narsani mo‘l-ko‘l ehson etgan barhayot Xudoga umid bog‘lasinlar .
54006018	Yaxshi ishlarga boy , xayrixoh , saxiy va hammaga ulfat bo‘lsinlar .
54006019	Kelajakda haqiqiy va mangu hayotga erishmoq uchun , o‘zlariga sog‘lom tayanch bo‘ladigan ma’naviy xazina to‘plasinlar .
54006020	Ey Timo‘tiy , senga ishonib topshirilgan omonatni ehtiyot qil . Xudoga maqbul bo‘lmagan quruq gaplar va yolg‘ondan “ bilim ” deyilgan puch fikrlardan uzoqlash .
54006021	Ba’zilar bu fikrlarni tan olib , imondan adashdilar . Xudoning inoyati senga yor bo‘lsin . Omin .
55001001	Iso Masih orqali ro‘yobga chiqqan hayot va’dasiga binoan , Xudoning irodasiga muvofiq , men , Pavlus , Iso Masihning havoriysi bo‘lib tayinlandim .
55001002	Sevimli o‘g‘lim Timo‘tiyga Otamiz Xudo va Rabbimiz Iso Masihdan inoyat , marhamat va tinchlik tilayman .
55001003	Men , ota-bobolarim kabi , Xudoga sof vijdon bilan xizmat qilaman . Unga kechayu kunduz shukrlar aytar ekanman , ibodatlarimda doim seni eslab turaman .
55001004	Sening ko‘z yoshlaring yodimda , yana diydoringga to‘yib ko‘nglim sevinchga to‘lsin , deb seni sog‘inib qoldim .
55001005	Men senda ko‘rgan samimiy imon hali ham esimda . Avvaldan buving Loida hamda onang Evnika qalblariga jo etgan o‘sha imon endi senda ham ravnaq topayotganiga aminman .
55001006	Shu sababdan , qo‘llarimni boshingga qo‘yishim natijasida sen Xudodan olgan ruhiy qobiliyatni alangalatib turishingni eslatmoqchiman .
55001007	Chunki Xudo bizga qo‘rqoqlik ruhini emas , balki kuch-quvvat , muhabbat va nafsni tiyish Ruhini bergan .
55001008	Shunday qilib , Rabbimiz Isoga guvohlik berishdan ham , Uning bandisi bo‘lgan mendan ham or qilma , balki biz Injil yo‘lida chekayotgan azoblarga Xudo bergan kuch-quvvat bilan to‘zim bergin .
55001009	Xudo bizlarni qutqardi va muqaddas bir da’vat bilan chaqirdi . Bunga biz savob ishlarimiz tufayli erishmadik . Aksincha , Xudo O‘z xohishi bilan azaliy vaqtlardanoq Iso Masih orqali bizga inoyat qilishga qaror qilgan edi .
55001010	Bu inoyat endi Xaloskorimiz Iso Masihning olamga kelishi bilan ochiq namoyon bo‘ldi . Injil Xushxabari shundan iboratki , Iso Masih o‘limni yo‘qqa chiqardi , hayot va o‘lmaslikni esa oydinlikka chiqardi .
55001011	Men esa bu Xushxabarni turli xalqlarga yetkazuvchi voiz , havoriy va muallim bo‘lib tayinlandim .
55001012	Shu sababdan ham bu azoblarni tortyapman . Lekin men bundan or qilmayman , chunki Kimga e’tiqod qilganimni bilaman va aminmanki , Uning menga topshirgan omonatini mahshar kuniga qadar O‘zi saqlashga qodir .
55001013	Sen mendan eshitgan sog‘lom ta’limotdan namuna olib , Iso Masihning sadoqati va muhabbati bilan yo‘l tutgin .
55001014	Senga topshirilgan ulug‘ omonatni ichimizda yashovchi Muqaddas Ruh yordamida saqlagin .
55001015	Asiya viloyatidagilarning hammasi , shu jumladan , Figel bilan Hermogen mendan yuz o‘girganlarini bilasan .
55001016	Rabbimiz Onisiforning uyiga marhamat ehson etsin . Chunki u zanjirbandligimdan uyalmay , bir necha marta kelib mening ko‘nglimni ko‘tardi .
55001017	U Rimga borib , katta harakat bilan meni axtarib topdi .
55001018	Mahshar kunida Xudovanddan marhamat topishini Rabbimiz Masih unga ato qilsin . Efes shahrida u menga naqadar xizmat qilganini o‘zing yaxshi bilasan .
55002001	Sen esa , ey o‘g‘lim , Iso Masihdan topgan inoyat bilan kuchga to‘lgin .
55002002	Ko‘p shohidlar huzurida sen mendan nima eshitgan bo‘lsang , boshqalarga ham ta’lim berishga qobiliyatli , ishonchli odamlarga topshirgin .
55002003	Iso Masihning yaxshi bir askari kabi taqdiringdagi azoblarga dosh bergin .
55002004	Harbiy xizmatdagi askar , qo‘mondonimni mamnun qilay , deb tirikchilik ishlari bilan band bo‘lmaydi .
55002005	Shuningdek , musobaqada qatnashgan kishi , agar qoidaga rioya qilib o‘zib ketmasa , g‘alaba tojini kiymaydi .
55002006	Mehnatkash dehqon esa hosildan birinchi bo‘lib ulush olishi kerak .
55002007	Aytganlarimni yaxshi o‘ylab ko‘r . Rabbimning O‘zi hamma narsani senga tushuntiradi .
55002008	Men targ‘ib qilayotgan Xushxabarning mohiyatini esda tut : Dovud zoti-nomidan bo‘lgan Iso Masih o‘lib tirildi !
55002009	Ana bu Xushxabar uchun men xuddi jinoyatchi kabi zanjirlarga bog‘lanib , azob chekyapman . Ammo Xudoning kalomi zanjirband emas !
55002010	Shu sababdan hamda Xudo tanlagan kishilar sababli men hamma narsaga sabr-toqat bilan chidayapman , toki ularning o‘zi ham Iso Masih bergan najotdan foydalanib , abadiy ulug‘vorlikka erishsinlar .
55002011	Bu so‘z barqarordir : Agar U bilan birga o‘lgan bo‘lsak , U bilan birga ham yashaymiz .
55002012	Agar sabr-toqat qilsak , U bilan birga davr suramiz . Agar biz Uni inkor etsak , U ham bizni inkor etadi .
55002013	Agar biz sadoqatsizlik qilsak , U yana sodiq qoladi , Chunki O‘zini O‘zi inkor eta olmaydi .
55002014	Bu narsalarni eslatib tur , quruq bahs-tortishuvlardan qochishni Rabbimiz nomidan hammaga qattiq tayinla . Bunday bahslar tinglovchilarni aynitishdan boshqa narsaga yaramaydi .
55002015	Sen esa haqiqat kalomini adashtirmay , to‘g‘rilik bilan o‘qit , o‘zingni Xudoga maqbul , halol bir ishchi sifatida ko‘rsatishga g‘ayrat qil .
55002016	Xudoga ma’qul bo‘lmagan quruq gaplardan qoch . Bu gaplarga berilganlar borgan sari xudobezor bo‘ladilar .
55002017	Ularning gaplari maraz kabi yoyiladi . Mana , Imeney va Filit ham shunday odamlar jumlasidan-ku .
55002018	Tirilishimiz allaqachon sodir bo‘ldi deb , ular haqiqat yo‘lidan adashib , ba’zilarning imonini xarob qilmoqdalar .
55002019	Har holda , Xudo asos solgan poydevor mustahkam turibdi va quyidagi oyatlarning tasdig‘iga ham ega : “ Xudovand O‘zinikilarni biladi ” va “ Xudovand nomini tilga olgan har bir odam yomonlikdan uzoq tursin ” .
55002020	Katta bir uyda nafaqat oltin va kumush idishlar , balki yog‘och va sopol idishlar ham bor ; ularning ba’zisi sharafli , ba’zisi esa sharafsiz ish uchun qo‘llanadi .
55002021	Kimki bu yomonliklardan o‘zini poklasa , Egasi uchun foydali , har bir yaxshi ishga yaroqli , sharafli va muqaddas idish bo‘ladi .
55002022	Yoshlik ehtiroslaridan qoch . Sof qalbdan Rabbimiz Iso ismini chaqirgan hamma odamlar bilan birga solihlik , imon , sevgi va tinchlik payidan bo‘lgin .
55002023	Ahmoqona va johilona bahslardan uzoqlash . Bular faqat janjalga sabab bo‘lishini bilasan .
55002024	Xudoning quli janjalkash bo‘lmasligi kerak . Aksincha , u hamma bilan muloyim , o‘rgatishga tayyor , sabr-toqatli bo‘lsin ,
55002025	o‘ziga qarshi turganlarga yumshoqlik bilan yo‘l-yo‘riq bersin . Balki Xudo bunday kishilarning tavba qilishlariga biron yo‘l ochib qolar , ular esa haqiqatni bilib ,
55002026	yana o‘ziga kelib , iblisning tuzog‘idan qutulib qolarlar . Chunki iblis ularni asir qilib , o‘z irodasini o‘tkazishga majbur qilgan .
55003001	Shuni bilginki , oxirgi kunlarda og‘ir vaqtlar keladi .
55003002	U paytda odamlar nafs bandasi , pulparast , maqtanchoq , kibrli , kofir , ota-onaga itoatsiz , nonko‘r , xudobexabar ,
55003003	shafqatsiz , murosasiz , g‘iybatchi , nafsini tiya olmaydigan , insonlik va yaxshilik dushmani ,
55003004	xoin , bemulohaza , mag‘rur bo‘ladilar . Xudodan ko‘ra aysh-ishratni ko‘proq sevadilar .
55003005	O‘zlarini xudojo‘y ko‘rsatib , ilohiy qudratni esa inkor etadilar . Bunday odamlardan uzoqlash .
55003006	Ular gunohlarga botgan , turli hirsu havaslarga berilgan juvonlarning uy-joylariga suqilib kiradilar va ularning dilini ovlaydilar .
55003007	Bu juvonlar har doim o‘qib turib , haqiqatni aslo uqa olmaydilar .
55003008	Yanniy bilan Yambriy Muso payg‘ambarga qanday qarshi turgan bo‘lsalar , bu odamlar ham haqiqatga xuddi shunday qarshi turadilar . Ular fikri buzuq , imonda tajribasiz odamlardir .
55003009	Ammo ular yana muvaffaqiyat qozona olmaydilar ; chunki Yanniy va Yambriyning aqlsizligi ma’lum bo‘lganidek , bularning ham aqlsizligi hammaga ma’lum bo‘ladi .
55003010	Sen esa menga ergashding , ta’limotim , turmush tarzim , murod-maqsadim , imon , sevgi va sabr-toqatimdan namuna olding .
55003011	Boshimga kelgan quvg‘inlarni — Antioxiya , Ikoniya va Listra shaharlarida chekkan azoblarimni eshitding . Qanday quvg‘inlarga sabr-toqat qildim ! Rabbim meni hammasidan qutqardi .
55003012	Iso Masih yo‘lida diyonatli yashamoqchi bo‘lgan odamlarning hammasi ham quvg‘inga duchor bo‘ladilar .
55003013	Yomon va firibgar odamlar esa boshqalarni aldabgina qolmasdan , o‘zlarini o‘zlari ham aldab , tobora razillashib boradilar .
55003014	Sen esa olgan ta’liming va senga topshirilgan omonatga sodiq qol , chunki bu ta’limni kimdan olganingni bilasan .
55003015	Sen bolaligingdanoq Muqaddas Yozuvlarni o‘rgangansan . Bu yozuvlar seni Iso Masihga ishonish orqali dono qilmoq va najot yo‘lini ko‘rsatmoqqa qodir .
55003016	Har bir Muqaddas Yozuv ilohiy ilhom bilan yozilgan bo‘lib , ta’lim berish , dalolat qilish , tuzatish , solihlik yo‘lida tarbiya berish uchun foydalidir .
55003017	Shu yo‘sin Xudoning quli komil va har qanday yaxshi ishga qobil bo‘ladi .
55004001	Xudoning huzurida hamda tirigu o‘liklarni hukm qilajak , ko‘kdan tushib , O‘z saltanatini joriy qilajak Iso Masih huzurida senga qat’iy buyuraman :
55004002	Xudo kalomini va’z qil , hozir buning vaqtimi , vaqti emasmi , demay , doim gapirishga tayyor bo‘l . Butun sabr-toqat bilan ta’lim berib , odamlarni mulzam qil , ularga ta’nayu nasihat qil .
55004003	Chunki shunday vaqt keladiki , odamlar sog‘lom ta’limotga chidash bermaydilar , natijada o‘z orzulariga mos muallimlar to‘playdilar . Bu muallimlar o‘shanday odamlarning quloqlariga yoqadigan so‘zlar aytadilar .
55004004	Ular quloqlarini haqiqat kalomidan berkitib , afsonalarga buriladilar .
55004005	Ammo sen hamma narsada hushyor tur , azoblarga sabr-toqat qil , Injil voizligingni bajo keltir , xizmatingni sidqidildan ijro etgin .
55004006	Mening qonim endi qurbonlik sharobi kabi to‘kilmoqda , dunyodan o‘tishimga sal qoldi .
55004007	Ulug‘ kurashda astoydil kurashdim , umr dovonini oshib bo‘ldim , imonni saqladim .
55004008	Bundan keyin solihlik toji men uchun tayyor turibdi . Odil hukm qiluvchi Rabbim Iso ko‘kdan tushib zohir bo‘ladigan kunda u tojni menga beradi , va faqat menga emas , balki u kunni mushtoqlik bilan kutayotganlarning hammasiga ham beradi .
55004009	Mening oldimga tezroq kelishga harakat qil .
55004010	Chunki Dimas bu dunyoni sevib qolib , meni tark etdi , Salonika shahriga ketdi . Kriskiy Galatiyaga , Titus Dalmatiyaga ketdi .
55004011	Yonimda yolg‘iz Luqo bor . Markni o‘zing bilan birga olib kel , u menga xizmat uchun kerak .
55004012	Tixikni Efes shahriga yubordim .
55004013	Kelayotganingda Troas shahrida Karpning yonida men qoldirib ketgan plashchni va kitoblarni , ayniqsa pergament kitoblarni ham olib kel .
55004014	Misgar Iskandar menga ko‘p yomonlik qildi . Rabbim unga qilmishlariga yarasha jazosini beradi .
55004015	Sen ham undan ehtiyot bo‘l , chunki u bizning kalomlarimizga qattiq qarshilik ko‘rsatdi .
55004016	O‘zimni birinchi marta himoya qilganimda , hech kim mening tarafimni olmadi , aksincha , hamma meni tashlab ketdi . Bu u odamlar uchun gunoh hisoblanmasin .
55004017	Lekin Rabbim yonimda turib meni yoqladi . Men orqali Xushxabar tugal targ‘ib qilinishi va barcha xalqlarga ham yetib borishi uchun , U mening qudratimni oshirdi , arslon og‘zidan qutqardi .
55004018	Rabbim meni har qanday yomon ishlardan xalos qiladi va O‘zining samoviy Podshohligiga sog‘-salomat kirgizadi . Unga abadulabad shon-sharaflar bo‘lsin ! Omin .
55004019	Priskilla bilan Akilga va Onisiforning xonadoniga salom aytib qo‘y .
55004020	Yerast Korinf shahrida qoldi . Trofimni esa kasal holda Milit shahrida qoldirib ketdim .
55004021	Qish boshlanishidan oldin kelishga harakat qil . Evvul , Pud , Lin , Klavdiya va butun birodarlar senga salom yo‘llayaptilar .
55004022	Rabbimiz Iso Masih sening ruhingga yor bo‘lsin . Uning inoyati hammangizga yor bo‘lsin . Omin .
56001001	Xudo tanlagan kishilarning imonli bo‘lishlari va haqiqiy diyonatni uqib olishlari uchun xizmat qilayotgan Xudoning quli va Iso Masihning havoriysi , Pavlusdan — salom !
56001002	Bizning imonimiz abadiy hayotga umidvorlikdan iboratdir . Yolg‘on gapirmaydigan Xudo bu umid haqida azaliy vaqtlardanoq va’da bergan edi ,
56001003	hozir esa , O‘zi xohlagan paytda , kalomini ro‘yobga chiqardi . Men bo‘lsam , bu kalomni e’lon qilish uchun Qutqaruvchimiz Xudodan vakolat oldim .
56001004	Umumiy imonimiz asosida haqiqiy farzandim bo‘lgan Titusga Otamiz Xudodan va Qutqaruvchimiz Iso Masihdan mehr-shafqat va tinchlik tilayman .
56001005	Senga buyurganimdek , qolgan ishlarni bitir , har bir shahardagi imonlilar jamoati ustidan oqsoqollar tayin qil . Mana shuning uchun seni Krit orolida qoldirdim .
56001006	Sen tayin qiladigan odam beayb , yakka xotinli , bolalari esa imonli va shaloqlik yoki itoatsizlik aybidan xoli bo‘lsin .
56001007	Chunki imonlilar jamoatining noziri Xudo xonadonini boshqaruvchi sifatida benuqson bo‘lishi kerak . O‘zboshimcha , g‘azabli , sharobga moyil , tajang , g‘arazgo‘y bo‘lmasin .
56001008	Aksincha mehmondo‘st , xayrixoh , vazmin , odil , pok ko‘ngilli va nafsini tiyadigan odam bo‘lsin .
56001009	Sog‘lom ta’limot bilan nasihat qilishga hamda qarshilik qiluvchilarning adabini berishga iqtidorli , haqiqat kalomiga o‘rgatilgan va unga qattiq rioya qiladigan kishi bo‘lishi lozim .
56001010	Xususan sunnatlilar orasida o‘zbilarmon , quruq gap sotuvchi aldamchilar ko‘p .
56001011	Ularning og‘zini to‘sish kerak . Ular jirkanch manfaat yo‘lida lozim bo‘lmagan narsalarni o‘rgatib , butun oilalarni buzib ketmoqdalar .
56001012	Mana , ulardan chiqqan bir shoir : “ Kritiylar doimo yolg‘onchi , zolim yirtqichlar , yeb-to‘ymas tanballardir ” , deb aytgan edi .
56001013	Bu gap to‘g‘ri . Ular sog‘lom imonni topsin va buning uchun sen ularni qat’iy ogohlantirib qo‘y .
56001014	Ular yana yahudiylarning afsonalariga va haqiqatdan yuz o‘girgan odamlarning gaplariga quloq solmasinlar .
56001015	Pok odamlar uchun hamma narsa pok bo‘lur . Nopoku imonsizlar uchun hech bir pok narsa yo‘q . Chunki ularning aqli ham , vijdoni ham nopoklashib ketgan .
56001016	Xudoni tan olamiz , deydilar-u , o‘z qilmishlari bilan Uni inkor etadilar . Ular har qanday xayrli ishga yaramas , bo‘yin egmas , iflos odamlardir .
56002001	Senga kelsak , sog‘lom ta’limot asosida nasihat qil .
56002002	Chollar o‘z haddini biluvchi , hushyor , vazmin , sog‘lom imonli , mehr-muhabbatli va sabr-toqatli bo‘lsinlar .
56002003	Shuningdek , kampirlar ham g‘iybat va mayxo‘rlikka ruju qo‘ymay , balki muqaddaslikka muvofiq , har qanday xayrli ishda ibrat bo‘lib turmush kechirsinlar .
56002004	Kampirlar yosh xotinlarga ham ta’lim-tarbiya bersinlar .
56002005	Xudoning kalomi qoralanmasligi uchun , ular o‘z erlari va bolalarini sevadigan , ro‘zg‘orga jonkuyar , vazmin , iffatli , xushfe’l , erlariga bo‘ysunadigan bo‘lsinlar .
56002006	Shuningdek , yigitlarni ham bosiq bo‘lishga undagin .
56002007	Har bir xayrli ishda ularga o‘rnak bo‘l . Ta’lim vaqtida xolis va jiddiy bo‘lib gapir .
56002008	So‘zlaring aniq va hech shubhasiz bo‘lsin , toki raqiblaring biz haqimizda yomon so‘z aytolmay , uyatga qolsinlar .
56002009	Qullarga shunday nasihat qilki , o‘z xo‘jayinlariga itoat etsinlar , ularni har jihatdan mamnun qilsinlar , terslik qilmasinlar .
56002010	O‘g‘rilik qilmasinlar , balki ochiq ko‘ngil bilan muomala qilib , har narsada Qutqaruvchimiz Xudoning ta’limotini sharaflasinlar .
56002011	Chunki Qutqaruvchimiz Xudoning inoyati butun odamlarga yaqqol oshkor bo‘ldi .
56002012	Bu inoyat esa shuni o‘rgatadiki , biz diyonatsizlik va dunyoviy orzu-ehtiroslarni rad etishimiz kerak , bu dunyoda Xudodan qo‘rqib , vazminlik va taqvodorlik bilan hayot kechirishimiz lozim .
56002013	Shu orada buyuk Xudo va Qutqaruvchimiz Iso Masihning ulug‘vorlik bilan osmondan tushib zohir bo‘lishiga va muborak umidimiz amalga oshishiga ko‘z tikib yuribmiz .
56002014	Masih bizni har qanday gunohli ishlardan qutqarish uchun , faqat O‘ziga tegishli bo‘lgan , xayrli ishlarga g‘ayratli , pok bir ummat yaratish uchun O‘zini biz uchun fido qildi .
56002015	Bularni butun bir salohiyat bilan gapir , nasihat qil , oshkor qil . Hech kim seni kamsitmasin .
56003001	Sen imonlilarga shuni eslatib turginki , ular hukmron hokimiyatga to‘la itoatkorlik bilan bo‘ysunsin , har bir xayrli ishga tayyor bo‘lishsin .
56003002	Hech kimni yomonlamasinlar . Urushqoq bo‘lmay , barcha insonlarga yuvoshlik va muloyimlik bilan muomala qilsinlar .
56003003	Chunki bir vaqtlar bizlar ham fahmsiz , itoatsiz , adashgan odamlar edik , har xil ehtiros va zavqlarga qul edik , gina-kudurat va baxillikka to‘lgan , bir-birimizdan nafratlanadigan razil odamlar edik .
56003004	Ammo Qutqaruvchimiz Xudo O‘zining iltifot va insonparvarligini ochiq ko‘rsatdi .
56003005	Xudo bizning qilgan savobli ishlarimiz tufayli emas , balki O‘zining rahm-shafqati tufayli bizni qutqardi , gunohlarimizni yuvib , bizni yangidan tug‘iltirdi , Muqaddas Ruh orqali bizga yangi hayot ato etdi .
56003006	Qutqaruvchimiz Iso Masih sharofati bilan Xudo bizning ustimizga mo‘l-ko‘l Muqaddas Ruh yog‘dirdi .
56003007	Xudo inoyat qilib , bizni oqladi va abadiy hayotga umidvorlik bilan qaragan merosxo‘r ham qildi .
56003008	Bu so‘z barqarordir . Xudoga ishonganlar xayrli ishlarga astoydil bel bog‘lashi uchun , bu gaplarni ta’kidlab uqtirishingni istayman . Bunday xatti-harakat insonlarga ma’qul va foydalidir .
56003009	Lekin bema’ni bahslar , shajaralar , Tavrot qonun-qoidalari haqida boradigan janjalu muzokaralardan qoch ; bular foydasiz va behudadir .
56003010	Bid’atchi odam bir-ikki ogohlantirishdan so‘ng haqiqatga tushunmasa , u bilan aloqani uz .
56003011	O‘zing bilasanki , bunday buzuq odam kundan-kunga gunohiga gunoh qo‘shib , o‘zini o‘zi mahkum etadi .
56003012	Artemas yoki Tixikni sening yoningga yuborganimdan keyin , Nikopol shahriga , mening oldimga kelishga harakat qil . Chunki men qishni shu yerda o‘tkazishga qaror qildim .
56003013	Qonunshunos Zinas va Apollosni yo‘lga otlantirayotganingda , ularning kam-ko‘stsiz jo‘nashlariga e’tibor qil .
56003014	Bizning odamlarimiz ham samarasiz kun kechirmasdan , zaruriy ehtiyojlarini qondirish uchun yaxshi ishlar qilishni o‘rgansinlar .
56003015	Mening yonimdagilarning hammasi senga salom yo‘llayaptilar . Bizni sevadigan imondoshlarga salom aytgin . Xudoning inoyati hammangizga yor bo‘lsin . Omin .
57001001	Men , Iso Masih uchun bandi bo‘lgan Pavlus hamda ukamiz Timo‘tiydan sevikli hamkorimiz Filimo‘nga salom !
57001002	Singlimiz Affiya bilan safdoshimiz Arxippga , shuningdek , xonadoningda yig‘ilib turadigan imonlilarning hammasiga salom yo‘llaymiz .
57001003	Otamiz Xudodan va Rabbimiz Iso Masihdan sizlarga inoyat va tinchlik bo‘lsin .
57001004	Men duolarimda har doim seni eslab , Xudoyimga shukur qilaman .
57001005	Chunki Rabbimiz Isoga bo‘lgan imoning va barcha ahli mo‘minga bo‘lgan muhabbating haqida eshitib turaman .
57001006	Sening imon yo‘lida qilayotgan faoliyating ta’sirchan bo‘lgay , Masihdan bizga nasib bo‘ladigan butun xayr-barakani bilib olgaysan .
57001007	Sening mehr-muhabbating menga katta sevinch va tasalli berdi . Birodarim , sen tufayli ahli mo‘minning ko‘ngli tinch .
57001008	Mayli , shunday bo‘lsa ham , Masih nomidan senga buyruq berishga to‘la vakolatim borligini aytsam bo‘ladi .
57001009	Buning o‘rniga men , mo‘ysafid Pavlus , endi Iso Masih uchun bandi , mehribonlik bilan sendan iltimos qilaman .
57001010	Men mahbusligimda ko‘rgan o‘g‘lim O‘nisim haqida sendan iltimos qilmoqchiman .
57001011	O‘nisim bir vaqtlar senga foydasiz edi , endi esa senga ham , menga ham foydalidir . Men uni senga qaytarib yuboryapman .
57001012	Uni , ya’ni o‘zimning jon-dilimni , yaxshi qabul qil !
57001013	Men Injil uchun qamoqda yotibman , shuning uchun O‘nisimni o‘z oldimda olib qolib , sening o‘rningda menga xizmat qilishini istar edim .
57001014	Ammo sening roziligingsiz hech bir ish qilishni xohlamadim . Chunki sening qiladigan iltifoting majburiyat yuzasidan bo‘lmay , balki ixtiyoriy bo‘lishini istadim .
57001015	Nahotki sen umrbod qabul qilishing uchun O‘nisim sendan vaqtinchalik ayrilgan bo‘lsa ?
57001016	Sen uni endi qul kabi emas , balki quldan yuqori , sevikli uka sifatida qabul qil . Men uni juda yaxshi ko‘raman . Sen esa uni ham odam bolasi sifatida , ham Rabbimizning bolasi sifatida yana ko‘proq sevishing shubhasiz .
57001017	Agar sen meni safdoshing bilsang , O‘nisimni meni qabul qilganday qabul qil .
57001018	Agarda u seni biror narsada xafa qilgan bo‘lsa yoki sendan qarzdor bo‘lgan bo‘lsa , buni mening zimmamga yukla .
57001019	Men , Pavlus , buni o‘z qo‘lim bilan yozyapman : men to‘layman . Axir , senga o‘z hayoting bilan mendan qarzdor ekanligingni aytayotganim yo‘q !
57001020	Ha , birodarim , Rabbimiz haqi sendan bir foydalanay ! Masih haqi ko‘nglimni tinchitgin !
57001021	Sen mening so‘zlarimga quloq solib , aytganlarimni qilasan , ha , bundan ham ko‘proq qilasan , deb ishonib , bularni yozdim .
57001022	Bundan tashqari , menga bir turar joy ham tayyorla . Chunki Xudo ibodatlaringizni eshitib , meni yana sizlarning oldingizga qaytarishiga umid qilaman .
57001023	Men bilan birga Iso Masih uchun mahbus bo‘lgan Epafras , hamkorlarim Mark , Aristarx , Dimas , Luqo senga salom yo‘llayaptilar .
57001024	
57001025	Rabbimiz Iso Masihning inoyati sizlarning ruhingizga yor bo‘lsin . Omin .
58001001	Xudo qadimda bir necha marta va turli tarzda payg‘ambarlar orqali ota-bobolarimizga gapirgan edi .
58001002	Oxirgi kunlarda esa U bizga O‘z O‘g‘li orqali gapirdi . Xudo koinotni O‘g‘li orqali yaratgan va Uni borliqning vorisi qilib tayin etgan .
58001003	O‘g‘il — Xudo ulug‘vorligining in’ikosi , Xudo borlig‘ining aniq suratidir . U O‘zining qudratli kalomi bilan koinotni asraydi . Gunohlarimiz yuvilishi uchun imkon yaratgandan so‘ng , U samoda Hazrati Oliyning o‘ng tomonida o‘tirdi .
58001004	Iso farishtalardan g‘oyat oliy martabaga yuksalgani uchun , ulardan juda ulug‘roq bir nomga ham ega bo‘ldi .
58001005	Farishtalarning qay biriga qachon Xudo : “ Sen Mening O‘g‘limsan , Seni bugun tavallud ettirdim ” , yoxud : “ Men Unga Ota bo‘laman Va U Menga O‘g‘il bo‘ladi ” , — degan edi ?
58001006	Xudo To‘ng‘ichimni yer yuziga yuboray , deb yana shunday degan : “ Xudoning butun farishtalari Unga sajda qilsinlar ” .
58001007	Farishtalar haqida : “ U O‘z malaklarini shamollarga aylantirib , Xizmatkorlarini o‘t alangasi qiladi ” , — deyilgan bo‘lsa ,
58001008	O‘g‘ilga esa bunday deyilgan : “ Ey Xudo , Sening taxting doimiy va abadiydir , Podsholiging hassasi — haqqoniyat hassasi .
58001009	Sen adolatni sevib , Qonunsizlikdan nafratlanasan . Shuning uchun Xudo , Sening Xudoying , Tengdoshlaringdan ko‘ra ko‘proq Sening boshingga xurramlik moyi surtdi ” .
58001010	Yana shunday deyilgan : “ Yo Rabbiy , Sen yerni azaldan bunyod etgansan , Osmon esa Sening qo‘llaring ijodi .
58001011	Ular yo‘q bo‘lib ketar , Biroq Sen turaverasan . Hammasi kiyimdek nurab ketar ,
58001012	Bamisli libosday o‘rab qo‘yasan ularni , Joma singari almashtiriladi . Ammo Sen ayni O‘shaning O‘zisan , Sening yillaring tamom bo‘lmas ” .
58001013	Nahotki Xudo qachondir biron farishtaga : “ Yovlaringni oyoqlaring ostiga yiqitmagunimcha , Sen Mening o‘ng tomonimda o‘tirib tur ! ” — degan bo‘lsa ? !
58001014	Axir , farishtalarning hammasi ham najot vorislariga xizmat qilish uchun yuborilgan xizmatchi ruhlardir .
58002001	Demak , biz eshitganlarimizdan qaytmaslik uchun bularga juda ko‘p diqqat qilishimiz kerak .
58002002	Farishtalar orqali aytilgan kalom u vaqtdayoq har turli jinoyat va itoatsizlik qilganni qat’iy suratda jazolar edi .
58002003	Shunday ekan , dastavval Rabbimiz Iso bildirgan , so‘ngra shohidlari tomonidan tasdiqlangan najot xabariga biz e’tiborsizlik qilsak , jazodan qanday qochib qutulamiz ?
58002004	Xudo O‘z shohidlariga ajoyibotlar , mo‘jizalar va har turli qudratli ishlar ko‘rsatdi , O‘z xohish-irodasiga ko‘ra Muqaddas Ruhning in’omlarini ularga ulashib , ularning shahodatlariga O‘zining tasdig‘ini qo‘shib berdi .
58002005	Biz gapirayotgan kelajak dunyoga kelsak , Xudo uni farishtalarga tobe qilmadi .
58002006	Bir oyatda shunday ta’kidlangan : “ Inson qadri nedirki , Sen uni yodlagaysan ? Odam o‘g‘li nedirki , Sen uni ardoqlaysan ?
58002007	Sen uni malaklardan andak past qilding , Izzatu jamol tojini unga kiydirding . O‘z yaratganlaring ustidan unga saltanat berding ,
58002008	Bor mavjudotni uning oyoqlari ostiga qo‘yding ” . Xudo borliqni odamning oyoqlari ostiga qo‘ygan bo‘lsa , demak , unga tobe bo‘lmagan biror narsa qoldirmadi . Vaholanki , biz insonga hanuz hamma narsalar tobe ekanligini ko‘rmayapmiz .
58002009	Biroq Isoni esa farishtalardan biroz past qilinib , o‘lim azob-uqubati chekkanidan so‘ng , izzatu jamol toji kiydirilgan holda ko‘ryapmiz . Uning hamma inson uchun o‘limga duchor bo‘lishi Xudoning inoyatli xohishi edi .
58002010	Hamma narsa Xudo uchun va Xudo orqali bor bo‘lgan . Xudo ko‘p o‘g‘illarni ulug‘likka erishtirmoqchi bo‘lib , ularning najot Asoschisi — Isoni ham azob-uqubatlar orqali kamolga erishtirishni munosib ko‘rdi .
58002011	Chunki ham muqaddaslik baxsh etuvchi Iso , ham muqaddaslik qabul qiluvchi imonlilar hammasi bir Otadandir . Bu sababdan Iso ularni birodarlarim deb chaqirishdan or qilmaydi , Zaburda aytganidek :
58002012	“ Sening ismingni birodarlarimga e’lon etgayman , Jamoat ichra Senga hamdu sanolar ayturman ” .
58002013	Payg‘ambar oyatida Iso haqida yana shunday deyilgan : “ Men Xudoga tavakkal qilurman ” , va davomida : “ Mana , Men va Xudo Menga bergan bolalar ! ”
58002014	Bolalar et va qondan iborat bo‘lganlari uchun , Iso O‘zi ham ularga tenglashib , xuddi shunday vujudga ega bo‘ldi , toki o‘lim bilan dahshat sochuvchi iblisni O‘z o‘limi orqali yo‘q qilsin
58002015	va umr bo‘yi o‘lim qo‘rquviga qul bo‘lgan odamzod bolalarini ozod qilsin .
58002016	Har holda Iso farishtalarga emas , balki Ibrohim nasliga yordam beradi .
58002017	Shuning uchun U har jihatdan birodarlariga o‘xshab qolishi kerak edi , xalqning gunohlari uchun Xudo huzurida tavajjuh qila oladigan marhamatli va sodiq Oliy ruhoniy bo‘lmog‘i lozim edi .
58002018	O‘zi sinovdan o‘tib azob chekkani uchun , sinovdan o‘tayotganlarga madad bera oladi .
58003001	Shunday ekan , ey , samoviy da’vatdan bahramand bo‘lgan muqaddas birodarlarim , imonimizning Elchisi — Oliy ruhoniyimiz Isoga qaranglar !
58003002	Muso payg‘ambar butun Xudoning xonadoniga sodiq qolgani kabi , Iso Masih ham Uni tayin etgan Xudoga sodiq qoldi .
58003003	Imoratning me’mori imoratning o‘zidan ko‘proq hurmat ko‘radi . Xuddi shunday , Iso Masih Muso payg‘ambardan ko‘proq ulug‘vorlikka loyiq hisoblandi .
58003004	Har bir uyning quruvchisi boru , ammo aslida hammaning binokori — Xudo .
58003005	Muso payg‘ambar butun Xudo xonadonidan mas’ul sodiq xizmatkor sifatida Xudoning kelajakda aytadigan kalomlariga zamin hozirladi , xolos .
58003006	Masih esa Xudo xonadonini O‘g‘il kabi boshqaradi . Agar biz jasoratimizni va ulug‘ umidimizni oxirigacha mahkam tutsak , biz Uning xonadonimiz .
58003007	Mana , Muqaddas Ruh nima deyapti : “ Agar bugun Xudoning ovozini eshitsangiz ,
58003008	Cho‘lda , isyon va g‘azab kunida bo‘lganidek , Yana yuragingizni tosh qilmanglar !
58003009	U yerda otalaringiz Meni sinov qildilar , Qirq yil ishlarimni ko‘rgan bo‘lsalar ham , Meni imtihon qildilar .
58003010	Shuning uchun bu nasldan bezor bo‘lib dedim : Bular doim dilidan adashgan bir qavmdir , Mening yo‘llarimga rioya qilmaydilar .
58003011	Men g‘azablanib , ont ichdimki : Ular Mening farog‘atimga kirmaslar ” .
58003012	Ey birodarlar , hech biringizda barhayot Xudodan qaytgan yomon , imonsiz bir yurak bo‘lmasligiga diqqat etinglar .
58003013	Hech kim gunohning aldovi bilan yuragini tosh qilmasin ; “ bugun ” deyilguncha , bir-biringizga har kuni nasihat qilib turinglar .
58003014	Agar biz avvalgi e’tiqodimizni oxirigacha mahkam tutsak , Masihga sherik hisoblanamiz .
58003015	Yuqorida deyilgani kabi : “ Agar bugun Uning ovozini eshitsangiz , Isyonu G‘azab kunida bo‘lganidek , Yuragingizni tosh qilmanglar ! ”
58003016	O‘shanda Xudoning ovozini eshitib , isyon qilganlar kim edi ? Muso payg‘ambar sharofati bilan Misrdan chiqqanlarning hammasi emasmidi ?
58003017	Xudo qirq yil kimdan bezor bo‘ldi ? Gunoh qiluvchilardan emasmi ? Mana , ularning jasadlari cho‘lda parokanda bo‘ldi .
58003018	Xudo : “ Ular Mening farog‘atimga kirmaydi ” , deb kimlar haqida qasam ichgan edi ? Bo‘ysunmaganlar haqida emasmi ?
58003019	Ko‘ryapmizki , ular imonsiz bo‘lgani uchun farog‘at diyoriga kira olmadilar .
58004001	Xudoning farog‘at diyoriga kirish haqidagi ilohiy va’da hali ham mavjud ekan , mabodo sizlardan biror kishi fursatni qo‘ldan bermasin , deb xavotirlanamiz .
58004002	Chunki o‘tmishdoshlar kabi bizlar ham Xushxabarni oldik . Ammo ular eshitgan so‘zlarini imon bilan qabul qilmagani uchun foydasi bo‘lmadi .
58004003	Faqat biz , imonlilar , u farog‘at diyoriga kiramiz . Xudo : “ G‘azablanganimda ont ichdimki , Ular Mening farog‘atimga kirmaslar ” , — deb aytgan . Holbuki , dunyo yaratilgandanoq Xudo taqdir etgan hamma ishlar tamom bo‘lib turibdi .
58004004	Yaratilishning yetti kuni haqida bir oyatda bunday deyilgan : “ Xudo yettinchi kunda qilgan barcha ishlaridan forig‘ bo‘ldi ” .
58004005	Ammo boyagi oyatda : “ Ular Mening farog‘atimga kirmas ” , — deb ta’kidlangan .
58004006	Bundan anglashiladiki , dastavval Xushxabarni eshitganlar itoatsizligi uchun farog‘at diyoriga kirmagan bo‘lsa-da , yana ba’zi kishilarga kirish uchun imkoniyat bor ekan .
58004007	Xudo ana shuni ko‘zda tutib , uzoq vaqtdan keyin Zaburda Dovud orqali “ bugun ” deb yana bir kun tayin qilgan . Yuqorida aytilgandek : “ Agar bugun Uning ovozini eshitsangiz , Yana yuragingizni tosh qilmanglar ! ”
58004008	Agar Nabi Yasu Isroil o‘g‘illarini farog‘atga erishtirganda edi , bundan keyin Xudo boshqa bir kun haqida gapirishiga hojat yo‘q edi .
58004009	Demak , Xudo xalqining farog‘at kuni kelajakka qoladi .
58004010	Xudo O‘z ishlaridan qanday forig‘ bo‘lgan bo‘lsa , Uning farog‘atiga kiruvchilar ham o‘z ishlaridan shunday forig‘ bo‘ladilar .
58004011	Shunday ekan , birortamiz ham bunday itoatsizlikdan o‘rnak olib , yiqilib qolmasligimiz uchun , o‘sha farog‘atga kirishga jon kuydiraylik .
58004012	Xudoning kalomi jonli va ta’sirli , har turli dudama qilichdan o‘tkirroqdir . U jon bilan ruhni , bo‘g‘inlar bilan ilikni bo‘lgundek suqilib kiradi , yurakning xayolu niyatlarini fosh qiladi .
58004013	Xudoning oldida pinhon qolgan hech bir maxluq yo‘q , Uning ko‘zi oldida hamma narsa ochiq va ayondir . Axir , biz Unga hisob beramiz-ku !
58004014	Bizning ulug‘ Oliy ruhoniyimiz , ya’ni Arshi A’logacha o‘tib borgan Xudoning O‘g‘li Iso bor ekan , tan olgan e’tiqodimizni mahkam tutaylik .
58004015	Bizning Oliy ruhoniyimiz zaifliklarimizga hamdard bo‘lishga ojiz emas , U har tomondan bizlar kabi vasvasaga solingan , lekin gunoh qilmagan .
58004016	Shunday ekan , ilohiy marhamatga noil bo‘lish va zarurat vaqtida inoyat va yordam olish uchun , Xudoning inoyat taxtiga jasorat bilan yaqinlashaylik .
58005001	Har bir oliy ruhoniy odamlar orasidan tanlab olinib , odamlar o‘rnida Xudoga xizmat qiladi , gunohlar uchun Xudoga hadyalar va qurbonlar keltiradi .
58005002	Johillar va yo‘ldan ozganlarga u muloyimlik bilan muomala qila oladi , chunki o‘zi ham zaifliklarga mubtalo bo‘lib yuradi .
58005003	Shu sababdan xalqning gunohlari uchun ham , o‘z gunohlari uchun ham qurbon qilishi kerak .
58005004	Birov bu martabaga o‘zi-o‘zidan erishmaydi , balki Horun kabi Xudoning buyrug‘i bilan erishadi .
58005005	Shunga o‘xshab , Masih ham oliy ruhoniylik sharafini o‘zlashtirib olmadi , balki Xudo Unga : “ Sen Mening O‘g‘limsan , Seni bugun tavallud ettirdim ” , — deb , Uni ulug‘likka sazovor qildi .
58005006	Shuningdek , boshqa bir joyda Xudo Masih haqida shunday degan : “ Malkisidq martabasi bo‘yicha Sen abadiy ruhoniysan ” .
58005007	Masih badanda yashagan kunlarida O‘zini o‘limdan qutqarishga qodir bo‘lgan Xudoga zo‘r faryod va ko‘z yoshlari bilan sig‘inib , yalinib-yolvordi , xudojo‘yligi sababidan toati ijobat bo‘ldi .
58005008	Garchi U Xudoning O‘g‘li bo‘lsa ham , azob-uqubat chekib , itoat qilishni o‘rgandi .
58005009	Masih shunday kamolotga erishib , Unga quloq solganlarning hammasi uchun abadiy bir najot yaratdi .
58005010	Shu tariqa Xudo Masihni “ Malkisidq martabasi bo‘yicha Oliy ruhoniy ” qilib tayinladi .
58005011	Bu haqda aytadigan so‘zimiz ko‘p , ammo tushuntirish qiyin , chunki quloqlaringiz og‘ir bo‘lib qoldi .
58005012	Vaqt nuqtayi nazaridan sizlar allaqachon muallim bo‘lishingiz kerak edi . Ammo sizlarga yana Xudo kalomining ilk asoslarini o‘rgatishga ehtiyoj bor . Sizlarga qattiq oziq emas , sut kerak .
58005013	Sut bilan ovqatlanadigan har bir kishi esa hali chaqaloq , solihlik kalomida g‘o‘ru tajribasizdir .
58005014	Qattiq oziq esa kamolotga yetganlarga , ya’ni tuyg‘ulari yaxshi va yomonni farq etish malakasiga ega bo‘lganlarga xosdir .
58006001	Shuning uchun Masih haqidagi boshlang‘ich ta’limotni qoldirib , kamolotga intilaylik . Tag‘in o‘lik ishlardan tavba qilish , Xudoga ishonish , g‘usllar , boshga qo‘l qo‘yib duo qilishlar , qiyomat va abadiy hukm haqidagi ta’limotning asosini solib o‘tirmaylik .
58006002	
58006003	Xudo xohlasa , bunga erishamiz .
58006004	Bir marta ziyoni ko‘rgan , samoviy in’omdan lazzat olgan , Muqaddas Ruhdan bahramand bo‘lgan ,
58006005	Xudoning xayrli kalomini va kelajak olamning qudratlarini totib ko‘rgan kishilar
58006006	agar bundan keyin imondan qaytsalar , ularni yana tavba qildirib tuzatish imkonsizdir . Chunki bunday kishilar Xudoning O‘g‘lini yangidan xochga qoqib , masxara qilgan bo‘ladilar .
58006007	Ustiga mo‘l-ko‘l tushgan yomg‘irni ichgan va dehqonlar uchun foydali o‘simlik bergan yer Xudodan barakat oladi .
58006008	Ammo tikanu qushqo‘nmasni bergan yer esa yaramasdir va la’natga qoladi . Uning oxirati — yonishdir .
58006009	Sizlarga kelsak , ey seviklilar , shunday gapirishimizga qaramay , aminmizki , sizlarning ahvolingiz bundan yaxshiroqdir va najotga erishasizlar .
58006010	Chunki Xudo adolatsiz emas . U sizlarning ishingizni , Uning ismiga ko‘rsatgan muhabbatingizni unutmaydi , O‘z azizlariga qanday xizmat qilganingizni va hozir ham qilayotganingizni yodda tutadi .
58006011	Orzu qilamizki , umidingiz tamoman ro‘yobga chiqsin , har biringiz oxirigacha aynimay g‘ayrat ko‘rsatinglar ,
58006012	erinmanglar , imon va sabr-toqat bilan ilohiy va’dalarga erishganlardan o‘rnak olinglar .
58006013	Xudo Ibrohimga va’da berganda , O‘zidan buyukroq birovning ismi haqi qasam icha olmay , O‘z Zoti haqi qasam ichib , dedi :
58006014	“ Men senga qut-barakat beraman , Zurriyotingni bag‘oyat ko‘paytiraman ” .
58006015	Ibrohim esa uzoq sabr-toqat qilib , ilohiy va’daga erishdi .
58006016	Odamlar o‘zlaridan buyukroq bo‘lganning ismi haqi qasam ichadilar . Qasam isbot hisoblangani uchun , har qanday tortishuvlarga xotima beradi .
58006017	Shunga o‘xshab , Xudo ham va’dasini oluvchilarga O‘z irodasining buzilmasligini ochiqroq ko‘rsatmoqchi bo‘lib , va’dani qasam bilan kuchaytirdi .
58006018	Shunday qilib , biz bu ikki buzilmas dalil bilan yolg‘on gapirmaydigan Xudodan panoh topaylik , ko‘zimiz oldidagi umidni mahkam ushlab , dadil va jasur bo‘laylik .
58006019	Umidimiz jon langariday ishonchli va mustahkamdir , biz bu umid orqali ma’bad pardasining orqa tomoniga ham o‘tib kiramiz .
58006020	O‘tmishdoshimiz Iso Malkisidq martabasi bo‘yicha abadiy Oliy ruhoniyimiz bo‘lib , u yerga bizlardan ilgari o‘tib kirgan .
58007001	Malkisidq Salim podshohi hamda Xudoyi Taoloning ruhoniysi edi . Ibrohim to‘rt shohni tor-mor etib qaytib kelayotganda , Malkisidq uni qarshilagani chiqib , uni duo qildi .
58007002	Ibrohim esa unga har bir narsadan ushr berdi . Malkisidq otining birinchi ma’nosi “ solihlik podshohi ” demakdir . Bundan boshqa u “ Salim podshohi ” , ya’ni tinchlik podshohidir .
58007003	U otasizu onasizdir , umuman nasabnomasizdir . Umrining na boshlanishi , na oxiri qayd etilgan . U Xudoning O‘g‘liga o‘xshash abadiy ruhoniy bo‘lib qoladi .
58007004	Endi bu zotning naqadar buyuk ekanligini ko‘ring ! Ulug‘ otamiz Ibrohim ham g‘animatlarining o‘ndan birini unga berdi .
58007005	Tavrotda buyurilishicha , Leviy o‘g‘illaridan ruhoniylik vazifasini olganlar xalqdan , ya’ni Ibrohim urug‘-ajdodi bo‘lgan o‘z birodarlaridan ushr olishlari kerak .
58007006	Lekin Leviy ajdodidan bo‘lmagan Malkisidq esa ilohiy va’dalar egasi bo‘lgan Ibrohimdan ushr oldi-yu , uni duo qildi .
58007007	Shak-shubhasizdirki , duo qiluvchi duo oluvchidan buyukdir .
58007008	Oddiy ruhoniylar o‘ladigan odamlar bo‘lib xalqdan ushr oladilar . Malkisidq esa , Tavrotda ramz qilinishicha , mangu barhayot ruhoniy bo‘lib ushr olgan .
58007009	Aytish mumkinki , ushr oluvchi Leviy o‘zi ham Ibrohim orqali ushr bergan .
58007010	Chunki Malkisidq Ibrohimni qarshi olganda , Leviy hali bobokaloni Ibrohimning belida edi .
58007011	Isroil xalqi Leviy avlodining ruhoniylik tartibi bo‘yicha Tavrotni qabul qilgan edi . Agar Horun ajdodidan bo‘lgan Leviylarning ruhoniylik xizmati mukammal bo‘lganda edi , unda yana boshqa bir ajdod — Malkisidq ajdodidan bir Ruhoniyning o‘rtaga chiqishiga qanday ehtiyoj bor edi ?
58007012	Chunki ruhoniylik qonun-qoidalari o‘zgartirilsa , Tavrotning o‘zini o‘zgartirish zarur bo‘lib qoladi .
58007013	Boya aytilgan Ruhoniy esa — Rabbimiz Isodir . U boshqa bir qabilaga mansub , bu qabiladan hech kim qurbongohda xizmat qilmagan .
58007014	Rabbimiz Iso Yahudo qabilasidan kelib chiqqanligi ma’lumdir . Muso payg‘ambar esa bu qabila haqida gapirganda , ruhoniylikka doir hech narsa aytmagan edi .
58007015	Endi Malkisidqqa o‘xshash boshqa bir Ruhoniy — Iso o‘rtaga chiqqandan keyin , bu masala yana ham aniq ko‘rinib turibdi .
58007016	Iso insoniy qonun-qoidalarga rioya qilgan , deb emas , balki poyonsiz hayot qudratiga ega , deb ruhoniy bo‘ldi .
58007017	Zaburda : “ Sen Malkisidq martabasi bo‘yicha abadiy ruhoniysan ” , — deb ta’kidlangan .
58007018	Bundan ko‘rinadiki , avvalgi qonun-qoidalar ojiz va foydasiz bo‘lgani uchun , endi bekor qilingan .
58007019	Chunki Tavrot Qonuni biron-bir kishini ham kamolga yetkaza olmagan . Buning o‘rniga endi a’loroq bir umid maydonga keldi , biz bu umid bilan Xudoga yaqinlasha olamiz .
58007020	Umidimiz qasamyod bilan tasdiqlangani uchun a’loroqdir .
58007021	Ilgari o‘tgan ruhoniylar qasamsiz ruhoniy bo‘lardilar . Ammo Iso , “ Xudovand qasamyod qilgan va so‘zidan qaytmas : Malkisidq martabasi bo‘yicha Sen abadiy ruhoniysan ” , — degan ilohiy farmon bilan ruhoniy bo‘ldi .
58007022	Demak , Iso a’loroq bir ahdga kafil bo‘ldi .
58007023	Oddiy ruhoniylarning soni ko‘p edi , chunki o‘lim ularning boqiy qolishlariga monelik qilar edi .
58007024	Ammo Iso boqiy qolganligi uchun , o‘tib ketmaydigan ruhoniylikka molikdir .
58007025	Shuning uchun Iso O‘zi orqali Xudoga yaqinlashuvchilarga najot berishga butunlay qodir , U har doim barhayot bo‘lib , ularga shafoat qiladi .
58007026	Chindan , bizlarga xuddi Iso kabi oliy ruhoniy kerak : U muqaddas , aybsiz , nuqsonsiz , gunohkorlardan ayrilgan , osmondan ham yuqoriga ko‘tarilgan .
58007027	U boshqa oliy ruhoniylar kabi har kun oldin o‘z gunohlari uchun , keyin xalqning gunohlari uchun qurbonlik keltirishi kerak emas . Chunki O‘zini O‘zi qurbon qilganda , buni bir martada qilib bo‘ldi .
58007028	Tavrot Qonuniga binoan ojiz bandalar oliy ruhoniylikka tayin etilar edi . Xudoning Tavrotdan keyin , Zaburda bergan qasamli va’dasiga binoan endi abadiy kamol topgan Xudo O‘g‘li tayin etildi .
58008001	Aytganlarimizning asosiy nuqtasi shuki , bizning osmonda , Arshi A’loning o‘ng tomonida o‘tirgan Oliy ruhoniyimiz Iso bor .
58008002	O‘sha yerda U inson emas , Xudovand qurgan haqiqiy Chodirda xizmat qiladi .
58008003	Har bir oliy ruhoniy hadyalar va qurbonlar keltirish uchun tayin etiladi . Shunday ekan , Isoning ham keltiradigan bir narsasi bo‘lishi lozim edi .
58008004	Agar U yer yuzida bo‘lganda edi , umuman ruhoniy bo‘lolmas edi . Chunki Tavrotda buyurilgan hadyalarni taqdim qiluvchi ruhoniylar bor .
58008005	Ular Muso payg‘ambar Xudodan olgan ko‘rsatmaga muvofiq qurilgan chodirda diniy xizmat ko‘rsatadilar . Xudo Musoga : “ Ehtiyot bo‘l , har bir narsani tog‘da senga ko‘rsatilgan namunaga muvofiq qilgin ” , — deb buyurgan edi . Demak , ruhoniylar xizmat qiladigan makon faqat osmondagi mavjudotning namunasi va soyasiginadir .
58008006	Lekin endi Iso a’loroq va’dalarga asoslangan a’loroq bir ahdga kafil bo‘lgani uchun , juda ham ulug‘roq ruhoniylik xizmatiga erishdi .
58008007	Agar Xudo qilgan birinchi ahd nuqsonsiz bo‘lganda edi , ikkinchisiga fursat axtarilmas edi .
58008008	Holbuki , Xudo qadimgilardan nuqson topib , Tavrotda shunday degan : “ Mana Xudovand kalomi : Isroil xonadoni va Yahudo xonadoni bilan Men yangi bir ahd qiladigan kunlar kelyapti .
58008009	Bu qiladigan ahdim esa — Men ularning ota-bobolari qo‘lidan ushlab , Misr yeridan olib chiqqanda qilgan ahdimga o‘xshamagay . Zeroki — Xudovand deyapti : Ular Mening ahdimga sodiq qolmadilar Va Men ulardan yuz o‘girdim .
58008010	O‘sha kunlardan keyin Isroil xonadoni ila qiladigan ahdim bu bo‘lajak , — deydi Xudovand . — Qonunlarimni ularning fikriga jo qilib , Dillariga yozib qo‘yurman . Men ularning Xudosi bo‘lurman , Ular esa Mening xalqim bo‘lur .
58008011	Ta’lim bermagay yana hech kimsa O‘z birodariyu qabiladoshiga : Xudovandni tan olgin , — deya . — Chunki hammalari , kattayu kichik Meni tanib-biladi .
58008012	Men ularning yomonliklaridan o‘tib , Gunohlarini boshqa esga keltirmayman ” .
58008013	Shunday qilib , Xudo “ yangi bir ahd ” deyish bilan qadimgi ahdning eskirganligini ko‘rsatdi . Eskirib va qarib borayotgan narsa esa yo‘q bo‘lib ketishi muqarrardir .
58009001	Qadimgi Ahd davrida diniy xizmat haqida qonun-qoidalar hamda dunyoviy bir ma’bad bor edi .
58009002	Bir chodir qurilgan edi . “ Muqaddas makon ” deyilgan birinchi bo‘lmada shamdon , xontaxta va muqaddas baxshida nonlar bor edi .
58009003	Ikkinchi pardaning orqasida “ muqaddaslar muqaddasi ” deb atalgan ichki bo‘lma bor edi .
58009004	Bu yerda xushbo‘y tutatqi tutatiladigan oltin qurbongoh , shuningdek , har tomoni oltin bilan qoplangan ahd sandig‘i bor edi . Ahd sandig‘i ichida manna solingan oltin idish , Horunning gullagan hassasi va ahd lavhalari bor edi .
58009005	Sandiq ustida qurbongohga soya soladigan ulug‘vor malaklar bor edi . Hozir bular haqida birma-bir gapirish mumkin emas .
58009006	Shunday jihozlangan chodirning birinchi bo‘lmasiga ruhoniylar uzluksiz kirib , diniy xizmatlarini ado etardilar .
58009007	Lekin chodirning ichkari bo‘lmasiga esa yilda bir martagina faqat oliy ruhoniy kirardi . U o‘zi uchun va xalqning g‘aflatdan qilgan gunohlari uchun qon bag‘ishlamasdan , aslo u yerga kira olmas edi .
58009008	Bu bilan Muqaddas Ruh shuni ko‘rsatyaptiki , chodirning birinchi bo‘lmasi hanuz mavjud ekan , muqaddas makonga kirish yo‘li ochilmagan .
58009009	Bu hozirgi zamon uchun ramzdir . Bundan ko‘ramizki , Xudoga xizmat qiluvchilar hadyalar va qurbonlar bag‘ishlash orqali o‘z vijdonlarini poklay olmaydilar .
58009010	Bu udumlar yegulik , ichgulik va har xil tahoratlar bilan , ya’ni kishi tanasi bilangina bog‘liqdir , ular faqat yangi tuzum paydo bo‘lgungacha joriy edi .
58009011	Endi esa bo‘lg‘usi xayr-barakalarning Oliy ruhoniysi bo‘lgan Masih paydo bo‘ldi . U qo‘l bilan qurilmagan , ya’ni bu dunyo ijodi bo‘lmagan buyukroq va mukammalroq chodirdan o‘tib bordi .
58009012	Masih takalar va buzoqlarning qoni bilan emas , balki O‘z qoni bilan muqaddas makonga bir marta kirib , bizlar uchun abadiy najotni qo‘lga kiritdi .
58009013	Ilgari takalaru buqalarning qoni hamda yoqilgan g‘unajinlarning kuli harom bo‘lgan kishilarning ustiga purkalganda , ular jisman poklanib , muqaddas hisoblanardilar .
58009014	Endi esa Masih abadiy Ruhilloh qudratida O‘zini nuqsonsiz qurbon qilib Xudoga bag‘ishladi . Uning to‘kkan qoni vijdonimizni o‘lik ishlardan poklaydi va barhayot Xudoga xizmat qilishimiz uchun imkon yaratadi .
58009015	Ana shu sababdan Masih Yangi Ahdning vositachisi bo‘ldi . Qadimiy Ahd davrida yashagan odamlar qilgan gunohlaridan forig‘ bo‘lsin deb va Xudo abadiy merosga da’vat etganlar bunga muyassar bo‘lsin deb , Masih O‘zini qurbon qildi .
58009016	Qayerda vasiyat bor bo‘lsa , vasiyat qilganning o‘limini qayd qilib o‘tish kerak .
58009017	Chunki vasiyat o‘limdan keyingina kuchga kiradi . Vasiyat qiluvchi hali tirik ekan , vasiyatning hech bir ta’siri yo‘q .
58009018	Shu bois Qadimgi Ahd ham qon to‘kilmasdan kuchga kirmadi .
58009019	Muso payg‘ambar Tavrotni qabul qilib , uning har bir amrini butun xalqqa o‘qib bergandan so‘ng , buzoqlar va takalar qoni hamda arg‘uvon yung , issop tarmoqlari va suv olib , kitobning ustiga ham , butun xalqning ustiga ham purkab :
58009020	“ Bu — Xudo sizlarga buyurgan ahdning qoni ” , — dedi .
58009021	Shuningdek , muqaddas chodir va barcha tabarruk anjomlar ustiga qon purkadi .
58009022	Zotan Tavrot Qonuni bo‘yicha qariyb hamma narsa qon bilan poklanadi , qon to‘kilmasdan umuman kechirim bo‘lmaydi .
58009023	Agar samoviy mavjudotning aksigina bo‘lgan bu narsalarni shunday poklash kerak bo‘lsa , unda samoviy mavjudotning asli yana qanchalik a’loroq qurbonlarni talab qiladi !
58009024	Ana shu maqsadda Masih bizlar uchun Xudoning huzurida hozir bo‘ldi . U haqiqiy voqelikning soyasigina bo‘lgan bu dunyodagi muqaddas makonga emas , balki inson qo‘li bilan qurilmagan osmondagi haqiqiy muqaddas makonga kirdi .
58009025	Oliy ruhoniy har yil begona qon bag‘ishlash uchun muqaddas makonga kirishi lozim . Masih esa faqat bir marta O‘z qonini bag‘ishlash uchun samoviy makonga kirdi va bu kifoyadir .
58009026	Aks holda U dunyo yaratilgandan beri bir necha marta azob chekishi kerak edi . Endi esa , zamonning oxirida , U odamlarning gunohlarini aritish uchun bir marta olamga kelib , O‘zini qurbon qildi .
58009027	Zotan bir marta o‘lish va undan keyin hukm qilinish insonlarning taqdiridir .
58009028	Shuningdek , Masih ham ko‘plarning gunohlarini O‘z bo‘yniga olish uchun bir marta qurbon bo‘ldi . Lekin U ikkinchi marta dunyoga kelganda , yana gunohlarni yuvish uchun emas , balki Uni kutayotganlarga najot keltirish uchun osmondan tushib keladi .
58010001	Ilohiy Qonun bo‘lg‘usi xayr-barakalarning asl surati emas , soyasiginadir . Shuning uchun yildan-yilga muntazam ravishda ayni qurbonlarni keltiruvchilar Ilohiy Qonun orqali kamolga erisha olmaydilar .
58010002	Aks holda , ular bu qurbonlarni bag‘ishlashni bas qilmas edilarmi ? Unday bo‘lganida edi , bu xizmatni bajo keltiruvchilar bir martada poklangan bo‘lar va yana gunohi borligini sezmas edilar .
58010003	Holbuki , qurbonlar bag‘ishlash bilan har yili gunohlar esga solinadi , xolos .
58010004	Chunki buqayu takalarning qoni gunohlarni bartaraf qilolmaydi .
58010005	Shuning uchun Masih dunyoga kelib , Xudoga shunday degan edi : “ Qurbonu bag‘ishlovni Sen xohlamading , Ammo Men uchun badan hozirlading .
58010006	Gunoh uchun yoqiladigan qurbonlardan , Xayr-ehsonlardan rozi bo‘lmading .
58010007	O‘shanda Men dedim : O‘rog‘liq bitikda Men haqda bitilgan , Xohishingni ado etmoq-chun keldim , ey Xudoyim ” .
58010008	Tavrotda qurbonliklar bag‘ishlash haqida qonun-qoidalar ko‘p . Shunga qaramay , Masih birinchidan : “ Qurbonu bag‘ishlovni , gunoh uchun yoqiladigan qurbonlar va xayr-ehsonlarni Sen xohlamading , rozi bo‘lmading ” , — deyapti .
58010009	Ikkinchidan esa : “ Sening xohishingni ado etmoq-chun keldim , ey Xudoyim ” , — deyapti . Bundan ko‘ramizki , Masih ikkinchi qoidani joriy qilish uchun birinchisini bekor qildi .
58010010	Chunonchi , Xudoning xohishi bilan Iso Masih O‘z tanasini bir marta qurbonlikka bag‘ishladi va shu yo‘l bilan bizni muqaddas qildi .
58010011	Har bir ruhoniy kun sayin Xudoga xizmatini ado qilaverib , aslo gunohlarni yo‘q qila olmaydigan o‘sha-o‘sha qurbonliklarni ko‘p marta bag‘ishlaydi .
58010012	Masih esa gunohlar uchun bitta qurbonlik bag‘ishlagandan keyin , Xudoning o‘ng tomonida abadiy o‘tirib oldi .
58010013	O‘sha vaqtdan beri U dushmanlarining O‘z oyoqlari ostiga yiqilib qolishlarini kutmoqda .
58010014	U bittagina qurbonlik keltirib , ishonuvchilarni muqaddas qildi va abadiy kamolga erishtirdi .
58010015	Muqaddas Ruh ham bu haqda bizlarga shahodat beradi .
58010016	Birinchidan , U shunday degan : “ Xudovand kalomi : O‘sha kunlardan so‘ng Men xalqim ila qiladigan ahdim bu bo‘lajak : Qonunlarimni ularning diliga jo qilurman , O‘y-fikrlariga yozib qo‘yurman farmonlarim ” .
58010017	Keyin U qo‘shimcha qilib : “ Ularning gunohlariyu jinoyatlarini Men boshqa esga keltirmayman ” , — degan .
58010018	Demak , Xudo gunohlardan o‘tgan bo‘lsa , ular uchun boshqa qurbonlikka hojat yo‘q .
58010019	Shuning uchun , ey birodarlar , Iso Masihning qoni tufayli muqaddas makonga kirishga jasoratimiz bor .
58010020	Iso ma’baddagi parda orqali , ya’ni O‘z badani orqali bizga yangi , tirik kirish yo‘lini ochib berdi .
58010021	U Xudo xonadoni ustidan mas’ul bo‘lgan buyuk Ruhoniyimizdir .
58010022	Shunday qilib , dillarimiz yomon vijdondan poklangan , badanimiz esa toza suv bilan yuvilgan bo‘lib , biz endi to‘la ishonch va e’tiqod bilan , chin qalbdan Xudoga yaqinlashaylik .
58010023	Imon keltirib topgan umidimizni ikkilanmay mahkam tutaylik . Chunki va’da bergan Xudo O‘z so‘ziga sodiqdir .
58010024	Bir-birimizga e’tibor beraylik va muhabbatga , xayrli ishlarga rag‘batlantiraylik .
58010025	Ba’zilarning odatidek , yig‘ilishlarimizni qoldirmaylik . Aksincha , Rabbimiz keladigan kuni yaqinlashib qolganini bilib , bir-birimizga yana ko‘proq dalda beraylik .
58010026	Agar biz haqiqatni bilib olgandan keyin , qasddan gunoh qilishda davom etsak , endi gunohlarning kechirilishi uchun boshqa qurbonlik qolmaydi ,
58010027	faqat dahshatli intizorlik bilan hukmni kutish va xudobezorni kuydiradigan qizg‘in otash qoladi .
58010028	Kimki Musoning Qonunini rad etsa , ikki yo uch shohidning guvohligi bilan rahmsiz o‘lim jazosiga mahkum qilinadi .
58010029	Agarda kimdir Xudoning O‘g‘lini oyoq osti qilsa , Uning qoni bilan muqaddas qilingani holda bu qonni oddiy deb bilsa , inoyatli Xudo Ruhini haqorat qilsa , u yana qanchalik og‘irroq jazoga loyiq hisoblanadi , deb o‘ylaysizlar ? !
58010030	Xudoning shu kalomini yaxshi bilamiz : “ Intiqom — Mening qo‘limdan , Sazosini Men beraman , — deydi Xudovand ” . Va yana : “ Xudovand O‘z xalqini hukm etadi ” .
58010031	Barhayot Xudoning qo‘liga tushib qolish dahshatlidir !
58010032	Avvalgi kunlarni esga keltiringlar . O‘shanda siz ziyoni ko‘rib , azob-uqubatlar to‘la qattiq kurashga bardosh berar edingizlar .
58010033	Goh o‘zlaringiz el-yurtning haqoratiga qolib , azob chekar , goh shunday ahvolga yo‘liqqanlarga hamdard bo‘lardingizlar .
58010034	Mahbuslarning alam-achchig‘iga sherik bo‘lardingizlar . Sizni yanada yaxshi va boqiy boylik kutayotganini bilib , mol-mulkingizning talon-taroj etilishini xursandlik bilan qabul qilardingizlar .
58010035	Shunday ekan , kelajakda ulug‘ taqdiri bor umidingizni tashlamanglar .
58010036	Xudoning irodasini ado etib , Uning va’dasini qo‘lga kiritish uchun sizlarga sabr-toqat kerak .
58010037	Xudo shunday degan : “ Yana biroz , juda birozdan keyin Keladigan keladi va kechikmas .
58010038	Solih odam imoni bilan hayot bo‘lur . Agarda u orqaga chekinsa , Jonim undan rozi bo‘lmas ” .
58010039	Bizlar esa orqaga chekinib halok bo‘lmaymiz , balki imonni saqlab , jonimizga najot topamiz .
58011001	Imon — umidvor bo‘lgan narsalarning mujassamlanishidir , imon bilan biz ko‘rinmaydigan mavjudotga amin bo‘lamiz .
58011002	Ota-bobolarimiz imon bilan Xudoning roziligini qozondilar .
58011003	Bizlar imon orqali anglayapmizki , koinot Xudoning kalomi bilan bunyod bo‘lgan , ya’ni ko‘rinadigan moddalar ko‘rinmaydigan voqelikdan vujudga kelgan .
58011004	Imon bilan Hobil Xudoga Qobildan ko‘ra yaxshiroq qurbon keltirdi . Hobil imoni tufayli solih kishi deb qabul qilindi . Xudoning O‘zi uning bag‘ishlovlarini tasdiqlab , undan roziligini bildirdi . Hobil o‘lgan bo‘lsa ham , imoni orqali hanuz gapiryapti .
58011005	Imoni tufayli Hano‘x o‘lmay , yuqoriga olindi . U yana topilmadi , chunki Xudo uni yuqoriga olgan edi . Yuqoriga olishdan oldin Xudo undan roziligini ta’kidlagan edi .
58011006	Ishonmasdan esa Xudoning roziligini topmoqning imkoni yo‘q . Kim Xudoga yaqinlashmoqchi bo‘lsa , Uning borligiga ishonmog‘i lozim , Xudo Uni izlovchilarga mukofot berishiga e’tiqod qilmog‘i shart .
58011007	Nuh payg‘ambar imonli bo‘lgani uchun , Xudo unga kelajakda yuz beradigan hodisalar haqida vahiy yubordi , Nuh esa o‘z xonadonini qutqarish uchun ixlos bilan kema yasadi . U bu ishi bilan dunyoni mahkum qildi , o‘zi esa imoni tufayli ahli solih deb qabulga o‘tdi .
58011008	Ibrohim payg‘ambar ham o‘z imoni tufayli Xudoga itoat qildi . Xudo uni chaqirib : “ Nasib etadigan mamlakatga ket ” , deb buyurganda , Ibrohim qayerga borishini bilmasdan yo‘lga tushdi .
58011009	Imon bilan u Xudo va’da bergan yerda o‘rnashdi , nasib bo‘ladigan qut-barakalarning hamvorislari bo‘lgan o‘g‘illari Is’hoq va Yoqub bilan birga g‘ariblarcha chodirda yashadi .
58011010	U me’mori va quruvchisi Xudo bo‘ladigan mustahkam , boqiy shaharni kutar edi .
58011011	Soro bibi ham imon bilan va’da bergan Xudoning sadoqatiga ishonib , yoshi o‘tsa ham , homilador bo‘lishga quvvat oldi .
58011012	Shuning uchun ham bir odam , ya’ni qartayib jonsizlashgan Ibrohimdan ko‘kdagi yulduzlar va dengiz sohilidagi qum kabi son-sanoqsiz nasl tug‘ildi .
58011013	Bu kishilarning hammasi Xudo va’da etgan barakalarga erishmay , imonli bo‘lib olamdan o‘tdilar . Barakani uzoqdan ko‘rib olqadilar , yer yuzida g‘aribu musofir ekanliklarini e’tirof etdilar .
58011014	Kimki bunday fikrda bo‘lsa , bir vatan izlayotganini ko‘rsatadi .
58011015	Agar ular ayrilgan vatanini qo‘msab qolganlarida edi , qaytib borishga fursatlari bo‘lar edi .
58011016	Ammo ular yanada yaxshisi , ya’ni samoviy vatanni orzu etardilar . Shuning uchun Xudo ularning Xudosi atalmoqdan or qilmaydi . Uning O‘zi ular uchun bir shahar hozirlagan edi .
58011017	Xudo Ibrohimni sinovdan o‘tkazayotganda , Ibrohim imon bilan o‘g‘li Is’hoqni qurbonlikka olib bordi . Ha , u Xudodan ma’lum va’dalarni olganiga qaramasdan , yagona o‘g‘lini bag‘ishlamoqchi bo‘ldi .
58011018	Vaholanki , Xudo unga : “ Sening nasling Is’hoq orqali ko‘payadi ” , — deb va’da bergan edi .
58011019	Demak , Ibrohim , Xudo hatto o‘liklarni ham tiriltirishga qodir , degan fikrda edi . Shuning uchun ham u ramziy ma’noda Is’hoqni o‘limdan qaytarib oldi .
58011020	Shuningdek , Is’hoq ham imon bilan o‘g‘illari Yoqub va Esovni istiqbollari haqida duo qildi .
58011021	Yoqub esa o‘layotganida , imon bilan o‘g‘li Yusufning o‘g‘illarini bir-bir duo qildi va o‘z hassasiga suyanganicha , Xudoga sajda qildi .
58011022	Yusuf ham olamdan o‘tay deganda , Isroil o‘g‘illarining Misrdan chiqib ketishi to‘g‘risida imon bilan karomat qildi va o‘z suyaklari haqida vasiyat qildi .
58011023	Muso tug‘ilganda ota-onasi uni imon bilan uch oy yashirishdi . Ular chaqaloqning chiroyli ekanligini ko‘rib , Fir’avnning farmonidan qo‘rqishmadi .
58011024	Muso voyaga yetgach , Fir’avn qizining o‘g‘li deb atalishni imon bilan rad etdi .
58011025	Gunoh qilib vaqtinchalik huzur-halovat ko‘rishdan , Xudoning xalqi bilan azob-uqubat chekishni afzal ko‘rdi .
58011026	Masih tufayli haqoratga qolishni Misrning xazinalaridan buyukroq boylik hisobladi , chunki u oladigan mukofotni ko‘zlar edi .
58011027	Fir’avnning g‘azabidan qo‘rqmasdan , imon bilan Misrni tark etdi . U ko‘rinmas Xudoni ko‘rganday , sabot-matonatli bo‘ldi .
58011028	So‘ngra misrlik to‘ng‘ichlarni qirgan Azroil isroilliklarga tegmasin deb , nabi Muso imon bilan Fisih qurbonini so‘ydi va eshiklarga qon purkadi .
58011029	Imon bilan isroilliklar Qizil dengizdan xuddi quruqlikdan o‘tayotgandek kechib o‘tishdi . Misrliklar ham o‘tishga harakat qilgach , g‘arq bo‘lib ketishdi .
58011030	Isroilliklar yetti kun Yerixo shahri devorlari atrofida aylanib o‘tgandan keyin , imonlari tufayli devorlar qulab tushdi .
58011031	Imon bilan fohisha Rahoba ham josuslarni do‘stona qabul qilib oldi va kofirlar bilan birga halok bo‘lmadi .
58011032	Yana nimalar haqida gapiray ? Yana Gid’o‘n , Baraq , Shim’o‘n , Iftah , Dovud , Shomuil va barcha payg‘ambarlar haqida hikoya qilish uchun vaqtim yetarli emas .
58011033	Ular imon bilan podsholiklarni to‘ntardilar , adolatni barqaror qildilar , ilohiy va’dalarga erishdilar , sherlarning og‘zini bog‘ladilar .
58011034	Lovullagan otashni so‘ndirdilar , qilich tig‘idan qochib qutuldilar , holdan toygan bo‘lib quvvatga kirdilar , jangda matonat ko‘rsatdilar , begona qo‘shinlarni yengib daf qildilar .
58011035	Bir necha ayollar o‘z marhumlarini tirilgan holda qaytarib oldilar . Boshqalari esa a’loroq tirilishga — qiyomatga erishish umidida yurib , qutulishni qabul qilmadilar va azobda qolib o‘ldilar .
58011036	Yana boshqalari haqoratlar , kaltaklarga chidab , zindonlarda zanjirband bo‘lib yotdilar .
58011037	Toshbo‘ron bo‘ldilar , qiynoqlarga chidadilar , arralab ikkiga bo‘lindilar , qilichdan o‘tkazildilar . Qo‘y va echki ko‘ni ichida sarson-sargardon kezib , muhtojlik , tanglik , azob-uqubat chekdilar .
58011038	Cho‘l-sahrolarda , tog‘-toshlarda adashib , g‘orlarda , yerning kavaklarida faqirlarcha umr kechirdilar . Mana , dunyo ularga munosib emas edi !
58011039	Ularning hammasi ham imoni bor degan tasdiqqa ega bo‘lsa-da , Xudo va’da etgan qut-barakaga muyassar bo‘lmadilar .
58011040	Ular bizsiz kamolga erishmasin deb , Xudo biz uchun a’loroq barakalarni ko‘zda tutgan edi .
58012001	Mana , bizning atrofimizni o‘rab olayotgan naqadar yirik shohidlar olomoni bor ekan ! Shuning uchun har bir og‘irlikni , ayniqsa hadeb poylab turadigan gunohni bir chetga uloqtirib tashlaylik , taqdirimizdagi musobaqada sabr-toqat bilan chopaylik .
58012002	Imonimizning Ilg‘ori hamda uni kamolga Yetkazuvchi Isoga ko‘z tikaylik . U O‘zini kutayotgan shodlik uchun sharmandalikni mensimay , xoch azob-uqubatiga chidadi . Hozir esa U Arshi A’loning o‘ng tomonida o‘tirmoqda .
58012003	Iso gunohkorlar tomonidan qattiq qarshilikka uchrab , sabr-toqat qildi . Sizlar shu haqda fikr qiling , toki tinkangiz qurib , ruhingiz tushib ketmasin .
58012004	Sizlar gunohga qarshi kurashishda hanuz qon to‘kilishiga qadar qarshilik ko‘rsatmabsiz-u ,
58012005	o‘g‘il sifatida sizlarga aytilgan bu matalni unutibsizlar : “ Ey o‘g‘lim , Xudovandning tanbehiga e’tiborsiz qarama , U seni mazammat qilganda sulayib ketma .
58012006	Xudovand sevgan kishining adabini berar , O‘g‘lim deb bilgan hammaning chorasini ko‘rar ” .
58012007	Sizlar chekayotgan mashaqqatlarga tanbeh deb , sabr qilinglar . Xudo sizlar bilan o‘g‘illarday muomala qilyapti-ku ! Qanday o‘g‘il yo‘qki , otasi unga tanbeh bermasa ? !
58012008	Tanbeh — hammaning nasibasidir . Agar sizlar bundan mahrum qolsangiz , sizlar o‘g‘il emas , haromzodasizlar .
58012009	Bizlarga tanbeh bergan jismoniy otalarimiz bor edi va ularni hurmat qilganmiz . Shunday ekan , yashash uchun ruhlarning Otasi — Xudoga itoat etishimiz yanada muhimroq emasmi ?
58012010	Otalarimiz o‘zlariga yoqqanday bizga qisqa vaqt tanbeh berganlar . Xudo esa O‘zining muqaddasligidan bahramand bo‘lishimiz uchun , manfaatimiz uchun tanbeh qilyapti .
58012011	Har bir tanbeh hozirgi zamonda sevinch emas , qayg‘u bo‘lib ko‘rinadi . Ammo shu tariqa tarbiyalanganlar uchun keyin solihlik va tinchlik samarasi unib-o‘sadi .
58012012	Shunday ekan , shalpaygan qo‘llaringizni ko‘tarib , bukik tizzalaringizni mustahkam qilinglar .
58012013	Oyoqlaringizni to‘g‘ri yo‘lga buringlar , yana biron oqsoq yo‘ldan toymasin , aksincha , shifo topsin .
58012014	Hamma bilan tinch-totuv yashash va muqaddas bo‘lishga g‘ayrat qilinglar . Muqaddaslikka ega bo‘lmasdan hech kim Rabbimizni ko‘rolmaydi .
58012015	Diqqat etinglar , birortangiz ham Xudoning inoyatidan mahrum qolmang . Yana orangizda biror achchiq tomir unib-o‘sib , og‘usi ko‘pchilikka yuqib , zaharlamasin .
58012016	Ichingizda biron zinokor , shuningdek , bitta taom uchun o‘z to‘ng‘ichligini sotgan Esov kabi Xudodan qo‘rqmas odam bo‘lmasin .
58012017	Bilganingizday , Esov shundan keyin otasining duosiga intildi , ammo rad etildi . Hatto ko‘z yoshlari bilan yolvorsa-da , otasining niyatini o‘zgartirishga muvaffaq bo‘lmadi .
58012018	Sizlar yaqinlashgan tog‘ — sezib bo‘ladigan , gurkirab yonayotgan , tim qorong‘ilikka ko‘milgan , bo‘ron bosgan ,
58012019	karnay ovozi yangrab turgan Sinay tog‘iday emas . U yerda Xudo kalomlarini e’lon qilgan bir tovush bor ediki , uni eshitganlar yana bir so‘z aytilmasin deb yolvordilar .
58012020	“ Agar toqqa hayvon ham tegsa , toshbo‘ron qilinadi ” , degan ilohiy farmonga ular dosh berolmas edilar .
58012021	Bu manzara shu qadar dahshatli ediki , Musoning o‘zi : “ Men juda qo‘rqib titrayapman ! ” — dedi .
58012022	Sizlar , aksincha , Sion tog‘iga , barhayot Xudoning shahri — samoviy Quddusga , lak-lak farishtalar tumonotiga yaqinlashgansizlar .
58012023	Sizlar bayram tusini olgan , ismlari osmonda yozilgan to‘ng‘ichlar ummatiga , hammani hukm qiluvchi Xudoga , kamolga erishgan solihlarning ruhlariga yaqinlashgansizlar .
58012024	Sizlar Yangi Ahdning vositachisi — Isoga yaqinlashgansizlar . Hobilning qonidan ko‘ra ulug‘roq ma’noni ifodalovchi Isoning qoni ustingizga sepilgan .
58012025	Ehtiyot bo‘linglar , so‘zlayotgan Xudodan yuz o‘girmanglar ! Muso payg‘ambar Xudodan vahiy olib , yer yuzida so‘zlagan edi , uni rad etgan Isroil o‘g‘illari esa jazodan qochib qutulmadilar . Agar biz osmondan so‘zlayotgan Xudodan yuz o‘girsak , bundan ham og‘irroq jazodan qanday qochib qutulamiz ?
58012026	O‘sha vaqtda Uning ovozi yerni larzaga soldi . Endi esa U payg‘ambar oyatida shunday va’da beryapti : “ Men yana bir bor yolg‘iz yerni emas , Osmonni ham larzaga solgayman ” .
58012027	“ Yana bir bor ” so‘zi esa bundan so‘ng yaratilgan butun o‘tkinchi mavjudotning yo‘q bo‘lishini ko‘rsatadi . Natijada faqat boqiy mavjudot qoladi .
58012028	Biz esa o‘tkinchi emas , boqiy podshohlikka muyassar bo‘lganimiz uchun Xudodan minnatdor bo‘laylik , Unga ma’qul bo‘ladigan ehtirom va qo‘rquv bilan xizmat qilaylik .
58012029	Chunki bizning Xudoyimiz — yeb tugatadigan otashdir .
58013001	Bir-biringizni birodarlarcha sevishni davom ettiringlar .
58013002	Mehmondo‘stlikni unutmanglar ; ba’zi kishilar mehmonlarimni yaxshi kutay , deb bilmasdan farishtalarni kutganlar .
58013003	Mahbuslarni , go‘yo o‘zingiz ham ular bilan birga hibs bo‘lgandek , eslab turinglar . Zoriqqanlarni o‘zingiz ham tanangiz borligini bilib , xotirlanglar .
58013004	Nikoh hammaning ko‘zida e’tiborda bo‘lsin , yotog‘ingiz beg‘ubor bo‘lsin . Chunki zinokorlaru fohishlarni Xudo hukm qiladi .
58013005	Pulparastlikdan xoli kun kechiringlar . Qo‘lingizda bori bilan qanoatlaninglar . Chunki Xudoning O‘zi : “ Seni hech tashlab ketmayman va aslo tark etmayman ” , — degan .
58013006	Shuning uchun biz jasorat bilan aytyapmiz : “ Xudovand men tomonda , men qo‘rqmayman . Inson menga ne qila bilar ? ”
58013007	Xudo kalomini sizlarga gapirgan boshliqlaringizni xotirlanglar . Ularning hayoti natijasiga qarab , imonlariga ergashib yuringlar .
58013008	Iso Masih kecha , bugun va abadiy xuddi O‘shaning O‘zidir .
58013009	Siz turli yot va g‘alati ta’limotlarga berilib , yo‘lingizdan og‘ib ketmanglar . Yurak Xudoning inoyati bilan quvvatlanishi yaxshidir , maxsus taomlar bilan emas . Yegulik-ichgulikka doir qonun-qoidalarga rioya qiluvchilar bundan biror foyda ko‘rmagan .
58013010	Bizning bir qurbongohimiz borki , Shahodat Chodirida xizmat qiluvchi ruhoniylar u yerga kirib yeyishga haqi yo‘q .
58013011	Ilgari gunohlarning kechirilishi uchun oliy ruhoniy muqaddas makonga kirib , hayvon qonlarini bag‘ishlar edi . Hayvonlarning jasadlari esa manzilning tashqarisida yoqilar edi .
58013012	Shunga o‘xshab , Iso ham O‘z qonim bilan xalqni muqaddas qilay , deb shahar darvozasidan tashqarida azob chekib o‘ldi .
58013013	Endi bizlar ham Uning xo‘rligini o‘zimizga olib , manzildan tashqariga — Uning oldiga chiqaylik .
58013014	Chunki bu yerda bizning doimiy shahrimiz yo‘q , biz bo‘lg‘usi shaharga ko‘z tikib yuribmiz .
58013015	Shunday qilib , Iso orqali Xudoga uzluksiz hamdu sano qurbonlarini bag‘ishlaylik , ya’ni Uning nomi tilimizdan tushmasin .
58013016	Xayrixohlik va ulfatchilikni unutmanglar , chunki bunday qurbonlar Xudoga maqbuldir .
58013017	O‘z jamoat boshliqlaringizga itoat qilinglar , ularga kamoli ehtirom bilan bo‘ysuninglar . Chunki ular hisobot beradiganlardek hamisha jonlaringizni qo‘riqlab turadilar . Bu ishni esa ohu nola bilan emas , balki sevinch bilan bajo keltirsinlar . Agar buni ohu nola bilan qilsalar , sizlarga foyda bo‘lmaydi .
58013018	Bizlar uchun ibodat qilinglar . Vijdonimiz toza ekanligiga aminmiz , chunki biz hamma narsani halollik bilan bajarishga harakat qilamiz .
58013019	Ayniqsa men uchun ibodat qilishingizni ko‘p o‘tinib so‘rayman , Xudo meni tezroq sizlarning oldingizga qaytarsin .
58013020	Tinchlik bergan Xudo qo‘ylarning ulug‘ Cho‘poni — Rabbimiz Isoni abadiy ahdning qoni bilan tiriltirdi .
58013021	Xudo O‘z murod-maqsadini Iso Masih orqali sizlarda bajo keltirsin , Xudoning irodasini ijro etmog‘ingiz uchun O‘zi sizlarda har xil fazl-kamolotni paydo qilsin . Iso Masihga abadulabad shon-sharaflar bo‘lsin ! Omin .
58013022	Ey birodarlar , sizlardan iltimos qilaman , qisqagina yozgan bo‘lsam ham , bu nasihat kalomini sabr-toqat bilan qabul qilinglar .
58013023	Bilinglarki , birodarimiz Timo‘tiy ozodlikka chiqarildi . Agar u tezlik bilan yonimga kelsa , u bilan birga sizlarni ko‘rgani boraman .
58013024	Jamoat boshliqlaringizning hammasiga va barcha ahli mo‘minga salom aytinglar . Italiyaliklar sizlarga salom yo‘llayaptilar .
58013025	Xudoning inoyati hammangizga yor bo‘lsin . Omin .
59001001	Men , Xudoning va Rabbimiz Iso Masihning quli Yoqub , jahonga tarqalib ketgan o‘n ikki qabilaga salomatlik tilayman .
59001002	Ey birodarlarim , turli sinovlarga duchor bo‘lganingizda , uni katta sevinch bilan qabul qilinglar .
59001003	Shuni bilinglarki , imoningizning sinalishidan sabr-toqat hosil bo‘ladi .
59001004	Sabr-toqat to‘la samarasini ko‘rsatsin , toki sizlar hech bir narsadan kamchiliksiz , komil va nuqsonsiz odamlar bo‘linglar .
59001005	Agar sizlardan biror kishining hikmati kamlik qilsa , hammaga samimiyat bilan , ta’na qilmasdan beruvchi Xudodan so‘rasin , Xudo unga beradi .
59001006	Lekin hech shubha qilmasdan , imon bilan so‘rasin . Chunki shubha qiluvchi kishi shamolda tebrangan dengiz to‘lqiniga o‘xshaydi .
59001007	O‘zining butun yo‘llarida beqaror , ikkilanuvchi bunday odam Rabbimdan biror narsa olaman , deb xayol qilmasin .
59001008	
59001009	Nochor ahvoldagi birodar o‘zining yuksalishi bilan maqtansin .
59001010	Boy esa o‘zining pasayishi bilan maqtansin . Chunki u o‘tning guliday so‘lib qoladi .
59001011	Quyosh chiqib , jazirama issig‘i bilan o‘tni quritib yuboradi . O‘tning guli to‘kiladi , butun go‘zalligi yo‘qoladi . Xuddi shu singari boyning ham hayot yo‘li xazon bo‘ladi .
59001012	Sinovga sabr-toqat qilgan odam baxtiyordir . Chunki u sinovdan o‘tgach , Rabbimizni sevuvchilarga nasib bo‘ladigan hayot tojiga sazovor bo‘ladi .
59001013	Vasvasaga tushganda hech kim : “ Xudo meni sinab ko‘rayotir ” , — demasin . Chunki Xudo yomonlik vasvasasiga tushmaydi , O‘zi ham hech kimni vasvasaga solmaydi .
59001014	Lekin har kim o‘zining ehtirosiga berilib , aldanib vasvasaga duchor bo‘ladi .
59001015	Keyin ehtiros homilador bo‘lib gunohni tug‘adi , gunoh esa yetilib , o‘limga sabab bo‘ladi .
59001016	Ey sevikli birodarlarim , aldanmanglar !
59001017	Har bir ne’mat , har bir mukammal hadya yuqoridan , samoviy nurlar Otasidan tushadi . Unda hech qanday o‘zgarish yo‘q , o‘zgaruvchan ko‘lanka ham yo‘q .
59001018	Xudo haqiqat kalomi orqali bizga hayot bag‘ishladi , chunki O‘z yaratganlari orasida birinchi o‘rinni egallashimizni xohladi .
59001019	Ey sevikli birodarlarim , shuni bilinglarki , har bir odam eshitishda chaqqon , gapirishda vazmin , g‘azab vaqtida og‘ir bo‘lsin .
59001020	Chunki inson g‘azabi Xudoning odil hukmini amalga oshira olmaydi .
59001021	Shuning uchun har qanday ifloslikni , ko‘p bo‘lib qolgan yomonliklarni bir chetga yig‘ishtirib qo‘yinglar , Xudoning qalbingizga ekib qo‘ygan kalomini muloyimlik bilan tan olinglar . Ana bu kalom jonlaringizni qutqarishga qodir .
59001022	O‘z-o‘zingizni aldab , Xudo kalomining faqat tinglovchilarigina emas , balki ijrochilari bo‘linglar .
59001023	Agar biror kishi kalomni tinglab , ijro etmasa , u o‘zining asl yuzini ko‘zguda ko‘rgan odamga o‘xshab qoladi .
59001024	Odam o‘ziga qaradi-yu ketdi va darhol qanday ekanligini unutib yubordi .
59001025	Lekin mukammal Qonunga , Xudoning erk beruvchi Qonuniga yaqindan qarab , unga qat’iy amal qilgan kishi , ya’ni unutuvchan tinglovchi emas , balki ishni bajaruvchi kishi o‘z yo‘lida baxtiyor bo‘ladi .
59001026	Agar orangizdagi biror kishi o‘zini dindor hisoblab , tilini tiymasa , u o‘z vijdonini aldagan bo‘ladi va uning dindorligi befoydadir .
59001027	Otamiz Xudoga ma’qul tushadigan din-diyonat poklik va benuqsonlikni talab qiladi , ya’ni yetim-yesirlarni qayg‘uli kunlarida yo‘qlab borishimiz lozim hamda bu dunyoning nopokliklaridan o‘zimizni toza saqlashimiz kerak .
59002001	Ey birodarlarim , ulug‘vor Rabbimiz Iso Masihga bo‘lgan imoningizni yuz-xotirchilikdan toza saqlanglar .
59002002	Agar sizlarning yig‘ilishingizga oltin uzukli , bashang kiyimli bir odam bilan juldur , kir kiyimli kambag‘al bir odam kirsa-yu ,
59002003	sizlar bashang kiyinganga qarab : “ Marhamat qilib to‘rda o‘tiring ” , — kambag‘alga esa : “ Sen poygahda tur ” yoki “ Shu yerga , oyog‘im ostida o‘tir ” , — desangiz ,
59002004	sizlar yuz-xotirchilikka borib , bu bilan yomon niyatli qozilarga o‘xshab qolmaysizlarmi ? !
59002005	Ey sevikli birodarlarim , quloq solinglar : Bu dunyoda kambag‘al hisoblanganlarni Xudo O‘zi tanlab , imonda boy qildi-ku ! U O‘zini sevganlarga va’da berganidek , ularni O‘z Shohligidagi merosdan bahramand qildi .
59002006	Lekin sizlar-chi , kambag‘alni beobro‘ qilib tashladingiz ! Sizlarni jabr-zulm qilgan , mahkamalarga sudrab olib borgan boylar emasmi ? !
59002007	Sizlar aziz bir Nom bilan tanilmoqdasizlar , bu Nomni haqorat qilgan ular emasmi ? !
59002008	Tavrotda : “ O‘zgani o‘zing kabi sevgin ” deb buyurilgan . Agar sizlar bu Shoh amriga mukammal rioya qilayotgan bo‘lsangiz , unda yaxshi ish qilayotgan bo‘lasizlar .
59002009	Lekin agar yuz-xotirchilik qilayotgan bo‘lsangiz , gunoh qilyapsiz va Ilohiy Qonun oldida jinoyatchi bo‘lib qolasizlar .
59002010	Kimki Ilohiy Qonunning hamma moddalariga rioya qilsa-yu , faqat bir narsada gunoh qilsa , u butunlay gunohkor bo‘lib qoladi .
59002011	Chunki “ Zino etma ” degan Xudo ayni zamonda “ Odam o‘ldirma ” ham degan . Agar sen zino qilmasang-u , ammo odam o‘ldirsang , baribir Xudo Qonunini buzgan bo‘lasan .
59002012	Sizlar Xudoning erk beradigan Qonuni bo‘yicha hukm qilinuvchilar kabi gapiringlar va harakat qilinglar .
59002013	Chunki hukm shafqatsizga shafqatsizdir . Shafqat esa hukmdan ustun keladi .
59002014	Ey birodarlarim , agar biror kishi imoni borligini aytsa-yu , xayrli ishlar qilmasa , nima foydasi bor ? Bunday imon uni qutqararmikin ?
59002015	Biron birodar yoki singil yalang‘och va rizqi-ro‘zdan mahrum bo‘lsa-yu ,
59002016	birortangiz ularga : “ Eson-omon borib , isining va ovqatlaning ” , — desangiz , lekin ularning tanasi ehtiyojini qondirmasangiz , bundan nima foyda ?
59002017	Xuddi shunday amalsiz imon ham o‘zi-o‘zidan o‘likdir .
59002018	Endi biror kishi : “ Sening imoning bor , mening xayrli ishlarim bor ” , — deyishi ham mumkin . Qani , xayrli ishlarsiz imoningni menga ko‘rsatgin , men esa senga imonimni xayrli ishlarim orqali ko‘rsataman !
59002019	Sen Xudoning yagonaligiga ishonasanmi ? Yaxshi qilasan ! Jinlar ham ishongani uchun dahshatdan titraydilar .
59002020	Ey aqlsiz odam , xayrli ishlarsiz imonning foydasiz ekanligini bilmaysanmi ?
59002021	Otamiz Ibrohim ham o‘g‘li Is’hoqni qurbon qilmoqchi bo‘lganida , o‘z xayrli ishlari tufayli oqlangan-ku !
59002022	Ko‘ryapsanmi ? Uning imoniga xayrli ishlari omil bo‘lgan . Imoni xayrli ishlari bilan takomillashgan .
59002023	Tavrotda : “ Ibrohim Xudoga ishondi va shu tariqa oqlandi ” , — deb yozilgan . Bu so‘z ro‘yobga chiqib , Ibrohim Xudoning do‘sti deb atalgan .
59002024	Ko‘ryapsizlarki , inson faqat imoni tufayligina emas , balki xayrli ishlari tufayli ham oqlanadi .
59002025	Yana fohisha Rahobani misol qilib olaylik : u josuslarni qabul qilib , pinhona yo‘ldan jo‘natib , xayrli ish qilgan va shu tariqa oqlangan .
59002026	Xullas , ruhsiz badan o‘lik bo‘lganidek , xayrli ishlarsiz imon ham o‘likdir .
59003001	Ey birodarlarim , biz , ustozlar , jiddiyroq hukmga duchor bo‘lishimizni bilasizlar , shuning uchun ko‘plaringiz ustoz bo‘lavermanglar .
59003002	Chunki hammamiz ko‘p xato qilamiz . Agar kim so‘zlayotganda xato qilmasa , u komil insondir , butun vujudini ham tiyib olishga kuchi yetadi .
59003003	Bizga itoat etishi uchun otlarning og‘izlariga suvluq solib , ularning butun vujudini boshqaramiz .
59003004	Mana , kemalar ham , qancha ulkan bo‘lmasin va kuchli shamollar bilan yurmasin , kemachining ko‘ngli qayerni istasa , juda kichik bir rul bilan boshqara oladi .
59003005	Til ham xuddi shunday badanning kichkina bir uzvidir , ammo u ko‘p lof uradi . Qara , kichik bir uchqun naqadar katta o‘rmonni yondirib yuboradi !
59003006	Til — bir olov , uzvlarimiz orasida bir buzg‘unchi dunyo ! U butun vujudimizni bulg‘aydi . U jahannamdan alangalanib , butun falakni ham yondiradi .
59003007	Har xil yovvoyi hayvon , qush , sudraluvchi va dengiz hayvoni inson zoti tomonidan tiyilgan va tiyilmoqda .
59003008	Ammo tilni hech bir inson tiya olmaydi . U to‘xtatib bo‘lmaydigan yovuz kuchdir , o‘ldiradigan zahar sochib turadi .
59003009	Tilimiz bilan Rabbimiz va Otamizni maqtaymiz , tilimiz bilan Xudoning suratida yaratilgan insonlarga la’nat o‘qiymiz .
59003010	Maqtash va la’natlash bir og‘izdan chiqadi . Ey birodarlarim , bu shunday bo‘lmasligi kerak !
59003011	Axir , bitta buloqdan shirin va achchiq suv oqib chiqadimi ?
59003012	Ey birodarlarim , anjir — zaytun yoki tok novdasi anjir bera oladimi ? Sho‘r buloq ham shirin suv bermaydi-ku !
59003013	Orangizdagi dono va fahmli kishi kim ? Unday odam bor bo‘lsa , yaxshi yurish-turishi bilan , donolikdan dalolat beruvchi muloyimligi bilan o‘zini ko‘rsatsin .
59003014	Agarda yuragingizda rashk-hasad va xudbinlik bo‘lsa ham , manmanlik qilib haqiqatni rad etmanglar .
59003015	Bunday donolik yuqoridan tushmagan . Bunday donolik dunyodan , moddiyatdan , jin-ajinadan tug‘ilgan .
59003016	Chunki qayerda hasadgo‘ylik va xudbinlik hukm sursa , u yerda tartibsizlik va har xil yaramaslik paydo bo‘ladi .
59003017	Lekin yuqoridan tushgan donolik esa , birinchidan , pokdir . Ikkinchidan esa , murosali , muloyim , bo‘ysunuvchan , to‘la mehr-shafqatli , yaxshi samaralar bilan to‘lib-toshgan , beg‘araz va riyosizdir .
59003018	Shu tariqa solihlik urug‘i sepilib , tinchlikparvarlar uchun osoyishtalik barpo bo‘ladi .
59004001	Orangizdagi janjal va to‘qnashuvlar qayerdan kelib chiqadi ? Tanangizning uzvlarida o‘zaro jang qilayotgan nafsu ehtiroslaringizdan emasmi ?
59004002	Bir narsa orzu qilyapsizlar , ammo orzungiz amalga oshmagach , odam o‘ldiryapsizlar . Hasad qilyapsizlar , ammo maqsadingizga erisha olmagach , talashib tortishyapsizlar . Xudodan so‘ramaganingiz uchun sizlarda yo‘q .
59004003	So‘rayapsizlar-u , lekin olmayapsizlar , chunki yomon niyat bilan , nafsingizni qondirish uchun so‘rayapsizlar .
59004004	Ey vafosizlar , dunyo bilan do‘stlik Xudoga dushmanlik ekanligini bilmaysizlarmi ? Kim dunyo bilan do‘st bo‘lishni istasa , Xudoga dushman bo‘ladi .
59004005	Nahotki sizlar : “ Xudo ichimizga solgan ruhni nihoyatda qizg‘anadi ” degan oyatni inobatga olmaysizlar ?
59004006	Biroq Xudoning inoyati bunga qaraganda yanada saxiyroq , chunonchi boshqa oyatda shunday aytilgan : “ Xudo mag‘rurlarga qarshi , Ammo kamtarlarga inoyatlidir ” .
59004007	Shunday qilib , Xudoga itoat qilinglar . Iblisga qarshi turinglar , shunda u sizlardan qochadi .
59004008	Xudoga yaqinlashinglar , shunda U sizlarga yaqinlashadi . Ey gunohkorlar , qo‘llaringizni gunohdan tozalanglar ! Ey hardamxayollar , ko‘ngillaringizni to‘g‘ri qilinglar !
59004009	Qayg‘uringlar , motam tutinglar , nola qilinglar ! Kulgingiz yig‘iga , shodligingiz motamga aylansin .
59004010	Rabbingiz oldida o‘zingizni past olinglar , U esa sizlarni yuksaltiradi .
59004011	Ey birodarlarim , bir-biringizni yomonlamanglar . O‘z birodarini yomonlagan yoki ayblagan kishi Ilohiy Qonunni yomonlagan hisoblanadi . Agar sen Ilohiy Qonunni ayblasang , sen Qonunning ijrochisi emas , balki qozisi bo‘lasan .
59004012	Qonun chiqaruvchi va hukm qiluvchi Xudo esa yagonadir . Faqat U qutqarish va nobud qilish qudratiga ega . Sen kim bo‘libsanki , birodaringni hukm qilasan ?
59004013	Xo‘sh , sizlar : “ Bugun yoki ertaga falon shaharga borib , u yerda bir yil yashab , savdo-sotiq qilib , foyda ko‘ramiz ” , — deysizlar-u ,
59004014	lekin ertaga nima bo‘lishini bilmaysizlar . Hayot o‘zi nima ? Hayotingiz — birpas ko‘rinib , keyin parlanib ketadigan bug‘ kabi narsa .
59004015	Buning o‘rniga sizlar : “ Agar Rabbimiz xohlasa , biz tirik qolib , uni yoki buni qilamiz ” , — deb aytishingiz kerak .
59004016	Holbuki , sizlarning dimog‘ingiz ko‘tarilib , kekkayib yuribsizlar . Har qanday kekkayish esa yovuzlikdir .
59004017	Shunday qilib , kim xayrli ish qilishni bilsa-yu , uni amalda qilmasa , gunoh hisoblanadi .
59005001	Keling endi , ey boylar , boshingizga tushadigan falokatlar uchun faryod etinglar , yig‘langlar !
59005002	Chunki boyligingiz chirib ketgan , kiyimingizni kuya yegan .
59005003	Oltinu kumushlaringizni zang bosgan . Mana , ularning zangi sizga qarshi guvohlik beradi va tanangizni olovday yondiradi . Sizlar dunyoning oxirgi kunlariga boylik orttirib kelmoqdasizlar .
59005004	Ekinlaringizni o‘rgan o‘roqchilarning ish haqini ushlab qoldingizlar . Mana , sizlar ushlab qolgan pullar o‘zi faryod qilmoqda ! O‘roqchilarning dod-fig‘oni qudratli Egamning qulog‘iga yetib bordi .
59005005	Sizlar dunyoda ortiqcha nash’u namoga berilib , kayf-safoda yashadingizlar . Qurbonlik kuniga kelguncha yuraklaringizni yog‘ bosdi .
59005006	Sizlarga qarshilik ko‘rsata olmagan sofdil odamni qoralab , qatl qildingizlar .
59005007	Ey birodarlarim , Rabbimiz Iso qayta kelgunga qadar sabr-toqat qilinglar . Dehqon ham goh kuzgi , goh bahorgi yomg‘irlar yoqqunga qadar sabr-toqat bilan kutib , yer undirgan qimmatbaho hosilni yig‘ib-teradi .
59005008	Xuddi shu singari , sizlar ham sabr-toqatli bo‘linglar , dilingiz quvvatga to‘lsin . Chunki Rabbimizning kelishi yaqinlashib qoldi .
59005009	Ey birodarlarim , aybdor bo‘lmaslik uchun bir-biringizning ustingizdan shikoyat qilmanglar . Mana , hukm qiluvchi Rabbimiz eshik oldida turibdi .
59005010	Ey birodarlarim , Xudovand nomidan gapirgan payg‘ambarlarning azob-uqubatga qanday chidaganliklaridan o‘rnak olinglar .
59005011	Sabr qilganlari uchun ularni baxtiyor hisoblaymiz . Ayubning sabr-toqati haqida eshitgansizlar , umrining oxirgi kunlarida Xudovand u uchun nimalar qilganini bilasizlar . Xudovand ko‘p shafqatli va marhamatlidir .
59005012	Ey birodarlarim , eng avvalo na yer haqi , na osmon haqi va na boshqa narsa haqi qasam ichmanglar . Aybdor bo‘lmasligingiz uchun , “ ha ” degan joyda “ ha ” deng , “ yo‘q ” degan joyda “ yo‘q ” deng .
59005013	Agar orangizda biror kishi azob-uqubat chekayotgan bo‘lsa , ibodat qilsin . Agar birov ko‘tarinki ruhda bo‘lsa , hamdu sanolar o‘qisin .
59005014	Agar sizlardan biror kishi bemor bo‘lsa , imonlilar jamoatining oqsoqollarini chaqirsin . Ular Rabbimiz Iso nomi bilan duo qilib , bemorning boshiga yog‘ surkasinlar .
59005015	Imon bilan qilingan duo bemorni sog‘aytiradi , Rabbimiz O‘zi uni tuzatadi . Agar bemor gunoh qilgan bo‘lsa , Rabbimiz uni kechiradi .
59005016	Shunday qilib , shifo topishingiz uchun , bir-biringiz oldida qilgan gunohlaringizga iqror bo‘linglar va bir-biringiz uchun ibodat qilinglar . Solih odamning zo‘r berib qilgan iltijosi kuchli ta’sirga egadir .
59005017	Mana , Ilyos payg‘ambar ham bizga o‘xshash bir inson edi . Yomg‘ir yog‘masin deya , u astoydil iltijo qildi va yer yuziga uch yilu olti oy yomg‘ir yog‘madi .
59005018	U yana iltijo qilgach , osmondan yomg‘ir yog‘di va yerdan hosil unib chiqdi .
59005019	Ey birodarlarim , agar sizlardan biror kishi haqiqat yo‘lidan bosh tortsa , uni yana haqiqatga qaytarishga tirishinglar .
59005020	Bilinglarki , gunohkorni xato yo‘ldan qaytargan kishi o‘limdan bir jonni qutqargan va ko‘p gunohlarni yuvgan bo‘ladi .
60001001	Iso Masihning havoriysi men , Butrusdan — Pont , Galatiya , Kappadokiya , Asiya va Bitiniya viloyatlariga tarqalgan mumtoz musofirlarga salom !
60001002	Otamiz Xudo O‘zining azaliy qaroriga binoan sizlarni tanladi , O‘z Ruhi orqali muqaddas qildi , Iso Masihga itoat etmog‘ingiz orqali Uning qoni ustingizga sepilishi uchun imkon yaratdi . Sizlarga Xudo inoyati ko‘payib , xotiringiz jam bo‘lsin .
60001003	Rabbimiz Iso Masihning Otasi Xudoga hamdu sanolar bo‘lsin ! U bizga behad rahm-shafqat ko‘rsatdi , Iso Masihning tirilishi asosida bizni yangidan tug‘iltirib , tirik bir umidga ega qildi .
60001004	Samoda saqlanayotgan beg‘ubor , chirimas , so‘lmas bir meros sizlarni kutmoqda .
60001005	Oxirzamonda ochiq ko‘rinishga tayyor bo‘lgan ulug‘ najotga erishmog‘ingiz uchun , imoningiz tufayli , Xudoning qudrati bilan qo‘riqlanmoqdasizlar .
60001006	Shu sababdan behad xursandsizlar . Hozir turli vasvasalar tufayli biroz qayg‘urishingizga to‘g‘ri kelsa-da ,
60001007	lekin bu vasvasalar imoningizni sinash uchun foydali ekanligini bilinglar . Hatto foniy oltin ham olovda toblanib , sinaladi . Shu singari , oltindan ham qimmatli bo‘lgan imoningiz sinovdan o‘tib , Iso Masih osmondan zohir bo‘lgach , sizlarga maqtov va shon-sharaf keltirsin .
60001008	Siz Masihni ko‘rmagan bo‘lsangiz ham , Unga muhabbat bog‘layapsizlar . Hozir Masihni ko‘rmagan holda Unga ishonyapsizlar va so‘z bilan ifodalab bo‘lmaydigan darajada ulug‘ bir shodlik bilan to‘lib-toshmoqdasizlar .
60001009	Chunki imoningizning natijasi o‘laroq jonlaringiz uchun najot topmoqdasizlar .
60001010	Sizlar topgan ulug‘ najot to‘g‘risida qadim zamon payg‘ambarlari ham karomat qilganlar , ular Xudo inoyatining mohiyatini sinchiklab tekshirganlar .
60001011	Masihning Ruhi ularda bor edi va ularga Masihning chekadigan azob-uqubatlariyu , oxirida erishadigan shon-shuhrati haqida oldindan ma’lumot berar edi . Bundan ilhomlangan payg‘ambarlar Masih Ruhi kimni va qaysi paytni ko‘rsatayotganini anglamoqqa tirishardilar .
60001012	Aslida payg‘ambarlar bu tekshiruvlarni o‘zlari uchun emas , balki sizlar uchun qilganliklari haqida Xudodan vahiy olganlar . Hatto farishtalar ham bu sirlarni aniqlashni ko‘p orzu qiladilar . Hozirgi davrda esa Injil targ‘ibotchilari osmondan yuborilgan Muqaddas Ruhdan ruhlanib , bularni sizlarga bayon etdilar .
60001013	Shuning uchun fikr-zikringiz ishda bo‘lsin , hushyor bo‘linglar . Iso Masih osmondan tushib zohir bo‘lganda sizlarga nasib bo‘lajak inoyatga mutlaqo umid bog‘langlar .
60001014	Gapga ko‘nadigan bolalar kabi bo‘linglar , ilgarigi g‘aflat paytida sizlarni qamragan ehtiroslarga qaytmanglar .
60001015	Sizlarni da’vat etgan Xudo qanday muqaddas bo‘lsa , sizlar ham butun yurish-turishingizda shunday muqaddas bo‘linglar .
60001016	Xudo : “ Muqaddas bo‘linglar , zero Men muqaddasman ” , deb aytgani yozilgan .
60001017	Har bir kishini yuz-xotir qilmasdan , qilmishiga yarasha taqdirlovchi Xudoga sizlar Otamiz deb murojaat qilar ekansiz , u holda musofirchilik davringizda Xudodan qo‘rqib yashanglar .
60001018	Bilasizlarki , ota-bobolaringizning bema’ni turmush tarzidan kumush yoki oltinga o‘xshash o‘tkinchi narsalar evaziga qutulmagansizlar .
60001019	Sizlar benuqson va beg‘ubor qo‘zi qoniga o‘xshagan Masihning qimmatbaho qoni evaziga qutulgansizlar .
60001020	Masih dunyo bino bo‘lishidan burun tayinlangan bo‘lsa ham , zamonning oxirida sizlar uchun paydo bo‘ldi .
60001021	Sizlar Masih vositasida Xudoga ishonasizlar . Xudo Masihni tiriltirib , ulug‘vorlikka erishtirdi . Bu imonda qattiq turinglar , Xudoga tamoman umid bog‘langlar .
60001022	Sizlar Ilohiy Ruh va haqiqatni tan olib , jonlaringizni pok qilib , samimiy birodarlik muhabbatiga ega bo‘lgansizlar . Shuning uchun bir-biringizni chin yurakdan , ixlos bilan sevinglar .
60001023	Sizlar foniy emas , balki boqiy urug‘dan , ya’ni Xudoning hayotbaxsh , abadiy kalomi orqali yangidan tug‘ildingizlar .
60001024	Chunonchi Tavrotda shunday yozilgan : “ Butun bashar bir o‘tga o‘xshar , O‘tning gulidaydir uning bor ko‘rki . O‘t qurib qolar , guli ham to‘kilar .
60001025	Ammo Xudovand kalomi abadiy turar ” . Ana shu kalom — sizlarga yetib kelgan Injil Xushxabaridir .
60002001	Buning uchun har qanday yomon niyat , hiyla-nayrang , har turli ikkiyuzlamachilik , rashk-hasad , g‘iybatchilikni bir chetga surib qo‘yinglar .
60002002	Yangi tug‘ilgan chaqaloq sof ona sutini tusaganday , Xudo kalomini orzu qilinglar , toki u kalom bilan oziqlanib , o‘sib borib , najotga erishinglar .
60002003	Chunki siz Rabbimizning iltifotini tatib ko‘rdingizlar .
60002004	Insonlar keraksiz deb tashlagan , lekin Xudo qimmatbaho deb tanlagan tirik tosh — Rabbimiz Iso Masihga yaqinlashinglar .
60002005	O‘zlaringiz ham tirik tosh bo‘lib ruhiy bino barpo etinglar . Iso Masih orqali Xudoga maqbul , ruhiy qurbonlik keltiradigan muqaddas ruhoniy bo‘linglar .
60002006	Mana , Tavrotda Xudo shunday degan : “ Men Sionda bir tosh o‘rnatgayman , Mumtoz , qimmatbaho peshtoq toshi bu . Unga ishongan kishi xijolat bo‘lmas ” .
60002007	Siz ishonuvchilar uchun bu tosh qimmatbahodir . Ammo imonsizlarga shu oyat to‘g‘ri keladi : “ Quruvchilar keraksiz deb tashlagan tosh Naq binoning peshtoqidan joy oldi ,
60002008	To‘siq toshiyu , vasvasa qoyasi bo‘ldi ” . Imonsizlar Xudoning kalomiga itoat qilmaganlari uchun , qoqinadilar . Ular ana shu qismatga mahkum bo‘lganlar .
60002009	Ammo sizlar — tanlangan bir avlod , Shohanshoh ruhoniylari , muqaddas xalq , Xudoning aziz qavmisizlar . Xudo sizlarni qorong‘ilikdan O‘zining ajoyib nuriga da’vat etgan , sizlar Uning fazl-kamolotidan xabar berish uchun tanlangansizlar .
60002010	Bir vaqtlar xalq emas edingizlar , endi esa Xudoning xalqisizlar . Bir vaqtlar marhamat topmagan edingizlar , endi esa Xudoning marhamatiga noil bo‘ldingizlar .
60002011	Ey sevganlarim , sizlardan o‘tinib so‘rayman , jonga qarshi kurashadigan nafs ehtiroslaridan saqlaninglar . Chunki siz bu dunyoda g‘aribu musofirsizlar .
60002012	Majusiylar orasida xatti-harakatingiz benuqson bo‘lsin . Ular ezgu ishlaringizni ko‘rib turib , sizlarni yomonlikda ayblab g‘iybat qilsalar ham , mahshar kuni Xudo oldida javob beradilar .
60002013	Rabbingiz haqi har xil insoniy tartib-intizomga bo‘ysuninglar ; xoh oliy hokim bo‘lgan podshohga ,
60002014	xoh podshoh o‘rnida yomonlik qilganlarni jazolovchi va yaxshilik qilganlarni taqdirlovchi hokimga bo‘ysuninglar .
60002015	Chunki Xudoning irodasi shuki , yaxshilik qilish bilan aqlsiz va johil odamlarning og‘ziga urasizlar .
60002016	Ozod odamlardek yashanglar , ammo ozodlik niqobi ostida yomonlik qilmanglar . Xudoning qullariday bo‘lib yuringlar .
60002017	Hamma odamlarni hurmat qilinglar . Imonli birodarlaringizni sevinglar . Xudodan qo‘rqinglar . Podshohni ehtirom qilinglar .
60002018	Ey xizmatkorlar , faqat yumshoq va xushfe’l xo‘jayinlargagina emas , balki fe’li-xo‘yi ters bo‘lganlariga ham kamoli ehtirom bilan itoat qilinglar .
60002019	Agar biror kishi Xudoga ishonganidan vijdonan azob chekib , nohaq g‘am-g‘ussaga chidasa , bu Xudoning inoyatidan dalolat beradi .
60002020	Agar qilgan gunohingiz uchun tayoq yeyishga chidasangiz , bu sizga qanday sharaf keltiradi ? Ammo yaxshilik qilib , azobga chidasangiz , Xudo bundan rozi bo‘ladi .
60002021	Xudo sizlarni ana shu maqsadda da’vat etgan . Masih ham : “ Mening izimdan yuringlar ” , deb sizlar uchun azob chekib namuna bo‘ldi . Tavrotda U haqda yozilganidek :
60002022	“ U hech qanday gunoh qilmagan , Og‘zidan biron egri so‘z ham chiqmagan ” .
60002023	Masih haqorat qilinganda hech kimga haqorat bilan javob qaytarmas edi , azob chekkanda esa hech kimga tahdid qilmas edi . Faqat odilona hukmlovchi Xudoga O‘zini topshirar edi .
60002024	Biz gunoh qarshisida o‘lib , endi solihlik bilan yashashimiz uchun , U xochda gunohlarimizni O‘z badaniga singdirdi . Uning yaralaridan siz shifo topdingizlar .
60002025	Ilgari cho‘ponsiz adashib yurgan qo‘ylarga o‘xshar edingizlar , endi esa jonlaringizning Cho‘ponu Posboniga qaytib keldingizlar .
60003001	Masihdan ibrat olib , siz , xotinlar ham , o‘z erlaringizga bo‘ysuninglar . Xudo kalomiga ishonmaydigan ba’zi kishilar siz , ayollarning or-nomusli , pokdomon xulq-atvoringizni ko‘rib , imon haqida biron so‘z aytilmasdanoq qoyil qolsinlar .
60003002	
60003003	Sizning jozibangiz o‘rilgan sochlar , taqilgan oltinlar , chiroyli kiyimlar kabi tashqi zeb-ziynatdan iborat bo‘lmasin .
60003004	Ammo yashirin qalbingizdagi yuvosh va sokin ruh sizlarning so‘lmaydigan ichki go‘zalligingiz bo‘lsin . Buning Xudo oldida qadri azizdir .
60003005	O‘tmish vaqtlarda Xudoga umid bog‘lagan muqaddas xotinlar ham o‘zlarini shu yo‘sinda bezab , erlariga bo‘ysunar edilar .
60003006	Masalan , Soro bibi Ibrohimni janobim deb atab , uning so‘ziga quloq soldi . Agar sizlar yaxshilik qilishda qunt qilib , hech qanday qo‘rquvdan g‘ulg‘ulaga tushmasangiz , Soro bibining farzandlari hisoblanasizlar .
60003007	Shunga o‘xshab , siz , erlar ham , xotinlaringiz zaif jinsdan ekanligini hisobga olib , ular bilan oqilona munosabatda bo‘linglar . Ular ham abadiy hayot inoyatidan bahramand bo‘lgani uchun , ularni hurmatga sazovor hisoblang va ibodatlaringizga xalal bermanglar .
60003008	Xullas , o‘zaro hamfikr , hamdard bo‘linglar , bir-biringizni birodarlarcha sevinglar . Bir-biringizga mehr-shafqatli va kamtar bo‘linglar .
60003009	Yomonlikka yomonlik , haqoratga haqorat bilan javob qaytarmanglar . Aksincha , duoyi xayr qilinglar , chunki o‘zlaringiz ham xayr-baraka olish uchun da’vat etilgansizlar .
60003010	Zaburda yozilishicha : “ Kimki uzoq umr ko‘rishni sevib , Yaxshi kunlar kelishini xohlasa , U tilini yomon so‘zdan tutsin , Og‘zini egri gapdan tiysin .
60003011	Yomonlikdan qochib , yaxshilik qilsin . Tinchlikni qidirib , uning payidan bo‘lsin .
60003012	Chunki Xudovandning ko‘zi solihlardadir . Solihlar fig‘oniga U quloq solar , Badkirdorlardan esa yuz o‘girar ” .
60003013	Agar yaxshilik qilishga bel bog‘lasangiz , sizlarga kim ozor berar edi ?
60003014	Hattoki haqiqat yo‘lida azob-uqubat cheksangiz , baxtiyor bo‘lasizlar . Do‘q-po‘pisa qiluvchilardan qo‘rqmanglar , dovdiramanglar .
60003015	Rabbingiz Masihga yuraklaringizdan muqaddas joy beringlar . Dilingizdagi umid haqida sizdan har bir so‘ragan kishiga javob berishga doimo tayyor bo‘linglar .
60003016	Lekin buni muloyimlik va ehtirom bilan bajo qilinglar , vijdoningizni toza tutinglar . Shunday qilib , Masih yo‘lidagi yaxshi yurish-turishingizni mazammat qilganlar sizlarni yomonlab aytgan gaplaridan uyalsinlar .
60003017	Agar Xudoning irodasi bilan azob chekishingiz lozim bo‘lsa , yomonlik qilib azob chekishdan ko‘ra , yaxshilik qilib azob chekish afzaldir .
60003018	Chunki Masih ham bizni Xudoga yaqinlashtirish va gunohlarimizni yuvish uchun bir marta azob chekib , o‘ldi . O‘zi solih kishi bo‘lgani holda , gunohkorlar uchun qurbon bo‘ldi . Uning badanini o‘ldirishgan bo‘lsa-da , Ruhi tirildi .
60003019	Masihning Ruhi esa borib , zindonga qamalgan ruhlarga va’z aytdi .
60003020	Bular qadim zamonda , Nuh payg‘ambar o‘z kemasini qurayotgan zamonda Xudoning sabrini inobatga olmay , itoatsiz bo‘lgan edilar . O‘sha kemadan oz kishi , ya’ni sakkiz jongina suvdan o‘tib qutulgan edilar .
60003021	Mana shu suv — hozirgi suvda imon keltirish marosimining timsolidir . Bu marosimning ma’nosi badanni kirdan tozalash emas , balki Xudodan pok vijdonni so‘rashdir . Sizlar ham suvga cho‘mib imon keltirganingizda , Iso Masihning tirilishi tufayli najot topdingizlar .
60003022	Masih esa osmonga chiqib , Xudoning o‘ng tomonida o‘tirib , farishtalar va koinotdagi barcha kuch-qudratlar ustidan hokimiyat o‘rnatdi .
60004001	Masih biz uchun jisman azob chekib , o‘ldi . Sizlar bundan o‘rnak olinglar . Chunki jisman azob chekkan kishi boshqa gunoh qilishni bas qiladi .
60004002	Endi bu badanda yashash uchun qolgan vaqtingizni boshqa odamlarday nafsingizni o‘ylab emas , balki Xudoning irodasini o‘ylab o‘tkazinglar .
60004003	Sizlar o‘tmishda majusiylarga yoqib yashaganligingiz endi yetar . O‘sha vaqtlarda fisq-fujur , shahvatparastlik , sarxushlik , aysh-ishrat , kayf-safolar hamda butparastlik razolati bilan kun kechirgansizlar .
60004004	Endi esa ular kabi yurmayapsizlar , ularning shaloqliklari seliga o‘zlaringizni tashlamayapsizlar . Majusiylar bundan hayron bo‘lib , sizlarni yomonlamoqdalar .
60004005	Ular tirigu o‘liklarni hukm etishga tayyor bo‘lgan Xudoga hisob beradilar .
60004006	O‘liklarga kelsak , ular hamma odamzod qatori o‘lib , badanlari jazolandi . Ammo ularning ruhi Xudoga muvofiq yashasin deb , Injil Xushxabari o‘liklarga ham yetkazildi .
60004007	Endi borliq mavjudot oxirlab qoldi . Shuning uchun aql bilan ish tutinglar , ibodat qilish uchun hushyor bo‘linglar .
60004008	Avvalo bir-biringizni ixlos bilan sevinglar . Chunki sevgi ko‘p gunohlarni yuvadi .
60004009	O‘zaro zorlanmay mehmondo‘stlik qilinglar .
60004010	Xudo sizlarga har turli qobiliyat bergan . Har biringiz shu qobiliyatingizni ishga solib , bir-biringizga xizmat qilinglar , Xudoning boy ehsonlarini parvarish qiluvchilar kabi kun kechiringlar .
60004011	Kim so‘zlasa , Xudoning so‘zlari qilib aytsin . Kim xizmat qilsa , Xudo bergan kuch bilan xizmat qilsin . Shunday qilib , Iso Masih orqali Xudo har bir ish va so‘zda ulug‘lansin . Abadiy ulug‘vorlik va saltanat Unikidir . Omin .
60004012	Ey sevganlarim , sizlarni sinash uchun boshingizga kelayotgan otashli imtihonni ajib voqea deb , hayron bo‘lmanglar .
60004013	Aksincha , Masihning qancha azoblariga sherik bo‘layotgan bo‘lsangiz , shuncha xursand bo‘linglar ! Shunda U shon-sharaf ila osmondan tushib zohir bo‘lgach , ko‘nglingiz yana ko‘proq quvonchlarga to‘ladi .
60004014	Agar Masih nomi tufayli sizlarni haqorat qilishsa , baxtiyorsizlar ! Chunki Xudoning Ruhi , shon-sharaf Ruhi sizlarda maskan qiladi . [ Ularga qolsa , Ruhni haqorat qiladilar , sizlarda esa sharaflanadi . ]
60004015	Sizlardan hech kim qotil , o‘g‘ri , yomonlik qiluvchi yoki fitna-fasodchi bo‘lib azob chekmasin .
60004016	Lekin agar biror kishi Masihiy bo‘lgani uchun azob cheksa , uyalmasin , aksincha , bu nom bilan Xudoni ulug‘lasin .
60004017	Xudoning O‘z xonadonini hukm qilish vaqti allaqachon boshlandi . Agarda biz birinchi navbatda hukm qilinadigan bo‘lsak , unda Xudoning Injiliga itoatsizlik qilganlarning oxirati nima bo‘ladi ? Sulaymon matallarida yozilishicha :
60004018	“ Agar solih odam zo‘rg‘a qutulsa , Betavfiqu gunohkorning ahvoli nima bo‘ladi ? ”
60004019	Shunday qilib , Xudo irodasiga ko‘ra azob chekayotganlar yaxshilik qilishga bel bog‘lasinlar va O‘z so‘ziga sodiq bo‘lgan Parvardigorga jonlarini bag‘ishlasinlar .
60005001	Masih chekkan azob-uqubatlarning shohidi hamda Uning namoyon bo‘lajak ulug‘vorligining qatnashchisi sifatida o‘zimday oqsoqollardan o‘tinib so‘rayman :
60005002	nazoratingizdagi Xudoning suruvini yaxshi boqinglar . Bu ishni majburiy emas , balki Xudoga yoqadigan darajada ko‘ngildan chiqarib qilinglar . Qabih g‘arazgo‘yliksiz , sidqidildan ish tutinglar .
60005003	Qo‘lingiz ostidagi suruvga hukmronlik qilmasdan , yaxshi o‘rnak ko‘rsatinglar .
60005004	Ana shunda , Bosh Cho‘pon osmondan namoyon bo‘lganda , sizlar so‘lmas , ulug‘ jamol tojiga sazovor bo‘lasizlar .
60005005	Ey yoshlar , sizlar ham oqsoqollarga itoat qilinglar . Hammangiz bir-biringizga yumshoq muomalada bo‘linglar . Chunki “ Xudo mag‘rurlarga qarshi , ammo kamtarlarga inoyatlidir ” .
60005006	Shunday qilib , o‘z vaqtida bizlarni yuksaltirsin deb , Xudoning qudratli qo‘li ostida o‘zingizni kamtar tutinglar .
60005007	Butun g‘amlaringizni Xudoga tashlanglar , Uning O‘zi sizlarga g‘amxo‘rlik qiladi .
60005008	Hushyor va bedor bo‘linglar . Dushmaningiz iblis birovni yutib yuborish uchun izlab , sherday bo‘kirib kezib yuribdi .
60005009	Dunyoning har yog‘idagi birodarlaringiz xuddi shunday azoblarga duchor bo‘layotganlarini bilib , mustahkam imon bilan iblisga qarshi turinglar .
60005010	Xudo har xil mehru inoyatning manbaidir . Iso Masih orqali U bizni O‘zining abadiy , ulug‘vor jannatiga da’vat etgan . Qisqa bir muddat azob chekkaningizdan keyin , O‘zi sizlarni maqsadingizga erishtiradi , kuch-qudratli , sabotli va mustahkam qilib qo‘yadi .
60005011	Shon-shuhrat va saltanat abadulabad Unikidir . Omin .
60005012	Bularni o‘zimning fikrimcha ishonchli bo‘lgan birodarimiz Silvan orqali sizlarga qisqacha yozib yubordim . Shu bilan sizlarga dalda berib , ta’kidlab aytmoqchimanki , bu azob-uqubatlar Xudoning haqiqiy inoyatidan dalolat beradi . Uning inoyatida sobit qolinglar .
60005013	Xudo o‘zingiz kabi tanlagan Bobildagi Masih jamoati va o‘g‘lim Mark sizlarga salom yo‘llamoqdalar .
60005014	Bir-biringizni muhabbat bilan o‘pib salomlashinglar . Iso Masihga tegishli bo‘lgan hammalaringizga tinchlik bo‘lsin . Omin .
61001001	Iso Masihning quli va havoriysi men , Simun Butrus , odil Xudoyimiz va Xaloskorimiz Iso Masih soyasida bizning qimmatli imonimizga teng bir imonga erishgan barchaga salom aytaman .
61001002	Xudoni va Rabbimiz Isoni tanib-bilganingiz sayin , sizlarga Xudo inoyati oshib , xotiringiz jam bo‘lsin .
61001003	Rabbimiz Iso O‘zining ulug‘vorligi va kamoloti sharofati ila bizni da’vat etgan va bizga O‘zini tanitgan . Yashash va Xudo yo‘lida yurishimiz uchun kerak bo‘lgan hamma narsani U bizga O‘ziga xos ilohiy kuch-qudrat bilan ato etgan .
61001004	Bu dunyo yomon ehtiroslar natijasida buzilib bormoqda . Sizlar bundan qochib qutulinglar , deb Xudo bizga ko‘p ulug‘ va qimmatli va’dalarni bergan . Bular ro‘yobga chiqib , sizlar ilohiy tabiatdan bahramand bo‘lasizlar .
61001005	Bularni nazarda tutib , imoningizni but qilishga jon kuydiringlar . Shunday qilib , imoningiz ustiga fazl-kamolotga ega bo‘linglar . Fazl-kamolotingiz ustiga ong-bilimga ega bo‘linglar .
61001006	Ong-bilimingiz ustiga nafsni tiyishni o‘rganinglar . Nafsni tiyish ustiga sabr-toqatli bo‘linglar . Sabr-toqatingiz ustiga diyonatga ega bo‘linglar .
61001007	Diyonatli bo‘lish ustiga birodarlaringizni sevinglar . Birodarsevarlik ustiga tugal muhabbatga ega bo‘linglar .
61001008	Agar bu xislatlar sizda mavjud bo‘lsa hamda yana ortib borayotgan bo‘lsa , unda siz Rabbimiz Iso Masihni tanib-bilish yo‘lida na sust , na samarasiz bo‘lasizlar .
61001009	Bu xislatlardan benasiblar esa kaltabin va ko‘rdir , ular avvalgi gunohlaridan tozalanganini unutganlar .
61001010	Shuning uchun , ey birodarlar , Xudo sizlarni tanlaganini va da’vat etganini bilib , bunga munosib bo‘lmoq uchun yana astoydil harakat qilinglar . Bu yo‘lni tutsangiz , hech vaqt qoqinmaysizlar .
61001011	Shunday qilib , Rabbimiz va Xaloskorimiz Iso Masihning abadiy Shohligiga kirish yo‘li sizlarga keng ochiladi .
61001012	Sizlar bu narsalarni bilar ekansiz va tan olgan haqiqatda qattiq turar ekansiz , men har doim bularni eslatib turishni xohlayman .
61001013	Bu foniy makonimda bo‘lgunimcha , bularni eslatish bilan sizlarni uyg‘otib turishni lozim ko‘raman .
61001014	Chunki bu makonimdan ayrilish vaqtim yaqinlashganini bilaman , Rabbimiz Iso Masih O‘zi buni menga ma’lum qilgan .
61001015	Bu dunyoni tark etganimdan keyin ham sizlar doimo bularni xotirlashingiz uchun jon kuydirmoqdaman .
61001016	Biz Rabbimiz Iso Masihning kuch-qudrat bilan kelishi haqida sizlarga ma’lumot berganimizda , uydirma afsonalarni gapirib kelmadik . Uning salobatini o‘z ko‘zimiz bilan ko‘rganmiz .
61001017	Masih Otasi Xudodan hurmat va shon-sharaf qabul qildi . Ulug‘vorlik to‘kib turadigan dargohi sharifdan Masihga bir sado kelib : “ Bu Mening sevikli O‘g‘limdir , Undan mamnunman ” , — dedi .
61001018	Biz aziz tog‘da U bilan birga bo‘ldik , osmondan kelgan bu sadoni o‘zimiz ham eshitdik .
61001019	Shuning uchun qadimgi payg‘ambarlarning so‘zlari biz uchun yanada qat’iy bo‘lib qoldi . Sizlar bu so‘zlarga rioya etib , yaxshi ish qilasizlar . Tong yulduzi chiqib , kun yorigungacha , qorong‘i joyda chiroq qanday nur sochsa , payg‘ambarlarning so‘zlari sizning yuragingizga shunday nur sochib tursin .
61001020	Eng avval shuni bilinglarki , payg‘ambar kitoblarida uchraydigan bashoratlarning birortasi ham birovning xususiy tafsiriga bog‘liq emas .
61001021	Hech bir payg‘ambar o‘zining insoniy xohishi bilan bashorat qilgan emas . Bu aziz odamlar Muqaddas Ruh tomonidan harakatga keltirilib , Xudoning so‘zlarini gapirib berganlar .
61002001	Isroil xalqi orasida soxta payg‘ambarlar bo‘lgani kabi , sizlarning orangizda ham soxta ustozlar bo‘ladi . O‘zlarini qullikdan sotib olgan Egalarini ular inkor etib , orangizda juda zararli bid’atlarni tarqatadilar . Bu kishilar nogahon halokatga yo‘liqib qoladilar .
61002002	Ko‘p odamlar ularning fisq-fujur ishlariga mahliyo bo‘ladi . Ular tufayli haqiqat yo‘li haqoratga duchor bo‘ladi .
61002003	Ular tamagir bo‘lganidan , xushomad gaplar bilan sizlarning hisobingizdan davlat orttiradilar . Mana , ularning jazosi qadimdanoq tayyor turibdi , halokati esa kechikmayapti .
61002004	Chunki Xudo hatto gunoh qilgan farishtalarni ham ayamagan . Hukm kunigacha saqlansinlar deb , U ularni jahannamning zimiston g‘orlariga qamab qo‘ygan .
61002005	Xudo qadimgi dunyoni ham ayamadi . U xudosizlar dunyosi ustiga to‘fon keltirib , faqat solihlik yo‘lini xabarlab yurgan Nuh va boshqa ozgina kishini , ya’ni hammasi bo‘lib sakkiz jonnigina saqladi .
61002006	Xudosizlar boshiga keladigan balolardan ibrat bo‘lsin , deb Xudo Sado‘m va G‘amo‘ra shaharlarini ham halokatga mahkum etdi va kulga aylantirdi .
61002007	Bebosh odamlarning buzuq xatti-harakatidan azob chekkan solih Lutni esa Xudo qutqardi .
61002008	O‘sha xalq orasida yashagan bu solih odam ularning haqsiz ishlarini ko‘rar , eshitar va o‘zining solih jonini kundan-kunga qiynar edi .
61002009	Bundan anglashiladiki , xudojo‘ylarni vasvasadan qanday qutqarishni , jazoga mahkum betavfiqlarni esa qiyomat kunigacha qanday saqlashni Xudovand biladi .
61002010	Ayniqsa , shahvoniy havaslarga berilib , o‘z tanasini bulg‘atuvchi , ilohiy hokimiyatni esa rad qiluvchi surbet va o‘jar odamlarni jazolash yo‘lini Xudovand biladi . Ular samoviy mavjudotlarni haqorat qilishdan ham qo‘rqmaydilar .
61002011	Farishtalar odamlardan ancha kuchliroq va qudratliroq bo‘lganiga qaramay , Xudovand huzurida bu mavjudotlarni qarg‘ab hukm etmaydilar .
61002012	Ammo bu odamlar-chi , aqliga sig‘dirolmaydigan hamma narsani yomonlaydilar , faqat tug‘ma his-tuyg‘ulari bilangina yashaydilar , xuddi ovlanib yo‘q qilinish uchun tug‘ilgan ongsiz hayvonlarga o‘xshaydilar . Ular aynan hayvon singari yo‘q bo‘lib ketadi ,
61002013	qilgan nohaqliklariga yarasha jazo oladilar . Bular kunduz kuni aysh-ishratni o‘zlari uchun huzur-halovat deb hisoblaydilar . Ular nomingizga dog‘u g‘ubor tushiradilar . Sizlar bilan ziyofatga o‘tirganlarida , o‘zlarining axloqiy buzuqligidan zavqlanadilar .
61002014	Ko‘zlari zinoga to‘ymaydi , tinimsiz gunoh qiladilar . Ular sabotsiz kishilarni ovlab , yo‘ldan ozdiradilar . Ko‘ngillari tamagirlikka o‘rganib qolgan la’nati odamlardir .
61002015	Ular to‘g‘ri yo‘lni tark etdilar , ular Ba’o‘r o‘g‘li Bal’om yo‘lidan borib , gumroh bo‘ldilar . Bal’om harom yo‘l bilan topgan pulini sevib qolgan edi .
61002016	Lekin uning gunohi fosh bo‘lib qoldi . Tilsiz eshak tilga kirib , inson tili bilan bu payg‘ambarning tentakligiga to‘sqinlik qildi .
61002017	Bu odamlar esa suvsiz buloqlardir , bo‘ron haydagan to‘zon va bulutdirlar . Ular uchun tim qorong‘i zulmat tayyorlab qo‘yilgan .
61002018	Chunki xato yo‘ldan zo‘rg‘a qochib qutulgan imonlilarni ular dabdabali , devonavor gaplar bilan avrab , nafslariga o‘t tushirib , fisqu fujur havasi bilan qiziqtiradilar .
61002019	O‘zlari buzg‘unlikning quli bo‘la turib , ularga erkinlik va’da beradilar . Ammo odam nimadan yengilsa , uning quli bo‘ladi .
61002020	Ular Rabbimiz va Xaloskorimiz Iso Masihni bilib olib , dunyoning qabohatlaridan qochib qutulgan edilar . Agar bundan keyin ular yana shunday ishlarga aralashib , mag‘lub bo‘lsalar , unda so‘nggi ahvollari avvalgi ahvollaridan battar bo‘ladi .
61002021	Solihlik yo‘lini bilgandan keyin , tan olgan muqaddas amrdan yuz o‘girgandan ko‘ra , bu yo‘lni hech bilmagan ular uchun yaxshiroq bo‘lar edi .
61002022	Mana bu ishonchli maqol ularga aynan to‘g‘ri keladi : “ It o‘zining qusganiga qaytar ” , shuningdek : “ Yuvilgan to‘ng‘iz balchiqda ag‘nagani qaytar ” .
61003001	Ey sevganlarim , endi sizlarga bu ikkinchi maktubni yozyapman . Bu mavzularni yodingizga solib , sizda pok fikr uyg‘otishga harakat qilmoqdaman .
61003002	Muqaddas payg‘ambarlarning ilgarigi vaqtlarda aytgan so‘zlarini , shuningdek , Rabbimiz va Xaloskorimiz Isoning O‘z havoriylariga sizlar uchun topshirgan vasiyatini eslab turishingizni istayman .
61003003	Avvalo shuni bilinglarki , oxirgi kunlarda o‘z nafsiga mahliyo bo‘lib yuradigan hayosiz masxarabozlar paydo bo‘ladi .
61003004	Ular : “ Rabbingizning qaytishi to‘g‘risidagi va’da qani ? Mana , ota-bobolarimiz o‘tgandan buyon , hamma narsa avval boshda qanday yaratilgan bo‘lsa , shunday turibdi ” , — deb masxara qiladilar .
61003005	Vaholanki , ular ataylab shuni esdan chiqaradilarki , azalda Xudoning kalomi orqali yeru osmon bunyod bo‘lgan . Yer esa suvdan chiqib , suv bilan yaratilgan .
61003006	Yana suvdan — to‘fon suvidan qadimgi dunyo mahv bo‘lgan .
61003007	Hozirgi yeru osmon esa o‘sha ilohiy kalom orqali saqlanib turibdi , Xudo betavfiq odamlar uchun belgilagan hukm va halokat kunigacha yonish uchun tayyor turibdi .
61003008	Ey sevganlarim , shugina e’tiboringizdan qochmasinki , Xudovand nazarida bir kun ming yil va ming yil bir kun kabidir .
61003009	Ba’zilar o‘ylaganday , Rabbimiz bergan va’dasini amalga oshirishga imillamayapti . Aksincha , U hech kimning halok bo‘lishini istamay , hamma tavba qilsin , deb sabr-toqat bilan kutib turibdi .
61003010	Kechasi o‘g‘ri qanday kelsa , Rabbimizning mahshar kuni ham xuddi shunday nogahon kelib qoladi . U kuni osmon gumburlab tamom bo‘ladi , moddiy unsurlar qizib , erib ketadi , yer va unda qilingan har bir ish kulga aylanadi .
61003011	O‘sha kunda hamma narsa yo‘q bo‘lib ketar ekan , sizlar qanday kishilar bo‘lmog‘ingiz kerak ?
61003012	Xudoning kunida osmon yonib yo‘q bo‘lar , moddiy unsurlar esa qizib , erib ketar ekan , sizlar o‘sha kunni muqaddas yurish-turish , diyonat bilan kutishingiz va shu yo‘sinda uning kelishini tezlashtirishingiz kerak .
61003013	Chunki Xudoning ahd qilgani bo‘yicha , biz adolat hukm suradigan yangi yer va yangi osmonni kutyapmiz .
61003014	Buning uchun , ey sevganlarim , modomiki bularni kutyapsiz ekan , Xudo oldida tinch-totuvlik bilan yashab , beg‘ubor va benuqson odamlar bo‘lishga jon kuydiringlar .
61003015	Sevikli birodarimiz Pavlus ham o‘ziga berilgan donolik bilan sizlarga qanday yozgan bo‘lsa , xuddi shu kabi Rabbimizning sabr-toqatini qutulish fursati deb hisoblanglar .
61003016	Pavlus hamma maktublarida bu mavzular haqida gapiradi-ku . Ularda tushunish qiyin bo‘lgan ba’zi mavzular borki , johil va sabotsiz kishilar boshqa muqaddas yozuvlarni buzganlaridek , ularni ham buzib talqin qiladilar . Bu esa ularni halokatga yo‘liqtiradi .
61003017	Ey sevganlarim , bularni oldindan bilar ekansiz , ehtiyot bo‘linglar , yana boshboshdoq odamlarning g‘avg‘osi bilan yo‘ldan ozmanglar , topgan qaroringizdan aynimanglar .
61003018	Rabbimiz va Xaloskorimiz Iso Masihning inoyatiga tayanib , Uni tanib-bilib borgan sayin rivoj topinglar . Hozirdan to mangu kungacha Unga shon-shuhrat bo‘lsin ! Omin .
62001001	Azaldan bor bo‘lgan Hayot Kalomi borasida biz eshitib tamosho qilgan , ko‘zlarimiz ko‘rgan , qo‘llarimiz sezganini sizlarga ma’lum qilmoqdamiz .
62001002	Hayot zohir bo‘ldi , Otaning huzuridagi abadiy Hayot bizga zohir bo‘ldi . Biz Uni ko‘rdik va shohid bo‘lib sizlarga bildirmoqdamiz .
62001003	Sizlar biz bilan munosabatda bo‘linglar , deb mana shu ko‘rib eshitganlarimizdan sizlarni xabardor qilmoqdamiz . Biz esa Ota bilan va Uning O‘g‘li Iso Masih bilan munosabatdamiz .
62001004	Bularni sizlarning shodligingiz tugal bo‘lishi uchun yozyapmiz .
62001005	Masihdan eshitib , sizlarga bildirayotgan xabarimiz shuki , Xudo — nur , Unda hech qanday qorong‘ilik yo‘q .
62001006	Agar U bilan aloqa qilamiz , deb qorong‘ilikda yursak , yolg‘on gapirib , haqiqatga xilof ish qilgan bo‘lamiz .
62001007	Biroq Uning O‘zi nurda bo‘lgani kabi , biz ham nurda yursak , bir-birimiz bilan aloqa qilamiz va Uning O‘g‘li Isoning qoni bizni har qanday gunohdan pok qiladi .
62001008	Agar gunohimiz yo‘q desak , o‘z-o‘zimizni aldagan bo‘lamiz va ko‘nglimizda haqiqat bo‘lmaydi .
62001009	Agar gunohlarimizni e’tirof etsak , Xudo gunohlarimizdan o‘tadi va bizni har turli nohaqlikdan forig‘ qiladi . Chunki U O‘z so‘zida sodiq va adolatlidir .
62001010	Agar gunoh qilganimiz yo‘q desak , Xudoni yolg‘onchi qilib qo‘ygan bo‘lamiz va qalbimizdan Uning kalomi joy olmaydi .
62002001	Ey farzandlarim , bularni shuning uchun yozyapmanki , sizlar gunoh qilmanglar . Bordiyu birortamiz gunoh qilib qo‘ysak , Otaning oldida odil homiymiz — Iso Masih bor .
62002002	Uning O‘zi yolg‘iz bizning gunohlarimiznigina emas , balki butun dunyoning gunohlarini yuvish uchun qurbon bo‘ldi .
62002003	Agar biz Uning amrlariga rioya qilsak , Uni bilib olganimizga amin bo‘lamiz .
62002004	Uni bilaman deb turib , Uning amrlariga rioya qilmagan kishi yolg‘onchi bo‘ladi , unda haqiqat yo‘q .
62002005	Kimki Masihning kalomiga rioya qilsa , u kishida Xudoning sevgisi haqiqatan kamolga yetgan bo‘ladi . Biz Xudo bilan bir tan ekanimizni ana shundan bilib olamiz .
62002006	Xudo bilan bir tanman , degan kishi Masih yurganday yurmog‘i shart .
62002007	Ey mahbublarim , sizlarga yangi amrni emas , balki o‘zingiz dastlab qabul qilgan qadimgi amrni yozyapman . Qadimgi amr — sizlar eshitgan Xudo kalomi .
62002008	Shu bilan birga , yangi amrni yozyapman desam ham bo‘ladi , zero qorong‘ilik o‘tib , haqiqiy nur hozirdan porlamoqda . Bu haqiqat Masihda ham , sizlarda ham ochiq ko‘rinmoqda .
62002009	Kimki nurda yuribman desa-yu , lekin birodaridan nafratlansa , u hali ham qorong‘ilikdadir .
62002010	Kimki birodarini sevsa , u nur ichida yashaydi va qoqinishga yo‘l qo‘ymaydi .
62002011	Ammo birodaridan nafratlangan kishi qorong‘ilikda bo‘ladi . U qorong‘ilikda yuradi-yu , qayerga borayotganini bilmaydi ; chunki qorong‘ilikda uning ko‘zlari ko‘r bo‘lgan .
62002012	Ey farzandlarim , sizlarga yozyapman : Masih nomi tufayli gunohlaringiz kechirilgan .
62002013	Ey otalar , sizlarga yozyapman : Azaldan bor Bo‘lganni bildingizlar . Ey yigitlar , sizlarga yozyapman : Yovuz shayton ustidan g‘olib chiqdingiz . Ey bolalar , sizlarga yozyapman : Sizlar Otamiz Xudoni tanib oldingiz .
62002014	Otalar , sizlarga yozdim : Siz azaldan bor Bo‘lganni tanib oldingiz . Yigitlar , sizlarga yozdim : Sizlar baquvvatsizlar , Xudo kalomini dilingizda saqlayotirsiz , Yovuz shayton ustidan g‘olib chiqdingizlar .
62002015	Dunyoga va undagi narsalarga muhabbat qo‘ymanglar . Kim dunyoga muhabbat qo‘ysa , uning qalbidan Otaning muhabbati joy olmaydi .
62002016	Chunki dunyoga xos har bir narsa — tana nafsi , hirsli ko‘zlar , maishatga oid kibr-havo Otadan emas , balki dunyodandir .
62002017	Dunyo ham , uning nafsi ham o‘tib ketadi . Lekin Xudoning irodasini bajo keltirgan kishi abadiy yashaydi .
62002018	Ey farzandlarim , dunyoning so‘nggi damlari keldi ! Dajjol kelishini eshitgansizlar , hozirdanoq ko‘p dajjollar paydo bo‘ldi . Ana shundan biz so‘nggi damlarni yashayotganimizni bilamiz .
62002019	Ular o‘zimizning oramizdan chiqdilar , lekin ular bizga qarashli emas . Agar bizga qarashli bo‘lganlarida edi , biz bilan qolgan bo‘lar edilar . Ular bizdan ayrilib ketdilar , ma’lum bo‘ldiki , hammasi ham bizga qarashli emas .
62002020	Sizlar hammasini bilasizlar , chunki siz tabarruk Masihning Ruhiga egasizlar .
62002021	Men buni , haqiqatni bilmaydilar , deb yozayotganim yo‘q . Aksincha , sizlar haqiqatni bilasizlar , shuningdek , har qanday yolg‘on haqiqatdan paydo bo‘lmasligini bilasizlar .
62002022	Agar Isoning Masihligini inkor etuvchi yolg‘onchi bo‘lmasa , unda yolg‘onchi kim ? Ota va O‘g‘ilni kim inkor etsa , dajjol o‘shadir .
62002023	Kimda-kim O‘g‘ilni inkor etsa , unda Ota yo‘q . Kimda-kim O‘g‘ilni tan olsa , unda Ota ham bor .
62002024	Sizlar azaldan eshitgan kalomni dilingizda saqlanglar . Agar azaldan eshitgan kalom dilingizda saqlansa , sizlar ham O‘g‘il , ham Ota bilan bir tan bo‘lasizlar .
62002025	Masihning bizlarga bergan va’dasi ana shu , ya’ni abadiy hayotdir .
62002026	Bularni sizlarni yanglishtiradiganlar borligi uchun yozdim .
62002027	Holbuki , sizlar Masihning Ruhini qabul qilgansizlar . Uning Ruhi ichingizda yashayotgani uchun , sizlarga hech kimning biror narsa o‘rgatishiga ehtiyoj yo‘q . Masihning Ruhi haqiqiy , soxta emas . U sizlarga hamma narsani o‘rgatadi . Masih sizlarga o‘rgatganidek , U bilan aloqada bo‘lib yashanglar .
62002028	Ha , farzandlarim , endi Masih bilan aloqada bo‘lib yashanglar , toki U olamga qaytib kelganda dadil bo‘laylik , Uning oldida uyatga qolmaylik .
62002029	Agar Uning solih ekanligini bilar ekansizlar , shuni ham bilinglarki , to‘g‘ri ish qilgan har bir kishi Uning farzandidir .
62003001	Qaranglar , Otamiz bizni bolalarim deb , qanday buyuk bir muhabbat ko‘rsatdi ! Haqiqatan ham , biz Uning bolalarimiz . Dunyo Otamizni tanimagani uchun , bizni ham tanimayapti .
62003002	Ey mahbublarim , hozir biz Xudoning bolalari bo‘lsak-da , kelajakda nima bo‘lishimiz hanuz noaniq . Faqat shuni bilamizki , Iso Masih zohir bo‘lganda , biz U singari bo‘lamiz ; U qanday bo‘lsa , shunday holda ko‘ramiz .
62003003	Masihga bunday umid bog‘lagan har bir kishi o‘zini poklaydi , chunki Masih pokdir .
62003004	Gunoh qiluvchi har bir kishi qonunbuzar bilan tengdir . Gunoh — qonunsizlik demakdir .
62003005	Masih esa gunohlarimizni aritish uchun paydo bo‘lganini bilasizlar . Unda gunoh yo‘q .
62003006	Masih bilan bir tan bo‘lgan hech kimsa gunoh qilmaydi . Kim gunoh qilib yursa , Uni ko‘rmagan ham , tanimagan ham .
62003007	Ey farzandlarim , hech kim sizlarni aldamasin . Masih qanday solih bo‘lsa , to‘g‘ri ish qiluvchi kishi ham U singari solihdir .
62003008	Gunoh qiluvchi kishi esa iblis zotidir . Chunki dastlab iblis gunoh qilgan . Xudoning O‘g‘li esa iblisning ishlarini barbod qilmoq uchun paydo bo‘ldi .
62003009	Xudodan tug‘ilgan hech bir kishi gunoh qilmaydi , chunki Xudoning urug‘i uning ichida qoladi . U Xudodan tug‘ilgani uchun gunoh qila olmaydi .
62003010	Kimda-kim to‘g‘ri ish qilmasa , birodarini sevmasa , u Xudo zotidan emas . Xudoning bolalari ham , iblisning bolalari ham shundan bilinadi .
62003011	Boshda sizlar Masihdan eshitgan vasiyat shu : bir-birimizni sevaylik !
62003012	O‘z ukasini qatl qilgan iblis zoti Qobilga o‘xshamaylik . Qobil ukasini nima uchun o‘ldirdi ? Chunki uning ishlari qabih , ukasining ishlari esa solih edi .
62003013	Ey birodarlarim , agar dunyo sizdan nafratlanayotgan bo‘lsa , hayratlanmanglar .
62003014	Biz o‘lim holatidan hayotga o‘tganimizni bilamiz , chunki biz birodarlarimizni sevamiz . Kimki birodarini sevmasa , o‘lim holatida qoladi .
62003015	Birodaridan nafratlangan har qanday kishi qotildir . Hech bir qotil esa abadiy hayotga ega bo‘lmasligini bilasizlar .
62003016	Masih bizlar uchun jonini fido qildi , ana shundan biz muhabbatni bildik . Biz ham birodarlarimiz uchun jonimizni berishga burchlimiz .
62003017	Agar biror kishi farovon hayot kechirayotgan bo‘lsa-yu , birodarini muhtojlik holatida ko‘rib turib , ko‘nglini tosh qilsa , qanday qilib u odamda Xudoning sevgisi joy oladi ?
62003018	Ey farzandlarim , biz so‘z yoki til bilangina emas , balki amalda va haqiqatda sevishimiz lozim .
62003019	Shu tariqa biz haqiqat ahli ekanimizga ishonch hosil qilamiz va Xudo oldida ko‘nglimiz xotirjam bo‘ladi .
62003020	Agarda ko‘nglimiz bizni ayblasa , Xudo ko‘nglimizdan ulug‘ ekanini bilamiz . Chunki U hamma narsani aniq biladi .
62003021	Ey mahbublarim , agar vijdonimiz bizni qiynamasa , Xudo oldida dadil bo‘lamiz
62003022	va Undan nimaiki so‘rasak , U beradi . Chunki biz Uning amrlarini bajo keltirib , Unga maqbul bo‘lgan ishlarni qilayotirmiz .
62003023	Ilohiy amr — Xudoning O‘g‘li Iso Masihga ishonishdan va xuddi Iso Masih buyurganidek , bir-birimizni sevishdan iborat .
62003024	Kim Xudoning amrlarini bajo keltirsa , u Xudo bilan bir tan , Xudo ham u bilan bir tan bo‘ladi . Xudo vujudimizda yashayotganini shundan bilamizki , U bizga O‘z Ruhini berdi .
62004001	Ey mahbublarim , har qanday ruhga inonavermangiz . Xudodan bo‘lgan-bo‘lmaganligini bilish uchun ruhlarni sinovdan o‘tkazingiz . Chunki dunyoda ko‘pgina soxta payg‘ambarlar paydo bo‘lgan .
62004002	Odam vujudi bilan dunyoga kelgan Iso Masihni tan oluvchi har bir ruh Xudodandir . Xudoning Ruhini shundan taniysizlar .
62004003	[ Odam vujudi bilan dunyoga kelgan ] Iso Masihni tan olmovchi har qanday ruh Xudodan emas . Bu — dajjolning ruhi . Dajjol kelishini sizlar eshitgan edingizlar . Mana , hozirdan u dunyodadir .
62004004	Ey farzandlarim , sizlar Xudodansizlar va soxta payg‘ambarlarni yengdingizlar . Chunki ichingizdagi Ruh dunyoda hukm surayotgan ruhdan ustundir .
62004005	Ular bu dunyodan , ularning gapi ham bu dunyoga oid , shuning uchun dunyo ularni tinglaydi .
62004006	Bizlar esa Xudodanmiz , kim Xudoni tanisa , u bizni tinglaydi . Xudodan bo‘lmagan bizni tinglamaydi . Ana shundan biz haqiqat ruhini va aldash ruhini taniymiz .
62004007	Ey mahbublarim , bir-birimizni sevaylik . Chunki sevgi Xudodandir . Har bir sevuvchi kishi Xudodan tug‘ilgan va Xudoni taniydi .
62004008	Sevmaydigan kishi Xudoni tanigani yo‘q . Chunki Xudoning O‘zi sevgidir .
62004009	Xudo bizga bo‘lgan muhabbatini ochiq ko‘rsatdi : U yagona O‘g‘lini dunyoga yuborib , U orqali bizga hayot bag‘ishladi .
62004010	Biz Xudoni sevmagan edik , U bizni sevdi va O‘z O‘g‘lini gunohlarimizni yuvish uchun qurbonlik qilib yubordi . Ana , bu muhabbatdir !
62004011	Ey mahbublarim , Xudo bizni shunday sevganiga yarasha , bizlar ham bir-birimizni sevishimiz qarzdir .
62004012	Hech kim hech qachon Xudoni ko‘rgan emas . Agar bir-birimizni sevsak , Xudo bizning ichimizda qoladi va Uning muhabbati bizda kamol topadi .
62004013	Uning bizga bergan Ruhi orqali bilamizki , Xudo biz bilan , biz Xudo bilan bir tanmiz .
62004014	Ota O‘z O‘g‘lini dunyoning Xaloskori qilib yubordi , buni biz ko‘rdik va guvohlik beramiz .
62004015	Agar kim Isoni Xudoning O‘g‘li deb tan olsa , Xudo u bilan , u Xudo bilan bir tan bo‘lib yashaydi .
62004016	Xudo bizga naqadar muhabbat qo‘yganini bilamiz va bunga imonimiz komil . Xudo sevgidir . Sevgini diliga jo qilgan kishi Xudo bilan bir tan bo‘lib yashaydi , Xudo ham uning vujudida yashaydi .
62004017	Shu tariqa sevgi dilimizda kamol topadi va qiyomatda so‘roq bo‘lganda dadil bo‘lamiz . Chunki biz bu dunyoda Masih yashaganday yashaymiz .
62004018	Sevgida qo‘rquv yo‘q , aksincha , komil sevgi qo‘rquvni quvib chiqaradi . Qo‘rqoq kishida sevgi kamolotga yetmagan , chunki qo‘rquv jazo tushunchasi bilan bog‘liqdir .
62004019	Biz Uni sevaylik , chunki avval U bizni sevdi .
62004020	Agar biror kishi “ Xudoni sevaman ” desa-yu , birodaridan nafratlansa , u yolg‘onchidir . Ko‘rib turgan birodarini sevmasa , ko‘rmagan Xudoni qanday seva olar ekan ? !
62004021	Kim Xudoni sevsa , birodarini ham sevmog‘i lozim , degan amrni biz Masihdan olganmiz .
62005001	Iso Masihdir deb ishongan har bir kishi Xudodan tug‘ilgan . Otani sevgan har bir kishi bolasini ham sevadi .
62005002	Agar Xudoni sevsak va Uning amrlariga amal qilsak , Uning bolalarini ham sevishimiz shaksizdir .
62005003	Xudoni sevish — Uning amrlarini bajo keltirish demakdir . Xudoning amrlari esa og‘ir emas ;
62005004	chunki Xudoning har bir farzandi dunyoni yengadi . Mana shu bizning imonimiz dunyo ustidan g‘olib chiqdi .
62005005	Iso Xudoning O‘g‘li deb inongan kishidan boshqa kim ham dunyoni yenga olardi ? !
62005006	Iso Masih suv va qon bilan keldi . U faqat suv bilan emas , suv va qon bilan keldi . Ruh esa U haqda guvohlik beradi , chunki Ruh haqiqatdir .
62005007	Shunday qilib [ osmonda uchtasi guvohlik beradi : Ota , Kalom va Muqaddas Ruh . Bu uchovi bir .
62005008	Yerda ham ] uchtasi guvohlik beradi : Ruh , suv va qon . Bu uchovi bir .
62005009	Garchi insonlarning guvohligini qabul qilsak-da , ammo Xudoning guvohligi undan muhimroq , bu esa Xudoning O‘z O‘g‘li haqida bergan guvohligidir .
62005010	Kim Xudoning O‘g‘liga inonsa , u o‘z yuragida Xudoning guvohligiga egadir . Xudoga inonmagan , ya’ni Uning O‘z O‘g‘li haqida bergan guvohligiga inonmagan kishi Xudoni yolg‘onchi qilib qo‘ygan bo‘ladi .
62005011	Xudoning guvohligi shundan iboratki , Xudo bizlarga abadiy hayot berdi . Bu hayot esa Uning O‘g‘lida mujassamdir .
62005012	Kim Xudoning O‘g‘liga ega bo‘lsa , hayotga egadir . Kim Xudoning O‘g‘liga ega bo‘lmasa , hayotga ega emas .
62005013	Men bularni sizlar abadiy hayotga egaligingizni bilinglar , deb yozdim . Chunki sizlar Xudoning O‘g‘li nomiga imon keltirgansizlar .
62005014	Biz Xudo huzuriga dadillik bilan kiramiz , chunki bilamizki , Xudoning irodasiga ko‘ra bir nima tilasak , U bizga quloq soladi .
62005015	Agar Xudo tilaklarimizni tinglayotganini bilsak , tilaklarimiz bajo bo‘lganini ham bilamiz .
62005016	Agar biror kishi birodarining gunoh qilayotganini ko‘rsayu , bu gunoh abadiy o‘limga sabab bo‘lmasa , u uchun ibodat qilsin . Uning ibodati tufayli birodariga hayot bag‘ishlanadi . Men buni gunohi abadiy o‘limga sabab bo‘lmaydiganlar uchun aytyapman . Abadiy o‘limga sabab bo‘ladigan gunoh ham bor . Bunday gunoh uchun ibodat qiling , demayapman .
62005017	Har qanday yomonlik gunohdir , ammo hamma gunoh ham abadiy o‘lim bilan tugamaydi .
62005018	Xudodan tug‘ilgan har bir odam gunoh qilmasligini bilamiz . Xudoning O‘g‘li uni O‘z panohida asraydi , yovuz shayton unga tegmaydi .
62005019	Bilamizki , bizlar Xudodanmiz , butun dunyo esa yovuz shaytonning hukmidadir .
62005020	Yana shuni ham bilamizki , Xudoning O‘g‘li kelib , Haqni tanishimiz uchun bizga aql-idrok berdi . Biz Haq bilan , Uning O‘g‘li Iso Masih bilan bir tanmiz . U Haq Taolo va abadiy hayotdir .
62005021	Ey farzandlarim , butlardan saqlaninglar . Omin .
63001001	Xudo tanlab olgan aziz xonim bilan uning bolalariga salom ! Men — mo‘ysafid sizlarni chin yurakdan sevaman , mengina emas , haqiqatni bilib olganlarning hammasi ham shunday sevadi .
63001002	Zero haqiqat bizning dilimizga jo bo‘lgan va to abad bizlar bilan bo‘ladi .
63001003	Otamiz Xudo va Otaning O‘g‘li — Rabbimiz Iso Masih bergan inoyat , marhamat va tinchlik sizlarga doim yor bo‘lgay , sizlarni haqiqat va muhabbat yo‘liga yo‘naltirgay .
63001004	Ey xonim , Otamizning bizga buyurganiga ko‘ra , sening bolalaringdan bir nechtasi haqiqat yo‘lidan borayotganlarini ko‘rib , juda ham xursand bo‘ldim .
63001005	Endi sendan iltimos qilaman , bir-birimizni sevaylik . Senga yangi amr yozayotganim yo‘q , bu azaldan bizlar qabul qilgan amr .
63001006	Muhabbat — Xudoning amrlariga amal qilishimiz degani . Ilohiy amrning mohiyati esa , boshdan eshitganingizdek , muhabbatga amal qilishimizdan iborat .
63001007	Vaholanki , inson vujudiga kirgan Iso Masihni tan olmovchi ko‘p aldamchilar jahonning har tarafiga yoyilib ketganlar . Eng katta aldamchi — dajjol ham bular qatorida turadi .
63001008	Qilgan mehnatimizning mahsulini yo‘qotmaslik va hamma mukofotni olish uchun o‘zingizga ehtiyot bo‘lingiz .
63001009	Haddidan oshgan , Masih ta’limotidan uzoqlashgan har qanday odamda Xudo yo‘q . Bu ta’limotga amal qilgan kishi esa Otaga ham , O‘g‘ilga ham ega bo‘ladi .
63001010	Agar biror kishi oldingizga kelib bu ta’limotni o‘rgatmasa , uni uyingizga kiritmanglar , unga salom ham bermanglar .
63001011	Chunki unga salom bergan kishi uning yomon ishlarida ishtirok etgan hisoblanadi .
63001012	Sizlarga yozadigan ko‘p gaplarim bor edi-yu , ammo qog‘ozu siyoh bilan yozishni istamadim . Sizlarning shodligingiz tugal bo‘lsin , deb men oldingizga borib yuzma-yuz gaplashish umididaman .
63001013	Xudo tanlagan singlingning bolalari senga salom yo‘llayaptilar . Omin .
64001001	Chin ko‘ngildan sevadigan aziz do‘stim Gayga men — mo‘ysafiddan salom !
64001002	Mahbubim , sening joning huzur topgandek , yana har jihatdan huzur topib , sog‘-salomat bo‘lishingni tilayman .
64001003	Birodarlarimizdan bir nechtasi kelib , sening haqiqatga sodiq qolganing to‘g‘risida guvohlik berishdi , bunga men haddan tashqari sevindim . Chindan ham sen haqiqat yo‘lidan borayotirsan .
64001004	Men uchun farzandlarimning haqiqat yo‘lidan borayotganlarini eshitishdan ulug‘roq bir sevinch yo‘q .
64001005	Mahbubim , sen begona birodarlarimizga sidqidildan xizmat qilib yuribsan .
64001006	Ular imonlilar jamoati oldida sening mehribonchiligingni ko‘kka ko‘tarishdi . Sen ularni Xudoga munosib tarzda yo‘lga otlantirsang , yaxshi ish qilgan bo‘lasan .
64001007	Chunki ular majusiylardan hech yordam qabul qilmasdan , Iso Masih nomi uchun yo‘lga tushgan edilar .
64001008	Binobarin , haqiqat yo‘lida xizmat qiluvchilarning mehnatida qatnashish , bunday odamlarni qo‘llab-qo‘ltiqlash bizning burchimizdir .
64001009	Men imonlilar jamoatiga ba’zi narsalarni yozgan edim . Ammo ularning oralarida o‘zini katta tutayotgan Diotref bizlarni qabul qilmayotir .
64001010	Agar kelsam , uning qilmishlarini fosh etaman . U biz haqimizda yomon gap tarqatib , nomimizga isnod keltirib yuribdi-ku . Bu bilan ham kifoyalanmay , boshqa birodarlarni o‘zi qabul qilmayapti , qabul qilmoqchi bo‘lganlarga esa to‘sqinlik qilyapti va hatto ularni jamoatdan quvib chiqaryapti .
64001011	Ey mahbubim , sen yomonlikni tanqid qil , yaxshilikka taqlid qil . Yaxshilik qiluvchi Xudoning farzandidir . Yomonlik qiluvchi Xudoni ko‘rgan emas .
64001012	Dimitriyning qadr-qimmatiga hamma guvoh , haqiqatning o‘zi ham guvohdir . Biz bunga o‘z guvohligimizni qo‘shamiz , bizning guvohligimiz to‘g‘ri ekanini o‘zing bilasan .
64001013	Senga yozadigan ko‘p gaplarim bor edi-yu , ammo siyohu qalam bilan yozishni xohlamadim .
64001014	Yaqinda seni ko‘rish umididaman , o‘sha vaqtda yuzma-yuz gaplashamiz .
64001015	Tinch-omon bo‘lgil . Do‘stlar senga salom yo‘llayaptilar . U yerdagi do‘stlarimga nomma-nom salom aytib qo‘y . Omin .
65001001	Men , Iso Masihning quli va Yoqubning ukasi Yahudo , Otamiz Xudo chorlagan va Iso Masih saqlayotgan Xudo azizlariga salom aytaman .
65001002	Sizlarga marhamat , tinchlik va muhabbat ko‘paysin .
65001003	Ey sevganlarim , mushtarak najotimiz haqida yozishga g‘ayratim ko‘p bo‘lgan . Xudo bu imonni o‘z azizlariga umrbod omonatga topshirgan , men esa sizni shu yo‘lda yana jonkuyarlik bilan kurashishga undamoqni lozim ko‘rdim .
65001004	Chunki ba’zi betavfiq odamlar sizning orangizga o‘g‘rincha kirib olganlar . Bular Xudoning inoyatidan buzuqlik qilishda foydalanadi , yagona Ega Xudoni va Rabbimiz Iso Masihni esa rad qiladilar . Ularning jazosi azaldanoq yozilgan .
65001005	Siz hamma narsani bilsangiz ham , esingizga tushirmoqchiman : Xudovand Isroil xalqini Misr yeridan , asirlikdan qutqarib , keyin imonsizlarni halok qilgan edi .
65001006	Shuningdek , qadr-qimmatini saqlamay , o‘z makonini tashlab ketgan farishtalarni Xudovand buyuk qiyomat kunigacha zanjirband qilib , abadiy qorong‘i-zimistonga qamab qo‘ygan .
65001007	Ularga o‘xshab , fahshbozlikka va notabiiy shahvoniy hirsga berilgan Sado‘m va G‘amo‘ra shaharlari , shuningdek , atrofdagi barcha shaharlar ham abadiy o‘t bilan kuydirilib , boshqalarga o‘rnak bo‘ldi .
65001008	Endi shu tariqa o‘z badanlarini harom qiluvchi , ilohiy hokimiyatni rad qiluvchi , samoviy mavjudotlarni haqorat qiluvchi xayolparastlar paydo bo‘ldi .
65001009	Hatto bosh farishta Mikoil Muso payg‘ambarning jasadi haqida iblis bilan bahslashganda , iblisni qarg‘ashga jur’at etolmay , faqat : “ Rabbim sening adabingni bersin ” , — degan edi .
65001010	Ammo bu odamlar aqliga sig‘dirolmagan hamma narsani yomonlaydilar . Qolaversa , ular ongsiz hayvonlarday tabiatan nimani uqsalar , bundan halokatga yo‘liqadilar .
65001011	Ularning holiga voy ! Ular Qobilning yo‘lidan bormoqdalar . Ular Bal’om kabi manfaatparastlik tuzog‘iga ilinganlar . Ular Qo‘rahga o‘xshab isyon qilib , halokatga uchraydilar .
65001012	Sevgi kechalaringizda sizlar bilan birga uyalmasdan yeb-ichadigan bu odamlar qora bir dog‘dir . Ular faqat o‘zlarini semirtiradigan cho‘ponlar , shamolda uchib yuradigan yomg‘irsiz bulutlardir . Ular tomiri bilan yulib tashlangan , mevasini tugmagan , ikki marta o‘lgan kuzgi daraxtlardir .
65001013	Ular dengizning jo‘shqin to‘lqinlariday o‘zining qabohatlarini atrofga sachratadilar . Ular adashgan yulduzlardir . To abad ularga qop-qorong‘i zulmat tayyorlab qo‘yilgan .
65001014	Odam Atoning yettinchi avlodi bo‘lgan Hano‘x ham bu odamlar haqida karomat qilib shunday degan : “ Xudovand son-sanoqsiz azizlari bilan kelib ,
65001015	Butun odamzod ustidan hukm qilgay . U fosh qilgay oralaridagi barcha gunohkorlaru , Xudodan qo‘rqmay yomonlik qiluvchi Barcha betavfiqu shakkoklarni ” .
65001016	Bular — o‘z taqdiridan norozi noluvchilar . Ular faqat o‘z nafsini o‘ylab ish qiladilar , dabdabali gaplar va tilyog‘lamalik bilan odamlarning ko‘nglini ovlaydilar .
65001017	Ey sevganlarim , boshda Rabbimiz Iso Masihning havoriylari tomonidan aytilgan so‘zlarni esdan chiqarmanglar .
65001018	Ular sizlarga : “ Oxirgi zamonlarda o‘z nafsiga mahliyo , Xudodan qo‘rqmas masxarabozlar paydo bo‘ladi ” , — deb aytishgan edi .
65001019	Mana bular judolik soluvchi , moddiyatga qul , Muqaddas Ruhdan mahrum odamlardir .
65001020	Sizlar esa , ey sevganlarim , azizu muqaddas imoningizni ibrat qilib , rivoj topinglar , Muqaddas Ruh ilhomi bilan ibodat qilinglar .
65001021	Abadiy hayot uchun Rabbimiz Iso Masihning marhamatiga ko‘z tutib , o‘zingizni Xudoning mehr-muhabbati soyasida saqlanglar .
65001022	Ba’zi ikkilanuvchi kishilarga mulohaza bilan shafqat qilinglar .
65001023	Boshqalarni esa olovdan olib chiqqandek , tavakkal qilib qutqarib qolinglar . Yana ba’zilarni shafqat va qo‘rquv bilan fosh qilib , ularning tanasi bulg‘agan kiyimdan ham hazar qilinglar .
65001024	Sizlarni yiqilishdan saqlab qolishga , O‘zining ulug‘vor huzurida bekamu ko‘st va Shod-xurram qilib turg‘izishga qodir bo‘lgan
65001025	Yakkayu-yagona , donishmand Najotkorimiz Xudoga Iso Masih orqali azaldan , hozir va to abad Shon-sharaf , ulug‘vorlik , kuch-qudrat va saltanat bo‘lsin ! Omin .
66001001	Bu kitob Iso Masihning vahiysidir . Xudo tez orada yuz berishi muqarrar bo‘lgan hodisotni O‘z qullariga ko‘rsatishi uchun Iso Masihga ushbu vahiyni berdi . U esa farishtasini yuborib , quli Yuhannoga buni bildirdi .
66001002	Yuhanno Xudoning kalomi va Iso Masihning shahodati , ya’ni ko‘rgan narsalarining hammasi haqida guvohlik berdi .
66001003	Bu bashoratni o‘qiyotgan va tinglayotganlar hamda bu yozilganlarga amal qiluvchilar baxtiyordir . Chunki vaqt yaqin .
66001004	Men , Yuhanno , Asiya viloyatidagi yetti Masih jamoatiga yozyapman : hozir bor , azaldan bor bo‘lgan , kelajakda bor bo‘lg‘usi Xudodan , Uning taxti oldida turgan yetti Ruhdan ,
66001005	shuningdek , o‘liklar ichidan birinchi bo‘lib tirilgan , yer yuzi podshohlarining Shohanshohi bo‘lgan ishonchli shohid — Iso Masihdan sizlarga inoyat va tinchlik bo‘lsin . Iso Masih bizni ko‘p sevdi . U O‘z qonini to‘kib , bizni gunohlarimizdan forig‘ qildi .
66001006	U bizni shohlar qildi , Otasi Xudo uchun ruhoniylar ham qildi . Abadiy shon-sharaf , mangu saltanat Unga xosdir . Omin .
66001007	Mana , U bulutlar bilan kelyapti ! Har bir ko‘z Uni ko‘radi , Uning badanini teshganlar ham ko‘radi . Dunyoning jamiki qabilalari U tufayli fig‘on chekadi . Ha , shunday bo‘lgay ! Omin .
66001008	“ Men — Ibtido va Intihodirman ” , — deydi Xudoyi Taolo , Hozir bor , azaldan bor bo‘lgan , Kelajakda bor bo‘lg‘usi Sarvari koinot .
66001009	Men — Iso Masihning qayg‘u-hasrati , saltanati va sabr-qanoatiga sizlar bilan sherik bo‘lgan birodaringiz Yuhannoman . Xudoning kalomi tufayli va Iso Masih uchun shohidlik berganim sababli Patmos oroliga surgun qilingan edim .
66001010	Rabbimiz Isoning tirilishi qutlanadigan kunda men Ilohiy Ruhning ta’sirida qoldim . Birdaniga orqamdan karnay ovoziga o‘xshash kuchli bir nido eshitdim : “ [ Men Ibtido va Intiho , Avvaliyu Oxiridirman . ]
66001011	Ko‘rganlaringni kitobga yozib bor va Asiyadagi yetti jamoatga — Efes , Izmir , Pergam , Tiyatira , Sardis , Filadelfiya va Laodikiya shaharlaridagi jamoatlarga yubor ” .
66001012	Men bilan gaplashayotgan Kimsani ko‘rish uchun o‘girildim . Shunda yetti oltin shamdonni ko‘rdim .
66001013	Shamdonlar o‘rtasida bo‘yi baravar uzun rido kiygan va ko‘ksiga oltin kamar bog‘lagan Inson O‘g‘liga o‘xshash bir Kimsa ko‘rindi .
66001014	Uning boshi , sochlari bamisli oq yung , qordek oppoq , ko‘zlari esa otash alangasidek chaqnardi .
66001015	Uning oyoqlari ko‘rada qizdirilgan yaltiroq misga o‘xshardi , ovozi ko‘p suvlarning shov-shuvini eslatardi .
66001016	O‘ng qo‘lida yetti yulduzni tutib turar , og‘zidan o‘tkir dudama qilich chiqazib turar edi . Uning yuzi kunning qizig‘ida balqiydigan quyoshday balqib turardi .
66001017	Uni ko‘rishim bilanoq , Uning oyoqlari ostiga jonsiz kabi yiqildim . U esa o‘ng qo‘lini ustimga qo‘yib , shunday dedi : “ Qo‘rqma ! Men Avvaliyu Oxiridirman .
66001018	Tirikman . O‘lgan edim va mana , abadulabad tirikman . Omin . O‘lim va tamug‘ ochqichlari Mendadir .
66001019	Shunday qilib , nimalar ko‘rding , nimalar bo‘lyapti , bundan so‘ng nimalar yuz beradi , hammasini yozib bor .
66001020	O‘ng qo‘limda sen ko‘rgan yetti yulduz va yetti oltin shamdon siriga kelsak , yetti yulduz — yetti jamoatning farishtalari , yetti shamdon esa — yetti jamoatdir ” .
66002001	“ Efesdagi jamoatning farishtasiga yoz : Yetti yulduzni o‘ng qo‘lida Tutguvchi , yettita oltin shamdon orasida Yuruvchi shunday deydi :
66002002	Sening ishlaring , mehnating , sabr-toqatingni bilaman , buzuq odamlarni ko‘tara olmasligingni ham bilaman . Havoriy bo‘lmagan holda o‘zlarini havoriy deb aytganlarni sinading va yolg‘onini fosh qilding .
66002003	Ha , sabr-toqating bor . Mening nomim uchun ko‘pni boshdan kechirding va charchamading .
66002004	Biroq senga bir e’tirozim borki , sen ilk muhabbatingdan ayniding .
66002005	Endi qayerdan tushganingni esla ! Tavba qil va avvalgi ishlaringni qilib yur . Aks holda , tavba qilmasang , qo‘qqisdan sening yoningga kelib , shamdoningni joyidan siljitib yuboraman .
66002006	Lekin sendagi yaxshi fazilat shuki , sen nikolaychilarning ishlaridan nafratlanasan . Men ham ulardan nafratlanaman .
66002007	Ruhning jamoatlarga aytayotgan gaplarini qulog‘i bor kishi eshitsin . G‘olibga Xudoning jannatidagi hayot daraxti mevasidan yeyishni ehson etaman ” .
66002008	“ Izmirdagi jamoatning farishtasiga yoz : O‘lgan bo‘lib , tirilib Kelgan , Birinchi va Oxirgi shunday deydi :
66002009	Sening [ ishlaring , ] qayg‘ularing , kambag‘alligingni bilaman . Ammo holbuki , sen boysan ! O‘zlarini yahudiy deganlarning haqoratlarini ham bilaman . Ular yahudiy emas , balki shayton yig‘inidirlar .
66002010	Boshga tushadigan azob-uqubatlardan hech qo‘rqma . Mana , iblis sizlarni sinash uchun orangizdan ba’zilarni olib zindonga tashlaydi , o‘n kungacha azob chekasizlar . O‘limgacha sodiq qol , shunda Men senga hayot tojini beraman .
66002011	Ruhning jamoatlarga aytayotgan gaplarini qulog‘i bor kishi eshitsin . G‘olib kelgan ikkinchi o‘limdan hech bir zarar ko‘rmaydi ” .
66002012	“ Pergamdagi jamoatning farishtasiga yoz : O‘tkir dudama qilich Sohibi shunday deydi :
66002013	[ Sening ishlaringni bilaman . ] Shaytonning taxti bo‘lgan joyda yashayotganingni bilaman . Mening nomimga ixlos qo‘yding . Hatto orangizdagi sodiq shohidim Antipa shayton o‘tirgan yerda shahid bo‘lgan kunlarda ham sen Menga bo‘lgan imoningdan qaytmading .
66002014	Lekin senga bir oz e’tirozim bor : orangizda Bal’om ta’limotini tutuvchilar bor . Bal’om Isroil o‘g‘illarini yo‘ldan urish uchun Boloqni tashviq qilgan edi , Boloq esa ularni butga qurbon qilingan go‘sht yeyishga va zinokorlik qilishga unatdi .
66002015	Shuningdek , sening ichingda nikolaychilar ta’limotini tutuvchilar ham bor .
66002016	Endi tavba qil ! Aks holda men zudlik bilan oldingga borib , O‘z og‘zimdagi qilich bilan o‘sha gunohkorlarga qarshi jang qilaman .
66002017	Ruhning jamoatlarga aytayotgan gaplarini qulog‘i bor kishi eshitsin . G‘olibga sirli manna va bir oq tosh beraman . Bu toshning ustiga yangi bir ism yozilganki , uni toshni olgan kishidan boshqa hech kim bilmaydi ” .
66002018	“ Tiyatiradagi jamoatning farishtasiga yoz : Ko‘zlari otash alangasiday chaqnoq va oyoqlari yaltiroq misday porloq Xudoning O‘g‘li shunday deydi :
66002019	Sening ishlaring , sevging , imoning , fidoyiliging va sabringni bilaman . Oxirgi ishlaring avvalgisidan ko‘proq ekanini ham bilaman .
66002020	Lekin senga bir e’tirozim bor : Izavel degan xotinga yo‘l qo‘yibsan . U o‘zini payg‘ambar deb , qullarimga zinokorlik etishni va butga qurbon qilingan narsani yeyishni targ‘ib qilib , ularni to‘g‘ri yo‘ldan ozdirmoqda .
66002021	Tavba qilishi uchun unga muhlat berdim , ammo u zinokorligidan tavba qilmoqchi emas .
66002022	Mana , Men uni xastalik to‘shagiga yotqizaman . U bilan birga zino qilganlarni ham , bordiyu qilmishlaridan tavba qilmasalar , buyuk kulfatga duchor qilaman .
66002023	Uning farzandlariga o‘lim urug‘ini yog‘diraman . Shunda butun jamoatlar Men ko‘ngil va qalblarni sinab ko‘rguvchi ekanimni bilib oladilar . Orangizdagi har bir kishini o‘z qilmishiga yarasha taqdirlayman .
66002024	Tiyatirada qolgan va bu ta’limotga ergashmagan , go‘yo “ shaytonning teranliklari ” deyilgan sirlarga bosh suqmagan boshqalarning hammasiga aytaman : sizlarga boshqa og‘irlik solmayman .
66002025	Faqat Men kelgunimga qadar , sizda bor bo‘lganni qattiq ushlanglar .
66002026	G‘olib kelgan va oxirigacha Mening ishlarimga ergashganga xalqlar ustidan hukmronlik qilishni ato etaman .
66002027	Bu iqtidorni Menga Otam ato qilgan , Men esa uni shogirdimga ato etaman . U temir tayoq ila xalqlarga cho‘ponlik qiladi , ular esa sopol idish singari sinib ketadi . Unga tong yulduzini ham ato qilaman .
66002028	
66002029	Ruhning jamoatlarga aytayotgan gaplarini qulog‘i bor kishi eshitsin ” .
66003001	“ Sardisdagi jamoatning farishtasiga yoz : Xudoning yetti Ruhiga va yetti yulduzga Molik shunday deydi : Sening ishlaringni bilaman . Sening go‘yo tirik degan noming bor , ammo o‘liksan .
66003002	Bedor bo‘l ! O‘lishga yuz tutmagan nimang qolgan bo‘lsa , tuzatib qo‘y . Sening ishlaring Xudoyim oldida tugal emasligini aniqladim .
66003003	Nima eshitgan va qabul qilgan bo‘lsang , eslab amalga oshir va tavba qil . Agar bedor bo‘lmasang , Men o‘g‘riday bosib kelaman , sen esa qaysi soatda seni bosib olishimni bilmaysan .
66003004	Biroq Sardisda o‘z kiyimlarini bulg‘atmagan bir necha odamlaring bor . Ular Men bilan birga oq kiyimda yuradilar , ular bunga loyiqdir .
66003005	Kimki g‘olib kelsa , shunday oq kiyim kiyadi . Men uning nomini hayot kitobidan o‘chirmayman , Otam Xudo va Uning farishtalari oldida uning nomini tan olaman .
66003006	Ruhning jamoatlarga aytayotgan gaplarini qulog‘i bor kishi eshitsin ” .
66003007	“ Filadelfiyadagi jamoatning farishtasiga yoz : Muqaddas va Haq , Dovudning kalitiga Molik , ochganini hech kim bekita olmaydigan , bekitganini esa hech kim ocha olmaydigan Zot shunday deydi :
66003008	Sening ishlaringni bilaman . Mana , oldingdagi eshikni ochdim , uni hech kim bekita olmaydi . Senda kuch ko‘p emas , ammo Mening so‘zimni saqlading , nomimni inkor etmading .
66003009	Mana , shayton yig‘inidan bo‘lganlarni Men nima qilarkanman ? Ular o‘zlarini yolg‘ondan yahudiy deydilar , ammo yahudiy emaslar . Men ularni shunday ko‘yga solamanki , kelib sening oyog‘ingga sajda qiladilar , Men seni naqadar sevganimni bilib oladilar .
66003010	Sen Mening sabr qilish haqidagi amrimni bajo keltirding , shuning uchun Men yer yuzi bo‘ylab yashovchilarni sinash uchun yuboriladigan vasvasa soatidan seni asrayman .
66003011	Men tezda kelaman . Qo‘lingda nimang bo‘lsa , mahkam tut , zinhor biror kimsa tojingni tortib olmasin .
66003012	G‘olibni Men Xudoyimning ma’badida ustun qilaman , u boshqa u yerdan chiqmaydi . Uning peshanasiga Xudoyimning nomini , shuningdek , Xudoyim oldidan , osmondan tushadigan Xudoyimning shahri — yangi Quddusning nomini va O‘zimning yangi nomimni ham yozaman .
66003013	Ruhning jamoatlarga aytayotgan gaplarini qulog‘i bor kishi eshitsin ” .
66003014	“ Laodikiyadagi jamoatning farishtasiga yoz : Omin , ishonchli va haqiqiy Shohid , Xudo yaratganlarining Boshlig‘i shunday deydi :
66003015	Sening ishlaringni bilaman , sen na sovuq va na issiqsan . O , qani edi yo sovuq , yo issiq bo‘lsang !
66003016	Sen issiq ham , sovuq ham emas , balki iliq bo‘lganing uchun seni og‘zimdan chiqarib yuboraman .
66003017	Sen : “ Boyman , boyib ketdim , hech narsadan kam-ko‘stim yo‘q ” , — deysan-u , ammo ayanchli , achinarli , qashshoq , ko‘r va yalang‘och ekanligingni bilmaysan !
66003018	Senga maslahat beraman : boyishing uchun Mendan o‘tda toblangan oltin , yalang‘ochlik aybing ko‘rinmasligi uchun oq kiyim , ko‘rishing uchun ko‘zga surtadigan malham sotib ol .
66003019	Men kimni sevsam , uning gunohini fosh qilaman va adabini beraman . Shunday ekan , g‘ayratga kel va tavba qil .
66003020	Mana , Men eshik oldida turib , taqillatyapman . Kimda-kim ovozimni eshitib eshikni ochsa , Men uning yoniga kiraman ; Men u bilan , u Men bilan kechki ovqatni baham ko‘ramiz .
66003021	G‘olibga O‘zim bilan birga taxtimda o‘tirishni ato etaman . Chunki Men ham g‘olib kelib , Otam bilan birga Uning taxtida o‘tirdim .
66003022	Ruhning jamoatlarga aytayotgan gaplarini qulog‘i bor kishi eshitsin ” .
66004001	Shundan keyin bir qaragan edim , osmonda lang ochiq bir eshikni ko‘rdim . Ilgari men bilan gaplashgan karnay sadosiga o‘xshash o‘sha ovoz yana eshitildi : “ Bu yoqqa chiq , bundan keyin nima yuz berishini senga ko‘rsataman ” .
66004002	Shu payt men Ilohiy Ruhning ta’sirida qoldim . Bir qarasam , osmonda bir taxt — Arshi A’lo turar , unda bir Siymo o‘tirar edi .
66004003	O‘tirgan Siymo olmos va la’lga o‘xshash yaltiroq edi . Arshi A’lo atrofida zumradnamo kamalak bor edi .
66004004	Tevarakda yana yigirma to‘rtta taxt turar , bu taxtlarda boshlarida oltin toj va oq kiyim kiygan yigirma to‘rt nafar oqsoqol o‘tirar edi .
66004005	Arshi A’lodan chaqmoq chaqib , momaqaldiroqning guldiragan ovozi kelardi . Arshi A’lo oldida Xudoning yetti Ruhi bo‘lgan yettita mash’al yonib turardi .
66004006	Arshi A’loning old qismida oynaga o‘xshagan , billurday dengiz bor edi . Arshi A’loning o‘rta qismi va atroflarida to‘rtta jondor turar edi , ularning oldi va orqasi ko‘zlar bilan qoplangan edi .
66004007	Birinchi jondor arslonga , ikkinchisi buzoqqa o‘xshar edi , uchinchi jondorning yuzi odamsimon , to‘rtinchisi esa uchayotgan burgutga o‘xshar edi .
66004008	Bu to‘rt jondorning har birining oltita qanoti bor edi . Ular ichin-tashin , har taraflama ko‘zlar bilan qoplangan edi . Kechasiyu kunduzi ular tinmay shu so‘zlarni takrorlaydi : “ Azaldan bor bo‘lgan , hozir bor , Kelajakda ham bor bo‘lg‘usi Sarvari koinot , Tangri Taolo Muqaddas , muqaddas , muqaddasdir ! ”
66004009	Jondorlar Arshi A’loda o‘tirgan , to abad barhayot Siymoga izzat-ikrom va shukronalar qilishi bilan ,
66004010	yigirma to‘rt nafar oqsoqol taxtdagi to abad barhayot Siymo oldida yerga yaslanib , sajda qilib , tojlarini taxt oldiga tashlab , shunday deydilar :
66004011	“ Yo Rabbimiz , yo Xudoyimiz ! Sen shon-shuhrat , izzat-ikrom , Kuch-qudratni egallashga loyiqsan . Zero Sen butun borliqni yaratding , Hamma narsa Sening irodang ila vujudga keldi ” .
66005001	Arshi A’loda o‘tirgan Siymoning o‘ng qo‘lida ichi ham , tashi ham yozuvdan iborat , yettita muhr bilan muhrlangan bir kitob ko‘rdim .
66005002	Kuchli bir farishta baland ovoz bilan : “ Kitobni ochishga va uning muhrlarini yechishga kim loyiq ? ” — deya e’lon qilayotganini ko‘rdim .
66005003	Biroq na osmonda , na yer yuzida , na yer ostida kitobni ocha oladigan yoki ichiga nazar sola oladigan biror kimsa yo‘q edi .
66005004	Kitobni ochib o‘qishga yoki hatto ichiga nazar solishga ham loyiq biror kimsa topilmaganligidan , men ko‘p yig‘ladim .
66005005	Shunda oqsoqollardan biri menga : “ Yig‘lama ! — dedi . — Mana , Yahudo qabilasidan bo‘lgan Arslon , Dovud zotidan bo‘lgan G‘olib kitobni ochib , yetti muhrni yechishga qodir ” .
66005006	To‘rt jondor va oqsoqollar qurshab olgan Arshi A’loning o‘rtasida bo‘g‘izlangan kabi bir Qo‘zi turganini ko‘rdim . Qo‘zining yetti shoxi va yetti ko‘zi bor edi ; bular Xudoning yer yuziga yuborgan yetti Ruhidir .
66005007	Qo‘zi kelib , Arshi A’loda o‘tirgan Siymoning o‘ng qo‘lidan kitobni oldi .
66005008	U kitobni olganda , to‘rt jondor va yigirma to‘rt oqsoqol Qo‘zining oldida yerga yuz tuban yiqilishdi . Har birining qo‘lida bir chang va xushbo‘y tutatqilarga to‘la oltin kosalar bor edi . Xushbo‘y tutatqilar — azizlarning duoyu ibodatlari demakdir .
66005009	Ular quyidagicha yangi qo‘shiq aytishar edi : “ Sen kitobni olishga , Uning muhrlarini yechishga loyiqsan ! Chunki Sen bo‘g‘izlangan eding , O‘z qoning evaziga har bir qabila , til , xalq va millatdan Xudo uchun odamlarni qo‘lga kiritding .
66005010	Bizni Xudoyimizga shohlar va ruhoniylar qilding , Bizlar yer yuzida hukm surajakmiz ” .
66005011	Keyin Arshi A’lo , jondorlar va oqsoqollarning atrofida ko‘p farishtalarni ko‘rdim , ularning ovozlarini eshitdim . Ularning sanog‘iga yetib bo‘lmas , ming-minglab , lak-lak edilar .
66005012	Ular baland ovoz bilan derdilar : “ Bo‘g‘izlangan Qo‘zi kuch-qudrat , boylik , Donishmandlik , saltanat , shuhratu shavkat , Hamdu sanolarga sazovordir ! ”
66005013	Ko‘kdayu yerdagi , yer ostidagi , dengiz yuzidagi va ichidagi har bir maxluqot , har bir mavjudotning shunday deganini eshitdim : “ Arshi a’loda o‘tirgan Xudo va Qo‘zi Abadulabad hamdu sanolar , shon-shuhratlar , Izzat-ikrom va saltanatga sazovordir ! ”
66005014	To‘rt jondor : “ Omin ! ” — dedilar . Yigirma to‘rt oqsoqol esa yuz tuban yiqilib , [ ilalabad barhayot Bo‘lganga ] sajda qildilar .
66006001	Keyin men Qo‘zining yetti muhrdan birini buzganini ko‘rdim . O‘sha paytda to‘rt jondordan biri momaqaldiroqqa o‘xshash ovoz bilan : “ Chiqib qaragin ! ” — deganini eshitdim .
66006002	Men bir qarasam , bir oq otni , ustida kamalagi bor suvorini ko‘rdim . Unga bir toj berildi . U g‘oliblarcha yo‘lga otlandi , yana g‘alaba qozonishga chiqdi .
66006003	Qo‘zi ikkinchi muhrni buzganda , ikkinchi jondor : “ Chiqib qaragin ! ” — deganini eshitdim .
66006004	Shu payt boshqa jiyron ot chiqib qoldi . Otliqqa katta qilich — insonlar bir-birini zolimlarcha o‘ldirishi uchun dunyodan tinchlikni olish qudrati berildi .
66006005	Qo‘zi uchinchi muhrni buzganda , uchinchi jondor : “ Chiqib qaragin ! ” — deganini eshitdim . Bir qarasam , qora bir ot chiqayotganini ko‘rdim . Otliqning qo‘lida tarozi bor edi .
66006006	Men to‘rt jondorning orasidan shunday bir ovoz eshitganday bo‘ldim : “ Bir tog‘ora bug‘doy bir kumush tangaga , uch tog‘ora arpa bir kumush tangaga . Ammo zaytun yog‘i va sharobga zarar yetkazma ! ”
66006007	Qo‘zi to‘rtinchi muhrni buzganda , “ Chiqib qaragin ! ” degan to‘rtinchi jondorning ovozini eshitdim .
66006008	Bir qarasam , bir saman ot chiqayotgan ekan . Otga mingan suvorining nomi O‘lim edi . Tamug‘ uning ketidan kelayotgan edi . Ularga qilich bilan , qahatchilik va o‘lat bilan , yerning vahshiy hayvonlari bilan odamlarni qirish uchun yerning to‘rtdan bir qismi ustidan hokimlik berildi .
66006009	Qo‘zi beshinchi muhrni buzganda , Xudoning kalomi va bergan shahodatlari tufayli shahid bo‘lganlarning jonlarini qurbongoh poyasida ko‘rdim .
66006010	Baland ovoz bilan faryod qilib shunday derdilar : “ Ey muqaddas va haqqoniy Hukmdor , qachongacha hukm etmay va dunyoda yashayotganlardan qonimizning intiqomini olmay turasan ? ”
66006011	Ularning har biriga oq libos berildi . O‘zlari kabi o‘ldiriladigan hamkor va birodarlari soni to‘lmagunga qadar , qisqa bir muddat tinch qolishlari ularga aytildi .
66006012	Qo‘zi oltinchi muhrni buzganda , qarasam , buyuk zilzila bo‘layotganini ko‘rdim . Quyosh xuddi qora xirqaga burkangandek qorong‘ilashdi , oy esa laxta qonga aylandi .
66006013	Kuchli shamol anjir daraxtini silkitganda xom anjirlar yerga qanday to‘kilsa , osmondagi yulduzlar ham xuddi shunday yer yuziga to‘kildi .
66006014	Osmon daftarday o‘ralib , yo‘qolib ketdi . Har bir tog‘ va orol joyidan siljidi .
66006015	Dunyoning shohlariyu mansabdorlari , boylari , mingboshilari , zo‘ravonlari , erkinu tutqinlar — bari g‘orlarga va tog‘larning qoyalari orasiga yashirindilar .
66006016	Ular tog‘u qoyalarga : “ Ustimizga qulang , taxtda o‘tirgan Siymodan va Qo‘zining g‘azabidan bizni asrang !
66006017	Uning buyuk qahr-g‘azab kuni keldi-ku ! Unga kim bardosh bera oladi ? ! ” — deb yolvorar edilar .
66007001	Shundan keyin yer yuzining to‘rt burchagida turgan to‘rt nafar farishtani ko‘rdim . Yel esib , yerga ham , dengizga ham , biron daraxtga ham tegmasin deb , ular yer yuzining to‘rt shamolini ushlab turar edilar .
66007002	So‘ngra men barhayot Xudoning muhrini ushlab turgan , kunchiqardan chiqayotgan boshqa bir farishtani ko‘rdim . U yerga va dengizga zarar yetkazish uchun qudrat olgan to‘rtta farishtaga baland ovoz bilan xitob qildi :
66007003	“ Xudoyimizning qullari peshanalariga muhr bosmagunimizcha , na yerga , na dengizga , na daraxtlarga biron zarar yetkazmanglar ! ”
66007004	Men muhrlangan kishilarning sonini eshitdim . Bani Isroil qabilalarining barchasidan yuz qirq to‘rt ming kishi muhrlangan edi :
66007005	Yahudo qabilasidan o‘n ikki ming kishi muhrlangan edi . Ruben qabilasidan o‘n ikki ming , Gad qabilasidan o‘n ikki ming ,
66007006	Osher qabilasidan o‘n ikki ming , Naftoli qabilasidan o‘n ikki ming , Manashe qabilasidan o‘n ikki ming ,
66007007	Shim’o‘n qabilasidan o‘n ikki ming , Leviy qabilasidan o‘n ikki ming , Issoxor qabilasidan o‘n ikki ming ,
66007008	Zavulun qabilasidan o‘n ikki ming , Yusuf qabilasidan o‘n ikki ming , Benyamin qabilasidan o‘n ikki ming kishi muhrlangan edi .
66007009	Shundan keyin qarasam , har xil millatdan , barcha qabilalar , xalqlar va tillardan bo‘lgan , uning hisobiga yetib bo‘lmaydigan darajada ulkan bir olomon Arshi A’lo oldida , Qo‘zining huzurida turardi . Hammasi oq libos kiyib , qo‘llarida xurmo novdasini tutar edilar .
66007010	Ular baland ovoz bilan : “ Najotkorlik taxtda o‘tirgan Xudoyimizga va Qo‘ziga xosdir ! ” — deb xitob qilishar edi .
66007011	Hamma farishtalar taxt , oqsoqollar va to‘rt jondorning atrofida turar edilar . Taxtning oldida o‘zlarini yuz tuban yerga tashlab , Xudoga sajda qilib , bunday aytishar edi :
66007012	“ Omin ! Hamdu sanolar , shon-shuhrat , donishmandlik , Shukronayu sharaflar , qudrat va saltanat Abadulabad bizning Xudoyimizga xosdir ! Omin ” .
66007013	Oqsoqollardan biri gap boshlab mendan so‘radi : — Oq libos kiygan bu odamlar kim , ular qayerdan kelganlar ?
66007014	— Ey taqsir , buni siz bilasiz , — dedim men . U menga shunday aytdi : — Bular buyuk qayg‘udan o‘tib chiqqanlar . Liboslarini yuvib , Qo‘zining qoni bilan oqartirganlar .
66007015	Shuning uchun ular Xudoning taxti oldida turadilar va Uning ma’badida kecha-kunduz xizmat qiladilar . Taxtda O‘tirgan esa chodirini ularning ustiga quradi .
66007016	Ular boshqa och qolmaydilar ham , chanqamaydilar ham . Endi na quyosh , na biron-bir jazirama ularni qizitmaydi .
66007017	Chunki taxt o‘rtasidagi Qo‘zi ularni boqadi , obi hayot buloqlariga olib boradi . Xudo ularning ko‘z yoshlarini butunlay artib yuboradi .
66008001	Qo‘zi yettinchi muhrni buzganda , osmon yarim soatcha sukunatda qoldi .
66008002	Men Xudoning huzurida turgan yetti farishtani ko‘rdim . Ularga yettita karnay berildi .
66008003	Boshqa bir farishta kelib , qurbongohning oldida turdi . Uning qo‘lida xushbo‘y tutatqilar tutatishga moslangan oltin idish bor edi . Arshi A’lo oldidagi oltin qurbongoh ustida bag‘ishlasin deb , barcha azizlarning ibodatlari bilan qorishtirish uchun unga ko‘p xushbo‘y tutatqilar berildi .
66008004	Azizlarning ibodatlari bilan tutatqilarning tutuni farishtaning qo‘lidan Xudoning oldiga ko‘tarildi .
66008005	Farishta tutatqi tutatayotgan idishni oldi-yu , uni qurbongohdagi otash bilan to‘ldirib , yer yuziga uloqtirib yubordi . O‘shanda gulduros sadolari yangrab , yashinlar chaqnab , zilzila boshlandi .
66008006	Keyin qo‘llarida yetti karnay tutgan yetti farishta karnay chalishga chog‘landilar .
66008007	Birinchi farishta karnay chaldi . Qon aralash do‘l va otash paydo bo‘ldi va yer yuziga yog‘dirildi . Yerning uchdan biri , daraxtlarning uchdan biri va butun o‘t-o‘lanlar yonib ketdi .
66008008	Ikkinchi farishta karnay chaldi . Xuddi lovullab yonayotgan katta tog‘ dengizning ichiga otilganday bo‘ldi va dengizning uchdan biri qonga aylandi .
66008009	Dengizdagi jonli maxluqlarning uchdan bir qismi o‘ldi va kemalarning uchdan bir qismi nobud bo‘ldi .
66008010	Uchinchi farishta karnay chaldi . Osmondan mash’al bo‘lib yonayotgan ulkan bir yulduz daryolarning uchdan biriga , shuningdek , suv buloqlariga tushdi .
66008011	Bu yulduzning oti Erman edi . Suvlarning uchdan bir qismi ermanga aylandi , shunday taxirlashib ketgan suvdan ichib ko‘p odamlar o‘ldi .
66008012	To‘rtinchi farishta karnay chaldi . Quyoshning uchdan biri , oyning uchdan biri va yulduzlarning uchdan biri zararlandi . Natijada ularning uchdan bir qismi qorong‘ilashdi , kunduzning ham , tunning ham uchdan bir qismi yorug‘siz qoldi .
66008013	Keyin qarasam , osmonning o‘rtasida uchib borayotgan bir burgut baland ovoz bilan shunday deganini eshitdim : “ Karnaylarini chaladigan boshqa uchta farishtaning karnay sadosidan yer yuzida yashayotganlarning holiga voy , voy , voy ! ”
66009001	Beshinchi farishta karnay chaldi . Osmondan yerga tushgan bir yulduzni ko‘rdim . Unga tubsizlik qa’rining kaliti berilgan edi .
66009002	U tubsizlik qa’rining qulfini ochdi . Tubsizlik qa’ridan katta o‘choqdan o‘rlayotgan dudga o‘xshash tutunlar chiqdi . Tubsizlik qa’ridan o‘rlayotgan tutundan quyosh va havo qorong‘ilashib ketdi .
66009003	Tutundan chigirtkalar chiqib , yer yuziga tarqaldi . Ularga yer yuzidagi chayonlarning kuchiga o‘xshash bir kuch berilgan edi .
66009004	Chigirtkalarga yer yuzidagi o‘t-o‘lanlarga ham , bironta ko‘kalamzor yoki daraxtga ham tegmanglar , faqat peshanalarida Xudoning muhri bo‘lmagan odamlargagina zarar yetkazinglar , deb buyurildi .
66009005	Chigirtkalarga odamlarni o‘ldirishga emas , faqat ularga besh oy azob berishga ruxsat etildi . Ular bergan azob esa chayon insonni chaqqandagi azobday edi .
66009006	Bu hodisa sodir bo‘ladigan kunlarda insonlar o‘limni izlaydilar , ammo uni topa olmaydilar . O‘limni istab qoladilar , ammo o‘lim ulardan qochadi .
66009007	Chigirtkalarning ko‘rinishi jangga shaylangan otlarga o‘xshar edi . Ularning boshida oltin tojga o‘xshash buyumlar bor , yuzlari esa odamsimon edi .
66009008	Sochlari ayollar sochiga , tishlari esa arslon tishiga o‘xshar edi .
66009009	Ko‘kraklari xuddi temir zirhday , qanotlarining tovushi esa urushga yelib borayotgan tumonat otlaru jang aravalarining tovushini eslatar edi .
66009010	Chayonlarga o‘xshash dumlari va nishlari bor edi . Insonlarga besh oy zarar yetkazish uchun olgan qudratlari o‘sha dumlarida edi .
66009011	Ularning ustida tubsizlik qa’rining farishtasi hukmronlik qiladi . Bu farishtaning oti yahudiycha Abaddo‘n , yunoncha Apollion demakdir .
66009012	Birinchi “ voy ” o‘tdi , mana bundan keyin yana ikkita “ voy ” bor .
66009013	Oltinchi farishta karnay chaldi . Xudo huzuridagi oltin qurbongohning to‘rtta shoxi tomondan bir ovoz eshitdim .
66009014	Bu ovoz qo‘lida karnay bo‘lgan oltinchi farishtaga : “ Buyuk Frot daryosi bo‘yida bog‘lab qo‘yilgan to‘rt farishtani yechib yubor ! ” — dedi .
66009015	Insonlarning uchdan birini o‘ldirsin deb , o‘sha soat , o‘sha kun , o‘sha oy va o‘sha yil uchun hozir turgan to‘rtta farishta bo‘shatib yuborildi .
66009016	Otliq qo‘shinlar soni ikki yuz million edi , men ularning sonini eshitdim .
66009017	Men vahiyda otlar bilan suvorilarni bunday holatda ko‘rdim : ularning olov , lojuvard va oltingugurt rangli zirhlari bor edi . Otlarning boshi arslon boshiga o‘xshar , og‘izlaridan olov , tutun va oltingugurt chiqib turar edi .
66009018	Insoniyatning uchdan biri bu uch balodan — otlar og‘zidan chiqayotgan olov , tutun va oltingugurtdan o‘ldi .
66009019	Chunki otlarning kuchi og‘zi va dumlaridadir . Dumlarida ilonga o‘xshagan boshlari bor , bu boshlari bilan zarar yetkazadilar .
66009020	Bu balolardan omon qolgan insonlar esa o‘z qilmishlaridan tavba qilmadilar . Jinlarga bosh egishdan , ko‘rolmaydigan , eshitolmaydigan , yurolmaydigan oltin , kumush , mis , tosh va yog‘och butlarga sajda qilishdan voz kechmadilar .
66009021	O‘zlarining qotillik , jodugarlik , zinokorlik va o‘g‘riliklaridan ham tavba qilmadilar .
66010001	Men osmondan tushayotgan , bulutga burkangan kuchli boshqa bir farishtani ham ko‘rdim . Uning boshi uzra kamalak bor edi . Yuzi quyoshday yaltirar , oyoqlari olov ustunlariday lovullab turar edi .
66010002	Uning qo‘lida ochilgan bir kitobcha bor edi . U o‘ng oyog‘ini dengiz ustiga , chap oyog‘ini esa yer yuziga qo‘yganicha ,
66010003	arslon bo‘kirganday kuchli ovoz bilan hayqirdi . U hayqirgan mahalda yettita momaqaldiroq ham o‘z tovushlari bilan gapga kirdi .
66010004	Yettita momaqaldiroq o‘zicha gapira boshlaganda , men yozmoqchi bo‘ldim . Lekin osmondan : — Yettita momaqaldiroqning gaplarini yozma , muhrlab sir saqla ! — degan tovush eshitdim .
66010005	Dengiz va yer yuzida turgan , men ko‘rgan farishta o‘ng qo‘lini osmonga ko‘tardi .
66010006	Osmon va undagi borliqni , yer va ustidagi borliqni , dengiz va ichidagi borliqni yaratgan , abadulabad barhayot bo‘lgan Parvardigor haqi qasam ichib , farishta dedi : — Endi muhlat uzaymaydi .
66010007	Mana , yettinchi farishta karnay chalib ovoz beradigan kunlarda , Xudo O‘z qullari — payg‘ambarlarga ma’lum qilgan O‘zining sirli murod-maqsadini butkul amalga oshirgay .
66010008	Osmondan eshitilgan ovoz menga yana gapirib : — Bor , dengiz va yer ustida turgan farishtaning qo‘lidagi ochiq kitobchani ol , — dedi .
66010009	Men farishtaning yoniga borib : — Kitobchani menga bergil , — dedim . Farishta menga : — Kitobchani olib , uni yegin ! Qorningda bir taxirlik hosil qiladi , ammo og‘zing asalday shirin bo‘ladi , — dedi .
66010010	Men kitobchani farishtaning qo‘lidan olib yedim . Og‘zim asaldek shirin bo‘ldi . Ammo uni yeganimdan keyin qornim achishib ketdi .
66010011	So‘ngra farishta menga : — Sen yana ko‘p xalqlar , millatlar , tillar va podshohlar haqida bashorat qilishing kerak , — dedi .
66011001	Menga hassaga o‘xshash bir qamish berilib , shunday deyildi : “ Tur , Xudoning ma’badini va qurbongohni o‘lchab chiq , unda sajda qiluvchilarni sanab chiq .
66011002	Lekin ma’badning tashqarisidagi hovlini qoldir , uni o‘lchama . Chunki u yer majusiylarga berilgan . Ular tabarruk shaharni qirq ikki oy oyoq osti qiladilar .
66011003	Men ikki shohidimga qudrat beraman , ular jul kiygan holda bir ming ikki yuz oltmish kun payg‘ambarlik qiladilar ” .
66011004	Bular dunyoning Rabbi oldida turajak ikkita zaytun daraxti va ikkita mash’aldir .
66011005	Agar kim ularga ozor bermoqchi bo‘lsa , og‘izlaridan o‘t chiqib , dushmanlarini yeb bitiradi . Ularga ozor berishni istagan shunday o‘ldirilishi kerak .
66011006	Ular payg‘ambarlik qiladigan kunlarda yerga yomg‘ir yog‘masin , deb ko‘k yuzini bog‘lash qudratiga egadirlar . Ular suvni qonga aylantirish va yer yuzini istagan vaqtida turli baloyu ofatlarga yo‘liqtirish qudratiga egadir .
66011007	Ular shahodat berib bo‘lgandan keyin , tubsizlik qa’ridan chiqqan vahshiy hayvon ular bilan jang qiladi , ularni yengadi va o‘ldiradi .
66011008	Ularning jasadlari buyuk shaharning maydoniga tashlanib qoladi . Bizning Rabbimiz ham o‘sha shaharda xochga mixlangan edi , uning ramziy nomi Sado‘m va Misrdir .
66011009	Barcha xalqlardan , qabilalardan , turli til va millatlardan bo‘lgan odamlar uch yarim kun ularning jasadlariga ko‘z olaytirib , dafn etishga ruxsat berishmaydi .
66011010	Yer yuzida yashayotganlar bundan sevinib xursandchilik qilishadi va bir-birlariga hadyalar yuborishadi . Chunki ikkala payg‘ambar yer yuzida yashovchilarga ko‘p azob bergan edilar .
66011011	Uch yarim kundan keyin ikki payg‘ambarning vujudiga Xudodan hayot ruhi kirdi va ular oyoqqa turdilar . Ularni ko‘rganlarga qattiq dahshat tushdi .
66011012	Ikki payg‘ambar samodan kelgan baland bir ovozning : “ Bu yoqqa chiqinglar ! ” — deganini eshitiboq , dushmanlarining ko‘z o‘ngida bulut ichida osmonga ko‘tarilishdi .
66011013	O‘sha zahoti shiddatli bir zilzila yuz berdi va shaharning o‘ndan bir qismi quladi . Zilzilada yetti ming kishi nobud bo‘ldi . Qolganlari esa dahshatda qolib , samodagi Xudoga hamdu sano aytishdi .
66011014	Ikkinchi “ voy ” o‘tdi . Mana , uchinchi “ voy ” tez yaqinlashyapti .
66011015	Yettinchi farishta karnay chaldi . Osmonda baland ovozlar yangradi : “ Bu dunyoning hukmronligi Xudovandimizga Va Uning Masihiga o‘tdi endi . U abadulabad hukmronlik qiladi ” .
66011016	So‘ng Xudoning huzurida taxtlarida o‘tirgan yigirma to‘rt nafar oqsoqol yuz tuban yerga tashlandilar va Xudoga sajda qilib dedilar :
66011017	“ Yo Rabbiy , Tangri Taolo , Har narsaga qodir Sarvari koinot ! Hozir borsan , ilgari bo‘lgansan . Kelajakda ham bor bo‘lajaksan . Biz Senga shukrlar qilamiz . Sen buyuk qudratingni amalga oshirib , Shoh o‘rnini egallading .
66011018	Elu xalqlar g‘azablangan edi , Sen ham g‘azabga minding . Ana , o‘liklarni hukm qilish vaqt-soati keldi , Qullaring — payg‘ambarlar va azizlaring Hamda Sendan qo‘rqqan kattayu kichiklarni O‘z qilmishlariga yarasha taqdirlash vaqt-soati keldi , Yer yuzini xarob qiluvchilarni xarob qilish vaqt-soati keldi ! ”
66011019	Keyin Xudoning osmondagi ma’badi ochildi . Ma’badda Uning Ahd Sandig‘i ko‘rindi . O‘shanda chaqmoq chaqib , momaqaldiroq sadolari yangradi , zilzila boshlandi , shiddatli do‘l yog‘di .
66012001	Osmonda ajoyib bir alomat — quyoshga burkangan bir ayol paydo bo‘ldi . Uning oyoqlari ostida oy va boshida o‘n ikki yulduzli toj bor edi .
66012002	Ayol homilador bo‘lib , uni to‘lg‘oq tutar , dard bilan baqirar edi .
66012003	So‘ngra osmonda boshqa bir alomat ko‘rindi : yetti boshli , o‘nta shoxli , yetti boshiga yetti toj kiygan ulkan qizil ajdaho paydo bo‘ldi .
66012004	U dumi bilan osmondagi yulduzlarning uchdan birini sidirib , yerga uloqtirdi . Keyin ajdaho tug‘ayotgan ayolning chaqalog‘ini yutib yuborish uchun uning oldida kutib turdi .
66012005	Ayol o‘g‘il tug‘di . O‘g‘lon Xudoning huzuriga , Arshi A’loga keltirildi , chunki u barcha xalqlarni temir hassa bilan boqishi kerak .
66012006	Ayol esa cho‘l tomon , Xudo maxsus hozirlagan joyga qochib ketdi . U yerda u bir ming ikki yuz oltmish kun boqilishi lozim .
66012007	Osmonda jang bo‘ldi . Mikoil va uning farishtalari ajdahoga qarshi urishdilar . Ajdaho ham o‘zining farishtalari bilan urushga tushdi .
66012008	Ammo ajdaho g‘olib kelmadi . Osmonda ularga boshqa joy qolmadi .
66012009	Ulkan ajdaho — iblis va shayton deb atalgan , butun dunyoni aldab yo‘ldan ozdirayotgan o‘sha almisoq ilon o‘z farishtalari bilan birga yer yuziga otildi .
66012010	O‘shanda samodan baland ovoz bilan aytilgan bu so‘zlarni eshitdim : “ Endi Xudoyimiz najotkorligi , qudrati , saltanati Hamda Uning Masihi hukmronligi o‘rnatildi . Endi birodarlarimizning tuhmatchisi , Xudoyimiz huzurida ularga kecha-kunduz tuhmat qilayotgan iblis tashqariga otildi .
66012011	Ular Qo‘zining qoni sharofati bilan va O‘zlarining shahodat kalomi bilan uni yengdilar . Ular o‘z jonlarini to o‘lguncha sevmagan edilar .
66012012	Shodlaning , ey osmonu falak va unda yashovchilar ! Ammo yer va dengizning holiga voy ! Zero iblis vaqt oz qolganini bilib , Mudhish qahr-g‘azab ila sizning oldingizga tushdi ” .
66012013	Ajdaho o‘zining yer yuziga otilganini ko‘rgach , o‘g‘il bola tuqqan ayolni ta’qib qila boshladi .
66012014	Ayol ilon oldidan cho‘l tomon qochib ketdi , o‘z joyiga uchib borishi uchun unga katta burgutning ikki qanoti berildi . O‘sha yerda u uch yarim yil boqilishi lozim .
66012015	Ilon esa , uni sel olib ketsin deb , ayolning ketidan quvib , og‘zidan daryoday suv to‘kdi .
66012016	Ammo yer xotinga yordam berdi ; yer og‘zini ochib , ajdaho quyib yuborgan daryoni yutib yubordi .
66012017	Ajdaho ayolga qarshi darg‘azab bo‘ldi . U ayol naslidan omon qolganlar bilan , ya’ni Xudoning amrini saqlagan va Iso Masihning shahodatiga sodiq qolganlar bilan jang qilgani chiqdi .
66013001	Men dengiz sohilidagi qumloq ustida turgan edim . To‘satdan yetti boshli , o‘nta shoxli bir hayvon dengizdan chiqayotganini ko‘rib qoldim . Shoxlarida o‘nta toj bor edi , boshlarida esa kufrona nomlar yozilgan edi .
66013002	Men ko‘rgan hayvon qoplonga o‘xshar edi . Oyoqlari ayiqning oyog‘iga , og‘zi esa arslonning og‘ziga o‘xshar edi . Ajdaho unga o‘z qudrati , taxti va buyuk iqtidorini berdi .
66013003	Men hayvonning boshlaridan birini o‘lar holatda yaralangan taxlitda ko‘rdim . U o‘lay deganda , yarasi sog‘ayib qoldi . Shunda butun jahon hayvonning ketidan baqrayib , dong qotib qoldi , hayvonga bunday iqtidor bergan ajdahoga sajda qilishdi .
66013004	Odamlar : “ Bu hayvonga o‘xshagan yana kim bor ekan ? U bilan kim urisha olar ekan ? ” — deb hayvonga ham sajda qilishdi .
66013005	Hayvonga takabburona va kufrona so‘zlar sochadigan og‘iz berildi , u qirq ikki oy davomida bu iqtidorini amalda ko‘rsatdi .
66013006	Xudoga qarshi kufr aytish , Uning nomi va makoni hamda osmonda yashovchilarga qarshi kufrlar yog‘dirish uchun hayvon og‘zini ochdi .
66013007	Unga Xudo azizlari bilan urishish hamda ularni yengishga ruxsat berildi . Unga har bir qabila , xalq , til va millat ustidan hokimlik qilish iqtidori berildi .
66013008	Yer yuzida yashayotganlarning hammasi hayvonga sajda qilishadi , faqat dunyo yaratilganidan beri bo‘g‘izlangan Qo‘zining hayot kitobiga ismi qayd bo‘lganlar bundan istisnodir .
66013009	Qulog‘i bor kishi quloq solsin !
66013010	Kimki asirlikka olib borsa , o‘zi asirlikka tushar . Kimki qilichdan o‘tkazsa , o‘zi qilichdan o‘tar . Bunda Xudo azizlarining sabru imoni darkor .
66013011	Bundan so‘ng men yerdan chiqayotgan boshqa bir hayvonni ko‘rdim . Qo‘zi kabi ikkita shoxi bor edi va ajdaho kabi gapirardi .
66013012	U birinchi hayvonning butun iqtidori bilan uning oldida amal qilardi . Hayvon butun yer yuzini va unda yashovchilarni o‘lar holatdagi yarasi sog‘aygan birinchi hayvonga sajda qilishga majbur qildi .
66013013	U insonlar oldida hatto osmondan yerga olov tushirishga qadar ajoyib mo‘jizalar yaratdi .
66013014	Birinchi hayvon oldida qilishi uchun unga berilgan mo‘jizakorlik qudrati bilan u yer yuzida yashayotganlarni aldab yo‘ldan ozdirdi . U odamlarga qilichdan yaralanib , biroq sog‘ qolgan birinchi hayvonning tasvirini qilishni buyurdi .
66013015	Unga hayvonning tasviriga ruh kiritish uchun qudrat berildi . Hayvon tasviri tilga kirdi va o‘ziga sajda qilmaganlarning hammasini o‘ldirishni buyurdi .
66013016	U hammaning — kattayu kichikning , boyu kambag‘alning , erkinu tutqinning o‘ng qo‘li yoki peshanasiga tamg‘a bosilsin , deb farmon chiqardi .
66013017	Shunday qilib , kim hayvonning tamg‘asi , ya’ni uning oti yoki otining soniga ega bo‘lmasa , mutlaqo oldi-sotdi qilolmas edi .
66013018	Bunda hikmat bor . Aqli yetgan kishi hayvonning sonini hisoblab chiqsin , chunki bu son — insonning sonidir . Uning soni olti yuz oltmish oltidir .
66014001	Men qaradim-u , Sion tog‘ida Qo‘zi turganini ko‘rdim . Qo‘zi bilan birga peshanasida Uning va Otasining ismi yozilgan yuz qirq to‘rt ming kishi bor edi .
66014002	Osmondan ko‘p suvlarning shov-shuviday , gumburlagan momaqaldiroq tovushiday bir tovush yangrar edi . Men eshitgan bu tovush xuddi chang chalayotgan cholg‘uchilar chiqaradigan sadoni eslatardi .
66014003	O‘sha bir yuz qirq to‘rt ming kishi Arshi A’lo oldida , to‘rtta jondor va oqsoqollar oldida yangi bir kuy kuylar edilar . Yer yuzidan sotib olingan bu yuz qirq to‘rt ming kishidan boshqa hech kim bu kuyni o‘rgana olmas edi .
66014004	Bular o‘zlarini xotinlar bilan bulg‘atmagan ma’sum kishilardir . Bular Qo‘zi qayoqqa ketsa , Uning orqasidan ketgan kishilardir . Bular Xudo va Qo‘ziga to‘ng‘ich bo‘lgudek , insonlar orasidan sotib olinganlar .
66014005	Ularning tilida yolg‘on-makr yo‘q , [ Xudoning taxti oldida ] ular benuqsondir .
66014006	Shundan keyin osmon o‘rtasidan uchib borayotgan boshqa bir farishtani ko‘rdim . Bu farishta yer yuzida yashovchi har bir millat va qabilaga , har qanday til va xalqqa abadiy Mujda keltirayotgan edi .
66014007	U baland ovoz bilan shunday dedi : “ Xudodan qo‘rqing , Uni ulug‘lang ! Uning hukm qilish vaqt-soati keldi . Yeru ko‘kni , dengizni , buloqlarni Yaratganga sajda qilinglar ! ”
66014008	Keyin boshqa bir farishta uchib kelib , shunday dedi : “ Vayron bo‘ldi ! Vayron bo‘ldi buyuk Bobil shahri ! U barcha xalqlarga ichirgan edi O‘zining qaynoq fahshu zino sharobidin ” .
66014009	So‘ngra uchinchi farishta uchib kelib , baland ovozda shunday dedi : — Kimki hayvonga va uning tasviriga sajda qilib , peshanasi yoki qo‘liga tamg‘a qabul qilsa ,
66014010	u Xudoning qahr kosasida soflab tayyorlangan qaynoq g‘azab sharobini ichadi-yu , muqaddas farishtalar va Qo‘zi oldida yonayotgan oltingugurt ichida azob chekadi .
66014011	Ular azobining dudi abadulabad burqirab turadi . Hayvon va uning tasviriga sajda qilib , hayvon nomli tamg‘ani qabul qilganlar kechayu kunduz tinchlik ko‘rmaydilar .
66014012	Bunga Xudo amrini saqlagan va Isoga sodiq qolgan azizlarning sabr-toqati darkor .
66014013	Shunda osmondan menga gapirayotgan bir ovozni eshitdim : — Buni yozib ol : Bundan keyin Rabbimiz Iso ummati bo‘lib dunyodan o‘tganlar baxtlidir ! — Ha , — deydi Ruh , — ular o‘z mehnatlaridan tinchisin , ularning qilgan ishlari o‘zlariga hamrohdir .
66014014	Shundan keyin bir yorug‘ bulut ko‘rdim . Bulut ustida Inson O‘g‘liga o‘xshagan Siymo o‘tiribdi ; Uning boshida oltin toj va qo‘lida o‘tkir o‘roq .
66014015	Ma’baddan boshqa bir farishta chiqib , bulut ustida O‘tirganga baland ovoz bilan shunday dedi : “ O‘rog‘ingni ishga solib o‘r , chunki o‘rim-yig‘im vaqti keldi . Mana , yerning hosili yetildi ” .
66014016	Bulut ustida O‘tirgan o‘rog‘ini yerga tashladi , yerning hosili ham o‘rildi .
66014017	Osmondagi ma’baddan boshqa bir farishta chiqdi . Uning ham o‘tkir o‘rog‘i bor edi .
66014018	Olovga hukmron yana boshqa bir farishta esa qurbongohdan chiqib keldi . U o‘tkir o‘roqli farishtaga shunday xitob qildi : “ O‘tkir o‘rog‘ingni ishga sol , yerdagi uzum boshlarini qirqib ol , chunki yerda uzum pishib shingil-shingil bo‘ldi ” .
66014019	Farishta o‘rog‘ini yerga tashladi , yerdagi uzum boshlarini terib , Xudoning katta qahr-g‘azab charxiga uloqtirdi .
66014020	Charx shaharning tashqarisida ishga tushdi . Charxdan oqib chiqqan qon daryo bo‘lib , bir ming olti yuz o‘q otimi yergacha bordi va otlarning yuganlarigacha chiqdi .
66015001	Men osmonda odatdan tashqari ajoyib boshqa bir alomat ko‘rdim : qo‘lida oxirgi yetti balo bor yetti farishta . Ana shu balolar bilan Xudoning g‘azabi tamom bo‘ladi .
66015002	Men go‘yo olov aralash oynadan yasalgan bir dengizni ham ko‘rdim . Hayvonga , uning tasviri , [ tamg‘asi ] hamda nomining soniga qarshi g‘alaba qozonganlar Xudoning changlarini qo‘lga olib , shu oyna dengizning ustida turgan edilar .
66015003	Ular Xudo quli Musoning kuyini va Qo‘zining kuyini kuylab , shunday derdilar : “ Yo Rabbiy , Tangri Taolo , Har narsaga qodir Sarvari koinot ! Sening ishlaring buyuk va ajoyibdir . Ey elu xalqlar Podshohi ! Sening yo‘llaring to‘g‘ri va haqdir .
66015004	Ey Xudovandi karim ! Kim cho‘chimas ekan Sendan ? Kim ulug‘lamas ekan ismingni ? Zero yolg‘iz O‘zing muqaddassan . Jamiki ellar huzuringga kelib , Senga bosh egib sajda qilgaylar . Barchaga ayon bo‘ldi odil hukmlaring ” .
66015005	Shundan so‘ng qaradim-u , samodagi ma’bad , ya’ni Shahodat Chodiri ochilganini ko‘rdim .
66015006	Yetti baloga hokim yetti farishta toza va porloq zig‘ir mato kiygan va ko‘ksiga oltin kamarlar bog‘lagan holda ma’baddan chiqdilar .
66015007	To‘rt jondordan biri yetti farishtaga abadulabad barhayot Xudoning g‘azabi bilan to‘liq yettita oltin kosa berdi .
66015008	Ma’bad Xudoning ulug‘vorligi va qudratidan dud bilan to‘lib ketdi . Yetti farishtaning yetti balosi tamom bo‘lmaguncha , hech kim ma’badga kira olmadi .
66016001	Bundan keyin ma’baddan yetti farishtaga : “ Boringlar , Xudoning g‘azabi bilan to‘lib-toshgan yetti kosani yerga to‘kinglar ” , — degan baland bir ovoz eshitdim .
66016002	Birinchi farishta borib kosasini yerga to‘kdi . O‘zida hayvonning tamg‘asi bo‘lgan va uning tasviriga sajda qilayotgan odamlarda og‘ir , jirkanch yiringli yaralar paydo bo‘ldi .
66016003	Ikkinchi farishta kosasini dengizga to‘kdi . Dengiz o‘likning qoniga o‘xshash bir tus oldi va ichidagi butun jonivorlar o‘ldi .
66016004	Uchinchi farishta kosasini daryolarga va buloqlarga to‘kdi , bular ham qonga aylanib ketdi .
66016005	Suvlar farishtasining shunday deganini eshitdim : “ Yo Rabbiy , Sen barhaqsan , Hozir bor , azaldan boru muqaddassan . Sening hukming — odil hukm .
66016006	Aziz-muqaddaslar va payg‘ambarlar qonini to‘kkanlarga Sen qon ichirding , ular bunga loyiqdir ” .
66016007	Qurbongoh ham tilga kirib , shunday deganini eshitdim : “ Ha , Rabbiy , Tangri Taolo , Har narsaga qodir Sarvari koinot ! Sening hukmlaring odil va haqqoniydir ” .
66016008	To‘rtinchi farishta o‘z kosasini quyosh ustiga to‘kdi , quyoshga insonlarni o‘tday yondirish qudrati berildi .
66016009	Jazirama issiq insonlarni qizdirganda , ular bu ofatlarga hukmi o‘tadigan Xudo sha’niga hamdu sanolar emas , haqoratlar yog‘dirdilar , qilmishlaridan tavba qilmadilar .
66016010	Beshinchi farishta kosasini hayvon taxtiga to‘kib yubordi , hayvonning saltanati zimistonga chulg‘anib qoldi . Odamlar azobdan tillarini tishladi .
66016011	Azob va yara-jarohatlaridan nolib , osmondagi Xudoni haqorat qildilar-u , qilmishlaridan tavba qilmadilar .
66016012	Oltinchi farishta kosasini buyuk Frot daryosi ustiga to‘kdi . Kunchiqardan keladigan shohlarga yo‘l ochilsin deb , daryoning suvi quridi .
66016013	Bundan keyin ajdaho , hayvon va soxta payg‘ambarning og‘izlaridan chiqayotgan qurbaqanamo uchta yovuz ruhni ko‘rdim .
66016014	Bular ajoyibot yaratadigan jinlarning ruhidir . Ular har narsaga qodir Xudoning ulug‘ kunida bo‘ladigan jangga barcha jahon shohlarini to‘plash uchun chiqadilar .
66016015	“ Mana , Men o‘g‘ri kabi kelyapman ! Baxtlidir hushyor tortgan kishi , Yalang‘och yurmayin , aybim ko‘rinmasin deb Kiyimini saqlab turgan kishi ! ”
66016016	Ruhlar shohlarni yahudiy tilida Hor-Magido‘n deyilgan joyga to‘pladilar .
66016017	Yettinchi farishta kosasini havoga to‘kdi . Samoviy ma’baddagi taxtdan : “ Amalga oshdi ! ” — degan baland bir ovoz chiqdi .
66016018	Shu vaqt yashinlar chaqnab , ovozlar yangrab , momaqaldiroq guldiradi . Shunday kuchli zilzila bo‘ldiki , yer yuzida inson yashagandan beri bu qadar kuchli zilzila yuz bermagan edi .
66016019	Ulug‘ shahar uch bo‘lakka bo‘linib ketdi . Majusiylar shaharlari yer bilan yakson bo‘ldi . Xudoning qaynoq qahr-g‘azab sharobi bilan to‘lgan kosa unga berilsin deb , buyuk Bobil shahri ham Xudoning huzurida xotirlandi .
66016020	Har bir orol o‘rnidan jildi , tog‘lar ko‘zdan g‘oyib bo‘ldi .
66016021	Osmondan har bir donasi botmon keladigan yirik do‘l insonlar ustiga yog‘ildi . Odamlar do‘l balosidan Xudoni haqorat qilishardi , chunki bu balo haddan ziyod edi .
66017001	Yetti kosali yetti farishtadan biri kelib , menga shunday dedi : “ Bu yoqqa kelgin , ko‘p suvlar bo‘yida o‘tirgan buyuk fohishaga chiqarilgan hukmni senga ko‘rsataman .
66017002	Yer yuzi shohlari u bilan fahsh qilardi , yer yuzida yashayotganlar uning zino sharobidan mast bo‘lardilar ” .
66017003	Bundan keyin farishta meni Ilohiy Ruh ta’sirida cho‘lga olib keldi . U yerda yetti boshli , o‘n shoxli , kufrona nomlar bilan to‘lib-toshgan qip-qizil bir hayvon ustiga mingan xotinni ko‘rdim .
66017004	Xotin qip-qizil , arg‘uvon kiyimda , oltin , javohirot , marvaridlar bilan bezangan edi . Uning qo‘lida iflosliklar bilan , zino haromliklari bilan to‘lib-toshgan oltin kosa bor edi .
66017005	Xotinning peshanasida uning ismi yozilgan edi : “ Sir : buyuk Bobil — yer yuzi fohishalari va haromliklari onasidir ” .
66017006	Xotin Xudo azizlari qonidan , Iso shohidlari qonidan mast bo‘lganini ko‘rdim . Uni ko‘rib , g‘oyat darajada hayron bo‘ldim .
66017007	Farishta menga dedi : “ Nima uchun hayratga tushding ? Men senga xotinning va uni ko‘tarib yurgan yetti boshli , o‘n shoxli hayvonning sirini aytib beraman .
66017008	Ana , sen ko‘rgan hayvon bor edi , endi yo‘q . U ko‘p o‘tmay tubsizlik qa’ridan chiqib , halokatga yo‘liqadi . Yer yuzida yashayotgan va dunyo yaratilgandan buyon hayot kitobiga yozilmagan barcha odamlar hayvonni ko‘rib , hayron qoladilar . Chunki u bor edi , hozir yo‘q , ammo yana keladi .
66017009	Buni anglamoq uchun o‘tkir aqlu idrok darkor . Yetti bosh — xotin ustida o‘tirgan yetti tog‘dir .
66017010	Shu bilan birga yetti podshohdir . Bularning beshtasi mahv bo‘ldi , bittasi qoldi , boshqasi esa hali kelgan emas ; u kelganda ham ko‘p vaqt turmaydi .
66017011	Ilgari bor , hozir yo‘q hayvon esa yetti podshohdan biri bo‘la turib , sakkizinchisidir , u halokatga yo‘liqadi .
66017012	Sen ko‘rgan o‘nta shox — o‘n podshoh demakdir . Ular hali saltanatni qo‘lga olgan emas . Ular hayvon bilan birga podshoh bo‘lib , bir soat hokimlik qiladilar .
66017013	Bular bir fikrda bo‘lib , qudratni va saltanatni hayvonga topshiradilar .
66017014	Ular Qo‘zi bilan jang qiladilar , ammo Qo‘zi ularni yengib chiqadi . Chunki Qo‘zi hokimlarning Hokimi — Shohanshohdir . U bilan birga bo‘lganlar esa da’vat etilganlar , tanlanganlar , sodiq qolganlardir ” .
66017015	Farishta menga yana shunday dedi : “ Fohisha o‘tirgan , sen ko‘rgan suvlar — elu xalq , millatlar , elatlar va tillardir .
66017016	Sen ko‘rgan hayvondagi o‘nta shox fohishadan nafratlanadilar . Uni yalang‘ochlab , barbod qiladilar , go‘shtini burdalab yeydilar , o‘zini esa o‘tda yondiradilar .
66017017	Chunki Xudo O‘zining irodasini bajarishni ularning diliga solgan . Shunday qilib , Xudoning kalomlari bajo kelmagunga qadar , ular bir jon , bir tan bo‘lib , o‘z hukmronliklarini hayvonga topshiradilar .
66017018	Sen ko‘rgan xotin — yer yuzi podshohlari ustidan hukmronlik qiladigan buyuk shahardir ” .
66018001	Bundan keyin ulug‘ saltanat sohibi boshqa bir farishtaning osmondan tushayotganini ko‘rdim . Uning ulug‘vorligidan yer yuzi yorishib ketdi .
66018002	U kuchli bir nido bilan bunday dedi : “ Vayron bo‘ldi ! Vayron bo‘ldi buyuk Bobil ! U jinlarning makoni , har turli yomon ruhning panohi , Har qanday murdoru manfur qushning panohi bo‘ldi .
66018003	U barcha xalqlarga o‘zining qaynoq fahshu zino sharobidan ichirgan edi . Yer yuzi podshohlari u bilan zinokorlik qilgan edi , Yer yuzi savdogarlari uning safolaru dabdabalaridan boyib ketdilar ” .
66018004	Shu payt osmondan boshqa bir ovoz eshitdim . U dediki : “ Ey xalqim , undan chiqib keting ! Sherik bo‘lmang uning gunohlariga , Duchor bo‘lmang-da balolariga !
66018005	Ko‘kkacha borib yetdi-ku uning gunohi , Xudo esladi uning nohaqliklarini .
66018006	Bobil sizga qanday sazo bergan bo‘lsa , Siz ham unga shunday sazo bering ! Qilmishiga yarasha unga ikki barobar sazo bering ! O‘zi tayyorlagan ichimlikdan ikki barobar to‘ldirib unga ichiring !
66018007	U naqadar kekkayib dabdaba surgan bo‘lsa , Unga shu qadar azob va g‘am-g‘ussa orttiring ! U o‘zicha : “ Tul emas , men malikaman , G‘am-g‘ussa ham ko‘rmayman ” , — deb aytdi-ku .
66018008	Shu bois uning taqdiridagi baloyu ofatlar — O‘lim , g‘am-g‘ussayu qahatchiliklar Bir kunning o‘zida qo‘pajak . U o‘tda yoqilib kul bo‘lajak . Qudratlidir uni hukm qilguvchi Xudoyi Taolo ” .
66018009	Bobil bilan zino qilib , kayf-safo surgan yer yuzi podshohlari undagi yong‘in tutunini ko‘rib , uning holiga bo‘zlab yig‘laydilar .
66018010	Bobilning azob-uqubati dahshatidan qo‘rqib , uzoqda turib deydilar : “ Voy , sening holingga voy ! Ey buyuk shahar , mustahkam Bobil ! Bir soatdayoq senga jazo keldi ! ”
66018011	Yer yuzi savdogarlari ham uning holiga yig‘lab motam tutadilar . Chunki ularning mollarini endi hech kim sotib olmaydi .
66018012	Oltin , kumush , javohirot va marvaridlar ; atlasu shoyi , arg‘uvonu qirmizi gazlamalar ; har turli xushbo‘y yog‘ochlar , fil suyagidan yasalgan har xil buyumlar ; eng qimmatbaho yog‘ochdan , misdan , temirdan va marmardan yasalgan turli buyumlar ;
66018013	dolchin , atirlar , xushbo‘y tutatqilar , moylar va smolalar , sharob , zaytun yog‘i , sara un va bug‘doylar ; qoramol va qo‘ylar , otlaru aravalar , shuningdek , odamlarning jonini ham , tanini ham sotib oladigan boshqa hech kim bo‘lmaydi .
66018014	Sen jondan yaxshi ko‘rgan mevalar qo‘lingdan ketdi . Butun davlatu shavkating nom-nishonsiz yo‘q bo‘lib ketdi .
66018015	Bu mollar bilan savdo-sotiq qilib , boyib ketgan savdogarlar Bobilning azob-uqubat dahshatidan qo‘rqib , uzoqda turganlaricha yig‘lab , zorlab , deydilar :
66018016	“ Ahvolingga voy , voy ! Shoyi , atlas , qirmizi kiyimlar ila yasangan , Oltin , javohirot , marvaridlar ila bezanganbuyuk shahar !
66018017	Shunday boyliging bir soatdayoq yo‘q bo‘lib ketdi ” . Har bir darg‘a , kemachi va kema yo‘lovchisi , dengizda savdo-sotiq qiluvchilarning hammasi uzoqda turganlaricha ,
66018018	shahardagi yong‘indan o‘rlayotgan dudga qarab : “ Qanday shahar bu buyuk shaharga o‘xshaydi ? ! ” — deb faryod chekardilar .
66018019	Ular boshlariga kul sochib , faryod chekib , ingrab dod solardilar : “ Voy holingga , voy , ey buyuk shahar ! Dengizdagi kemalarga ega bo‘lganlarning hammasi sening qimmatbaho mollaringdan boyigan edi . Endilikda u bir soatdayoq xarobaga aylandi ! ”
66018020	Shodlaning uning holiga , ey osmon , Ey aziz-muqaddaslar , havoriylaru nabilar ! Zero Xudo uni hukm qilib , o‘chingizni oldi .
66018021	Keyin kuchli bir farishta tegirmon toshiga o‘xshash katta toshni ko‘tarib dengizga uloqtirdi-da , shunday dedi : “ Mana shunday shiddat-la qulab tushgusi Buyuk shahar Bobil ! Endi u aslo qad ko‘tarmas .
66018022	Changchilar , ashulachilar , naychiyu surnaychilar ovozi endi eshitilmas senda . Endi san’at ham , san’atkor ham sendan chiqmas . Tegirmon charxining tovushi ham aslo eshitilmagay senda .
66018023	Endi chiroq ham senga shu’la sochmas , Kuyov bilan kelinning ovozi ham kelmagay sendan . Savdogarlaring yer yuzining katta a’yonlari edi , Sehrgarliging bilan butun xalqlar aldangan edi ” .
66018024	Payg‘ambarlar , aziz-muqaddaslar va yer yuzida o‘ldirilganlarning hammasining qoni Bobildan topildi .
66019001	Bundan keyin osmonda katta olomonning g‘ala-g‘ovuriga o‘xshash baland ovozlar eshitdim : “ Halleluya ! Xudoyimizga tegishlidir najotkorlik , ulug‘vorlik , kuch va qudrat .
66019002	Uning hukmi haq va to‘g‘ridir . Yer yuzini o‘z zinosi bilan buzgan buyuk fohishani U hukm qildi , O‘z qullarining xunini undan oldi ” .
66019003	Ikkinchi marta dedilar : “ Halleluya ! Bobilning dudi abadulabad burqiragay ” .
66019004	Shu payt yigirma to‘rt nafar oqsoqol va to‘rt jondor o‘zlarini yerga tashlab : “ Omin ! Halleluya ! ” — deya taxtda o‘tirgan Xudoga sajda qildilar .
66019005	Keyin taxtdan bir ovoz keldi : “ Ey Xudoyimizning barcha qullari , Undan qo‘rquvchi kattayu kichiklar , Unga hamdu sano aytinglar ! ”
66019006	So‘ngra ko‘p xaloyiq , shovullagan suvlar , gumburlagan momaqaldiroqqa o‘xshash sadolar eshitdim . Ular shunday derdi : “ Halleluya ! Har narsaga qodir Xudoyimiz , Sarvari koinot Shoh o‘rnini oldi .
66019007	Uning izzat-hurmatini bajo keltiraylik , Sevinib xursand bo‘laylik ! Qo‘zining nikoh soati yetdi , Uning kelini o‘zini hozirladi ” .
66019008	Kiyinish uchun kelinga pok , oppoq shoyi berildi . Shoyi — aziz-muqaddaslarning solihligidir .
66019009	So‘ng farishta menga : — Yoz ! — dedi , — Qo‘zining nikoh oqshomiga chaqirilganlar baxtiyordir ! Yana menga : — Bular Xudoning haq so‘zlaridir , — dedi .
66019010	Men unga sajda qilish uchun oyoqlariga yiqildim . Lekin u menga shunday dedi : — Zinhor bu ishni qilma ! Men sening hamkoringman , shuningdek , Isoning shohidi bo‘lgan hamma birodarlaringning hamkoriman . Xudoga sajda qil ! Zero Isoga shohidlik payg‘ambarlik ruhi bilan tengdir .
66019011	Bundan keyin osmon ochilib , u yerda bir oq ot turganini ko‘rdim . Otliqning ismi Sodiq va Haq edi . U odilona hukm chiqarib , jang qiladi .
66019012	Uning ko‘zlari olov alangasiday . Boshida ko‘p toji bor , peshanasiga esa O‘zidan boshqa hech kim bilmaydigan bir ism yozilgan .
66019013	U qonga bo‘yalgan kiyim kiygan , Unga “ Xudoning Kalomi ” deb nom berilgan edi .
66019014	Pok , oppoq shoyi kiygan samoviy qo‘shinlar oq otda Uning ketidan borardi .
66019015	Xalqlarga shikast berish uchun Uning og‘zidan bir keskir shamshir chiqib turardi . Qo‘lida temir tayoq bilan ularni boqadigan O‘shadir . Har narsaga qodir Xudoning qaynoq qahr-g‘azab sharobini tayyorlashga moslangan charxni O‘zi bosadi .
66019016	Uning kiyimi va belida shunday bir ism yozilgan : “ Hokimlarning Hokimi — Shohanshoh ” .
66019017	Shundan so‘ng quyosh ustida turgan bir farishtani ko‘rdim . U baland ovoz chiqarib , osmon o‘rtasidan uchib borayotgan barcha qushlarga shunday xitob qildi : “ Xudoning buyuk bazmiga kelinglar !
66019018	Shohlar , sarkardalar , kuchlilar murdasini , otu otliqlar murdasini , hamma erkinu tutqinlar , kattayu kichiklar murdasini xomtalash qilish uchun to‘planinglar ! ”
66019019	Shundan keyin men hayvonni , yer yuzi shohlarini , ularning qo‘shinlarini ko‘rdim ; ular ot mingan Chavandoz bilan Uning qo‘shinlariga qarshi jang qilish uchun bir yerga to‘plangan edilar .
66019020	Hayvon va uning oldida g‘aroyibotlar qilgan soxta payg‘ambar asir tushdilar . Hayvonning tamg‘asini qabul qilib , uning tasviriga sajda qilganlarni o‘z g‘aroyibotlari bilan aldagan soxta payg‘ambar ana shu edi . Har ikkovi ham oltingugurt bilan yonayotgan otash ko‘liga tiriklayin tashlandi .
66019021	Boshqalar esa ot mingan Chavandozning og‘zidan chiqqan shamshir bilan o‘ldirildi . Hamma qushlar ularning go‘shtini yeb to‘ydi .
66020001	Qo‘lida tubsizlik qa’rining kaliti va katta zanjir bilan osmondan tushayotgan farishtani ko‘rdim .
66020002	Farishta ajdahoni , ya’ni iblis va shayton deb atalgan almisoq ilonini tutib , uni ming yil muddatga kishanlab qo‘ydi .
66020003	Ming yil tamom bo‘lgunga qadar yana xalqlarni aldamasin deb , uni tubsizlik qa’riga tashlab qamab qo‘ydi va uning ustiga muhr bosdi . Ming yil o‘tgandan keyin qisqa bir muddatga uni ozod qilish kerak .
66020004	Men taxtlarni va taxtda o‘tirganlarni ko‘rdim . Ularga hukm etish huquqi berilgan edi . Isoning shahodati va Xudoning kalomi tufayli boshi olinganlarning jonini ham ko‘rdim . Bular hayvonga va uning tasviriga sajda qilmagan , peshanalari va qo‘llariga uning tamg‘asini qabul qilmaganlar edi . Ular tirilib , Masih bilan ming yil hukm surdilar .
66020005	Qolgan o‘liklar ming yil tamom bo‘lgunga qadar tirilmadi . Bu — birinchi qiyomatdir .
66020006	Birinchi qiyomatda ishtirok etadiganlar baxtiyor va muqaddasdir . Ikkinchi o‘lim ularga hokim emas . Ular Xudoning va Masihning ruhoniylari bo‘lib , U bilan ming yil hukm suradilar .
66020007	Ming yil tugagach , shayton o‘z zindonidan ozod etiladi .
66020008	Yerning to‘rt burchagidagi xalqlarni , Ya’juj-Ma’jujni aldab vasvasa qilish va jangga to‘plash uchun zindondan chiqadi . Ularning soni dengiz qumiday son-sanoqsizdir .
66020009	Ular yer yuzi tekisligiga chiqib , muqaddaslar manzili va aziz shaharni qurshab oldilar . Shu payt Xudo osmondan o‘t yog‘dirib , ularni qirib tashladi .
66020010	Ularni aldagan iblis esa hayvon va soxta payg‘ambar bo‘lgan olovli va oltingugurtli ko‘lga tashlandi . U yerda ular kechayu kunduz , ilalabad azob chekadilar .
66020011	Keyin buyuk bir oq taxt va taxtda o‘tirgan Siymoni ko‘rdim . Uning huzuridan yeru osmon qochar edi , lekin ularga joy topilmadi .
66020012	Men Xudo taxti oldida turgan katta-kichik o‘liklarni ko‘rdim . Kitoblar ochildi . Hayot kitobi degan boshqa bir kitob ham ochildi . O‘liklarning har biri , kitoblarda yozilgani bo‘yicha , qilmishlariga yarasha hukm etildi .
66020013	Dengiz o‘zidagi o‘liklarni berdi , o‘lim ham , tamug‘ ham o‘zlaridagi o‘liklarni berdi , har bir kishi qilmishlariga yarasha hukm etildi .
66020014	O‘lim va tamug‘ olov ko‘liga tashlandi . Mana bu olov ko‘li — ikkinchi o‘limdir .
66020015	Ismlari hayot kitobida yozilmaganlarning hammasi olov ko‘liga tashlandi .
66021001	Shundan keyin men yangi bir osmon va yangi bir yerni ko‘rdim . Avvalgi yeru osmon g‘oyib bo‘lgan edi , dengiz ham endi yo‘q edi .
66021002	Men , Yuhanno , tabarruk shahar — Quddusni ko‘rdim ; u kuyovi oldiga bezanib chiqayotgan kelin kabi osmondan , Xudo huzuridan tushayotgan edi .
66021003	Men Arshi A’lodan kelgan baland bir ovozni eshitdim , u shunday dedi : “ Mana , Xudoning makoni insonlar aro ! Xudoning O‘zi odamlar ichra yashar . Ular Xudoning xalqi bo‘lgay , Xudoning O‘zi ular ichra maskan qilgay .
66021004	Xudo ularning ko‘zidagi har bir yoshni artib olur . Endi o‘lim sira bo‘lmas . Huzun ham , faryod ham , og‘riq ham bo‘lmas . Zero avvalgilar o‘tib ketdi ” .
66021005	Taxtda o‘tirgan Siymo : “ Mana , Men hammasini yangi qilib yaratyapman ! ” — dedi . Keyin menga : “ Bularni yozib qo‘y , bu so‘zlar ishonchli va haqqoniydir ! ” — dedi .
66021006	So‘ng menga qarab , dedi : “ Amalga oshdi ! Ibtido va Intiho , Bosh va So‘ng O‘zimman . Men chanqaganga obi hayot bulog‘idan tekin bahra beraman .
66021007	G‘olib kelganga bular nasib qiladi . Men uning Xudosi bo‘laman , u Mening o‘g‘lim bo‘ladi .
66021008	Ammo qo‘rqoq , imonsiz , nopok , qotil , zinokor , jodugar , butparast va hamma yolg‘onchilarning qismati olov va oltingugurt bilan yonayotgan ko‘ldadir . Bu ikkinchi o‘limdir ” .
66021009	Shu payt oxirgi yetti baloga to‘ldirilgan yettita kosani ushlagan yetti farishtadan biri oldimga keldi va men bilan gaplashib : “ Bu yoqqa kel , Qo‘ziga kelin bo‘ladigan ayolni senga ko‘rsataman ” , — dedi .
66021010	Farishta meni Ilohiy Ruhning ta’sirida baland , yuksak bir toqqa olib chiqdi-da , menga ko‘kdan , Xudo huzuridan tushayotgan tabarruk shahar — Quddusni ko‘rsatdi .
66021011	Shahar Xudoning ulug‘vor jamoli bilan balqir , uning sayqali qimmatbaho tosh , billur olmosga o‘xshar edi .
66021012	Uning devori qalin va baland edi ; o‘n ikki darvozasi bo‘lib , darvozalari ustida o‘n ikkita farishta o‘ltirar edi . Darvozalarda ismlar — Bani Isroilning o‘n ikki qabilasi nomlari yozilgan edi .
66021013	Sharqdan uch , shimoldan uch , janubdan uch va g‘arbdan uch darvoza bor edi .
66021014	Shahar devorlarining o‘n ikki poydevori bo‘lib , ularda Qo‘zining o‘n ikki havoriysi nomlari yozib qo‘yilgan edi .
66021015	Men bilan gaplashgan farishtaning qo‘lida shaharni , uning darvozalariyu devorini o‘lchash uchun oltindan bir o‘lchagichi bor edi .
66021016	Shahar to‘rtburchak shaklda joylashgan , uning bo‘yi eni bilan teng edi . Farishta shaharni o‘lchagich bilan o‘lchadi , u o‘n ikki ming o‘q otimi ekan . Uning eni , bo‘yi va balandligi bir-biriga teng edi .
66021017	Farishta shaharning devorlarini ham o‘lchadi ; u insonlar o‘lchovida ham , farishtalar o‘lchovida ham yuz qirq to‘rt tirsak chiqdi .
66021018	Devorlar olmosdan , shahar esa shishaday tiniq , sof oltindan qurilgan edi .
66021019	Shahar devorlarining poydevorlari turli qimmatbaho toshlar bilan bezatilgan edi : birinchi poydevor olmosdan , ikkinchisi ko‘k yoqutdan , uchinchisi aqiqdan , to‘rtinchisi zumraddan edi .
66021020	Beshinchisi firuza , oltinchisi la’l , yettinchisi sariq yoqut , sakkizinchisi ko‘k zumrad , to‘qqizinchisi zabarjad , o‘ninchisi yashil aqiq , o‘n birinchisi lojuvard , o‘n ikkinchisi binafsharang yoqutdan edi .
66021021	O‘n ikki darvoza — o‘n ikki marvariddan iborat edi , ya’ni har bir darvoza bitta marvariddan yasalgan edi . Shaharning ko‘chasi esa bamisoli shaffof shishadek , sof oltindan edi .
66021022	Bu shaharda ma’bad ko‘rmadim . Chunki har narsaga qodir Xudoyi Taolo va Qo‘zining O‘zi shaharning ma’badidir .
66021023	Shaharni yoritish uchun quyoshga yoki oyga ehtiyoj ham yo‘q . Chunki Xudoning ulug‘vor jamoli uni yoritadi , Qo‘zining O‘zi uning yoritqichi bo‘ladi .
66021024	[ Qutulgan ] xalqlar shaharning nurida yurishadi . Yer yuzi podshohlari unga o‘z shon-shuhratlarini keltiradilar .
66021025	Shahar darvozalari kun bo‘yi ochiq turadi , sira yopilmaydi , chunki u yerda tun bo‘lmaydi .
66021026	Xalqlarning barcha davlatu savlati unga kiritiladi .
66021027	Lekin hech qanday murdor narsa , hech bir razil yoki yolg‘onchi kishi unga kirmaydi ; faqat Qo‘zining hayot kitobida yozilganlar kiradi .
66022001	Farishta menga Xudoning va Qo‘zining taxtidan chiqib , shahar ko‘chasi bo‘ylab oqayotgan billurday tiniq obi hayot daryosini ko‘rsatdi .
66022002	Daryoning u yog‘ida ham , bu yog‘ida ham har oyda bir , ya’ni yilda o‘n ikki marta hosil beradigan hayot daraxti bor edi . Bu daraxtning barglari xalqlarga shifo baxsh etadi .
66022003	Boshqa hech qanday la’nat qolmaydi . Shaharda Xudoning va Qo‘zining taxti bo‘ladi , Uning qullari Unga xizmat qiladi .
66022004	Ular Uning yuzini ko‘rib turadi , Uning ismi ularning peshanasiga yozilgan bo‘ladi .
66022005	U yerda boshqa tun bo‘lmaydi ; chiroqqa ham , quyosh yog‘dusiga ham ehtiyoj bo‘lmaydi . Chunki Xudoyi Taolodan ularga nur yog‘ilib turadi , ular esa to abad hukmronlik qiladilar .
66022006	Farishta menga shunday dedi : — Bu so‘zlar ishonchli va haqqoniydir . Aziz payg‘ambarlarni ruhlantirgan Xudoyi Taolo yaqin orada yuz berishi muqarrar bo‘lgan voqealarni o‘z qullariga bildirish uchun farishtasini yubordi .
66022007	“ Mana , Men tezda kelaman ! Bu kitobning bashoratli kalomlariga Rioya qilganlar baxtiyordir ! ”
66022008	Men , Yuhanno , bularni ko‘rdim va eshitdim . Bularni ko‘rib eshitganimda , menga ko‘rsatgan farishtaning oyoqlariga yiqilib sajda qilmoqchi bo‘ldim .
66022009	Ammo u menga : — Zinhor bu ishni qilma ! Men sening hamda birodarlaring — payg‘ambarlarning hamkoriman , shuningdek , bu kitobning so‘zlariga rioya qiluvchilarning hamkoriman . Xudoga sajda qil ! — dedi .
66022010	Keyin menga yana shunday dedi : — Bu kitobning bashoratli kalomlarini muhrlab sir saqlama , chunki vaqt yaqindir .
66022011	Fosiq , mayli , yomonlik qilaversin ; nopok , mayli , ifloslik qilaversin . Solih esa to‘g‘ri ish qilaversin va muqaddas kishi o‘zini muqaddas saqlasin .
66022012	“ Mana , Men tez kelaman , qarimtam O‘zim bilan . Har kimga qilmishiga yarasha sazo bergumdir .
66022013	Men Ibtido va Intiho , Avvaliyu Oxiri , Bosh va So‘ngdirman ” .
66022014	Qanday baxtlidir kiyimlarini yuvganlar , hayot daraxti mevasidan yeb , shahar darvozalaridan kirish huquqiga ega bo‘lganlar !
66022015	Tashqarida esa itlar , jodugarlar , zinokorlar , qotillar , butparastlar , yolg‘on-makrga ruju qo‘yganlarning hammasi bo‘ladi .
66022016	“ Men — Iso O‘z farishtamni oldingizga yubordim , Toki u bu to‘g‘rida jamoatlarimga shahodat bersin . Men Dovud avlodidan kelib chiqqan Zot , Yorug‘ tong yulduzidirman ” .
66022017	Ruh ham , Kelin ham : “ Kel ! ” — deb chorlayapti . Eshitgan kishi ham : “ Kel ! ” — desin . Chanqagan kelsin , xohlagan hayot suvidan tekin bahra olsin .
66022018	Bu kitobning bashoratli kalomlarini eshituvchi har bir kishiga shahodatim shu : kimda-kim bularga biror narsa qo‘shsa , Xudo bu kitobda yozilgan balolarni unga taqdir qiladi .
66022019	Kimda-kim bu kitobda bashorat qilib aytilgan so‘zlardan biror narsani olib tashlasa , Xudo uni bu kitobda yozilgan hayot daraxtidan va muqaddas shahardan mahrum qiladi .
66022020	Bu gaplarning Shohidi : “ Ha , Men tez kelaman ! ” — deyapti . Omin ! Kel , yo Rabbimiz Iso !
66022021	Rabbimiz Iso Masihning inoyati barchangizga yor bo‘lsin . Omin .
