# language_name:        Bahasa Melayu
# closest ISO 639-3:    zsm
# ISO_15924:            Latn
# year_short:           1996
# year_long:            1976 New Testament<br>1981 Old Testament<br>1987 complete Bible<br>1996 Bible revised
# vernacular_title:     Alkitab Berita Baik
# english_title:        Good News Bible<br>The Bible in Malay
# URL:                  https://www.bible.com/de/versions/402
# copyright_short:      © The Bible Society of Malaysia 1996
# copyright_long:       BM New Testament published in 1976 ; BM Old Testament was completed in 1981. BM complete Bible published in 1987, by The Bible Society of Singapore, Malaysia and Brunei. Then BM Bible is revised and improved since 1990. New Testament and Psalms, complete review published in 1996 by The Bible Society of Malaysia .
# notes:                
40001001	Inilah senarai nenek moyang Yesus Kristus , keturunan Daud , keturunan Abraham .
40001002	Daripada Abraham hingga Raja Daud , nama-nama nenek moyang Yesus adalah seperti berikut : Abraham , Ishak , Yakub , Yehuda dan saudara-saudaranya , Peres dan Zerah ( ibu mereka bernama Tamar ) , Hezron , Ram , Aminadab , Nahason , Salmon , Boas ( ibunya Rahab ) , Obed ( ibunya Rut ) , Isai , dan Raja Daud .
40001003	
40001004	
40001005	
40001006	Daripada Daud hingga ke masa bangsa Israel dibuang ke Babel , nama nenek moyang yang tercatat adalah seperti berikut : Salomo ( ibunya ialah bekas isteri Uria ) , Rehabeam , Abia , Asa , Yosafat , Yoram , Uzia , Yotam , Ahas , Hizkia , Manasye , Amon , Yosia , Yoyakhin dan saudara-saudaranya .
40001007	
40001008	
40001009	
40001010	
40001011	
40001012	Dari masa pembuangan di Babel sehingga kelahiran Yesus , nama nenek moyang yang tercatat adalah seperti berikut : Yoyakhin , Sealtiel , Zerubabel , Abihud , Elyakim , Azur , Zadok , Akhim , Eliud , Eleazar , Matan , Yakub , Yusuf , suami Maria . Marialah yang melahirkan Yesus , yang disebut Kristus .
40001013	
40001014	
40001015	
40001016	
40001017	Demikianlah ada empat belas generasi dari zaman Abraham sehingga zaman Daud , dan ada empat belas generasi dari zaman Daud sehingga masa pembuangan di Babel , dan empat belas generasi dari masa itu sehingga kelahiran Kristus .
40001018	Inilah kisah kelahiran Yesus Kristus . Ibu-Nya , Maria , bertunang dengan Yusuf . Tetapi sebelum mereka berkahwin , Maria sudah mengandung kerana kuasa Roh Allah .
40001019	Yusuf seorang yang taat kepada hukum agama , tetapi dia tidak mahu mempermalukan Maria di hadapan umum . Oleh itu Yusuf berniat memutuskan pertunangan itu secara diam-diam .
40001020	Yusuf mempertimbangkan perkara itu . Kemudian dalam mimpi , malaikat Tuhan menampakkan diri kepadanya . Malaikat itu berkata , “ Hai Yusuf , keturunan Daud ! Janganlah takut memperisteri Maria . Dia mengandung kerana kuasa Roh Allah .
40001021	Maria akan melahirkan seorang anak lelaki . Anak itu harus engkau namakan Yesus , kerana Dia akan menyelamatkan umat-Nya daripada dosa mereka . ”
40001022	Semua itu berlaku supaya terjadilah apa yang difirmankan oleh Tuhan melalui nabi-Nya ,
40001023	“ Seorang anak dara akan mengandung , lalu melahirkan seorang anak lelaki . Anak itu akan dinamakan Imanuel . ” ( Dalam bahasa Ibrani , Imanuel bererti , “ Allah menyertai kita ” ) .
40001024	Apabila Yusuf terjaga , dia melakukan apa yang dikatakan oleh malaikat Tuhan itu . Dia berkahwin dengan Maria .
40001025	Tetapi Yusuf tidak berseketiduran dengan Maria sehingga Maria melahirkan anak lelakinya . Yusuf menamakan anak itu Yesus .
40002001	Yesus lahir di kota Betlehem di negeri Yudea , pada masa pemerintahan Raja Herodes . Kemudian beberapa orang ahli kaji bintang dari timur datang ke Yerusalem .
40002002	Mereka bertanya , “ Di manakah anak yang baru lahir itu , yang akan menjadi raja orang Yahudi ? Kami nampak bintang-Nya terbit di sebelah timur , dan kami datang hendak menyembah Dia . ”
40002003	Apabila mendengar hal itu , Raja Herodes resah gelisah , demikian juga semua penduduk Yerusalem .
40002004	Raja Herodes mengumpulkan semua ketua imam dan guru Taurat lalu bertanya , “ Di manakah Raja yang dijanjikan oleh Allah akan lahir ? ”
40002005	Mereka menjawab , “ Di kota Betlehem di negeri Yudea . Seorang nabi sudah menuliskan hal itu ,
40002006	‘ Hai Betlehem di negeri Yudea , engkau sekali-kali bukanlah yang terkecil antara kota-kota utama di Yudea ; Daripadamu akan datang seorang pemimpin yang akan memimpin umat-Ku Israel . ’ ”
40002007	Kemudian Raja Herodes mengadakan pertemuan rahsia dengan ahli-ahli kaji bintang itu . Daripada mereka , Raja Herodes mengetahui dengan tepat masa bintang itu mula kelihatan .
40002008	Lalu Raja Herodes menyuruh ahli-ahli kaji bintang itu pergi ke Betlehem dengan perintah berikut , “ Pergilah dan carilah Anak itu dengan saksama . Apabila kamu menjumpai Dia , beritahulah beta , supaya beta juga boleh pergi menyembah Dia . ”
40002009	Mereka berangkat , lalu di tengah perjalanan mereka nampak bintang yang pernah dilihat oleh mereka di sebelah timur . Alangkah sukacitanya ahli-ahli kaji bintang itu apabila mereka nampak bintang itu . Bintang itu mendahului mereka , lalu berhenti di atas tempat Anak itu .
40002010	
40002011	Mereka masuk ke dalam rumah itu dan nampak Anak itu dengan ibu-Nya Maria . Mereka sujud menyembah Anak itu , dan mereka mengeluarkan emas , kemenyan dan mur , lalu mempersembahkan semua hadiah itu kepada-Nya .
40002012	Kemudian dalam mimpi , ahli-ahli kaji bintang itu diperingatkan oleh Allah supaya jangan kembali kepada Herodes . Oleh itu mereka balik ke negeri asal mereka melalui jalan lain .
40002013	Setelah mereka berangkat , malaikat Tuhan menampakkan diri kepada Yusuf dalam mimpi dan berkata , “ Herodes akan mengeluarkan perintah untuk mencari Anak itu dan membunuh Dia . Bangunlah dan bawalah Anak itu dengan ibu-Nya ke Mesir . Tinggallah di sana sehingga Aku berfirman lagi kepadamu . ”
40002014	Yusuf bangun , dan pada malam itu juga dia membawa Anak itu dengan ibu-Nya ke Mesir .
40002015	Mereka tinggal di sana sehingga Raja Herodes mangkat . Dengan demikian berlakulah apa yang difirmankan oleh Tuhan melalui nabi-Nya , “ Aku memanggil Anak-Ku keluar dari Mesir . ”
40002016	Apabila Raja Herodes sedar bahawa ahli-ahli kaji bintang dari timur sudah memperdayakannya , Raja Herodes murka . Lalu Raja Herodes memberikan perintah supaya semua anak lelaki di Betlehem dan sekitarnya , yang berumur dua tahun ke bawah dibunuh . Hal ini sesuai dengan keterangan ahli-ahli kaji bintang tentang masa bintang itu mula kelihatan .
40002017	Dengan demikian berlakulah apa yang dikatakan oleh Nabi Yeremia ,
40002018	“ Di Rama terdengar suara tangisan dan rintihan , ratapan , dan tangisan penderitaan . Rahel meratapi anak-anaknya , dia tidak mahu dihiburkan , kerana anak-anaknya telah tiada . ”
40002019	Setelah Raja Herodes mangkat , malaikat Tuhan menampakkan diri dalam mimpi Yusuf . Pada masa itu Yusuf masih di Mesir .
40002020	Malaikat itu berkata , “ Bangunlah dan bawalah Anak itu dengan ibu-Nya kembali ke negeri Israel , kerana orang yang cuba membunuh Anak itu sudah meninggal . ”
40002021	Yusuf pun bangun , lalu membawa anak itu dan Maria kembali ke negeri Israel .
40002022	Tetapi apabila Yusuf mendengar bahawa Arkelaus , putera Herodes , sudah menggantikan bapanya sebagai raja negeri Yudea , Yusuf takut pergi ke sana . Yusuf menerima arahan selanjutnya dalam mimpi , lalu dia pergi ke wilayah Galilea .
40002023	Dia tinggal di kota yang bernama Nasaret . Dengan demikian berlakulah apa yang dikatakan oleh nabi-nabi tentang anak itu , “ Dia akan disebut Orang Nasaret . ”
40003001	Pada masa itu Yohanes Pembaptis tiba di padang gurun di Yudea dan mula memberitakan hal ini .
40003002	“ Bertaubatlah daripada dosa kamu , ” katanya , “ kerana tidak lama lagi Allah akan memerintah ! ”
40003003	Yohaneslah orang yang dimaksudkan oleh Nabi Yesaya ketika dia berkata , “ Seorang berseru di padang gurun , ‘ Sediakanlah jalan bagi Tuhan ; luruskanlah jalan bagi-Nya . ’ ”
40003004	Pakaian Yohanes dibuat daripada bulu unta , dan tali pinggangnya daripada kulit . Makanannya belalang dan madu hutan .
40003005	Orang dari Yerusalem , seluruh negeri Yudea , dan seluruh kawasan di sekitar Sungai Yordan datang kepada Yohanes .
40003006	Mereka mengaku dosa , lalu Yohanes membaptis mereka di Sungai Yordan .
40003007	Banyak orang Farisi dan Saduki datang kepadanya untuk dibaptis . Apabila Yohanes melihat mereka , dia berkata “ Hai kamu orang jahat ! Siapakah yang memberitahu kamu bahawa kamu dapat melepaskan diri daripada hukuman Allah yang akan datang ?
40003008	Lakukanlah perkara-perkara yang menunjukkan bahawa kamu sudah bertaubat daripada dosa .
40003009	Jangan sangka kamu dapat melepaskan diri daripada hukuman dengan berkata , ‘ Abraham nenek moyang kami . ’ Ketahuilah , Allah dapat membuat batu-batu ini menjadi keturunan untuk Abraham !
40003010	Kapak sudah tersedia untuk menebang pokok hingga ke akarnya . Tiap-tiap pokok yang tidak menghasilkan buah yang baik akan ditebang dan dibuang ke dalam api .
40003011	Aku membaptis kamu dengan air untuk menyatakan bahawa kamu sudah bertaubat daripada dosa . Tetapi Dia yang datang kemudian daripada aku akan membaptis kamu dengan Roh Allah dan api . Dia lebih besar daripada aku , sehingga menjinjing kasut-Nya pun aku tidak layak .
40003012	Tangan-Nya memegang nyiru untuk menampi . Dia akan mengumpulkan gandum yang bersih di dalam jelapang , tetapi Dia akan membakar sekam di dalam api yang tidak dapat padam . ”
40003013	Pada masa itu Yesus meninggalkan Galilea lalu pergi ke Sungai Yordan . Di situ Dia menemui Yohanes dan minta supaya dibaptis olehnya .
40003014	Tetapi Yohanes cuba menolak permintaan itu . Dia berkata , “ Sayalah yang seharusnya dibaptis oleh Tuan . Tetapi Tuan pula yang datang kepada saya ! ”
40003015	Tetapi Yesus menjawab , “ Untuk sekarang ini biarlah demikian , kerana dengan jalan ini kita akan melaksanakan segala yang dikehendaki oleh Allah . ” Yohanes pun bersetuju .
40003016	Setelah Yesus dibaptis , Dia keluar dari air sungai itu . Tiba-tiba langit terbuka dan Yesus nampak Roh Allah turun seperti burung merpati ke atas-Nya .
40003017	Kemudian terdengar suara Allah berfirman , “ Inilah Anak-Ku yang Aku kasihi . Dia menyenangkan hati-Ku . ”
40004001	Kemudian Yesus dipimpin oleh Roh Allah ke padang gurun supaya dicubai oleh Iblis .
40004002	Setelah berpuasa selama empat puluh hari dan empat puluh malam , Yesus lapar .
40004003	Lalu Iblis datang dan berkata kepada-Nya , “ Jika Engkau Anak Allah , perintahlah batu-batu ini menjadi roti . ”
40004004	Yesus menjawab , “ Di dalam Alkitab tertulis , ‘ Manusia tidak dapat hidup dengan roti sahaja , tetapi juga dengan setiap kata yang difirmankan oleh Allah . ’ ”
40004005	Kemudian Iblis membawa Yesus ke Yerusalem , kota suci itu , lalu meletakkan Dia di puncak Rumah Tuhan .
40004006	Iblis berkata kepada Yesus , “ Jika Engkau Anak Allah , terjunlah ke bawah , kerana di dalam Alkitab tertulis , ‘ Allah akan menyuruh malaikat-malaikat-Nya menjaga Engkau ; malaikat akan menyambut Engkau dengan tangan , supaya kaki-Mu tidak terhantuk pada batu . ’ ”
40004007	Yesus menjawab , “ Tetapi di dalam Alkitab tertulis juga , ‘ Janganlah cubai Tuhan Allahmu . ’ ”
40004008	Kemudian Iblis membawa Yesus ke gunung yang sangat tinggi , dan menunjukkan semua kerajaan di dunia ini serta segala kekayaannya kepada-Nya .
40004009	Lalu Iblis berkata kepada Yesus , “ Semua ini akan aku berikan kepada-Mu , jika Engkau sujud menyembah aku . ”
40004010	Yesus menjawab , “ Pergilah , hai Iblis ! Di dalam Alkitab tertulis , ‘ Sembahlah Tuhan Allahmu dan abdikan diri kepada Dia sahaja ! ’ ”
40004011	Kemudian Iblis meninggalkan Yesus , dan malaikat-malaikat pun datang menolong Dia .
40004012	Ketika Yesus mendengar bahawa Yohanes dipenjarakan , Dia pun pergi ke Galilea .
40004013	Dia tidak menetap di Nasaret , tetapi tinggal di Kapernaum , sebuah kota di tepi Tasik Galilea di kawasan Zebulon dan Naftali .
40004014	Hal ini berlaku supaya terjadilah apa yang dikatakan oleh Nabi Yesaya ,
40004015	“ Tanah Zebulon dan tanah Naftali , yang menghala ke tasik , di seberang Sungai Yordan , Galilea , negeri orang bukan Yahudi !
40004016	Bangsa yang hidup dalam kegelapan akan nampak cahaya yang gemilang ! Bagi mereka yang hidup di negeri yang dibayangi maut , cahaya itu akan bersinar ! ”
40004017	Sejak itu Yesus mula mengisytiharkan perkhabaran-Nya , “ Bertaubatlah daripada dosa kamu , kerana tidak lama lagi Allah akan memerintah ! ”
40004018	Sementara Yesus berjalan di tepi Tasik Galilea , Dia nampak dua orang nelayan : Simon ( yang juga disebut Petrus ) dengan adiknya , Andreas . Mereka sedang menjala ikan di tasik .
40004019	Yesus berkata kepada mereka , “ Ikutlah Aku . Aku akan mengajar kamu menjala orang supaya menjadi pengikut-Ku . ”
40004020	Dengan segera adik-beradik itu meninggalkan jala mereka lalu mengikut Yesus .
40004021	Yesus meneruskan perjalanan , lalu nampak dua orang adik-beradik yang lain , iaitu Yakobus dan Yohanes , anak-anak Zebedeus . Mereka di dalam perahu bersama-sama bapa mereka , dan sedang mengemaskan jala . Yesus memanggil mereka .
40004022	Dengan segera mereka meninggalkan perahu dan bapa mereka , lalu mengikut Yesus .
40004023	Yesus menjelajah seluruh negeri Galilea . Dia mengajar di rumah ibadat dan mengkhabarkan Berita Baik bahawa tidak lama lagi Allah akan memerintah . Dia menyembuhkan banyak orang sakit yang menderita berbagai-bagai penyakit .
40004024	Berita tentang Yesus tersebar di seluruh negeri Siria , sehingga mereka yang menderita berbagai-bagai penyakit dan kesusahan dibawa kepada-Nya . Lalu Yesus menyembuhkan semua orang yang dirasuk roh jahat , yang sakit gila babi , dan yang lumpuh . Mereka semua disembuhkan oleh Yesus .
40004025	Orang yang mengikut Yesus banyak sekali . Mereka dari Galilea , dari Sepuluh Kota , dari Yerusalem , dari Yudea , dan dari negeri di seberang Yordan .
40005001	Apabila Yesus melihat orang ramai itu , Dia naik ke bukit lalu duduk . Pengikut-pengikut-Nya berkumpul di sekeliling-Nya ,
40005002	lalu Dia mula mengajar mereka :
40005003	“ Berbahagialah orang yang sedar bahawa mereka memerlukan Allah , merekalah yang menikmati Pemerintahan Allah !
40005004	Berbahagialah orang yang bersedih hati , Allah akan menghiburkan mereka !
40005005	Berbahagialah orang yang rendah hati , mereka akan menerima apa yang telah dijanjikan oleh Allah !
40005006	Berbahagialah orang yang betul-betul mahu melakukan kehendak Allah , Allah akan memuaskan mereka !
40005007	Berbahagialah orang yang mengasihani orang lain , Allah juga akan mengasihani mereka !
40005008	Berbahagialah orang yang murni hati , mereka akan mengenal Allah !
40005009	Berbahagialah orang yang membawa kedamaian antara manusia , Allah akan menyebut mereka anak-anak-Nya !
40005010	Berbahagialah orang yang menderita penganiayaan kerana melakukan kehendak Allah , merekalah yang menikmati Pemerintahan Allah !
40005011	Berbahagialah kamu apabila orang menghina , menganiaya , dan memfitnah kamu kerana kamu pengikut-Ku .
40005012	Nabi-nabi zaman dahulu juga dianiaya seperti itu . Bersukacitalah dan bergembiralah , kerana Allah sudah menyediakan pahala yang besar di syurga untuk kamu . ”
40005013	“ Kamu bagaikan garam dunia . Jika garam sudah menjadi tawar , garam itu tidak dapat menjadi masin lagi . Garam seperti itu tidak berguna lagi , selain dibuang dan dipijak-pijak orang .
40005014	Kamu bagaikan cahaya bagi dunia . Kota yang terletak di atas bukit tidak dapat disembunyikan .
40005015	Tidak seorang pun memasang pelita lalu menaruhnya di bawah pasu , tetapi dia akan meletakkannya di atas kaki pelita supaya memberikan cahaya kepada setiap orang di dalam rumah .
40005016	Hendaklah cahaya kamu juga bersinar di hadapan orang , supaya mereka melihat perbuatan kamu yang baik , lalu memuji Bapa kamu yang di syurga . ”
40005017	“ Janganlah menganggap bahawa Aku datang untuk menghapuskan Taurat Musa dan ajaran nabi-nabi . Aku tidak datang untuk menghapuskannya , tetapi Aku datang supaya semua ajaran itu berlaku .
40005018	Ingatlah ! Selama langit dan bumi masih ada , titik atau huruf yang terkecil sekalipun di dalam Taurat , tidak akan dihapuskan jika semuanya belum berlaku .
40005019	Oleh itu , sesiapa melanggar hukum yang paling tidak penting sekalipun , serta mengajar orang lain berbuat demikian , orang itu akan menjadi yang paling tidak penting antara orang yang menikmati Pemerintahan Allah . Sebaliknya , sesiapa mentaati Taurat dan mengajar orang lain berbuat demikian , orang itu akan menjadi penting antara orang yang menikmati Pemerintahan Allah .
40005020	Oleh itu ingatlah bahawa kamu dapat menikmati Pemerintahan Allah , hanya jika kamu lebih setia daripada guru Taurat dan orang Farisi dalam usaha kamu melakukan kehendak Allah . ”
40005021	“ Kamu sudah mendengar yang diajarkan kepada nenek moyang kita : ‘ Jangan membunuh ; sesiapa yang membunuh orang akan diadili . ’
40005022	Tetapi sekarang Aku berkata kepada kamu : Sesiapa yang marah terhadap saudaranya akan diadili ; dan sesiapa yang memaki saudaranya akan dibawa ke hadapan Majlis Agama , dan sesiapa yang memanggil saudaranya ‘ Jahil ’ , patut dibuang ke dalam api neraka .
40005023	Oleh itu , apabila kamu hendak mempersembahkan pemberian di atas mazbah kepada Allah , lalu teringat bahawa saudaramu sakit hati terhadap kamu ,
40005024	tinggalkanlah pemberianmu di hadapan mazbah . Pergilah berdamai dahulu dengan dia , barulah kembali lalu persembahkan pemberian kamu itu kepada Allah .
40005025	Jika seseorang hendak mendakwa kamu di mahkamah , berdamailah dengan dia selagi ada masa dan sebelum tiba di mahkamah . Jika tidak , orang itu akan menyerahkan kamu kepada hakim , lalu hakim akan menyerahkan kamu kepada polis , kemudian polis akan memenjarakan kamu .
40005026	Ketahuilah , kamu akan tinggal di penjara sehingga kamu melunaskan semua dendamu . ”
40005027	“ Kamu sudah mendengar ajaran seperti berikut : ‘ Jangan berzina . ’
40005028	Tetapi sekarang Aku berkata kepada kamu : Sesiapa memandang seorang wanita dengan perasaan berahi , orang itu sudah berzina dengan dia di dalam hati .
40005029	Jika mata kanan kamu menyebabkan kamu berdosa , cungkillah dan buanglah mata itu ! Lebih baik kamu kehilangan salah satu anggota tubuh daripada seluruh tubuh kamu dibuang ke dalam neraka .
40005030	Jika tangan kanan kamu menyebabkan kamu berdosa , potonglah dan buanglah tangan itu ! Lebih baik kamu kehilangan sebelah tangan daripada seluruh tubuh kamu masuk ke dalam neraka . ”
40005031	“ Ada juga ajaran yang mengatakan , ‘ Sesiapa menceraikan isterinya , hendaklah orang itu memberikan surat cerai kepadanya . ’
40005032	Tetapi sekarang Aku berkata kepada kamu : Sesiapa menceraikan isterinya kecuali kerana perzinaan , orang itu membuat isterinya berzina jika wanita ini berkahwin lagi . Orang yang mengahwini wanita yang diceraikan itu , berzina juga . ”
40005033	“ Kamu sudah mendengar bagaimana nenek moyang kita diajar seperti berikut : ‘ Jangan mungkir janji . Lakukanlah apa yang sudah kamu janjikan dengan sumpah di hadapan Tuhan . ’
40005034	Tetapi sekarang Aku berkata kepada kamu : Jangan bersumpah sama sekali . Jangan bersumpah demi langit , kerana langit itu takhta Allah ,
40005035	atau demi bumi , kerana bumi itu alas kaki-Nya ; atau demi Yerusalem , kerana kota itu kota Allah , Raja yang besar .
40005036	Jangan bersumpah bahkan demi kepala kamu , kerana kamu tidak berkuasa membuat sehelai rambut menjadi putih ataupun hitam .
40005037	Cukuplah kamu berkata ‘ Ya ’ atau ‘ Tidak ’ . Kata-kata yang lebih daripada itu datangnya daripada Iblis . ”
40005038	“ Kamu sudah mendengar ajaran seperti berikut : ‘ Mata ganti mata ; gigi ganti gigi . ’
40005039	Tetapi sekarang Aku berkata kepada kamu : Jangan balas dendam terhadap orang yang berbuat jahat kepada kamu . Sebaliknya jika seseorang menampar pipi kananmu untuk menghina kamu , biarkanlah dia menampar pipi kirimu juga .
40005040	Jika seseorang mendakwa kamu di mahkamah untuk menuntut bajumu , berikanlah jubahmu juga .
40005041	Jika seorang askar penjajah memaksa kamu mengangkat barangnya sejauh satu kilometer , angkatlah barangnya sejauh dua kilometer .
40005042	Jika seseorang meminta sesuatu daripada kamu , berikanlah apa yang dimintanya . Jika seseorang hendak meminjam sesuatu daripada kamu , pinjamkan apa yang dikehendakinya . ”
40005043	“ Kamu sudah mendengar ajaran seperti berikut : ‘ Kasihilah sahabatmu , dan bencilah musuhmu . ’
40005044	Tetapi sekarang Aku berkata kepada kamu : Kasihilah musuh kamu dan berdoalah bagi orang yang menganiaya kamu .
40005045	Dengan demikian kamu menjadi anak-anak Bapa kamu yang di syurga , kerana Allah menerbitkan matahari yang dijadikan-Nya untuk orang yang baik dan yang jahat . Dia menurunkan hujan untuk orang yang mentaati Allah dan juga untuk orang yang tidak mentaati-Nya .
40005046	Patutkah kamu menerima pahala daripada Allah , jika kamu hanya mengasihi orang yang mengasihi kamu ? Bukankah para pemungut cukai pun berbuat demikian ?
40005047	Jika kamu hanya beramah-ramahan dengan kawan-kawan kamu , apakah kelebihannya ? Orang yang tidak mengenal Allah pun berbuat demikian !
40005048	Kamu harus mengasihi semua orang , seperti Bapa kamu yang di syurga mengasihi semua orang . ”
40006001	“ Ingatlah , janganlah kamu lakukan kewajipan agama di hadapan umum supaya dilihat orang . Jika kamu berbuat demikian , kamu tidak akan menerima pahala daripada Bapa kamu yang di syurga .
40006002	Oleh itu , apabila kamu memberikan sedekah kepada orang miskin , jangan heboh-hebohkan perbuatan itu seperti yang dilakukan oleh orang munafik di dalam rumah ibadat dan di jalan raya . Mereka melakukan perkara itu supaya dipuji orang . Ketahuilah , mereka sudah menerima ganjaran mereka .
40006003	Tetapi apabila kamu memberikan sedekah kepada orang miskin , lakukanlah hal itu secara diam-diam , supaya sahabat karib kamu sekalipun tidak mengetahuinya .
40006004	Biarlah hal itu tidak diketahui oleh sesiapa pun . Bapa kamu yang melihat perbuatan yang tersembunyi itu akan memberikan pahala kepada kamu . ”
40006005	“ Apabila kamu berdoa , jangan seperti orang munafik . Mereka suka berdoa sambil berdiri di rumah ibadat dan di simpang jalan supaya dilihat orang . Ketahuilah , mereka sudah menerima ganjaran mereka .
40006006	Tetapi apabila kamu berdoa , masuklah ke bilik dan tutuplah pintu , lalu berdoalah kepada Bapa kamu yang tidak kelihatan itu . Bapa kamu yang mengetahui apa yang kamu lakukan secara tersembunyi itu , akan memberikan pahala kepada kamu .
40006007	Apabila kamu berdoa , jangan gunakan banyak kata yang tidak bererti seperti yang dilakukan orang yang tidak mengenal Allah . Mereka menyangka bahawa Allah akan mendengarkan permintaan mereka kerana doa mereka panjang .
40006008	Jangan berbuat seperti mereka . Bapa kamu mengetahui apa yang kamu perlukan , sebelum kamu memintanya .
40006009	Sepatutnya kamu berdoa begini , ‘ Ya Bapa kami yang di syurga , Engkaulah Allah yang Esa , semoga Engkau disembah dan dihormati .
40006010	Engkaulah Raja kami . Semoga Engkau memerintah di bumi , dan seperti di syurga , kehendak-Mu ditaati .
40006011	Berilah kami makanan yang kami perlukan pada hari ini .
40006012	Ampunkanlah kesalahan kami , seperti kami mengampuni orang yang bersalah terhadap kami .
40006013	Janganlah biarkan kami kehilangan iman ketika dicubai , tetapi selamatkanlah kami daripada kuasa Si Jahat . [ Engkaulah Raja yang berkuasa dan mulia untuk selama-lamanya . Amin . ] ’
40006014	Jika kamu mengampuni orang yang bersalah terhadap kamu , Bapa kamu yang di syurga pun akan mengampunkan kesalahan kamu .
40006015	Tetapi jika kamu tidak mengampunkan kesalahan orang lain , Bapa kamu yang di syurga tidak akan mengampunkan kesalahan kamu juga . ”
40006016	“ Apabila kamu berpuasa , jangan bermuka muram seperti orang munafik . Mereka kelihatan menderita , sehingga semua orang tahu bahawa mereka berpuasa . Ketahuilah , mereka sudah menerima ganjaran .
40006017	Apabila kamu berpuasa , basuhlah muka dan sikatlah rambut ,
40006018	supaya orang tidak tahu bahawa kamu berpuasa . Biarlah hanya Bapamu yang tidak kelihatan itu yang tahu . Bapamu melihat perbuatanmu yang tersembunyi itu dan kamu akan menerima pahala daripada Dia . ”
40006019	“ Jangan kumpulkan harta di dunia , kerana di situ gegat dan karat merosakkannya , dan pencuri datang untuk mencurinya .
40006020	Kumpulkanlah harta di syurga , kerana di situ gegat dan karat tidak dapat merosakkannya , dan pencuri tidak datang untuk mencurinya .
40006021	Lakukanlah hal itu , kerana perhatian kamu sentiasa tertumpu kepada hartamu ! ”
40006022	“ Mata bagaikan pelita bagi tubuh . Jika matamu terang , seluruh tubuhmu penuh dengan cahaya .
40006023	Tetapi jika matamu kabur , seluruh tubuhmu menjadi gelap gelita . Jika cahaya di dalam tubuhmu menjadi gelap , alangkah pekatnya kegelapan itu ! ”
40006024	“ Tidak seorang pun dapat menjadi hamba kepada dua orang tuan . Dia akan membenci yang seorang dan mengasihi yang lain , atau dia akan setia kepada yang seorang dan menghina yang lain . Demikianlah kamu tidak dapat menjadi hamba Allah dan juga hamba kekayaan .
40006025	Oleh itu , jangan khuatir akan hidup kamu - apa yang akan kamu makan dan minum , atau apa yang akan kamu pakai . Bukankah hidup lebih penting daripada makanan , dan tubuh lebih bernilai daripada pakaian ?
40006026	Lihatlah burung di udara yang tidak menyemai benih , tidak menuai tuaian , dan tidak mengumpulkan hasil di dalam jelapang , tetapi Bapa kamu yang di syurga memelihara semuanya ! Bukankah kamu jauh lebih berharga daripada burung ?
40006027	Siapakah antara kamu dapat memanjangkan umur walaupun sedikit dengan mengkhuatiri hidupnya ?
40006028	Mengapa kamu khuatir tidak mempunyai cukup pakaian ? Lihatlah bunga-bunga di padang , yang tidak bekerja atau menenun .
40006029	Tetapi Raja Salomo dengan segala kekayaannya pun tidak berpakaian seindah bunga-bunga itu !
40006030	Jika Allah menghiasi rumput di padang , yang ada hari ini lalu esoknya dibakar di dapur , tidakkah Allah akan memberi kamu pakaian ? Tetapi kamu kurang percaya kepada Allah !
40006031	Jangan khuatir tentang apa yang akan kamu makan , atau apa yang akan kamu minum , atau apa yang akan kamu pakai .
40006032	Semua perkara itu sentiasa dikhuatiri orang yang tidak mengenal Allah . Bapa kamu yang di syurga tahu bahawa kamu memerlukan semua itu .
40006033	Sebaliknya utamakanlah Pemerintahan Allah dan lakukanlah kehendak-Nya , lalu Allah akan memberikan semua itu kepada kamu .
40006034	Oleh itu , jangan khuatiri hari esok , kerana ada cukup hal yang dikhuatirkan pada hari esok . Cukuplah kesusahan hari ini , tidak usah ditambah lagi . ”
40007001	“ Jangan hakimi orang lain , supaya Allah tidak menghakimi kamu juga .
40007002	Allah akan menghakimi kamu sebagaimana kamu menghakimi orang lain . Sukatan yang kamu gunakan untuk menghakimi orang lain akan digunakan oleh Allah untuk kamu .
40007003	Mengapakah kamu perhatikan selumbar di dalam mata saudaramu , sedangkan kayu balak di dalam matamu tidak kamu perhatikan ?
40007004	Bagaimana kamu dapat berkata kepada saudaramu , ‘ Biarlah saya keluarkan selumbar dari mata saudara , ’ sedangkan ada kayu balak di dalam matamu sendiri ?
40007005	Hai munafik ! Keluarkan dahulu kayu balak dari matamu , barulah kamu dapat melihat dengan jelas , lalu keluarkan selumbar dari mata saudaramu .
40007006	Jangan berikan apa-apa yang suci kepada anjing ; anjing hanya akan berbalik lalu menerkam kamu . Jangan berikan mutiara kepada babi ; babi hanya akan memijak-mijak mutiara . ”
40007007	“ Mintalah sesuatu daripada Allah , maka kamu akan menerimanya . Carilah sesuatu daripada Allah , maka kamu akan mendapatnya . Ketuklah pintu , maka Allah akan membukanya bagi kamu .
40007008	Hal itu demikian kerana setiap orang yang meminta sesuatu daripada Allah akan menerimanya ; setiap orang yang mencari sesuatu daripada Allah akan mendapatnya ; dan Allah akan membuka pintu bagi setiap orang yang mengetuknya .
40007009	Bapa yang manakah akan memberikan batu kepada anaknya , apabila anaknya meminta roti ?
40007010	Bapa yang manakah akan memberikan ular , apabila anaknya meminta ikan ?
40007011	Walaupun kamu jahat , kamu tahu memberikan apa yang baik kepada anak-anak kamu . Lebih-lebih lagi Bapa kamu yang di syurga ; Dia akan memberikan apa yang baik kepada mereka yang meminta daripada Dia !
40007012	Apa yang kamu ingin orang lain lakukan untuk kamu , lakukanlah hal itu untuk mereka . Inilah inti Taurat Musa dan ajaran nabi-nabi . ”
40007013	“ Masuklah melalui pintu yang sempit , kerana pintu dan jalan yang menuju ke neraka itu lebar dan lapang ! Banyak orang yang mengambil jalan itu .
40007014	Tetapi pintu dan jalan yang menghala ke hidup sejati itu sempit dan susah . Hanya sedikit orang yang mendapati jalan itu . ”
40007015	“ Waspadalah terhadap nabi palsu . Mereka datang kepada kamu dengan rupa domba , tetapi sebenarnya mereka seperti serigala buas .
40007016	Kamu akan mengenal mereka melalui hasil perbuatan mereka . Belukar berduri tidak menghasilkan buah anggur , dan semak berduri tidak menghasilkan buah ara .
40007017	Tetapi pokok yang subur menghasilkan buah yang baik , dan pokok yang tidak subur menghasilkan buah yang buruk .
40007018	Pokok yang subur tidak dapat menghasilkan buah yang buruk , dan pokok yang tidak subur tidak dapat menghasilkan buah yang baik .
40007019	Setiap pokok yang tidak menghasilkan buah yang baik , ditebang lalu dibakar .
40007020	Demikianlah kamu akan mengenal nabi palsu melalui perbuatan mereka . ”
40007021	“ Tidak semua orang yang memanggil Aku , ‘ Ya Tuhan , ya Tuhan , ’ akan menikmati Pemerintahan Allah , tetapi hanya orang yang melakukan kehendak Bapa-Ku yang di syurga .
40007022	Pada Hari Kiamat banyak orang akan berkata kepada-Ku , ‘ Ya Tuhan , ya Tuhan , bukankah dengan nama Tuhan kami memberitakan perkhabaran Allah ? Bukankah dengan nama Tuhan kami mengusir roh jahat , serta melakukan banyak mukjizat ? ’
40007023	Tetapi Aku akan menjawab , ‘ Aku tidak mengenal kamu ! Pergilah dari sini , hai kamu yang tidak mentaati Allah ! ’ ”
40007024	“ Setiap orang yang mendengar kata-kata-Ku ini dan menurutnya , dia seperti seorang bijak yang membina rumah di atas batu .
40007025	Hujan turun , air sungai melimpah , dan angin kencang melanda rumah itu , tetapi rumah itu tidak roboh kerana berasaskan batu .
40007026	Setiap orang yang mendengar kata-kata-Ku ini tetapi tidak menurutnya , dia seperti seorang bodoh yang membina rumah di atas pasir .
40007027	Hujan turun , air sungai melimpah , dan angin kencang melanda rumah itu , lalu rumah itu roboh . Alangkah dahsyatnya kerosakan rumah itu ! ”
40007028	Setelah Yesus mengatakan perkara-perkara tersebut , orang ramai sangat hairan dengan cara Dia mengajar .
40007029	Dia mengajar dengan wibawa , bukan seperti guru Taurat mereka .
40008001	Yesus turun dari bukit , dan banyak orang mengikuti Dia .
40008002	Lalu seorang berpenyakit kulit yang mengerikan datang dan berlutut di hadapan-Nya . Dia berkata , “ Tuan , jika Tuan sudi , Tuan dapat menyembuhkan saya . ”
40008003	Yesus menghulurkan tangan-Nya lalu menjamah dia dan berkata , “ Aku mahu . Sembuhlah ! ” Seketika itu juga penyakitnya tiada lagi .
40008004	Lalu Yesus berkata kepadanya , “ Dengarlah , jangan beritahu sesiapa pun hal ini , tetapi pergilah kepada imam dan mintalah dia mengesahkan kesembuhanmu . Kemudian persembahkanlah korban seperti yang diperintahkan oleh Musa , sebagai bukti kepada semua orang bahawa kamu betul-betul sudah sembuh . ”
40008005	Apabila Yesus masuk ke Kapernaum , seorang ketua askar Roma menjumpai Dia lalu memohon kepada-Nya ,
40008006	“ Tuan , orang suruhan saya sakit di rumah , dia terbaring di katil dan tidak dapat bergerak . Dia sangat menderita . ”
40008007	Yesus berkata kepadanya , “ Baiklah , Aku akan pergi menyembuhkan dia . ”
40008008	Tetapi ketua askar itu menjawab , “ Tuan tidak usah datang ke rumah . Saya tidak layak menyambut Tuan ke rumah saya . Perintahkanlah sahaja , tentu hamba saya akan sembuh .
40008009	Saya pun di bawah perintah perwira atasan , dan di bawah saya juga ada askar-askar lain . Apabila saya menyuruh seorang askar , ‘ Pergi ! ’ dia pun pergi ; apabila saya menyuruh askar lain , ‘ Ke mari ! ’ dia pun datang . Apabila saya menyuruh hamba saya , ‘ Buatlah ini ! ’ dia pun melakukannya . ”
40008010	Yesus hairan mendengar hal itu , lalu Dia berkata kepada orang ramai yang mengikut Dia , “ Ketahuilah , belum pernah Aku menjumpai sesiapa pun antara umat Israel yang mempunyai iman sebesar ini .
40008011	Ketahuilah ! Banyak orang akan datang dari timur dan dari barat , lalu menikmati perjamuan di Dunia Baru Allah bersama-sama Abraham , Ishak , dan Yakub .
40008012	Tetapi orang yang seharusnya menikmati Pemerintahan Allah akan dibuang ke kegelapan di luar ; di sana mereka akan menangis dan menderita . ”
40008013	Lalu Yesus berkata kepada ketua askar itu , “ Pulanglah ! Apa yang kamu percayai itu akan berlaku . ” Hamba ketua askar itu pun sembuh pada saat itu juga .
40008014	Yesus pergi ke rumah Petrus . Di situ Dia melihat ibu mentua Petrus sedang berbaring di tempat tidur kerana demam .
40008015	Yesus menjamah tangannya , lalu demamnya hilang dengan serta-merta . Dia pun bangun lalu mula melayani Yesus .
40008016	Apabila hari sudah petang , orang ramai membawa banyak orang yang kerasukan roh jahat kepada Yesus . Yesus mengusir roh-roh jahat itu dengan sepatah kata sahaja . Dia juga menyembuhkan semua orang sakit .
40008017	Yesus melakukan semua itu supaya berlakulah apa yang dikatakan oleh Nabi Yesaya , “ Dia menanggung penderitaan kita dan menyembuhkan penyakit kita . ”
40008018	Yesus nampak orang ramai di sekeliling-Nya , lalu Dia menyuruh pengikut-pengikut-Nya pergi ke seberang tasik .
40008019	Seorang guru Taurat datang kepada Yesus dan berkata , “ Guru , saya bersedia mengikut guru ke mana sahaja guru pergi ! ”
40008020	Yesus menjawab , “ Serigala mempunyai lubang dan burung mempunyai sarang , tetapi Anak Manusia tidak mempunyai tempat untuk berbaring dan berehat . ”
40008021	Lalu seorang pengikut yang lain berkata , “ Tuan , izinkanlah saya balik terlebih dahulu untuk menguburkan jenazah bapa saya . ”
40008022	Tetapi Yesus menjawab , “ Ikutlah Aku . Biarlah orang mati menguburkan orang mati mereka sendiri . ”
40008023	Yesus menaiki sebuah perahu dan pengikut-pengikut-Nya pergi bersama-sama Dia .
40008024	Tiba-tiba ribut membadai dan melanda tasik itu sehingga ombak memenuhi perahu . Tetapi Yesus sedang tidur .
40008025	Oleh itu pengikut-pengikut-Nya pergi kepada-Nya lalu membangunkan Dia . Mereka berkata , “ Ya Tuhan , selamatkanlah kami ! Kita hampir mati ! ”
40008026	Yesus menjawab , “ Mengapakah kamu takut ? Mengapa kamu kurang percaya kepada-Ku ? ” Lalu Yesus bangun dan menengking angin dan ombak itu . Dengan segera tasik itu menjadi tenang sekali .
40008027	Para pengikut Yesus hairan . Mereka berkata , “ Angin dan ombak pun taat kepada perintah-Nya . Orang apakah Dia ini ? ”
40008028	Apabila Yesus tiba di seberang tasik di daerah Gadara , Dia didatangi oleh dua orang yang dirasuk roh jahat . Mereka keluar dari gua kubur dan mereka sangat ganas , sehingga tiada sesiapa pun berani lalu di situ .
40008029	Apabila mereka melihat Yesus , mereka berseru , “ Apakah yang akan Engkau lakukan terhadap kami , hai Anak Allah ? Adakah Engkau hendak menghukum kami sebelum waktunya ? ”
40008030	Tidak jauh dari situ , ada kawanan babi yang sedang makan .
40008031	Roh-roh jahat itu memohon kepada Yesus , “ Jika Engkau hendak memerintah kami keluar , suruhlah kami masuk ke dalam kawanan babi itu . ”
40008032	“ Pergilah , ” kata Yesus . Dengan segera roh-roh jahat itu meninggalkan kedua-dua orang itu lalu masuk ke dalam kawanan babi itu . Semua babi itu lari ke pinggir jurang , terjun ke dalam tasik lalu tenggelam .
40008033	Penjaga-penjaga babi itu lari ke bandar lalu menceritakan segala perkara itu dan apa yang telah berlaku kepada kedua-dua orang yang dirasuk roh jahat .
40008034	Semua orang di bandar itu pergi menjumpai Yesus . Apabila mereka melihat Yesus , mereka memohon supaya Dia meninggalkan kawasan mereka .
40009001	Yesus menaiki sebuah perahu dan menyeberangi tasik , lalu kembali ke bandar tempat Dia tinggal .
40009002	Di sana beberapa orang membawa seorang lumpuh yang terbaring di atas tikar kepada Yesus . Ketika Yesus melihat betapa besarnya iman mereka , Dia berkata kepada orang lumpuh itu , “ Teguhkanlah hatimu , anak-Ku ! Dosamu sudah diampunkan . ”
40009003	Beberapa orang guru Taurat di situ berkata dalam hati , “ Orang ini mengkufuri Allah ! ”
40009004	Yesus mengetahui apa yang difikirkan mereka , lalu Dia berkata , “ Mengapa kamu memikirkan perkara sejahat itu ?
40009005	Manakah yang lebih mudah : mengatakan , ‘ Dosamu sudah diampunkan ’ atau ‘ Bangunlah dan berjalan ’ ?
40009006	Aku akan membuktikan kepada kamu bahawa di atas bumi ini Anak Manusia berkuasa mengampunkan dosa . ” Lalu Yesus berkata kepada orang yang lumpuh itu , “ Bangunlah , angkat tikarmu dan pulanglah ! ”
40009007	Orang lumpuh itu pun bangun lalu pulang ke rumah .
40009008	Apabila orang di situ nampak kejadian itu , mereka ketakutan dan memuji Allah kerana Allah sudah memberikan kuasa yang begitu besar kepada manusia .
40009009	Yesus meninggalkan tempat itu . Ketika Dia sedang berjalan , Dia nampak seorang pemungut cukai bernama Matius duduk di tempat memungut cukai . Yesus berkata kepadanya , “ Ikutlah Aku . ” Matius berdiri lalu mengikut Yesus .
40009010	Sementara Yesus makan di rumah Matius , banyak pemungut cukai dan orang yang dihina oleh masyarakat makan bersama-sama Yesus dan pengikut-Nya .
40009011	Beberapa orang Farisi nampak hal ini , lalu bertanya kepada pengikut-pengikut Yesus , “ Mengapa guru kamu makan bersama-sama pemungut cukai dan orang yang dihina masyarakat ? ”
40009012	Yesus mendengar pertanyaan mereka lalu menjawab , “ Orang sihat tidak memerlukan doktor ; hanya orang yang sakit .
40009013	Carilah makna ayat Alkitab ini : ‘ Aku menghendaki belas kasihan dan bukan korban binatang . ’ Itulah sebabnya Aku tidak datang untuk memanggil orang yang menganggap diri mereka baik , tetapi orang yang dihina masyarakat . ”
40009014	Setelah itu pengikut-pengikut Yohanes Pembaptis datang kepada Yesus dan bertanya , “ Mengapa kami dan orang Farisi kerap kali berpuasa sedangkan pengikut-pengikut guru tidak berpuasa sama sekali ? ”
40009015	Yesus menjawab , “ Adakah kamu berharap tetamu di jamuan perkahwinan berdukacita selama pengantin lelaki bersama-sama mereka ? Tentu tidak ! Tetapi akan tiba masanya pengantin lelaki itu akan diambil daripada mereka . Pada masa itulah mereka berpuasa .
40009016	Tidak ada orang menampal pakaian lama dengan seperca kain baru , kerana tampalan itu akan mengecut lalu mengakibatkan koyakan yang lebih besar .
40009017	Demikian juga tidak ada orang menuang wain baru ke dalam kirbat kulit yang lama . Jika dia berbuat demikian , kirbat itu akan pecah dan rosak , lalu wain itu akan terbuang . Wain baru harus dituang ke dalam kirbat kulit yang baru juga , supaya kedua-duanya tetap baik . ”
40009018	Sementara Yesus berkata-kata dengan para pengikut Yohanes Pembaptis , seorang ketua rumah ibadat datang berlutut di hadapan-Nya dan berkata , “ Anak perempuan saya baru sahaja meninggal . Tetapi datanglah dan letakkan tangan padanya supaya dia hidup semula . ”
40009019	Yesus bangkit lalu pergi bersama dengan dia . Pengikut-pengikut Yesus pun ikut serta .
40009020	Kemudian seorang wanita yang selama dua belas tahun menghidap penyakit pendarahan teruk yang berkaitan dengan haidnya , menghampiri Yesus dari belakang lalu menyentuh hujung jubah-Nya .
40009021	Wanita itu berkata dalam hati , “ Asal sahaja aku menyentuh jubah-Nya , tentu aku akan sembuh . ”
40009022	Yesus berpaling dan nampak dia . Yesus berkata kepadanya , “ Teguhkanlah hatimu , anak-Ku ! Kerana kamu percaya kepada-Ku , kamu sembuh ! ” Pada ketika itu juga wanita itu sembuh .
40009023	Apabila Yesus tiba di rumah ketua itu , Dia melihat para pemain muzik perkabungan dan semua orang di situ kecoh .
40009024	Dia berkata , “ Keluarlah kamu semua ! Anak ini tidak mati ; dia hanya tidur . ” Mereka mula mentertawakan Yesus .
40009025	Tetapi sebaik sahaja mereka keluar , Yesus masuk ke dalam bilik anak perempuan itu lalu memegang tangannya . Anak itu pun bangkit .
40009026	Berita ini tersebar ke seluruh daerah itu .
40009027	Yesus meninggalkan tempat itu . Ketika Dia sedang berjalan , dua orang buta mula mengikut Dia . Mereka berseru , “ Hai Anak Daud , kasihanilah kami . ”
40009028	Apabila Yesus masuk ke dalam rumah , kedua-dua orang buta itu menghampiri Dia . Yesus bertanya kepada mereka , “ Percayakah kamu bahawa Aku boleh menyembuhkan kamu ? ” “ Ya , Tuan ! ” jawab mereka .
40009029	Lalu Yesus menjamah mata mereka sambil berkata , “ Kerana kamu percaya , berlakulah apa yang kamu harapkan ! ”
40009030	Lalu mereka dapat melihat . Yesus berpesan kepada mereka dengan tegas , “ Jangan beritahukan hal ini kepada sesiapa pun . ”
40009031	Tetapi mereka pergi dan menyebarkan berita tentang Yesus ke seluruh daerah itu .
40009032	Apabila kedua-dua orang itu pergi , beberapa orang membawa seorang bisu kepada Yesus . Orang itu bisu kerana dirasuk roh jahat .
40009033	Sebaik sahaja roh jahat itu diusir oleh Yesus , orang itu mula bercakap . Semua orang hairan melihat hal itu . Mereka berkata , “ Belum pernah kami saksikan peristiwa serupa ini di Israel ! ”
40009034	Tetapi orang Farisi berkata , “ Ketua roh jahatlah yang memberikan kuasa kepada Yesus untuk mengusir roh jahat . ”
40009035	Demikianlah Yesus pergi dari satu bandar ke bandar lain dan dari satu pekan ke pekan lain . Dia mengajar di rumah ibadat dan mengkhabarkan Berita Baik bahawa Allah akan memerintah . Dia menyembuhkan orang daripada berbagai-bagai penyakit .
40009036	Apabila Dia melihat orang ramai itu , Dia mengasihani mereka kerana mereka risau dan tidak berdaya , seperti kawanan domba tanpa gembala .
40009037	Yesus berkata kepada pengikut-pengikut-Nya , “ Tuaian sungguh banyak , tetapi penuai hanya sedikit .
40009038	Berdoalah kepada pemilik tuaian itu supaya menghantar pekerja untuk mengumpulkan tuaian . ”
40010001	Yesus memanggil dua belas orang pengikut-Nya , lalu memberikan kuasa kepada mereka untuk mengusir roh jahat dan menyembuhkan segala macam penyakit .
40010002	Inilah nama dua belas orang rasul itu : Simon ( yang disebut Petrus ) dan saudaranya , Andreas ; Yakobus dan saudaranya , Yohanes , iaitu anak-anak Zebedeus ;
40010003	Filipus dan Bartolomeus ; Tomas dan Matius yang dahulunya pemungut cukai ; Yakobus anak Alfeus dan Tadius ;
40010004	Simon , Si Patriot dan Yudas Iskariot yang mengkhianati Yesus .
40010005	Yesus mengutus dua belas orang rasul itu dengan petunjuk seperti berikut , “ Janganlah pergi ke daerah orang bukan Yahudi atau bandar orang Samaria .
40010006	Pergilah kepada orang Israel , yang seperti domba yang sesat .
40010007	Pergilah dan khabarkanlah bahawa ‘ tidak lama lagi Allah akan memerintah . ’
40010008	Sembuhkanlah orang yang sakit ; bangkitkan orang yang mati ; sembuhkanlah orang berpenyakit kulit yang mengerikan dan usirlah roh jahat . Kamu sudah menerima kuasa ini dengan percuma , maka lakukanlah semuanya tanpa meminta bayaran !
40010009	Janganlah bawa wang emas , perak , ataupun tembaga .
40010010	Janganlah bawa beg sedekah , atau baju ganti , atau kasut , atau tongkat dalam perjalanan kamu . Seorang pekerja layak menerima apa yang diperlukannya .
40010011	Apabila kamu tiba di suatu bandar atau pekan , carilah seorang yang rela menyambut kamu . Tinggallah dengan dia sehingga kamu meninggalkan tempat itu .
40010012	Apabila kamu masuk ke rumah orang , berikanlah salam .
40010013	Jika orang di rumah itu menyambut kamu , biarlah salam sejahtera kamu itu tinggal dengan mereka . Tetapi jika tidak , tariklah balik salam kamu itu .
40010014	Jika ada rumah atau bandar yang tidak mahu menyambut atau mendengarkan kata-kata kamu , tinggalkanlah tempat itu dan kebaskanlah debu daripada telapak kaki kamu .
40010015	Ingatlah ! Pada Hari Kiamat , Allah akan lebih mengasihani penduduk Sodom dan Gomora , daripada penduduk bandar itu ! ”
40010016	“ Dengarlah ! Aku mengutus kamu seperti domba ke tengah-tengah serigala . Kamu harus waspada seperti ular dan tulus hati seperti burung merpati .
40010017	Berjaga-jagalah , kerana ada orang yang akan menangkap kamu dan membawa kamu ke mahkamah , dan kamu akan disesah di rumah ibadat mereka .
40010018	Kamu akan diadili di hadapan penguasa dan raja kerana kamu pengikut-Ku , dan kamu akan mengkhabarkan Berita Baik daripada Allah kepada mereka dan kepada bangsa yang tidak mengenal Allah .
40010019	Apabila kamu diadili , janganlah khuatir tentang apa yang hendak kamu katakan atau bagaimana kamu harus mengatakannya . Apabila tiba masanya , kamu akan diberitahu apa yang harus kamu katakan .
40010020	Kata-kata yang akan kamu ucapkan itu bukan kata-kata kamu sendiri , tetapi kata-kata itu daripada Roh Bapa kamu yang berkata-kata melalui kamu .
40010021	Orang akan mengkhianati saudara sendiri supaya dibunuh ; bapa pun akan berbuat demikian terhadap anak-anak . Anak-anak akan melawan ibu bapa , lalu menyerahkan mereka supaya dibunuh .
40010022	Tiap-tiap orang akan membenci kamu kerana kamu pengikut-Ku . Tetapi sesiapa bertahan sehingga akhir akan diselamatkan .
40010023	Apabila kamu dianiaya di suatu bandar , larilah ke bandar lain . Ketahuilah bahawa Anak Manusia akan datang , sebelum kamu dapat menyampaikan ajaran-Ku di semua bandar di Israel .
40010024	Tidak ada murid yang lebih besar daripada gurunya , dan tidak ada hamba yang lebih besar daripada tuannya .
40010025	Seorang murid haruslah puas hati menjadi seperti gurunya , dan seorang hamba haruslah puas hati menjadi seperti tuannya . Jika ketua keluarga diberikan nama Beelzebul , tentu anggota keluarganya akan diberikan nama yang lebih buruk lagi ! ”
40010026	“ Janganlah takut akan manusia . Apa yang tersembunyi akan dinyatakan , dan tiap-tiap rahsia akan didedahkan .
40010027	Apa yang Aku katakan kepada kamu secara sulit , hendaklah kamu ulangi di hadapan orang ramai . Apa yang dibisikkan di telinga kamu , umumkanlah seluas-luasnya !
40010028	Janganlah takut akan mereka yang membunuh badan , tetapi tidak berkuasa membinasakan roh . Tetapi takutlah akan Allah yang berkuasa membinasakan baik badan mahupun roh di dalam neraka .
40010029	Kamu dapat membeli dua ekor burung pipit dengan mata wang yang paling kecil . Meskipun demikian tidak seekor pun jatuh ke tanah tanpa persetujuan Bapa kamu .
40010030	Rambut di kepala kamu pun sudah dihitung semuanya .
40010031	Oleh itu , janganlah takut ! Di sisi Allah , kamu lebih berharga daripada banyak burung pipit ! ”
40010032	“ Sesiapa mengaku dirinya pengikut-Ku di hadapan umum , Aku pun akan mengakui dia di hadirat Bapa-Ku di syurga .
40010033	Tetapi sesiapa menyangkal Aku di hadapan umum , Aku pun akan menyangkal dia di hadirat Bapa-Ku di syurga . ”
40010034	“ Jangan menyangka bahawa Aku membawa kedamaian ke dunia ini . Aku tidak membawa kedamaian , tetapi pertentangan .
40010035	Aku datang untuk menyebabkan anak lelaki melawan bapa mereka , anak perempuan melawan ibu mereka , dan menantu perempuan melawan ibu mentua mereka .
40010036	Demikianlah , musuh terbesar seseorang ialah anggota keluarganya sendiri .
40010037	Sesiapa yang lebih mengasihi bapa atau ibunya daripada Aku , tidak layak menjadi pengikut-Ku . Demikian juga sesiapa yang lebih mengasihi anak lelaki atau anak perempuannya daripada Aku , tidak layak menjadi pengikut-Ku .
40010038	Sesiapa yang tidak mahu memikul salibnya dan mengikut Aku , tidak layak menjadi pengikut-Ku .
40010039	Sesiapa yang mempertahankan hidupnya akan kehilangan hidup sejati , tetapi sesiapa kehilangan hidupnya kerana dia pengikut-Ku , akan memperoleh hidup sejati . ”
40010040	“ Sesiapa yang menyambut kamu , menyambut Aku juga ; dan sesiapa yang menyambut Aku , menyambut Dia yang mengutus Aku .
40010041	Sesiapa yang menyambut seorang pesuruh Allah kerana dia pesuruh Allah , akan menerima pahala seorang pesuruh Allah . Sesiapa yang menyambut seorang baik kerana orang itu baik , akan menerima pahala seorang baik .
40010042	Ingatlah ! Sesiapa yang memberikan minuman walaupun hanya air sejuk kepada salah seorang pengikut-Ku yang paling hina kerana dia pengikut-Ku , akan menerima pahalanya . ”
40011001	Setelah Yesus memberikan petunjuk kepada dua belas orang pengikut-Nya , Dia meninggalkan tempat itu lalu pergi mengajar serta memberitakan perkhabaran daripada Allah di bandar-bandar yang berdekatan .
40011002	Apabila Yohanes Pembaptis yang berada di penjara mendengar tentang apa yang dilakukan oleh Kristus , dia menghantar beberapa orang pengikutnya kepada Yesus .
40011003	Mereka bertanya , “ Adakah Guru orang yang dikatakan akan datang menurut janji Allah , atau adakah kami harus menantikan seorang lain ? ”
40011004	Yesus menjawab , “ Baliklah dan beritahu Yohanes apa yang kamu dengar dan nampak :
40011005	orang buta melihat , orang lumpuh berjalan , orang berpenyakit kulit yang mengerikan sembuh , orang tuli mendengar , orang mati dibangkitkan semula , dan Berita Baik daripada Allah dikhabarkan kepada orang miskin .
40011006	Berbahagialah orang yang tidak mempunyai keraguan terhadap Aku ! ”
40011007	Sementara pengikut-pengikut Yohanes meninggalkan tempat itu , Yesus berkata kepada orang ramai tentang Yohanes , “ Apabila kamu pergi kepada Yohanes di padang gurun , apakah yang mahu kamu lihat ? Sehelai rumput yang ditiup anginkah ?
40011008	Kamu keluar mahu melihat apa ? Seorang yang berpakaian mewah ? Orang yang berpakaian demikian tinggal di istana !
40011009	Katakanlah , kamu keluar mahu melihat apa ? Seorang nabikah ? Betul , bahkan lebih daripada seorang nabi !
40011010	Yohanes Pembaptis itulah yang dikatakan dalam ayat Alkitab , ‘ Allah berfirman : Inilah utusan-Ku . Aku akan mengutus dia dahulu daripada-Mu untuk menyediakan jalan bagi-Mu . ’
40011011	Ketahuilah ! Yohanes Pembaptis lebih besar daripada semua orang yang pernah hidup di dunia ini . Namun demikian orang yang terkecil antara mereka yang menikmati Pemerintahan Allah , lebih besar daripada Yohanes .
40011012	Sejak Yohanes Pembaptis mengkhabarkan beritanya sehingga saat ini , Pemerintahan Allah telah dilawan oleh orang ganas yang berusaha menguasainya dengan kekerasan .
40011013	Sehingga kedatangan Yohanes , semua nabi dan Taurat Musa bernubuat tentang Pemerintahan itu .
40011014	Jika kamu mahu percaya kepada perkhabaran mereka , Yohanes itulah Elia yang kedatangannya sudah dinubuatkan .
40011015	Jika kamu bertelinga , dengarlah !
40011016	Dengan apakah dapat Aku bandingkan orang zaman ini ? Mereka seperti anak-anak yang duduk di pasar . Kumpulan yang satu berseru kepada yang lain ,
40011017	‘ Kami memainkan lagu perkahwinan untuk kamu , tetapi kamu tidak mahu menari ! Kami meratap , tetapi kamu tidak mahu menangis ! ’
40011018	Apabila Yohanes datang , dia berpuasa dan tidak minum wain ; lalu semua orang berkata , ‘ Dia dirasuk syaitan ! ’
40011019	Apabila Anak Manusia datang , Dia makan dan minum ; lalu semua orang berkata , ‘ Lihatlah orang ini ! Dia rakus , pemabuk , sahabat pemungut cukai , dan sahabat orang berdosa ! ’ Walaupun demikian kebijaksanaan Allah dibuktikan benar oleh perbuatan orang yang menerima kebijaksanaan itu . ”
40011020	Lalu Yesus mula mencela bandar-bandar tempat Dia paling banyak melakukan mukjizat , kerana penduduk di sana tidak mahu bertaubat daripada dosa mereka .
40011021	“ Alangkah malangnya kamu , hai Korazin ! Alangkah malangnya kamu , hai Betsaida ! Jika mukjizat-mukjizat yang dilakukan di kalangan kamu itu Aku lakukan di Tirus dan Sidon , penduduk di sana pasti sudah lama bertaubat daripada dosa mereka , lalu mengenakan kain guni dan menaruh abu di kepala .
40011022	Ketahuilah ! Pada Hari Kiamat , Allah akan lebih mengasihani penduduk Tirus dan Sidon daripada kamu !
40011023	Dan kamu , hai Kapernaum ! Adakah kamu hendak meninggikan diri sampai ke syurga ? Kamu akan dibuang ke neraka ! Jika mukjizat-mukjizat yang dilakukan di kalangan kamu itu Aku lakukan di Sodom , tentu Sodom masih ada sehingga saat ini !
40011024	Ketahuilah ! Pada Hari Kiamat , Allah akan lebih mengasihani Sodom daripada kamu ! ”
40011025	Pada masa itu Yesus berkata , “ Ya Bapa , Tuhan langit dan bumi ! Aku bersyukur kepada-Mu kerana apa yang Engkau rahsiakan daripada orang yang bijak pandai , Engkau tunjukkan kepada orang yang tidak terpelajar .
40011026	Ya Bapa , memang hal inilah yang Engkau kehendaki . ”
40011027	Yesus berkata lagi , “ Bapa-Ku telah menyerahkan segala sesuatu kepada-Ku . Tidak seorang pun mengenal Anak kecuali Bapa , dan tidak seorang pun mengenal Bapa kecuali Anak dan mereka yang diberitahu oleh Anak tentang Bapa .
40011028	Marilah kepada-Ku , hai kamu semua yang lelah kerana memikul beban yang berat ; Aku akan membebaskan kamu daripada beban kamu .
40011029	Ikutlah perintah-Ku dan terimalah ajaran-Ku , kerana Aku ini lemah lembut dan rendah hati ; kamu akan mendapat kesejahteraan .
40011030	Perintah yang Aku berikan kepada kamu mudah diturut , dan beban yang Aku berikan mudah dipikul . ”
40012001	Pada suatu hari Sabat , Yesus melewati ladang gandum . Pengikut-pengikut-Nya lapar , dan mereka mula memetik gandum lalu memakannya .
40012002	Apabila orang Farisi nampak hal ini , mereka berkata kepada Yesus , “ Lihatlah , pengikutmu melanggar Taurat kita . Mereka melakukan apa yang dilarang pada hari Sabat ! ”
40012003	Yesus menjawab , “ Belum pernahkah kamu baca apa yang dilakukan oleh Daud ketika dia dan anak buahnya lapar ?
40012004	Daud masuk ke dalam Khemah Allah , lalu dia dan anak buahnya makan roti yang sudah dipersembahkan kepada Allah , walaupun perbuatan itu melanggar Taurat . Hanya imam yang dibenarkan makan roti itu .
40012005	Belum pernahkah kamu baca di dalam Taurat Musa bahawa pada setiap hari Sabat , imam di Rumah Tuhan sebetulnya melanggar hukum hari Sabat ? Tetapi mereka tidak disalahkan .
40012006	Perhatikan apa yang Aku katakan ini : Di sini ada yang lebih penting daripada Rumah Tuhan .
40012007	Di dalam Alkitab tertulis , ‘ Aku menghendaki belas kasihan , bukan korban binatang . ’ Jika kamu benar-benar memahami ayat itu , tentu kamu tidak akan menyalahkan orang yang tidak bersalah ,
40012008	kerana Anak Manusia berkuasa atas hari Sabat . ”
40012009	Yesus meninggalkan tempat itu lalu pergi ke sebuah rumah ibadat .
40012010	Di situ ada seorang yang tangannya lumpuh sebelah . Tetapi ada juga beberapa orang yang hendak mencari-cari kesalahan Yesus supaya dapat menuduh Dia . Mereka bertanya kepada Yesus , “ Adakah menyembuhkan orang pada hari Sabat melanggar Taurat kita ? ”
40012011	Yesus menjawab , “ Apakah yang akan kamu lakukan seandainya seorang antara kamu mempunyai seekor domba , lalu pada hari Sabat domba itu jatuh ke dalam lubang yang dalam ? Tentunya kamu akan berusaha untuk mengeluarkannya dari lubang itu .
40012012	Manusia lebih berharga daripada domba ! Oleh itu , Taurat kita membenarkan kita menolong seseorang pada hari Sabat . ”
40012013	Kemudian Yesus berkata kepada orang yang tangannya lumpuh sebelah , “ Hulurkanlah tanganmu . ” Orang itu pun menghulurkan tangannya , dan sembuhlah tangan itu sehingga seperti tangannya yang sebelah .
40012014	Tetapi orang Farisi di situ meninggalkan tempat itu lalu berkomplot hendak membunuh Yesus .
40012015	Apabila Yesus mengetahui pakatan jahat itu , Dia pergi dari situ dan banyak orang mengikut Dia . Dia menyembuhkan semua orang sakit ,
40012016	dan melarang mereka memberitahu orang lain tentang Dia .
40012017	Dia berbuat demikian supaya berlakulah apa yang difirmankan Allah melalui Nabi Yesaya ,
40012018	“ Inilah hamba-Ku yang telah Aku pilih , orang yang Aku kasihi dan yang menyenangkan hati-Ku . Roh-Ku akan Aku anugerahkan kepada-Nya , dan keadilan-Ku akan diisytiharkan-Nya kepada semua bangsa .
40012019	Dia tidak akan bertengkar atau berteriak , ataupun berkata-kata dengan suara kuat di jalan-jalan raya .
40012020	Buluh halus yang terkulai tidak akan dipatahkan-Nya , pelita yang redup tidak akan dipadamkan-Nya . Dia akan berjuang sehingga keadilan tercapai ,
40012021	dan semua bangsa akan berharap kepada-Nya . ”
40012022	Kemudian seorang yang buta dan bisu kerana dirasuk roh jahat dibawa kepada Yesus . Yesus menyembuhkannya sehingga orang itu dapat bercakap dan melihat .
40012023	Orang ramai di situ kehairanan , lalu mereka bertanya , “ Mungkinkah Dia ini Anak Daud ? ”
40012024	Apabila orang Farisi mendengar hal ini , mereka menjawab , “ Dia dapat mengusir roh jahat hanya kerana Dia diberikan kuasa oleh Beelzebul , ketua roh jahat . ”
40012025	Yesus mengetahui fikiran orang Farisi , lalu berkata kepada mereka , “ Negeri yang berpecah menjadi beberapa bahagian lalu saling bermusuhan , tidak akan tahan lama . Bandar atau keluarga yang berpecah belah dan saling berlawanan , akan hancur .
40012026	Demikian juga , jika kerajaan Iblis mempunyai golongan yang saling berlawanan , maka kerajaan itu sudah berpecah belah dan segera akan runtuh .
40012027	Kamu berkata bahawa Aku mengusir roh jahat kerana Aku diberikan kuasa oleh Beelzebul . Jika demikian siapakah yang memberikan kuasa mengusir roh jahat kepada para pengikut kamu ? Pengikut kamu membuktikan bahawa pendapat kamu itu salah !
40012028	Roh Allah memberi Aku kuasa untuk mengusir roh jahat . Hal ini membuktikan bahawa Allah sudah mula memerintah di kalangan kamu .
40012029	Tidak seorang pun dapat masuk ke dalam rumah seorang yang kuat lalu merampas hartanya , kecuali dia terlebih dahulu mengikat orang kuat itu . Barulah dia dapat merampas hartanya .
40012030	Sesiapa yang tidak berpihak kepada-Ku sebenarnya melawan Aku , dan sesiapa yang tidak menolong Aku , sebenarnya merosakkan pekerjaan-Ku !
40012031	Oleh itu ketahuilah , orang yang berbuat dosa ataupun mengatakan kata-kata kufur , akan diampuni . Tetapi sesiapa mengkufuri Roh Allah , tidak akan diampuni !
40012032	Sesiapa yang dengan kata-katanya menentang Anak Manusia dapat diampuni , tetapi sesiapa yang menghina Roh Allah tidak dapat diampuni , baik sekarang mahupun di akhirat ! ”
40012033	“ Untuk mendapat buah yang baik , kamu harus mempunyai pokok yang baik . Jika pokok kamu tidak baik , buahnya pun tidak baik . Baik tidaknya sesuatu pokok diketahui daripada buahnya .
40012034	Hai kamu orang jahat , bagaimanakah kamu dapat mengatakan perkara-perkara baik padahal kamu ini jahat ? Orang mengucapkan apa yang terkandung di dalam hati .
40012035	Seorang yang baik mengeluarkan perkara-perkara baik , kerana hatinya penuh kebaikan . Seorang yang jahat mengeluarkan perkara-perkara jahat , kerana hatinya penuh kejahatan .
40012036	Ketahuilah bahawa pada Hari Kiamat setiap orang harus mempertanggungjawabkan tiap-tiap kata yang tidak seharusnya diucapkan .
40012037	Kata-kata kamu akan digunakan untuk menentukan sama ada kamu bersalah atau tidak . ”
40012038	Kemudian beberapa orang guru Taurat dan orang Farisi berkata , “ Guru , kami ingin melihat guru melakukan mukjizat . ”
40012039	Tetapi Yesus menjawab , “ Alangkah jahat dan derhakanya orang zaman ini ! Kamu meminta Aku melakukan mukjizat ? Tidak ! Satu-satunya mukjizat yang akan ditunjukkan kepada kamu adalah mukjizat Nabi Yunus .
40012040	Sebagaimana Yunus tinggal tiga hari dan tiga malam di dalam perut ikan besar , demikian juga Anak Manusia akan tinggal tiga hari dan tiga malam di dalam perut bumi .
40012041	Pada Hari Kiamat kelak , penduduk Niniwe akan bangkit bersama-sama orang zaman ini , lalu menuduh kamu kerana mereka bertaubat daripada dosa apabila mereka mendengar perkhabaran yang disampaikan oleh Yunus . Tetapi ketahuilah , di sini sekarang ada yang lebih besar daripada Yunus !
40012042	Pada Hari Kiamat kelak , ratu dari Syeba akan bangkit bersama-sama orang zaman ini , lalu menuduh kamu kerana ratu itu datang dari hujung bumi untuk mendengar ajaran Raja Salomo yang bijak itu . Ketahuilah , di sini sekarang ada yang lebih besar daripada Raja Salomo ! ”
40012043	“ Apabila roh jahat meninggalkan seseorang , roh itu menjelajah tempat yang kering untuk mencari tempat tinggal . Jika tempat tinggal tidak ditemuinya ,
40012044	roh itu akan berkata , ‘ Aku akan balik ke rumah yang telah aku tinggalkan . ’ Kemudian roh itu balik dan mendapati rumah itu kosong , bersih , dan teratur .
40012045	Lalu roh itu pergi dan memanggil tujuh roh lain yang lebih jahat daripadanya . Semuanya memasuki orang itu dan tinggal di situ . Akhirnya keadaan orang itu lebih buruk daripada dahulu . Inilah yang akan berlaku kepada orang jahat zaman ini . ”
40012046	Sementara Yesus berkata-kata dengan orang ramai , ibu dan saudara-saudara-Nya tiba . Mereka berdiri di luar dan ingin bercakap dengan Yesus .
40012047	Seorang daripada orang ramai itu memberitahu Yesus bahawa ibu dan saudara-saudara-Nya hendak bercakap dengan Dia .
40012048	Tetapi Yesus berkata , “ Siapakah ibu-Ku ? Siapakah saudara-saudara-Ku ? ”
40012049	Lalu Dia menunjuk kepada pengikut-pengikut-Nya dan berkata , “ Lihat , inilah ibu-Ku dan saudara-saudara-Ku .
40012050	Sesiapa melakukan kehendak Bapa-Ku yang di syurga , orang itu saudara lelaki , saudara perempuan , dan ibu-Ku . ”
40013001	Pada hari itu juga Yesus meninggalkan rumah itu lalu pergi ke tepi tasik . Dia duduk di situ dan mengajar .
40013002	Orang yang berkumpul di sekeliling-Nya begitu banyak sehingga Yesus menaiki sebuah perahu lalu duduk di situ , sedangkan orang ramai berdiri di pantai .
40013003	Yesus mengajar mereka banyak perkara dengan menggunakan perumpamaan . Dia berkata , “ Seorang peladang pergi menabur benih .
40013004	Semasa dia menabur benih , ada benih yang jatuh di jalan , lalu burung datang dan memakan habis benih itu .
40013005	Ada juga yang jatuh di tempat berbatu yang sedikit tanahnya . Benih-benih itu segera bertunas kerana tanahnya sedikit .
40013006	Tetapi apabila matahari naik , tunas-tunas itu layu lalu kering . Tumbuhan itu mati kerana akarnya tidak dalam .
40013007	Ada pula yang jatuh di tengah semak berduri . Semak berduri itu tumbuh , lalu membantutkan tumbuhan itu .
40013008	Tetapi ada benih yang jatuh di tanah subur lalu berbuah . Hasilnya ada yang seratus kali ganda , ada yang enam puluh kali ganda , dan ada yang tiga puluh kali ganda . ”
40013009	Lalu Yesus berkata , “ Jika kamu bertelinga , dengarlah ! ”
40013010	Kemudian pengikut-pengikut Yesus datang dan bertanya kepada-Nya , “ Mengapa Guru menggunakan perumpamaan ketika berkata-kata kepada orang ramai ? ”
40013011	Yesus menjawab , “ Kamu telah diberikan anugerah untuk mengetahui rahsia tentang bagaimana Allah memerintah , sedangkan mereka tidak .
40013012	Seseorang yang mempunyai sesuatu akan diberikan lebih banyak lagi , supaya dia beroleh lebih daripada cukup . Tetapi seseorang yang tidak mempunyai apa-apa , sedikit yang ada padanya akan diambil juga .
40013013	Itulah sebabnya Aku menggunakan perumpamaan ketika berkata-kata kepada orang ramai , kerana mereka melihat tetapi tidak nampak dan mereka mendengar tetapi tidak mengerti .
40013014	Dengan perbuatan mereka itu berlakulah nubuat Nabi Yesaya , ‘ Allah berfirman : Mereka akan mendengar dan mendengar , tetapi tidak faham ; mereka akan melihat dan melihat , tetapi tidak nampak ,
40013015	kerana seolah-olah fikiran mereka tumpul ; telinga pekak , dan mata buta . Jika mereka tidak demikian , tentu mata mereka akan melihat , telinga akan mendengar , dan fikiran boleh mengerti , sehingga mereka kembali kepada-Ku , dan Aku pun akan menyembuhkan mereka . ’
40013016	Tetapi kamu sangat bertuah ! Mata kamu melihat dan telinga kamu mendengar .
40013017	Ketahuilah ! Banyak nabi dan orang yang melakukan kehendak Allah ingin melihat apa yang kamu lihat sekarang ini , tetapi tidak dapat melihatnya . Mereka ingin mendengar apa yang kamu dengar tetapi tidak dapat mendengarnya . ”
40013018	“ Dengarlah dan ketahuilah makna perumpamaan tentang seorang penabur itu .
40013019	Benih yang jatuh di jalan bagaikan orang yang mendengar perkhabaran tentang bagaimana Allah memerintah , tetapi tidak memahaminya . Si Jahat iaitu Iblis datang lalu merampas apa yang sudah ditabur di dalam hati mereka .
40013020	Benih yang jatuh di tempat yang berbatu bagaikan orang yang mendengar perkhabaran itu lalu segera menerimanya dengan sukacita .
40013021	Tetapi perkhabaran itu tidak berakar di dalam hati , sehingga mereka tidak tahan lama . Apabila mereka menderita kesusahan atau penganiayaan oleh sebab perkhabaran itu , segera mereka tidak lagi percaya kepada perkhabaran itu .
40013022	Benih yang jatuh di tengah semak berduri bagaikan orang yang mendengar perkhabaran itu , tetapi kekhuatiran tentang hidup dan keinginan untuk hidup mewah membantutkan perkhabaran itu sehingga tidak berbuah .
40013023	Benih yang jatuh di tanah subur bagaikan orang yang mendengar perkhabaran itu lalu memahaminya , dan berbuah banyak ; ada yang seratus kali ganda , ada yang enam puluh kali ganda , dan ada yang tiga puluh kali ganda . ”
40013024	Yesus menceritakan sebuah perumpamaan lain kepada mereka . “ Apabila Allah memerintah , keadaannya seperti seorang yang menabur benih yang baik di ladangnya .
40013025	Pada suatu malam , ketika semua orang sedang tidur , musuhnya datang lalu menanam lalang di antara gandum itu , kemudian dia pergi .
40013026	Apabila tanaman itu membesar dan bulir gandum muncul , lalang-lalang itu kelihatan .
40013027	Hamba peladang itu datang kepadanya dan berkata , ‘ Tuan menanam benih yang baik di ladang . Dari manakah datangnya lalang-lalang ini ? ’
40013028	Peladang itu menjawab , ‘ Seorang musuh sudah melakukan perkara ini . ’ Hambanya bertanya , ‘ Adakah tuan mahu kami mencabut lalang-lalang itu ? ’
40013029	‘ Tidak , ’ jawabnya , ‘ kerana pada masa kamu mencabut lalang , mungkin gandum ikut tercabut .
40013030	Biarkanlah lalang tumbuh bersama-sama gandum sehingga tiba masa menuai gandum . Lalu aku akan berkata kepada para penuai supaya mencabut lalang dahulu , lalu mengikatnya dan kemudian membakarnya . Selepas itu baru kumpulkan gandum , lalu simpanlah gandum di dalam jelapang . ’ ”
40013031	Yesus menceritakan sebuah perumpamaan lain kepada mereka , “ Apabila Allah memerintah , keadaannya seperti sebutir biji sawi yang diambil oleh seseorang , lalu ditanam di ladang .
40013032	Biji sawi adalah benih yang terkecil , tetapi apabila tumbuh , menjadi lebih besar daripada segala tanaman . Tanaman itu menjadi pokok , sehingga burung datang membuat sarang pada cabangnya . ”
40013033	Yesus menceritakan sebuah perumpamaan lain . “ Apabila Allah memerintah , keadaannya seperti ini . Seorang wanita mengambil sedikit ragi , lalu mencampurnya dengan empat puluh liter tepung sehingga adunan itu naik . ”
40013034	Demikianlah Yesus mengajar orang ramai perkara-perkara ini dengan menggunakan perumpamaan . Dia tidak berkata apa-apa tanpa menggunakan perumpamaan .
40013035	Yesus berbuat demikian supaya berlakulah apa yang dikatakan oleh nabi , “ Aku akan menggunakan perumpamaan apabila bertutur dengan mereka ; Aku akan memberitahu mereka perkara-perkara yang tersembunyi sejak dunia diciptakan . ”
40013036	Setelah itu Yesus meninggalkan orang ramai lalu masuk ke dalam rumah . Pengikut-pengikut-Nya datang kepada-Nya dan berkata , “ Beritahulah kami makna perumpamaan tentang lalang di antara gandum itu . ”
40013037	Yesus berkata , “ Orang yang menabur benih yang baik itu Anak Manusia .
40013038	Ladang itu dunia ini ; benih yang baik itu orang yang menjadi umat Allah , sedangkan lalang itu orang yang berpihak kepada Si Jahat .
40013039	Musuh yang menabur benih lalang itu Iblis . Masa menuai tuaian itu Hari Kiamat dan para penuai itu malaikat-malaikat .
40013040	Sebagaimana lalang dikumpulkan dan dibakar di dalam api , demikian juga halnya pada Hari Kiamat kelak .
40013041	Anak Manusia akan menyuruh malaikat-malaikat-Nya mengumpulkan semua orang antara umat-Nya yang menyebabkan orang berdosa , dan semua orang lain yang melakukan kejahatan .
40013042	Mereka semua akan dibuang ke dalam tempat pembakaran yang berapi . Di situ mereka akan menangis dan menderita .
40013043	Kemudian orang yang melakukan kehendak Allah akan bersinar seperti matahari di Dunia Baru Allah , Bapa mereka . Jika kamu bertelinga , dengarlah ! ”
40013044	“ Apabila Allah memerintah , keadaannya seperti ini . Seseorang menjumpai harta yang terpendam di tanah , lalu dia memendamnya semula . Kemudian dengan penuh sukacita dia pergi menjual segala miliknya , lalu kembali dan membeli tanah itu . ”
40013045	“ Apabila Allah memerintah , keadaannya seperti ini . Seorang saudagar mencari mutiara yang sangat berharga .
40013046	Apabila dia menemui sebutir mutiara yang sangat berharga , dia menjual segala miliknya , lalu membeli mutiara itu . ”
40013047	“ Apabila Allah memerintah , keadaannya seperti pukat yang dilabuhkan ke dalam tasik lalu mendapat bermacam-macam ikan .
40013048	Apabila pukat itu sudah penuh , nelayan menariknya ke darat . Lalu mereka duduk dan memisahkan ikan-ikan itu : yang baik disimpan di dalam bekas dan yang tidak baik dibuang .
40013049	Demikianlah halnya pada Hari Kiamat . Malaikat-malaikat akan datang untuk mengumpulkan orang jahat antara orang yang melakukan kehendak Allah .
40013050	Lalu orang jahat akan dibuang ke dalam tempat pembakaran yang berapi . Di sana mereka akan menangis dan menderita . ”
40013051	“ Fahamkah kamu akan perkara-perkara ini ? ” tanya Yesus kepada pengikut-pengikut-Nya . “ Kami faham , ” jawab mereka .
40013052	Yesus berkata pula , “ Oleh itu setiap guru Taurat yang telah menerima ajaran tentang Pemerintahan Allah , bagaikan pemilik rumah yang mengeluarkan benda baru dan benda lama dari stornya . ”
40013053	Setelah Yesus menceritakan perumpamaan-perumpamaan itu , Dia meninggalkan tempat itu ,
40013054	lalu balik ke kampung halaman-Nya . Di sana Dia mengajar di rumah ibadat , dan orang yang mendengar-Nya hairan . Mereka bertanya , “ Dari manakah dia mendapat kebijaksanaan seperti itu ? Dari manakah dia mendapat kuasa untuk melakukan mukjizat ?
40013055	Bukankah dia anak tukang kayu ? Bukankah Maria itu ibunya , dan Yakobus , Yusuf , Simon , serta Yudas itu saudaranya ?
40013056	Bukankah saudara-saudara perempuannya bersama-sama kita ? Dari manakah dia memperoleh semuanya ini ? ”
40013057	Oleh itu mereka tidak mahu menerima Dia . Yesus berkata kepada mereka , “ Seorang nabi dihormati di mana sahaja , kecuali di kampung halamannya dan antara keluarganya sendiri . ”
40013058	Yesus tidak melakukan banyak mukjizat di situ kerana mereka tidak percaya kepada-Nya .
40014001	Pada masa itulah Herodes , penguasa negeri Galilea , mendengar berita tentang Yesus .
40014002	Herodes berkata kepada pegawai-pegawainya , “ Sesungguhnya dia itu Yohanes Pembaptis ! Dia sudah hidup semula ! Itulah sebabnya dia mempunyai kuasa untuk melakukan mukjizat . ”
40014003	Herodes menyangka demikian kerana sebelum itu Herodes memberikan perintah supaya Yohanes ditangkap , dirantai lalu dimasukkan ke dalam penjara . Herodes berbuat demikian kerana Herodias itu , isteri Filipus , saudaranya .
40014004	Yohanes sentiasa menegur Herodes , katanya , “ Tuan bersalah kerana berkahwin dengan Herodias ! ”
40014005	Herodes berniat membunuh Yohanes , tetapi Herodes takut akan orang Yahudi kerana mereka menganggap Yohanes sebagai nabi .
40014006	Pada hari jadi Herodes , anak perempuan Herodias menari di hadapan para hadirin dan menghiburkan hati Herodes .
40014007	Oleh itu Herodes bersumpah akan memberikan apa sahaja yang diminta oleh gadis itu .
40014008	Gadis itu mengikut kehendak ibunya dan meminta kepala Yohanes Pembaptis di atas talam pada waktu itu juga .
40014009	Mendengar permintaan itu , Herodes bersedih hati . Tetapi Herodes sudah bersumpah di hadapan semua hadirin . Oleh itu Herodes memberikan perintah supaya permintaan gadis itu dipenuhi .
40014010	Oleh itu Herodes menyuruh orang pergi ke penjara untuk memancung kepala Yohanes .
40014011	Kemudian kepala Yohanes ditaruh di atas talam dan diserahkan kepada gadis itu . Lalu gadis itu membawa kepala Yohanes kepada ibunya .
40014012	Setelah itu pengikut Yohanes datang untuk mengambil jenazah Yohanes dan mengebumikannya . Kemudian mereka pergi dan memberitahu Yesus hal itu .
40014013	Apabila Yesus mendengar berita tentang Yohanes , Dia meninggalkan tempat itu dengan perahu , lalu pergi sendirian ke suatu tempat yang sunyi . Tetapi orang ramai mendengar hal itu , lalu mereka meninggalkan bandar mereka dan mengikut Yesus melalui jalan darat .
40014014	Apabila Yesus turun dari perahu dan melihat orang ramai itu , Dia mengasihani mereka dan menyembuhkan orang sakit di situ .
40014015	Pada petang harinya , pengikut-pengikut Yesus datang dan berkata kepada-Nya , “ Hari sudah hampir malam dan tempat ini terpencil . Suruhlah semua orang ini pergi , supaya dapat membeli makanan di pekan . ”
40014016	Tetapi Yesus menjawab , “ Mereka tidak usah pergi ; kamu sendiri beri mereka makanan . ”
40014017	Pengikut-pengikut-Nya berkata , “ Kami hanya mempunyai lima ketul roti dan dua ekor ikan ! ”
40014018	Yesus berkata , “ Bawalah makanan itu kepada-Ku . ”
40014019	Kemudian Dia menyuruh orang ramai duduk di atas rumput . Lalu Yesus mengambil lima ketul roti dan dua ekor ikan itu . Kemudian Dia menengadah ke langit dan mengucap syukur kepada Allah . Setelah itu Dia membahagikan roti itu dan menyerahkannya kepada pengikut-pengikut-Nya supaya diberikan kepada orang ramai itu .
40014020	Tiap-tiap orang makan sehingga kenyang . Selepas itu pengikut-pengikut-Nya mengumpulkan lebihan makanan sebanyak dua belas buah bakul .
40014021	Jumlah orang lelaki yang makan kira-kira lima ribu orang , belum terhitung wanita dan kanak-kanak .
40014022	Kemudian Yesus menyuruh pengikut-pengikut-Nya naik perahu dan menyeberangi tasik terlebih dahulu , sementara Dia menyuruh orang ramai pulang .
40014023	Setelah orang ramai pergi , Yesus naik ke bukit seorang diri lalu berdoa . Pada petang harinya Yesus masih sendirian di situ .
40014024	Tetapi pada masa itu perahu yang dinaiki oleh pengikut Yesus sudah jauh di tengah-tengah tasik , dan diumbang-ambingkan ombak kerana angin bertiup dari arah yang berlawanan .
40014025	Antara pukul tiga dan enam pagi , Yesus berjalan di atas air dan menghampiri mereka .
40014026	Apabila pengikut-pengikut-Nya nampak Dia berjalan di atas air , mereka berasa gerun . “ Hantu ! ” jerit mereka dengan ketakutan .
40014027	Tetapi Yesus segera berkata kepada mereka , “ Tabahkan hati kamu ! Aku Yesus . Jangan takut ! ”
40014028	Lalu Petrus berkata , “ Ya Tuhan , jika Engkau benar-benar Yesus , suruhlah aku datang berjalan di atas air . ”
40014029	“ Marilah , ” jawab Yesus . Petrus turun dari perahu dan mula berjalan di atas air menuju kepada Yesus .
40014030	Tetapi apabila Petrus nampak betapa kencangnya angin bertiup , dia takut dan mula tenggelam . Lalu Petrus berseru , “ Ya Tuhan , selamatkanlah aku ! ”
40014031	Dengan segera Yesus menghulurkan tangan lalu memegang dia . Yesus berkata , “ Mengapa engkau kurang percaya kepada-Ku ? Mengapa engkau meragui Aku ? ”
40014032	Lalu kedua-dua mereka menaiki perahu dan angin pun teduh .
40014033	Kemudian pengikut Yesus yang di perahu sujud menyembah Yesus sambil berkata , “ Sesungguhnya Engkau Anak Allah ! ”
40014034	Mereka menyeberangi tasik lalu tiba di Genesaret .
40014035	Orang di situ mengenal Yesus . Kemudian mereka memberitahu semua orang di sekitar daerah itu bahawa Yesus datang , lalu mereka membawa orang sakit kepada Yesus .
40014036	Mereka memohon supaya setidak-tidaknya Yesus membenarkan orang sakit menyentuh hujung jubah-Nya . Semua orang sakit yang menyentuh hujung jubah-Nya sembuh .
40015001	Kemudian beberapa orang Farisi dan guru Taurat dari Yerusalem datang kepada Yesus dan bertanya ,
40015002	“ Mengapa pengikutmu melanggar adat istiadat nenek moyang kita ? Sebelum makan , mereka tidak membasuh tangan menurut adat ! ”
40015003	Yesus menjawab , “ Mengapa kamu tidak menurut perintah Allah , tetapi menurut ajaran kamu sendiri ?
40015004	Allah berfirman , ‘ Hormatilah ibu bapamu , ’ dan ‘ Orang yang mencaci ibu bapa mesti dihukum mati . ’
40015005	Tetapi kamu mengajarkan : Jika seseorang berkata kepada ibu bapanya , ‘ Apa yang seharusnya saya gunakan untuk menolong ayah dan emak , sudah saya persembahkan kepada Allah , ’
40015006	maka orang itu tidak perlu menghormati bapanya . Demikianlah kamu meniadakan firman Allah untuk menurut ajaran kamu sendiri .
40015007	Kamu munafik ! Tepat sekali apa yang dikatakan oleh Nabi Yesaya tatkala dia bernubuat tentang kamu !
40015008	Allah berfirman , ‘ Semua orang ini menghormati Aku dengan kata-kata , tetapi hati mereka sebenarnya jauh daripada-Ku .
40015009	Sia-sialah mereka menyembah Aku , kerana peraturan manusia diajarkan oleh mereka seolah-olah peraturan itu hukum Allah ! ’ ”
40015010	Kemudian Yesus memanggil orang ramai dan berkata kepada mereka , “ Dengarlah dan fahamilah !
40015011	Apa yang masuk ke dalam mulut seseorang tidak dapat menajiskan dia . Tetapi apa yang keluar dari mulut , itulah yang menajiskan dia . ”
40015012	Kemudian pengikut-pengikut Yesus datang dan berkata kepada-Nya , “ Guru , tahukah Guru bahawa orang Farisi tersinggung oleh kata-kata Guru ? ”
40015013	Yesus menjawab , “ Tiap-tiap tanaman yang tidak ditanam oleh Bapa-Ku di syurga akan dicabut .
40015014	Jangan pedulikan orang Farisi . Mereka pemimpin buta , dan apabila orang buta memimpin orang buta , kedua-dua mereka jatuh ke dalam longkang . ”
40015015	Petrus berkata , “ Jelaskanlah makna perumpamaan itu kepada kami . ”
40015016	Yesus berkata kepada pengikut-pengikut-Nya , “ Kamu ini pengikut-Ku , tetapi kamu pun tidak faham seperti mereka .
40015017	Tidakkah kamu mengerti ? Apa yang masuk ke dalam mulut seseorang , turun ke dalam perut lalu keluar lagi .
40015018	Tetapi apa yang keluar dari mulut , berasal dari hati , dan hal-hal inilah yang menajiskan orang .
40015019	Dari hatilah timbul fikiran jahat , yang menyebabkan seseorang membunuh , berzina , berbuat cabul , merompak , memberikan kesaksian palsu , dan memfitnah .
40015020	Hal-hal itulah yang menajiskan orang , dan bukan makan dengan tidak membasuh tangan menurut adat ! ”
40015021	Yesus meninggalkan tempat itu lalu pergi ke kawasan dekat bandar Tirus dan Sidon .
40015022	Seorang wanita Kanaan yang tinggal di kawasan itu datang kepada Yesus dan berseru , “ Anak Daud , kasihanilah saya ! Anak perempuan saya dirasuk roh jahat dan keadaannya amat teruk . ”
40015023	Yesus tidak menjawab sepatah kata pun . Pengikut-pengikut-Nya datang dan memohon kepada-Nya , “ Suruhlah wanita ini pergi . Dia mengikut kita dan membuat bising sahaja ! ”
40015024	Yesus berkata kepada wanita itu , “ Aku diutus hanya kepada orang Israel yang seperti domba yang sesat . ”
40015025	Mendengar kata-kata itu , wanita itu menghampiri Yesus dan sujud di hadapan-Nya . Dia berkata , “ Tuan , tolonglah saya . ”
40015026	Tetapi Yesus menjawab , “ Tidaklah patut mengambil makanan anak-anak lalu melemparkannya kepada anjing . ”
40015027	“ Betul , tuan , ” jawab wanita itu , “ tetapi anjing pun makan sisa yang jatuh dari meja tuannya . ”
40015028	Oleh itu Yesus berkata kepadanya , “ Kamu seorang wanita yang sungguh percaya kepada-Ku ! Apa yang kamu kehendaki akan berlaku ! ” Pada saat itu juga anak wanita itu sembuh .
40015029	Yesus meninggalkan tempat itu lalu berjalan menyusur tepi Tasik Galilea . Kemudian Dia naik ke sebuah bukit lalu duduk .
40015030	Banyak orang datang kepada-Nya dan membawa orang yang tempang , yang buta , yang lumpuh , yang bisu , dan banyak lagi orang sakit . Mereka meletakkan semua orang ini di hadapan Yesus dan Yesus menyembuhkan mereka semua .
40015031	Orang ramai hairan apabila mereka melihat yang bisu bercakap , yang lumpuh berjalan , yang tempang sembuh , dan yang buta melihat . Mereka memuji-muji Allah umat Israel .
40015032	Yesus memanggil pengikut-pengikut-Nya lalu berkata , “ Aku kasihan kepada orang ramai ini . Sudah tiga hari mereka bersama-sama Aku dan sekarang mereka kehabisan makanan . Aku tidak mahu menyuruh mereka pulang dengan perut kosong , kerana mungkin mereka akan pengsan di tengah jalan . ”
40015033	Pengikut-pengikut Yesus bertanya kepada-Nya , “ Di manakah kami dapat memperoleh makanan yang cukup di tempat terpencil ini untuk orang ramai ini ? ”
40015034	Yesus bertanya kepada mereka , “ Berapa banyak roti yang ada pada kamu ? ” “ Tujuh ketul , ” jawab mereka , “ dan beberapa ekor ikan kecil . ”
40015035	Yesus menyuruh orang ramai duduk di atas tanah .
40015036	Kemudian Dia mengambil tujuh ketul roti dan ikan itu . Dia mengucap syukur kepada Allah , lalu membahagikan makanan itu dan menyerahkannya kepada pengikut-pengikut-Nya untuk diberikan kepada orang ramai .
40015037	Semua orang makan sehingga kenyang . Kemudian pengikut-pengikut Yesus mengumpulkan lebihan roti dan ikan sebanyak tujuh buah bakul .
40015038	Jumlah orang lelaki yang makan ada empat ribu orang , belum terhitung wanita dan kanak-kanak .
40015039	Sesudah itu Yesus menyuruh orang ramai pulang , lalu Dia menaiki sebuah perahu dan pergi ke daerah Magadan .
40016001	Beberapa orang Farisi dan orang Saduki datang kepada Yesus . Mereka hendak memerangkap Dia . Mereka meminta Yesus melakukan mukjizat untuk membuktikan bahawa Dia datang daripada Allah .
40016002	Yesus menjawab , [ “ Apabila matahari terbenam , kamu berkata , ‘ Cuaca baik , kerana langit merah . ’
40016003	Pada pagi hari , kamu berkata , ‘ Hari akan hujan , kerana langit merah dan gelap . ’ Kamu dapat meramalkan cuaca dengan melihat keadaan langit , tetapi kamu tidak dapat memahami hal-hal yang berlaku pada masa ini ! ]
40016004	Alangkah jahat dan derhakanya orang zaman ini ! Kamu meminta Aku melakukan mukjizat , tetapi satu-satunya mukjizat yang akan ditunjukkan kepada kamu hanyalah mukjizat Nabi Yunus . ” Setelah berkata demikian , Yesus meninggalkan mereka lalu pergi dari situ .
40016005	Apabila pengikut-pengikut Yesus menyeberangi tasik , mereka lupa membawa roti .
40016006	Yesus berkata kepada mereka , “ Berhati-hatilah dengan ragi orang Farisi dan Saduki . ”
40016007	Mereka mula bercakap sesama sendiri , “ Dia berkata demikian kerana kita tidak membawa roti . ”
40016008	Yesus mengetahui apa yang dipersoalkan mereka . Dia berkata , “ Mengapa kamu mempersoalkan hal tidak membawa roti ? Kamu kurang percaya kepada-Ku !
40016009	Adakah kamu masih belum mengerti ? Tidakkah kamu ingat bagaimana Aku membahagikan lima ketul roti untuk lima ribu orang ? Berapa buah bakul lebihan makanan yang kamu kumpulkan ?
40016010	Bagaimanakah dengan tujuh ketul roti yang Aku bahagikan untuk empat ribu orang ? Berapa buah bakul lebihan makanan yang kamu kumpulkan ?
40016011	Mengapakah kamu tidak faham bahawa Aku tidak berkata-kata tentang roti ? Berhati-hatilah dengan ragi orang Farisi dan Saduki ! ”
40016012	Barulah pengikut-pengikut Yesus faham bahawa Yesus tidak menyuruh mereka berhati-hati dengan ragi yang digunakan untuk membuat roti , tetapi dengan ajaran orang Farisi dan Saduki .
40016013	Yesus pergi ke daerah dekat kota Kaisarea Filipi . Di situ Dia bertanya kepada pengikut-pengikut-Nya , “ Menurut kata orang siapakah Anak Manusia itu ? ”
40016014	Mereka menjawab , “ Ada yang berkata Yohanes Pembaptis . Ada juga yang berkata Elia , sedangkan yang lain berkata Yeremia atau salah seorang nabi . ”
40016015	“ Tetapi menurut kamu , siapakah Aku ini ? ” tanya Yesus .
40016016	Simon Petrus menjawab , “ Guru ialah Penyelamat yang diutus oleh Allah , Anak Allah Yang Hidup . ”
40016017	“ Hai Simon anak Yohanes , berbahagialah engkau ! ” kata Yesus , “ Bukannya manusia yang memberitahukan hal itu kepadamu , tetapi Bapa-Ku di syurga yang memberitahumu .
40016018	Oleh itu ketahuilah , engkau Petrus , batu yang kuat . Dengan beralaskan batu inilah , Aku akan membina jemaah-Ku . Bahkan maut pun tidak dapat memusnahkannya !
40016019	Aku akan memberikan kunci Dunia Baru Allah kepadamu . Apa yang engkau larang di atas bumi , akan dilarang juga di syurga . Apa yang engkau benarkan di atas bumi , akan dibenarkan juga di syurga . ”
40016020	Kemudian Yesus melarang pengikut-pengikut-Nya memberitahu sesiapa pun bahawa Dia Penyelamat yang diutus oleh Allah .
40016021	Sejak itu , Yesus mula berkata dengan terus-terang kepada pengikut-pengikut-Nya , “ Aku harus pergi ke Yerusalem dan mengalami banyak penderitaan yang disebabkan oleh para pemimpin masyarakat , ketua imam , dan guru Taurat . Aku akan dibunuh , tetapi pada hari ketiga Aku akan dibangkitkan semula ! ”
40016022	Petrus menarik Yesus ke tepi dan mula menegur Dia , “ Ya Tuhan , semoga Allah menjauhkan perkara itu daripada Tuhan ! Perkara itu tidak boleh berlaku kepada Tuhan ! ”
40016023	Yesus berpaling lalu berkata kepada Petrus , “ Pergilah dari sini , hai Iblis ! Engkau penghalang jalan-Ku . Fikiranmu itu fikiran manusia , bukan fikiran Allah ! ”
40016024	Kemudian Yesus berkata kepada pengikut-pengikut-Nya , “ Jika seseorang hendak mengikut Aku , dia mesti melupakan kepentingan sendiri , memikul salib , dan mengikut Aku .
40016025	Sesiapa yang mempertahankan hidupnya akan kehilangan hidup yang sejati . Tetapi sesiapa yang mengorbankan hidup untuk-Ku , akan mengalami hidup yang sejati .
40016026	Apa gunanya jika seseorang memiliki seluruh dunia ini , tetapi kehilangan hidup yang sejati ? Dapatkah seseorang menukar hidup itu dengan sesuatu ? Tentu tidak .
40016027	Anak Manusia sudah hampir tiba bersama-sama para malaikat-Nya dengan kemuliaan Bapa-Nya . Pada masa itu Dia akan membalas tiap-tiap orang menurut perbuatannya .
40016028	Ketahuilah ! Beberapa orang di sini tidak akan meninggal sebelum melihat Anak Manusia datang sebagai Raja . ”
40017001	Enam hari kemudian Yesus membawa Petrus , Yakobus , dan Yohanes , saudaranya pergi menyendiri ke sebuah gunung yang tinggi .
40017002	Sewaktu mereka memandang Yesus , rupa Yesus berubah . Muka-Nya menjadi terang seperti matahari dan pakaian-Nya putih berkilau-kilauan .
40017003	Lalu ketiga-tiga orang pengikut itu nampak Elia dan Musa berkata-kata dengan Yesus .
40017004	Petrus berkata kepada Yesus , “ Tuhan , sungguh baik kami di sini . Jika Tuhan mahu , aku akan mendirikan tiga buah khemah : satu untuk Tuhan , satu untuk Musa , dan satu lagi untuk Elia . ”
40017005	Sementara Petrus berkata-kata , awan yang bersinar-sinar meliputi mereka , dan terdengar suara dari awan berkata , “ Inilah Anak-Ku yang Aku kasihi . Dia menyenangkan hati-Ku . Dengarkanlah Dia ! ”
40017006	Apabila pengikut-pengikut Yesus mendengar suara itu , mereka sangat ketakutan dan meniarap di tanah .
40017007	Tetapi Yesus datang dan menyentuh mereka . “ Bangunlah , ” kata-Nya , “ janganlah takut ! ”
40017008	Apabila mereka memandang di sekeliling , mereka tidak nampak sesiapa pun , kecuali Yesus .
40017009	Semasa mereka turun dari gunung itu , Yesus memerintah mereka , “ Jangan beritahu sesiapa pun apa yang telah kamu lihat , selagi Anak Manusia belum dibangkitkan daripada kematian . ”
40017010	Pengikut-pengikut-Nya bertanya kepada Yesus , “ Mengapakah guru Taurat berkata bahawa Elia mesti datang terlebih dahulu ? ”
40017011	Yesus menjawab , “ Elia memang datang terlebih dahulu untuk menyediakan segala-galanya .
40017012	Tetapi Aku berkata kepada kamu , Elia sudah datang namun orang tidak mengenal dia ; mereka memperlakukan dia dengan sesuka hati mereka . Dengan cara yang sama mereka akan memperlakukan Anak Manusia . ”
40017013	Barulah pengikut Yesus mengerti bahawa Yesus berkata-kata tentang Yohanes Pembaptis .
40017014	Apabila Yesus dan ketiga-tiga orang pengikut-Nya kembali kepada orang ramai , seorang lelaki datang dan berlutut di hadapan Yesus .
40017015	Dia berkata , “ Tuan , kasihanilah anak lelaki saya ! Dia menderita penyakit gila babi . Serangan sawannya begitu teruk sehingga kerap kali dia jatuh ke dalam air atau api .
40017016	Saya membawa dia kepada pengikut-pengikut tuan , tetapi mereka tidak dapat menyembuhkannya . ”
40017017	Yesus menjawab , “ Hai kamu orang yang tidak percaya dan yang sesat ! Berapa lamakah Aku harus tinggal bersama-sama kamu ? Berapa lamakah Aku harus bersabar terhadap kamu ? Bawa anak itu ke mari ! ”
40017018	Yesus menengking roh jahat itu , dan roh jahat itu pun keluar daripada anak itu . Pada saat itu juga anak itu sembuh .
40017019	Kemudian pengikut-pengikut Yesus datang kepada Yesus , dan apabila tidak ada orang lain di situ mereka bertanya , “ Mengapakah kami tidak dapat mengusir roh jahat itu ? ”
40017020	Yesus menjawab , “ Kamu tidak dapat melakukannya , kerana kamu kurang percaya kepada Allah . Ketahuilah ! Jika kamu mempunyai iman sebesar biji sawi , kamu dapat berkata kepada bukit ini , ‘ Beralihlah ke sana ! ’ dan bukit ini akan beralih . Kamu dapat melakukan apa sahaja ! [
40017021	Tetapi roh jahat semacam ini , hanya dapat diusir dengan doa dan puasa . ] ”
40017022	Apabila semua pengikut Yesus berkumpul di Galilea , Yesus berkata kepada mereka , “ Tidak lama lagi Anak Manusia akan diserahkan ke dalam kekuasaan manusia .
40017023	Dia akan dibunuh , tetapi pada hari ketiga , Dia akan dibangkitkan semula . ” Oleh itu pengikut-pengikut-Nya berdukacita .
40017024	Apabila Yesus dan pengikut-pengikut-Nya tiba di Kapernaum , para pemungut cukai Rumah Tuhan datang kepada Petrus dan bertanya , “ Adakah guru kamu membayar cukai Rumah Tuhan ? ”
40017025	Petrus menjawab , “ Tentu sahaja ! ” Apabila Petrus masuk ke dalam rumah , dan sebelum dia berkata apa-apa , Yesus berkata kepadanya , “ Simon , apa pendapatmu ? Siapakah yang membayar cukai kepada raja-raja dunia ini ? Rakyat atau orang asing ? ”
40017026	“ Orang asing , ” jawab Petrus . “ Jika demikian , ” kata Yesus , “ rakyat tidak perlu membayar .
40017027	Tetapi janganlah kita singgung perasaan sesiapa pun . Pergilah ke tasik dan pancinglah ikan . Di dalam mulut ikan pertama yang engkau tangkap , engkau akan mendapati sekeping duit syiling yang cukup untuk membayar cukai Rumah Tuhan bagi kita berdua . Ambillah duit itu dan bayarlah cukai kita . ”
40018001	Pada waktu itu pengikut-pengikut Yesus datang kepada Yesus dan bertanya , “ Siapakah yang dianggap terbesar antara orang yang menikmati Pemerintahan Allah ? ”
40018002	Yesus memanggil seorang kanak-kanak dan menyuruhnya berdiri di hadapan mereka semua .
40018003	Lalu Yesus berkata , “ Ketahuilah ! Kecuali kamu mengubah sikap dan menjadi seperti kanak-kanak , kamu tidak dapat menikmati Pemerintahan Allah .
40018004	Orang yang dianggap terbesar antara mereka yang menikmati Pemerintahan Allah adalah orang yang merendahkan diri dan menjadi seperti kanak-kanak .
40018005	Sesiapa yang menyambut kanak-kanak seperti ini kerana Aku , menyambut Aku . ”
40018006	“ Sesiapa menyebabkan salah seorang pengikut-Ku yang kecil ini tidak lagi percaya kepada-Ku , lebih baik jika batu kisaran diikatkan pada leher orang itu , lalu dia ditenggelamkan ke dalam laut yang dalam .
40018007	Alangkah malangnya dunia ini kerana ada perkara-perkara yang menyebabkan orang berdosa . Perkara-perkara seperti ini akan sentiasa berlaku , tetapi malanglah orang yang menyebabkannya !
40018008	Jika tangan atau kakimu menyebabkan kamu berdosa , potonglah dan buanglah tangan atau kaki itu . Lebih baik kamu hidup dengan Allah tanpa sebelah tangan atau sebelah kaki , daripada kamu dibuang ke dalam api neraka dengan kedua-dua belah tangan atau kaki .
40018009	Jika matamu menyebabkan kamu berdosa , cungkillah dan buanglah mata itu ! Lebih baik kamu hidup dengan Allah tanpa sebelah mata , daripada kamu dibuang ke dalam api neraka dengan kedua-dua belah mata . ”
40018010	“ Awas ! Jangan hina salah seorang pengikut-Ku yang kecil ini . Ketahuilah , malaikat-malaikat mereka sentiasa di hadirat Bapa-Ku di syurga .
40018011	[ Anak Manusia datang untuk menyelamatkan orang yang sesat ! ]
40018012	Bagaimanakah pendapat kamu ? Apakah yang akan dilakukan oleh seorang yang mempunyai seratus ekor domba , jika seekor daripada kawanan domba itu sesat ? Tentunya orang itu akan meninggalkan sembilan puluh sembilan ekor domba yang sedang meragut rumput di bukit , lalu pergi mencari domba yang sesat itu .
40018013	Ketahuilah ! Apabila dia menjumpai domba itu , kegembiraannya atas domba yang seekor itu lebih besar daripada kegembiraannya atas sembilan puluh sembilan ekor domba lainnya yang tidak sesat .
40018014	Demikian juga Bapa kamu yang di syurga tidak mahu salah seorang pengikut-Ku yang kecil ini sesat . ”
40018015	“ Jika saudaramu berdosa terhadapmu , pergilah kepadanya dan tunjukkan kesalahannya . Lakukan hal ini dengan diam-diam antara kamu berdua sahaja . Jika dia menurut kata-katamu , maka kamu berjaya mendapat kembali saudaramu .
40018016	Tetapi jika tidak , bawalah seorang atau dua orang bersama-samamu . Berbuatlah demikian kerana di dalam Alkitab tertulis , ‘ Tiap-tiap tuduhan harus dikuatkan oleh kesaksian dua atau tiga orang saksi . ’
40018017	Jika dia tidak mahu menerima nasihat mereka , beritahukan perkara itu kepada jemaah . Akhirnya jika dia masih tidak mahu menerima nasihat jemaah , anggaplah dia sebagai orang yang tidak mengenal Allah atau sebagai pemungut cukai . ”
40018018	“ Ketahuilah , apa yang kamu larang di dunia , akan dilarang juga di syurga . Apa yang kamu izinkan di dunia , akan diizinkan juga di syurga .
40018019	Ketahuilah juga , setiap kali dua orang antara kamu di dunia ini bersetuju berdoa bagi perkara apa sahaja , doa itu akan dikabulkan oleh Bapa-Ku di syurga .
40018020	Hal itu demikian kerana apabila dua atau tiga orang berkumpul kerana Aku , Aku pun di situ bersama-sama mereka . ”
40018021	Petrus datang kepada Yesus dan bertanya , “ Ya Tuhan , jika saudaraku berdosa terhadap aku , berapa kalikah harus aku ampuni dia ? Sehingga tujuh kalikah ? ”
40018022	Yesus menjawab , “ Bukan tujuh kali , tetapi tujuh puluh kali tujuh kali !
40018023	Aku berkata demikian , kerana apabila Allah memerintah keadaannya seperti berikut . Seorang raja hendak memeriksa akaun pegawai-pegawainya .
40018024	Apabila raja mula berbuat demikian , salah seorang pegawainya yang meminjam wang beratus-ratus juta dibawa menghadap .
40018025	Pegawai itu tidak mempunyai cukup wang untuk melunaskan hutangnya . Oleh itu , raja memberikan perintah supaya pegawai itu dijual sebagai hamba bersama-sama anak isterinya dan segala harta miliknya , untuk melunaskan hutang .
40018026	Pegawai itu sujud di hadapan raja dan memohon , ‘ Bersabarlah terhadap hamba . Hamba akan melunaskan segala hutang hamba . ’
40018027	Raja itu kasihan kepadanya lalu menghapuskan semua hutangnya dan membebaskan dia .
40018028	Tetapi apabila pegawai itu keluar , dia berjumpa dengan seorang pegawai lain yang berhutang wang beberapa ratus sahaja kepadanya . Dia menangkap rakannya , lalu mencekiknya dan berkata , ‘ Lunaskan semua hutangmu . ’
40018029	Rakannya itu sujud di hadapannya dan memohon , ‘ Bersabarlah , aku akan melunaskan hutangku ! ’
40018030	Tetapi pegawai itu tidak menghiraukan permohonan rakannya . Sebaliknya , dia memberikan perintah supaya rakannya dipenjarakan sehingga dia melunaskan hutangnya .
40018031	Apabila pegawai-pegawai yang lain melihat hal itu , mereka sangat sedih dan melaporkan segala perkara itu kepada raja .
40018032	Lalu raja memanggil pegawai yang jahat itu dan bertitah , ‘ Hai hamba yang jahat ! Semua hutangmu sudah dihapuskan kerana kamu memohon supaya beta mengampunimu .
40018033	Sepatutnya kamu mengasihani rakanmu , sebagaimana beta sudah mengasihani kamu . ’
40018034	Raja sangat murka , lalu pegawai yang jahat itu dipenjarakan dan dihukum sehingga semua hutangnya dilunaskan . ”
40018035	Yesus mengakhiri ceritanya dan berkata , “ Demikianlah Bapa-Ku yang di syurga akan memperlakukan setiap orang daripada kamu , jika kamu tidak mengampuni saudaramu dengan ikhlas . ”
40019001	Setelah Yesus mengatakan semua perkara itu , Dia meninggalkan Galilea lalu pergi ke daerah Yudea di seberang Sungai Yordan .
40019002	Banyak orang mengikut Dia , dan Dia menyembuhkan orang sakit di situ .
40019003	Beberapa orang Farisi datang untuk memerangkap Yesus . Mereka bertanya , “ Adakah Taurat kita membenarkan seorang lelaki menceraikan isterinya dengan sebarang alasan ? ”
40019004	Yesus menjawab , “ Belum pernahkah kamu baca ayat Alkitab yang mengatakan bahawa pada mulanya Allah menjadikan orang lelaki dan perempuan ?
40019005	Kemudian Allah berfirman , ‘ Itulah sebabnya seorang lelaki meninggalkan ibu bapanya dan bersatu dengan isterinya , lalu kedua-duanya menjadi satu . ’
40019006	Dengan demikian mereka bukan lagi dua orang , tetapi satu . Oleh itu mereka yang telah disatukan oleh Allah , tidak boleh dipisahkan oleh manusia . ”
40019007	Orang Farisi di situ bertanya kepada Yesus , “ Jika demikian , mengapa Musa memberikan hukum yang membenarkan seseorang menceraikan isterinya asal menulis surat cerai ? ”
40019008	Yesus menjawab , “ Musa membenarkan kamu menceraikan isteri kerana kamu terlalu sukar diajar . Tetapi sebenarnya bukanlah demikian pada mulanya .
40019009	Ketahuilah , sesiapa menceraikan isterinya , kecuali kerana perzinaan , orang itu berzina jika dia berkahwin lagi dengan wanita lain . ”
40019010	Pengikut-pengikut Yesus berkata kepada-Nya , “ Jika demikian halnya dengan kehidupan suami isteri , lebih baik tidak berkahwin . ”
40019011	Yesus menjawab , “ Tidak semua orang dapat menerima ajaran ini , hanya mereka yang sudah dikurniai oleh Allah kemampuan untuk menerimanya .
40019012	Banyak sebabnya mengapa orang tidak berkahwin : Ada yang dilahirkan demikian , ada yang dijadikan mandul , dan ada pula yang tidak berkahwin supaya dapat mengabdikan diri kepada Allah . Biarlah orang yang sanggup menerima ajaran ini , berbuat demikian . ”
40019013	Beberapa orang membawa kanak-kanak kepada Yesus supaya Yesus meletakkan tangan-Nya pada kepala kanak-kanak itu dan mendoakan mereka . Tetapi pengikut-pengikut Yesus memarahi orang yang membawa semua kanak-kanak itu .
40019014	Yesus berkata kepada pengikut-pengikut-Nya , “ Biarlah kanak-kanak itu datang kepada-Ku ! Jangan larang mereka , kerana orang seperti inilah yang menikmati Pemerintahan Allah . ”
40019015	Yesus meletakkan tangan-Nya pada kepala semua kanak-kanak itu . Kemudian Dia pergi .
40019016	Pada suatu hari seorang lelaki datang kepada Yesus . Dia bertanya , “ Guru , perbuatan baik apakah yang harus saya lakukan supaya beroleh hidup sejati dan kekal ? ”
40019017	Yesus menjawab , “ Mengapakah kamu bertanya kepada-Ku tentang apa yang baik ? Hanya Allah yang baik . Taatilah hukum Allah jika kamu hendak beroleh hidup sejati dan kekal . ”
40019018	“ Hukum yang mana ? ” tanya orang itu . Yesus menjawab , “ Jangan membunuh ; jangan berzina ; jangan mencuri ; jangan berikan kesaksian palsu ;
40019019	hormatilah ibu bapamu ; dan kasihilah sesama manusia seperti kamu mengasihi dirimu sendiri . ”
40019020	“ Semua hukum ini sudah saya taati , ” jawab orang muda itu . “ Adakah lagi yang harus saya lakukan ? ”
40019021	Yesus berkata kepadanya , “ Jika kamu hendak menjadi sempurna , pergilah jual segala sesuatu yang kamu miliki , dan berikan wangnya kepada orang miskin , maka kamu akan beroleh harta di syurga . Kemudian marilah , ikutlah Aku . ”
40019022	Apabila orang muda itu mendengar hal ini , dia meninggalkan tempat itu dengan susah hati kerana dia sangat kaya .
40019023	Lalu Yesus berkata kepada pengikut-pengikut-Nya , “ Ketahuilah , susah sekali bagi seorang kaya menikmati Pemerintahan Allah .
40019024	Aku berkata kepada kamu : Lebih mudah bagi seekor unta memasuki lubang jarum daripada seorang kaya menikmati Pemerintahan Allah . ”
40019025	Apabila pengikut-pengikut Yesus mendengar kata-kata-Nya , mereka sangat hairan . Mereka berkata , “ Jika demikian siapakah yang boleh diselamatkan ? ”
40019026	Yesus memandang mereka lalu berkata , “ Hal ini mustahil bagi manusia , tetapi Allah dapat melakukan segala perkara ! ”
40019027	Lalu Petrus berkata , “ Lihatlah , kami sudah meninggalkan segala-galanya lalu mengikut Guru . Apakah yang akan kami terima daripada Allah ? ”
40019028	Yesus berkata kepada mereka , “ Percayalah bahawa pada masa Anak Manusia duduk di atas takhta-Nya yang mulia di Dunia Baru Allah , kamu dua belas orang pengikut-Ku juga akan duduk di atas takhta dan memerintah dua belas suku Israel !
40019029	Setiap orang yang sudah meninggalkan rumah , atau saudara lelaki , atau saudara perempuan , atau ibu bapa , atau anak-anak , atau ladang kerana Aku , akan menerima seratus kali ganda apa yang sudah ditinggalkan , serta menerima hidup sejati dan kekal .
40019030	Tetapi banyak orang yang sekarang ini terdahulu akan menjadi yang terakhir , dan yang sekarang ini terakhir akan menjadi yang terdahulu . ”
40020001	“ Apabila Allah memerintah , keadaannya seperti perumpamaan ini . Seorang pemilik ladang anggur keluar pada waktu fajar untuk mengupah orang bekerja di ladangnya .
40020002	Dia bersetuju membayar mereka upah yang biasa dibayar untuk kerja sehari , iaitu sekeping wang perak . Lalu dia menyuruh mereka bekerja di ladang anggurnya .
40020003	Pada pukul sembilan pagi , pemilik ladang itu pergi lagi ke pasar dan melihat beberapa orang sedang menganggur .
40020004	Dia berkata kepada mereka , ‘ Pergilah bekerja di ladang anggurku . Aku akan membayar kamu dengan upah yang berpatutan . ’
40020005	Mereka pun pergi . Pada pukul dua belas tengah hari dan juga pada pukul tiga petang , pemilik ladang itu melakukan hal yang sama .
40020006	Pada kira-kira pukul lima petang dia pergi lagi ke pasar dan nampak beberapa orang masih menganggur . Dia bertanya kepada mereka , ‘ Mengapa sepanjang hari kamu membuang masa tanpa melakukan apa-apa ? ’
40020007	Mereka menjawab , ‘ Tidak ada orang yang mengupah kami untuk bekerja . ’ ‘ Jika demikian , pergilah bekerja di ladang anggurku , ’ kata pemilik ladang itu .
40020008	Pada petang hari , pemilik ladang anggur itu berkata kepada ketua para pekerja , ‘ Panggillah pekerja-pekerja itu dan bayarlah upah masing-masing , mulai daripada pekerja yang datang terakhir sampai kepada pekerja yang datang awal sekali . ’
40020009	Pekerja yang mula bekerja dari pukul lima petang , masing-masing menerima upah sehari sebanyak sekeping wang perak .
40020010	Oleh itu pekerja yang diupah sejak pagi berharap menerima lebih , tetapi mereka diberikan sekeping wang perak juga .
40020011	Apabila mereka menerima wang itu , mereka mula bersungut-sungut terhadap pemilik ladang itu .
40020012	Mereka berkata , ‘ Pekerja-pekerja yang datang terakhir itu bekerja hanya satu jam , sedangkan kami bekerja sepanjang hari di bawah terik matahari . Tetapi jumlah yang tuan bayar kepada mereka sama dengan jumlah yang tuan bayar kepada kami ! ’
40020013	Pemilik ladang anggur itu menjawab salah seorang daripada mereka , ‘ Dengarlah , kawan ! Aku tidak menipu kamu . Bukankah kamu bersetuju bekerja dengan upah sekeping wang perak sehari ?
40020014	Ambillah upahmu dan pulanglah . Aku memang hendak memberi pekerja yang datang terakhir itu , upah sebanyak yang kamu terima .
40020015	Tidakkah aku berhak berbuat sekehendak hatiku dengan wangku sendiri ? Mengapakah kamu cemburu kerana aku murah hati ? ’ ”
40020016	Lalu Yesus berkata lagi , “ Demikianlah orang yang terakhir akan menjadi yang terdahulu , dan orang yang terdahulu akan menjadi yang terakhir . ”
40020017	Yesus dan dua belas orang pengikut-Nya pergi ke Yerusalem . Di tengah perjalanan , Yesus mengajak mereka ke tepi lalu berkata kepada mereka sahaja ,
40020018	“ Dengarlah , kita sekarang menuju ke Yerusalem . Di sana Anak Manusia akan diserahkan kepada ketua imam dan guru Taurat . Mereka akan menjatuhkan hukuman mati kepada-Nya ,
40020019	lalu menyerahkan Dia kepada orang bukan Yahudi , yang akan mengolok-olok Dia , menyesah Dia , dan menyalibkan Dia . Tetapi pada hari ketiga , Dia akan dibangkitkan semula . ”
40020020	Kemudian isteri Zebedeus datang kepada Yesus dengan kedua-dua orang anaknya . Dia berlutut di hadapan Yesus dan meminta sesuatu daripada-Nya .
40020021	“ Apakah kehendakmu ? ” tanya Yesus . Ibu itu menjawab , “ Berjanjilah bahawa apabila Tuan menjadi Raja , kedua-dua orang anak saya akan duduk di sebelah kanan dan kiri Tuan . ”
40020022	Yesus berkata kepada kedua-dua orang anak lelaki ibu itu , “ Kamu tidak tahu apa yang kamu minta . Sanggupkah kamu minum dari cawan penderitaan yang akan Aku minum ? ” “ Sanggup , ” jawab mereka .
40020023	Yesus berkata kepada mereka , “ Memang kamu akan minum dari cawan penderitaan-Ku . Tetapi Aku tidak berhak menentukan orang yang akan duduk di sebelah kanan atau kiri-Ku . Bapa-Ku yang menentukan siapa orang yang akan duduk di tempat itu . ”
40020024	Apabila sepuluh orang pengikut-Nya yang lain mendengar hal itu , mereka marah terhadap dua orang bersaudara itu .
40020025	Oleh itu Yesus memanggil mereka semua lalu berkata , “ Kamu tahu bahawa para penguasa bangsa yang tidak mengenal Allah menindas rakyat . Para pemimpin mereka selalu menekan rakyat .
40020026	Tetapi tidak demikian halnya dengan kamu . Jika seorang antara kamu hendak menjadi orang besar , dia harus melayani orang lain .
40020027	Jika seorang antara kamu hendak menjadi yang pertama , dia harus menjadi hamba kamu semua .
40020028	Kamu harus berbuat demikian kerana Anak Manusia tidak datang untuk dilayani ; Dia datang untuk melayani orang serta menyerahkan nyawa-Nya untuk membebaskan banyak orang . ”
40020029	Ketika Yesus dan pengikut-pengikut-Nya meninggalkan Yerikho , banyak orang mengikut mereka .
40020030	Dua orang buta yang duduk di pinggir jalan mendengar bahawa Yesus sedang lalu di situ . Mereka mula berseru , “ Ya Anak Daud , kasihanilah kami ! ”
40020031	Orang ramai memarahi mereka dan menyuruh mereka diam . Tetapi lebih kuat lagi mereka berseru , “ Ya Anak Daud , kasihanilah kami ! ”
40020032	Yesus berhenti dan memanggil mereka . Dia bertanya , “ Apakah yang kamu mahu Aku lakukan untuk kamu ? ”
40020033	Mereka menjawab , “ Tuan , kami ingin melihat ! ”
40020034	Yesus mengasihani mereka . Dia menyentuh mata mereka , dan dengan segera mereka dapat melihat . Lalu mereka mengikut Yesus .
40021001	Semasa mendekati Yerusalem , Yesus dan pengikut-pengikut-Nya tiba di Betfage , sebuah pekan di Bukit Zaitun . Di situ Yesus menyuruh dua orang pengikut-Nya pergi terlebih dahulu .
40021002	Yesus berkata kepada mereka , “ Pergilah ke pekan yang di hadapan itu . Sebaik sahaja kamu memasuki pekan itu , kamu akan nampak seekor keldai yang terikat , dan anaknya pun di situ . Lepaskan keldai itu dan bawa kedua-duanya kepada-Ku .
40021003	Jika ada orang mengatakan sesuatu , katakan kepadanya , ‘ Tuhan memerlukannya . ’ Dengan segera orang itu akan membenarkan kedua-dua ekor keldai itu dibawa pergi . ”
40021004	Hal ini berlaku supaya terjadilah apa yang dikatakan oleh nabi ,
40021005	“ Katakanlah kepada kota Sion , Rajamu sedang datang kepada kamu . Dia rendah hati dan menunggang seekor keldai , Dia datang mengendarai anak keldai yang muda . ”
40021006	Kedua-dua orang pengikut itu pun pergi dan melakukan seperti yang diarahkan oleh Yesus .
40021007	Mereka membawa kedua-dua ekor keldai itu , lalu mengalasi punggung keldai dengan jubah mereka . Kemudian Yesus menungganginya .
40021008	Banyak orang membentangkan jubah di atas jalan , sementara yang lain mengerat ranting-ranting pokok , lalu menyelerakkannya di jalan .
40021009	Orang ramai yang berjalan di hadapan dan yang mengikut di belakang Yesus mula berseru-seru , “ Pujilah Anak Daud ! Diberkatilah Dia yang datang dengan nama Tuhan ! Pujilah Allah ! ”
40021010	Apabila Yesus masuk ke Yerusalem , seluruh kota menjadi gempar . Orang bertanya , “ Siapakah dia ? ”
40021011	“ Dia Yesus , nabi dari Nasaret di Galilea , ” jawab orang ramai yang mengiringi Yesus .
40021012	Yesus masuk ke Rumah Tuhan , lalu mengusir semua orang yang berjual beli di situ . Dia menunggangbalikkan meja para penukar wang dan bangku para penjual burung merpati .
40021013	Yesus berkata kepada mereka , “ Di dalam Alkitab tertulis bahawa Allah berfirman , ‘ Rumah-Ku akan disebut rumah tempat berdoa . ’ Tetapi kamu menjadikannya tempat persembunyian perompak ! ”
40021014	Orang buta dan orang tempang datang kepada Yesus di Rumah Tuhan dan Yesus menyembuhkan mereka .
40021015	Ketua imam dan guru Taurat marah apabila mereka melihat mukjizat-mukjizat yang dilakukan oleh Yesus . Mereka marah juga apabila mendengar anak-anak berseru-seru di Rumah Tuhan , “ Pujilah Anak Daud ! ”
40021016	Mereka berkata kepada Yesus , “ Adakah kamu mendengar apa yang dikatakan oleh mereka ? ” “ Tentu sahaja , ” jawab Yesus . “ Belum pernahkah kamu baca ayat Alkitab berikut , ‘ Ya Allah , Engkau telah mengajar anak-anak dan bayi mengucapkan pujian yang sempurna . ’ ”
40021017	Yesus meninggalkan mereka , lalu keluar dari kota itu dan pergi ke Betania . Dia bermalam di situ .
40021018	Keesokan paginya , dalam perjalanan kembali ke kota , Yesus lapar .
40021019	Dia melihat sebatang pokok ara di pinggir jalan . Dia menghampiri pokok itu , tetapi tidak mendapati satu buah ara pun . Dia mendapati daun sahaja . Yesus berkata kepada pokok itu , “ Hai pokok , engkau tidak akan berbuah lagi ! ” Dengan segera pokok ara itu layu .
40021020	Apabila pengikut-pengikut Yesus nampak kejadian itu , mereka hairan . Mereka bertanya , “ Bagaimanakah pokok ara itu layu dengan serta-merta ? ”
40021021	“ Ketahuilah , ” jawab Yesus , “ jika kamu percaya kepada Allah dan tidak ragu-ragu , kamu akan dapat melakukan apa yang telah Aku lakukan terhadap pokok ara ini . Bukan itu sahaja , bahkan kamu akan dapat berkata kepada bukit ini , ‘ Terangkatlah dan terbuanglah ke dalam laut ! ’ Hal itu pun akan berlaku .
40021022	Apabila kamu berdoa dan percaya bahawa Allah akan melakukan apa yang kamu minta , maka Dia akan melakukannya . ”
40021023	Yesus kembali ke Rumah Tuhan . Semasa Dia mengajar , ketua imam dan pemimpin masyarakat Yahudi datang kepada-Nya dan bertanya , “ Dengan hak siapakah kamu melakukan perkara-perkara ini ? Siapakah yang memberikan hak ini kepadamu ? ”
40021024	Yesus menjawab , “ Aku akan bertanya satu soalan sahaja . Jika kamu menjawabnya , Aku akan memberitahu kamu dengan hak siapa Aku melakukan perkara-perkara ini .
40021025	Dengan hak siapa Yohanes membaptis orang ? Dengan hak Allah atau manusia ? ” Mereka mula berbincang sesama sendiri , “ Apakah yang akan kita katakan ? Jika kita menjawab , ‘ Dengan hak Allah , ’ Dia akan berkata , ‘ Mengapakah kamu tidak percaya kepada Yohanes ? ’
40021026	Tetapi jika kita berkata , ‘ Dengan hak manusia , ’ kita takut akan apa yang mungkin dilakukan orang ramai , kerana mereka semua yakin bahawa Yohanes seorang nabi . ”
40021027	Oleh itu , mereka menjawab , “ Kami tidak tahu . ” Yesus berkata kepada mereka , “ Jika demikian Aku pun tidak mahu memberitahu kamu dengan hak siapa Aku melakukan perkara-perkara ini . ”
40021028	“ Sekarang bagaimana pendapat kamu ? ” kata Yesus selanjutnya . “ Ada seorang bapa yang mempunyai dua orang anak lelaki . Dia pergi kepada anaknya yang sulung dan berkata , ‘ Pergilah bekerja di ladang anggur hari ini . ’
40021029	Anaknya menjawab , ‘ Saya tidak mahu , ’ tetapi kemudian anak itu mengubah fikirannya lalu pergi ke ladang anggur itu .
40021030	Kemudian bapa itu pergi kepada anaknya yang kedua , dan mengatakan hal yang sama . ‘ Baiklah ayah , ’ jawab anaknya yang kedua . Tetapi dia tidak pergi .
40021031	Yang manakah antara kedua-dua orang anak itu melakukan kehendak bapanya ? ” “ Anak yang sulung , ” jawab mereka . Oleh itu Yesus berkata kepada mereka , “ Ketahuilah ! Pemungut cukai dan pelacur akan menikmati Pemerintahan Allah lebih dahulu daripada kamu .
40021032	Yohanes Pembaptis datang kepada kamu dan menunjukkan cara hidup yang dikehendaki oleh Allah , tetapi kamu tidak mahu percaya kepada ajarannya . Sebaliknya pemungut cukai dan pelacur percaya kepada ajarannya . Meskipun kamu telah melihat pemungut cukai dan pelacur berbuat demikian , kamu tidak mahu mengubah fikiran dan percaya kepada ajarannya . ”
40021033	“ Dengarlah sebuah perumpamaan lain , ” kata Yesus . “ Seorang pemilik tanah mempunyai ladang anggur . Dia memasang pagar di sekelilingnya , menggali lubang tempat memeras buah anggur , dan mendirikan menara tempat berkawal . Kemudian dia menyewakan ladang anggur itu kepada beberapa orang , lalu dia berangkat ke negeri lain .
40021034	Apabila tiba masanya untuk mengumpulkan buah anggur , pemilik ladang itu mengutus hamba-hambanya kepada penyewa-penyewa ladang itu untuk menerima hasil bahagiannya .
40021035	Tetapi penyewa-penyewa ladang itu menangkap hamba-hamba pemilik ladang itu ; ada yang dipukul , ada yang dibunuh , dan ada lagi yang direjam .
40021036	Sekali lagi pemilik ladang itu mengutus hamba-hamba lain , lebih banyak daripada yang dahulu . Tetapi hamba-hamba itu juga menerima perlakuan yang sama .
40021037	Akhirnya pemilik ladang itu mengutus anaknya kepada mereka . Dia berkata dalam hati , ‘ Tentu mereka akan menghormati anakku . ’
40021038	Tetapi apabila penyewa-penyewa ladang itu nampak anak pemilik ladang itu , mereka berkata sesama sendiri , ‘ Ini dia anak pemilik ladang . Marilah kita bunuh dia , supaya kita dapat hartanya ! ’
40021039	Oleh itu mereka menangkap anak itu , membuang dia ke luar ladang , dan membunuh dia . ”
40021040	Kemudian Yesus bertanya , “ Apabila pemilik ladang anggur itu kembali , apakah yang akan dilakukannya kepada penyewa-penyewa ladang itu ? ”
40021041	Mereka menjawab , “ Tentu dia akan membunuh semua orang jahat itu , lalu menyewakan ladang anggur itu kepada penyewa-penyewa lain yang mahu memberikan hasil bahagiannya pada musim anggur . ”
40021042	Yesus berkata kepada mereka , “ Belum pernahkah kamu baca apa yang tertulis di dalam Alkitab ? ‘ Batu yang dibuang oleh pembina bangunan telah menjadi batu yang paling utama . Inilah perbuatan Tuhan ; alangkah indahnya ! ’ ”
40021043	Yesus berkata lagi , “ Ketahuilah ! Hak untuk menikmati Pemerintahan Allah akan diambil daripada kamu , lalu diserahkan kepada orang yang memberikan hasil yang dikehendaki oleh Allah . ” [
40021044	Sesiapa yang jatuh pada batu itu akan hancur ; dan sesiapa yang ditimpa batu itu akan tergilas menjadi debu . ]
40021045	Ketua imam dan orang Farisi mendengar perumpamaan-perumpamaan Yesus , dan mereka tahu bahawa Yesus berkata-kata tentang mereka .
40021046	Oleh itu mereka cuba menangkap Yesus . Tetapi mereka takut akan orang ramai , yang menganggap Yesus sebagai nabi .
40022001	Yesus berkata-kata lagi kepada orang ramai dengan menggunakan perumpamaan .
40022002	Dia berkata , “ Apabila Allah memerintah , keadaannya seperti perumpamaan ini . Seorang raja mengadakan majlis perkahwinan untuk puteranya .
40022003	Raja menyuruh hamba-hambanya memberitahu para jemputan supaya datang ke majlis jamuan itu . Tetapi mereka tidak mahu datang .
40022004	Kemudian raja itu menyuruh hamba-hambanya yang lain . Raja bertitah , ‘ Beritahu para jemputan itu bahawa jamuan sudah disiapkan ; lembu jantan dan anak-anak lembu yang terbaik sudah disembelih , dan semuanya sudah tersedia . Datanglah ke majlis perkahwinan ! ’
40022005	Tetapi para jemputan itu tidak peduli . Mereka pergi melakukan pekerjaan masing-masing : Yang seorang pergi ke ladang , yang seorang lagi pergi ke kedai ,
40022006	sedang yang lain menangkap hamba-hamba itu , lalu memukul dan membunuh mereka .
40022007	Raja itu sangat murka dan menyuruh askar-askarnya membunuh semua pembunuh itu serta membakar kota mereka .
40022008	Lalu raja memanggil hamba-hambanya dan bertitah , ‘ Majlis perkahwinan sudah siap , tetapi semua orang yang dijemput itu tidak layak menerima jemputan itu .
40022009	Sekarang pergilah ke jalan raya dan jemputlah seberapa banyak mungkin orang yang kamu temui , ke majlis perkahwinan ini . ’
40022010	Demikianlah hamba-hamba raja itu pergi ke jalan raya dan mengumpulkan semua orang yang dijumpai mereka , orang yang baik mahupun yang jahat . Lalu penuhlah balai majlis jamuan itu dengan tetamu .
40022011	Raja itu masuk untuk melihat para tetamunya , dan raja nampak seorang yang tidak memakai pakaian pesta .
40022012	Raja bertitah kepadanya , ‘ Kawan , engkau tidak memakai pakaian pesta . Engkau tidak patut berada di sini . ’ Orang itu tidak berkata sepatah pun .
40022013	Lalu raja itu bertitah kepada hamba-hambanya , ‘ Ikat kaki dan tangan orang ini , dan buang dia ke luar ke tempat yang gelap . Di sana orang akan menangis dan menderita . ’ ”
40022014	Lalu Yesus mengakhiri perumpamaan itu sambil berkata , “ Banyak yang dijemput , tetapi hanya sedikit yang terpilih . ”
40022015	Beberapa orang Farisi pergi dan berkomplot untuk memerangkap Yesus dengan pertanyaan .
40022016	Mereka mengutus pengikut-pengikut mereka dan beberapa orang anggota golongan Herodes kepada Yesus . Mereka yang diutus berkata , “ Guru , kami tahu bahawa guru jujur . Dengan terus terang guru mengajarkan kehendak Allah bagi manusia . Guru tidak menghiraukan pendapat orang lain , kerana guru tidak memandang kedudukan orang .
40022017	Oleh itu , beritahu kami pendapat guru . Menurut Taurat , bolehkah kita bayar cukai kepada Kaisar Roma ? Haruskah kita bayar cukai atau tidak ? ”
40022018	Yesus mengetahui maksud mereka yang jahat itu , lalu berkata , “ Kamu munafik ! Mengapa kamu cuba memerangkap Aku ?
40022019	Tunjukkan mata wang yang kamu gunakan untuk membayar cukai ! ” Lalu mereka memberikan mata wang itu kepada Yesus .
40022020	Yesus bertanya kepada mereka , “ Gambar dan nama siapakah ini ? ”
40022021	“ Kaisar , ” jawab mereka . Oleh itu Yesus berkata kepada mereka , “ Jika demikian , berikan apa yang menjadi milik Kaisar kepada Kaisar , dan berikan apa yang menjadi milik Allah kepada Allah . ”
40022022	Apabila mereka mendengar penjelasan itu , mereka hairan . Mereka meninggalkan Yesus lalu pergi .
40022023	Pada hari itu juga , beberapa orang Saduki datang kepada Yesus . Mereka berpendapat bahawa orang mati tidak akan bangkit semula .
40022024	“ Guru , ” kata mereka , “ Musa mengajarkan demikian : Jika seorang lelaki meninggal tanpa mempunyai anak , maka saudara lelakinya harus berkahwin dengan balunya untuk memberikan keturunan kepada orang yang sudah meninggal itu .
40022025	Dahulu ada tujuh orang adik-beradik tinggal di sini . Yang sulung berkahwin lalu meninggal tanpa mempunyai anak . Oleh itu , saudara yang kedua berkahwin dengan balunya .
40022026	Saudara yang kedua pun meninggal tanpa mempunyai anak . Hal yang sama berlaku kepada saudara yang ketiga dan seterusnya sehingga kepada yang ketujuh .
40022027	Akhirnya wanita itu meninggal .
40022028	Pada hari kebangkitan orang mati , isteri siapakah wanita itu ? Mereka semua telah berkahwin dengan dia . ”
40022029	Yesus menjawab , “ Pendapat kamu salah sekali ! Kamu tidak memahami Alkitab ataupun kuasa Allah .
40022030	Apabila orang mati dibangkitkan semula , mereka akan menjadi seperti malaikat di syurga : Mereka tidak berkahwin .
40022031	Tentang orang mati dibangkitkan semula , belum pernahkah kamu baca apa yang difirmankan oleh Allah ? Allah berfirman ,
40022032	‘ Akulah Allah yang disembah Abraham , Ishak , dan Yakub . ’ Oleh itu , Dia Allah orang hidup , bukan Allah orang mati . ”
40022033	Apabila orang ramai mendengar penjelasan Yesus , mereka hairan mendengar ajaran-Nya .
40022034	Apabila orang Farisi mendengar bahawa Yesus telah menyebabkan orang Saduki tidak dapat berkata sepatah pun , mereka datang berkumpul .
40022035	Lalu seorang guru Taurat antara mereka , cuba memerangkap Yesus dengan sebuah pertanyaan .
40022036	Dia bertanya , “ Guru , perintah manakah yang paling utama dalam Taurat ? ”
40022037	Yesus menjawab , “ ‘ Kasihilah Tuhan Allahmu dengan sepenuh hatimu , dengan segenap jiwamu dan dengan seluruh akalmu . ’
40022038	Inilah perintah yang terutama dan yang terpenting !
40022039	Perintah kedua sama pentingnya dengan yang pertama : Kasihilah sesama manusia seperti kamu mengasihi dirimu sendiri .
40022040	Seluruh Taurat Musa dan ajaran nabi-nabi berasaskan kedua-dua perintah ini . ”
40022041	Apabila orang Farisi berkumpul bersama-sama , Yesus bertanya kepada mereka ,
40022042	“ Apa pendapat kamu tentang Penyelamat yang diutus oleh Allah ? Keturunan siapakah Dia ? ” “ Keturunan Daud , ” jawab mereka .
40022043	“ Jika demikian , ” tanya Yesus , “ mengapa Daud , ketika diilhami oleh Roh Allah menyebut Penyelamat itu ‘ Tuhan ’ ? Daud berkata ,
40022044	‘ Tuhan telah berfirman kepada Tuhanku : duduklah di sebelah kanan-Ku , sehingga Aku menaklukkan musuh-Mu kepada-Mu . ’
40022045	Jika Daud menyebut Penyelamat yang diutus oleh Allah itu ‘ Tuhan ’ , bagaimana mungkin Penyelamat itu keturunan Daud ? ”
40022046	Tidak seorang pun dapat menjawab pertanyaan Yesus . Sejak hari itu , tidak seorang pun berani menanya Yesus soalan apa pun .
40023001	Lalu Yesus berkata kepada orang ramai dan kepada pengikut-pengikut-Nya ,
40023002	“ Guru Taurat dan orang Farisi diberikan kuasa untuk mentafsirkan Taurat Musa .
40023003	Oleh itu taatilah dan turutilah segala yang diperintahkan mereka . Tetapi jangan lakukan apa yang dilakukan mereka , kerana perbuatan mereka tidak sesuai dengan ajaran mereka .
40023004	Mereka meletakkan beban yang berat dan susah dipikul ke atas bahu orang , tetapi mereka tidak mahu menghulurkan satu jari pun untuk menolong orang memikul beban itu .
40023005	Mereka melakukan segala sesuatu hanya untuk dilihat orang . Lihatlah betapa besarnya bekas ayat Alkitab yang diikat pada dahi dan lengan mereka . Perhatikan juga betapa panjangnya rumbai jubah mereka !
40023006	Mereka gemar akan tempat yang terbaik di majlis jamuan , dan akan kerusi istimewa di rumah ibadat .
40023007	Mereka suka dihormati orang di pasar , dan suka dipanggil ‘ Guru . ’
40023008	Janganlah minta orang menyebut kamu ‘ Guru ’ , kerana kamu semua bersaudara dan Guru kamu hanya satu .
40023009	Janganlah panggil sesiapa pun di dunia ini ‘ Bapa ’ , kerana kamu hanya mempunyai satu Bapa yang di syurga .
40023010	Janganlah minta orang menyebut kamu ‘ Pemimpin ’ , kerana Penyelamat yang diutus oleh Allah itu satu-satunya pemimpin kamu .
40023011	Orang yang terbesar antara kamu harus menjadi pelayan kamu .
40023012	Sesiapa yang meninggikan diri akan direndahkan , dan sesiapa yang merendahkan diri akan ditinggikan . ”
40023013	“ Alangkah malangnya kamu , guru Taurat dan orang Farisi ! Kamu munafik ! Kamu menghalang orang menikmati Pemerintahan Allah . Bukan sahaja kamu tidak mahu menikmati Pemerintahan Allah , bahkan kamu menghalang orang yang berusaha menikmatinya . [
40023014	Alangkah malangnya kamu , guru Taurat dan orang Farisi ! Kamu munafik ! Kamu memperdaya balu dan merampas rumah mereka , kemudian pura-pura berdoa dengan berpanjangan . Oleh itu , kamu akan menerima hukuman yang berat ! ]
40023015	Alangkah malangnya kamu , guru Taurat dan orang Farisi ! Kamu munafik ! Kamu menyeberangi lautan dan menjelajah daratan untuk menjadikan seorang pemeluk agama kamu . Tetapi setelah kamu berjaya , kamu menjadikan dia layak menerima hukuman di neraka yang dua kali banyaknya seperti kamu sendiri !
40023016	Alangkah malangnya kamu pemimpin buta ! Kamu mengajarkan hal ini , ‘ Jika seseorang bersumpah demi Rumah Tuhan , orang itu tidak terikat pada sumpahnya . Tetapi jika dia bersumpah demi emas di dalam Rumah Tuhan , dia terikat pada sumpahnya . ’
40023017	Kamu orang bodoh yang buta ! Manakah yang lebih mustahak : Emas atau Rumah Tuhan yang menjadikan emas itu suci ?
40023018	Kamu juga mengajarkan ini , ‘ Jika seseorang bersumpah demi mazbah , orang itu tidak terikat pada sumpahnya , tetapi jika dia bersumpah demi persembahan di atas mazbah itu , dia terikat pada sumpahnya . ’
40023019	Alangkah butanya kamu ! Manakah yang lebih mustahak ? Persembahan itu atau mazbah yang menjadikan persembahan itu suci ?
40023020	Oleh itu , apabila seseorang bersumpah demi mazbah , dia bersumpah demi mazbah itu dan demi segala persembahan di atasnya .
40023021	Apabila seseorang bersumpah demi Rumah Tuhan , dia bersumpah demi Rumah itu dan demi Allah yang tinggal di situ .
40023022	Apabila seseorang bersumpah demi syurga , dia bersumpah demi takhta Allah dan demi Allah yang duduk di takhta itu .
40023023	Alangkah malangnya kamu guru Taurat dan orang Farisi ! Kamu munafik ! Kamu memberikan sepersepuluh daripada berbagai-bagai jenis rempah seperti selasih , adas manis , dan jintan kepada Allah . Tetapi kamu tidak mentaati ajaran Taurat yang betul-betul mustahak seperti keadilan , belas kasihan , dan kesetiaan . Semua perkara ini harus kamu lakukan , tanpa melalaikan ajaran yang lain .
40023024	Hai pemimpin buta ! Lalat di dalam minuman kamu tapis , tetapi unta kamu telan .
40023025	Alangkah malangnya kamu guru Taurat dan orang Farisi ! Kamu munafik ! Kamu membersihkan bahagian luar cawan dan pinggan , tetapi bahagian dalamnya penuh dengan apa yang kamu peroleh dengan kekerasan dan ketamakan .
40023026	Hai orang Farisi , kamu buta ! Bersihkan bahagian dalam cawan itu terlebih dahulu , lalu bahagian luarnya akan bersih juga !
40023027	Alangkah malangnya kamu guru Taurat dan orang Farisi ! Kamu munafik ! Kamu seperti kubur yang bercat putih ; baik di luar tetapi di dalamnya penuh dengan tulang dan mayat yang busuk .
40023028	Demikianlah halnya dengan kamu ! Pada lahirnya kamu kelihatan melakukan kehendak Allah , tetapi kamu sebenarnya orang jahat dan munafik . ”
40023029	“ Alangkah malangnya kamu guru Taurat dan orang Farisi ! Kamu munafik ! Kamu membina kubur yang elok-elok untuk para nabi , serta menghiasi kubur orang yang melakukan kehendak Allah .
40023030	Kamu berkata , ‘ Seandainya kami hidup pada zaman nenek moyang kami , tentu kami tidak akan mengikut perbuatan mereka yang membunuh nabi . ’
40023031	Oleh itu kamu mengakui kamu keturunan orang yang membunuh nabi !
40023032	Jika demikian teruskan dan selesaikan apa yang dimulakan oleh nenek moyang kamu !
40023033	Kamu jahat seperti ular berbisa dan kamu keturunan orang jahat ! Bagaimana mungkin kamu dapat melepaskan diri daripada hukuman di neraka ?
40023034	Ketahuilah bahawa Aku akan mengutus nabi , orang bijak , dan guru kepada kamu . Kamu akan membunuh beberapa orang antara mereka dan menyalibkan yang lain . Kamu akan menyesah yang lain di dalam rumah ibadat , dan mengejar mereka dari satu kota ke kota lain .
40023035	Akhirnya , Allah akan menghukum kamu kerana pembunuhan semua orang yang tidak bersalah itu , mulai daripada pembunuhan Habel yang tidak bersalah , sehingga pembunuhan Zakharia anak Berekia , yang kamu bunuh di antara Rumah Tuhan dan mazbah .
40023036	Percayalah , orang zaman ini akan dihukum kerana semua pembunuhan itu ! ”
40023037	“ Yerusalem , Yerusalem ! Engkau membunuh nabi dan merejam utusan Allah ! Sudah beberapa kali Aku ingin memeluk semua pendudukmu seperti seekor induk ayam menaungi anak-anaknya di bawah sayapnya , tetapi pendudukmu tidak mahu !
40023038	Yerusalem , engkau akan ditinggalkan oleh Allah , sehingga engkau terbiar .
40023039	Ketahuilah bahawa mulai sekarang kamu tidak akan melihat Aku lagi sehingga kamu berkata , ‘ Diberkatilah Dia yang datang dengan nama Tuhan . ’ ”
40024001	Ketika Yesus meninggalkan Rumah Tuhan , pengikut-pengikut-Nya datang kepada-Nya dan menunjukkan bangunan-bangunan Rumah Tuhan itu .
40024002	Yesus berkata kepada mereka , “ Lihatlah semuanya ini ! Ketahuilah bahawa satu batu pun tidak akan tinggal tersusun pada tempatnya ; semuanya akan dirobohkan . ”
40024003	Di bukit Zaitun , semasa Yesus duduk , pengikut-pengikut-Nya datang kepada-Nya . Tiada orang lain di situ , maka mereka bertanya , “ Guru , beritahulah kami bila segala perkara ini akan berlaku ? Apakah tanda-tanda yang akan menunjukkan masa kedatangan Guru dan akhir zaman ? ”
40024004	Yesus menjawab , “ Berjaga-jagalah supaya kamu tidak tertipu .
40024005	Banyak orang akan datang dengan nama-Ku dan berkata , ‘ Aku Penyelamat yang diutus oleh Allah ! ’ Mereka akan menipu banyak orang .
40024006	Kamu akan mendengar riuh pertempuran dan berita peperangan , tetapi janganlah takut . Semua perkara ini mesti berlaku , tetapi hal itu tidak bererti bahawa akhir zaman telah tiba .
40024007	Satu bangsa akan berperang melawan bangsa yang lain . Satu kerajaan akan menyerang kerajaan yang lain . Di mana-mana akan berlaku kebuluran dan gempa bumi .
40024008	Semuanya ini hanya permulaan sahaja , sama seperti sakit yang dialami oleh wanita yang akan bersalin .
40024009	Kemudian kamu akan ditangkap dan diserahkan untuk diseksa dan dibunuh . Semua orang akan membenci kamu kerana kamu pengikut-Ku .
40024010	Pada masa itu banyak antara pengikut-Ku yang tidak lagi percaya kepada-Ku . Mereka akan saling mengkhianati dan saling membenci .
40024011	Lalu banyak nabi palsu akan muncul dan menipu banyak orang .
40024012	Kejahatan semakin merebak sehingga kasih kebanyakan orang hampir lenyap .
40024013	Tetapi sesiapa yang bertahan sehingga akhir akan diselamatkan .
40024014	Berita Baik tentang bagaimana Allah memerintah akan dikhabarkan ke seluruh dunia supaya semua orang mendengarnya . Setelah itu barulah tiba akhir zaman . ”
40024015	“ Kamu akan melihat ‘ Bencana yang Dahsyat ’ yang dikatakan oleh Nabi Daniel , di tempat yang suci itu . ( Catatan kepada pembaca : Hendaklah kamu faham apa maknanya ! )
40024016	Lalu mereka yang di Yudea mesti lari ke pergunungan .
40024017	Orang yang di bumbung rumah janganlah turun dan masuk ke rumah untuk mengambil sesuatu .
40024018	Orang yang di ladang janganlah balik untuk mengambil jubah .
40024019	Alangkah dahsyatnya masa itu bagi wanita yang mengandung dan ibu yang menyusui bayi !
40024020	Berdoalah kepada Allah supaya kamu tidak kena melarikan diri pada musim sejuk atau pada hari Sabat !
40024021	Kesusahan pada masa itu jauh lebih dahsyat daripada yang pernah berlaku , sejak dunia diciptakan sehingga sekarang . Perkara itu pun tidak akan berlaku lagi .
40024022	Seandainya Allah tidak memendekkan masa itu , tidak seorang pun akan selamat . Tetapi kerana umat pilihan Allah , Dia memendekkan masa itu .
40024023	Pada masa itu , jika seseorang berkata kepada kamu , ‘ Lihat , Penyelamat yang diutus oleh Allah ada di sini ! ’ atau ‘ Lihat , Dia di situ ! ’ - janganlah percaya kepada orang itu .
40024024	Penyelamat palsu dan nabi palsu akan datang . Mereka akan melakukan mukjizat dan keajaiban untuk menipu orang , bahkan umat pilihan Allah pun tertipu .
40024025	Dengarlah ! Aku telah mengatakan semua ini kepada kamu sebelum perkara itu berlaku .
40024026	Jika orang berkata kepada kamu , ‘ Lihat , dia di padang gurun ! ’ - janganlah kamu ke sana . Atau jika mereka berkata , ‘ Lihat , dia di dalam bilik ! ’ - janganlah percaya .
40024027	Sesungguhnya Anak Manusia akan datang seperti kilat yang memancar di seluruh langit , dari timur sampai ke barat .
40024028	Di tempat yang ada mayat , di situlah burung pemakan bangkai berkumpul . ”
40024029	“ Tidak lama selepas kesusahan masa itu , matahari akan menjadi gelap dan bulan tidak lagi bercahaya . Bintang-bintang akan jatuh dari langit , dan kuasa di angkasa lepas akan ditarik daripada peredarannya .
40024030	Kemudian tanda Anak Manusia akan kelihatan di langit . Pada masa itu semua bangsa di bumi akan menangis , ketika melihat Anak Manusia datang di awan dengan kekuasaan dan kemuliaan yang besar .
40024031	Trompet akan dibunyikan dengan kuat , dan Anak Manusia akan mengutus malaikat-malaikat-Nya ke empat penjuru bumi untuk mengumpulkan umat pilihan Allah dari hujung bumi ke hujung langit . ”
40024032	“ Biarlah pokok ara memberikan pelajaran kepada kamu . Apabila dahan-dahannya hijau , lembut , dan mula bertunas , kamu tahu bahawa musim panas sudah dekat .
40024033	Demikian juga apabila kamu melihat semua perkara ini , kamu tahu bahawa waktunya sudah dekat dan segera akan bermula .
40024034	Ingatlah ! Segala perkara ini akan berlaku sebelum orang yang hidup sekarang ini mati semuanya .
40024035	Langit dan bumi akan lenyap , tetapi firman-Ku kekal selama-lamanya . ”
40024036	“ Meskipun demikian , tidak seorang pun mengetahui hari atau waktunya , sama ada malaikat-malaikat di syurga ataupun Anak ; hanya Bapa yang tahu .
40024037	Apabila Anak Manusia datang kelak , masa itu seperti zaman Nuh .
40024038	Pada masa banjir belum melanda , orang makan dan minum , lelaki dan perempuan berkahwin sehingga pada hari Nuh masuk ke dalam bahtera .
40024039	Mereka tidak tahu akan apa yang sedang berlaku sehingga banjir membinasakan mereka semua . Demikianlah keadaannya apabila Anak Manusia datang .
40024040	Pada waktu itu , dua orang sedang bekerja di ladang : Seorang akan dibawa pergi dan seorang lagi akan ditinggalkan .
40024041	Dua orang wanita sedang menggiling gandum : Seorang akan dibawa pergi dan seorang lagi akan ditinggalkan .
40024042	Berjaga-jagalah kerana kamu tidak mengetahui waktunya Tuhan kamu akan datang .
40024043	Ingatlah hal ini ! Jika tuan rumah mengetahui waktunya pencuri hendak datang , dia tidak akan tidur . Dia tidak akan membenarkan pencuri memasuki rumahnya .
40024044	Oleh itu , kamu pun hendaklah sentiasa bersedia , kerana Anak Manusia akan datang pada saat yang tidak kamu sangka . ”
40024045	“ Siapakah hamba yang setia dan bijak ? Dialah orang yang ditunjuk tuannya menjadi pengurus rumah tangganya . Tuannya juga menyuruh dia memberikan makanan kepada hamba-hamba yang lain pada waktu yang ditentukan .
40024046	Alangkah bahagianya hamba itu , jika dia didapati menjalankan tugas pada masa tuannya kembali .
40024047	Percayalah , tuan itu akan mempercayakan segala hartanya kepada hamba itu .
40024048	Tetapi jika hamba itu orang yang jahat , dia akan berkata dalam hati , ‘ Masih lama lagi tuanku akan kembali . ’
40024049	Lalu dia mula memukul hamba-hamba yang lain , dan makan minum dengan orang yang suka mabuk .
40024050	Kemudian pada hari dan masa yang tidak disangkanya , tuan hamba itu kembali .
40024051	Dia akan menghukum hamba itu dengan berat , dan membuang hamba itu ke tempat orang munafik dihukum . Di sana dia akan menangis dan menderita . ”
40025001	“ Pada masa itu Pemerintahan Allah seperti perumpamaan berikut . Sepuluh orang gadis keluar membawa pelita untuk menyambut pengantin lelaki .
40025002	Lima orang daripada mereka kurang bijak , tetapi lima orang yang lain bijak .
40025003	Lima orang gadis yang kurang bijak membawa pelita , tetapi tidak membawa minyak tambahan .
40025004	Lima orang gadis yang bijak membawa pelita dan juga bekas yang penuh dengan minyak .
40025005	Pengantin lelaki itu lambat datang , maka mengantuklah semua gadis itu lalu tertidur .
40025006	Pada tengah malam , terdengar suara orang berseru , ‘ Pengantin lelaki datang ! Mari , sambutlah dia ! ’
40025007	Sepuluh orang gadis itu bangun lalu memasang pelita .
40025008	Lima orang gadis yang kurang bijak berkata kepada yang bijak , ‘ Berilah kami sedikit minyak , kerana pelita kami hampir padam . ’
40025009	‘ Tidak boleh ! ’ kata gadis-gadis yang bijak itu . ‘ Minyak tidak cukup untuk kita semua . Pergilah ke kedai dan belilah minyak . ’
40025010	Oleh itu lima orang gadis yang kurang bijak itu pergi membeli minyak . Sementara mereka pergi , pengantin lelaki tiba . Kelima-lima orang gadis yang sudah siap itu masuk bersama-sama pengantin lelaki ke balai perjamuan , dan pintu pun ditutup .
40025011	Kemudian gadis-gadis yang lain itu tiba . ‘ Tuan , tuan , ’ seru mereka , ‘ bukalah pintu untuk kami . ’
40025012	Tetapi pengantin lelaki itu menjawab , ‘ Aku tidak kenal kamu ! ’ ”
40025013	Yesus mengakhiri perumpamaan-Nya dengan mengatakan , “ Oleh itu , berjaga-jagalah kerana kamu tidak tahu hari ataupun waktunya . ”
40025014	“ Pada masa itu Pemerintahan Allah seperti perumpamaan berikut . Seorang lelaki hendak berangkat ke luar negeri . Dia memanggil hamba-hambanya lalu mempercayakan hartanya kepada mereka .
40025015	Setiap orang hamba diberikannya bahagian menurut kebolehan masing-masing . Yang seorang diberikannya lima ribu keping wang emas , yang lain diberikannya dua ribu keping , dan yang seorang lagi diberikannya seribu keping . Lalu orang itu pun berangkat .
40025016	Hamba yang menerima lima ribu keping wang emas segera pergi berniaga , lalu mendapat keuntungan sebanyak lima ribu keping wang emas .
40025017	Hamba yang menerima dua ribu keping wang emas , juga mendapat keuntungan sebanyak dua ribu keping wang emas .
40025018	Tetapi hamba yang menerima seribu keping wang emas pergi menggali lubang di tanah , lalu menyembunyikan wang tuannya .
40025019	Lama kemudian , tuan hamba-hamba itu pulang lalu menyuruh mereka memberikan laporan tentang apa yang dilakukan dengan wangnya .
40025020	Hamba yang menerima lima ribu keping wang emas datang dan menyerahkan sepuluh ribu keping wang emas . Dia berkata , ‘ Tuan menyerahkan lima ribu keping wang emas kepada saya . Lihatlah , saya berhasil mendapat keuntungan sebanyak lima ribu keping lagi . ’
40025021	‘ Bagus , ’ kata tuan itu , ‘ kamu hamba yang baik dan setia . Oleh sebab kamu dapat dipercayakan dengan yang sedikit , aku akan mempercayakan yang lebih banyak kepadamu . Masuklah dan bersukacitalah bersama-sama tuanmu ! ’
40025022	Lalu hamba yang menerima dua ribu keping wang emas datang dan berkata , ‘ Tuan menyerahkan dua ribu keping wang emas kepada saya . Lihatlah , saya berhasil mendapat keuntungan sebanyak dua ribu keping lagi . ’
40025023	‘ Bagus , ’ kata tuan itu , ‘ kamu hamba yang baik dan setia . Oleh sebab kamu dapat dipercayakan dengan yang sedikit , aku akan mempercayakan yang lebih banyak kepadamu . Masuklah dan bersukacitalah bersama-sama tuanmu ! ’
40025024	Kemudian hamba yang menerima seribu keping wang emas datang dan berkata , ‘ Tuan , hamba tahu bahawa tuan seorang yang keras . Tuan menuai tuaian di tempat yang tidak tuan tanami , dan tuan memungut hasil di tempat yang tidak tuan taburi dengan benih .
40025025	Hamba takut , maka hamba pergi menyembunyikan wang tuan di dalam tanah . Inilah milik tuan . ’
40025026	‘ Kamu hamba yang jahat dan malas ! ’ kata tuan itu . ‘ Tidakkah kamu tahu , bahawa aku menuai tuaian di tempat yang tidak aku tanami , dan memungut hasil di tempat yang tidak aku taburi dengan benih ?
40025027	Jika demikian , seharusnya kamu simpan wangku di bank , supaya apabila aku balik , aku dapat menerima wangku kembali dengan faedahnya . ’
40025028	Kemudian tuan itu berkata kepada hamba yang lain , ‘ Ambil wang itu daripadanya , dan berikan kepada orang yang mempunyai sepuluh ribu keping wang emas .
40025029	Setiap orang yang mempunyai sesuatu akan diberikan lebih banyak lagi supaya dia beroleh lebih daripada cukup . Tetapi seorang yang tidak mempunyai apa-apa , sedikit yang ada padanya akan diambil juga .
40025030	Tentang hamba yang tidak berguna ini , buanglah dia ke luar ke tempat yang gelap . Di sana dia akan menangis dan menderita ! ’ ”
40025031	“ Apabila Anak Manusia datang sebagai Raja dengan semua malaikat Allah , Dia akan duduk di atas takhta-Nya yang mulia .
40025032	Umat manusia di bumi ini akan dikumpulkan di hadapan-Nya . Kemudian Dia akan memisahkan mereka menjadi dua kumpulan , seperti gembala memisahkan domba daripada kambing .
40025033	Anak Manusia akan mengumpulkan orang yang melakukan kehendak Allah di sebelah kanan-Nya dan yang lain di sebelah kiri-Nya .
40025034	Kemudian Raja itu akan berkata kepada mereka yang di sebelah kanan-Nya , ‘ Hai kamu yang diberkati Bapa-Ku ! Marilah dan nikmatilah Pemerintahan Allah yang telah disediakan oleh Allah untuk kamu sejak dunia ini diciptakan-Nya .
40025035	Ketika Aku lapar , kamu memberi Aku makan , dan ketika Aku dahaga , kamu memberi Aku minum . Aku seorang asing , tetapi kamu menyambut Aku ke dalam rumah kamu .
40025036	Aku tidak berpakaian , dan kamu memberi Aku pakaian . Aku jatuh sakit , dan kamu merawat Aku . Aku dipenjarakan , dan kamu melawat Aku . ’
40025037	Tetapi mereka yang melakukan kehendak Allah berkata , ‘ Ya Tuhan , bilakah kami nampak Tuhan lapar lalu memberi Tuhan makan , atau dahaga lalu memberi Tuhan minum ?
40025038	Bilakah kami nampak Tuhan sebagai orang asing lalu menyambut Tuhan ke dalam rumah kami , atau melihat Tuhan tidak berpakaian lalu memberi Tuhan pakaian ?
40025039	Bilakah kami nampak Tuhan sakit lalu merawat Tuhan ? Bilakah kami melawat Tuhan di penjara ? ’
40025040	Raja itu akan menjawab , ‘ Ketahuilah , manakala kamu melakukan perkara itu untuk salah seorang daripada saudara-Ku , walaupun dia hina , kamu telah melakukannya untuk-Ku ! ’
40025041	Kemudian Raja itu akan berkata kepada kumpulan orang di sebelah kiri-Nya , ‘ Pergi dari sini , hai kamu yang dikutuk Allah ! Pergilah ke dalam api yang tidak dapat padam yang telah disediakan oleh Allah untuk Iblis dan malaikat-malaikatnya !
40025042	Ketika Aku lapar , kamu tidak memberi Aku makan ; ketika Aku dahaga , kamu tidak memberi Aku minum .
40025043	Aku seorang asing , tetapi kamu tidak menyambut Aku ke dalam rumah kamu . Aku tidak berpakaian , tetapi kamu tidak memberi Aku pakaian . Aku jatuh sakit dan dipenjarakan , tetapi kamu tidak melawat Aku . ’
40025044	Lalu mereka akan berkata kepada-Nya , ‘ Ya Tuhan , bilakah kami nampak Tuhan lapar , atau dahaga , atau sebagai orang asing , atau tidak berpakaian , atau sakit , atau dipenjarakan , dan kami tidak menolong Tuhan ? ’
40025045	Raja itu akan menjawab , ‘ Ketahuilah bahawa pada waktu kamu tidak mahu menolong salah seorang yang hina , kamu tidak mahu menolong Aku . ’
40025046	Kemudian semua orang itu akan menderita hukuman yang kekal , sedangkan mereka yang melakukan kehendak Allah akan menerima hidup sejati dan kekal . ”
40026001	Setelah Yesus mengajarkan semua perkara itu , Dia berkata kepada pengikut-pengikut-Nya ,
40026002	“ Kamu tahu bahawa dua hari lagi Perayaan Paska akan dirayakan , dan Anak Manusia akan diserahkan untuk disalibkan ! ”
40026003	Kemudian para ketua imam dan pemimpin masyarakat Yahudi berkumpul di istana Imam Agung Kayafas .
40026004	Mereka berkomplot untuk menangkap Yesus dengan diam-diam dan membunuh Dia .
40026005	Mereka berkata , “ Kita tidak boleh melakukannya pada masa perayaan , kerana nanti rakyat merusuh . ”
40026006	Yesus di Betania , di rumah Simon yang dahulu berpenyakit kulit yang mengerikan .
40026007	Yesus sedang makan apabila seorang wanita datang kepada-Nya . Dia membawa sebuah botol marmar berisi minyak wangi yang mahal . Dia menuang minyak wangi itu ke atas kepala Yesus .
40026008	Pengikut-pengikut Yesus nampak apa yang berlaku , lalu naik marah . Mereka bertanya , “ Mengapa minyak wangi itu dibazirkan ?
40026009	Minyak itu boleh dijual dengan harga yang tinggi dan wangnya boleh diberikan kepada orang miskin ! ”
40026010	Yesus mengetahui apa yang dikatakan mereka , lalu Dia berkata kepada mereka , “ Mengapa kamu menyusahkan wanita ini ? Apa yang telah dilakukannya untuk-Ku itu baik dan terpuji .
40026011	Orang miskin sentiasa ada di kalangan kamu , tetapi Aku tidak selamanya bersama-sama kamu .
40026012	Wanita ini menuangi Aku dengan minyak wangi , dan dengan perbuatan itu dia mempersiapkan tubuh-Ku bagi penguburan-Ku .
40026013	Ingatlah ! Di seluruh dunia , di mana sahaja Berita Baik dikhabarkan , perbuatan wanita ini akan diceritakan untuk mengenang dia . ”
40026014	Kemudian seorang daripada dua belas orang pengikut Yesus , yang bernama Yudas Iskariot , pergi kepada para ketua imam .
40026015	Dia berkata , “ Apakah yang akan kamu berikan kepadaku jika aku menyerahkan Yesus kepada kamu ? ” Mereka mengira tiga puluh keping wang perak lalu menyerahkan wang itu kepadanya .
40026016	Sejak itu Yudas mencari peluang baik untuk mengkhianati Yesus .
40026017	Pada hari pertama Perayaan Roti Tidak Beragi , pengikut-pengikut Yesus datang kepada-Nya dan bertanya , “ Di manakah Guru ingin kami sediakan jamuan Paska untuk Guru ? ”
40026018	Yesus menjawab , “ Pergilah berjumpa dengan seorang di bandar . Katakan kepadanya , ‘ Guru berkata , saat-Nya sudah hampir tiba ; Dia hendak merayakan Paska di rumahmu bersama dengan pengikut-pengikut-Nya . ’ ”
40026019	Pengikut-pengikut-Nya melakukan suruhan Yesus dan menyiapkan jamuan Paska itu .
40026020	Apabila malam tiba , Yesus dan dua belas orang pengikut-Nya mula makan .
40026021	Sementara mereka makan , Yesus berkata , “ Ketahuilah , seorang daripada kamu akan mengkhianati Aku . ”
40026022	Pengikut-pengikut-Nya sangat sedih . Seorang demi seorang mula bertanya kepada Yesus , “ Tentu bukan aku yang Tuhan maksudkan ? ”
40026023	Yesus menjawab , “ Orang yang ikut mencelup roti ke dalam mangkuk dengan Aku , dialah yang akan mengkhianati Aku .
40026024	Memang Anak Manusia akan mati seperti yang tertulis di dalam Alkitab , tetapi alangkah malangnya orang yang mengkhianati Anak Manusia ! Lebih baik jika orang itu tidak pernah dilahirkan ! ”
40026025	Lalu Yudas , pengkhianat itu berkata , “ Tentu bukan saya yang guru maksudkan ? ” Yesus menjawab , “ Demikianlah katamu ! ”
40026026	Sementara mereka makan , Yesus mengambil roti dan mengucap syukur , lalu membahagikan roti itu . Kemudian Dia memberikan roti itu kepada pengikut-pengikut-Nya sambil berkata , “ Ambillah roti ini dan makanlah ; ini tubuh-Ku . ”
40026027	Kemudian Dia mengambil sebuah cawan berisi wain . Dia mengucap syukur kepada Allah , lalu memberikan cawan itu kepada pengikut-pengikut-Nya sambil berkata , “ Minumlah , kamu semua .
40026028	Inilah darah-Ku yang mengesahkan perjanjian yang dibuat oleh Allah dengan umat-Nya ; darah-Ku yang dicurahkan bagi banyak orang supaya dosa mereka diampunkan .
40026029	Percayalah , Aku tidak akan minum wain ini lagi sehingga hari itu apabila Aku minum wain baru bersama-sama kamu di Dunia Baru Bapa-Ku . ”
40026030	Setelah mereka menyanyikan sebuah nyanyian pujian , mereka pergi ke Bukit Zaitun .
40026031	Kemudian Yesus berkata kepada pengikut-pengikut-Nya , “ Pada malam ini juga kamu semua akan lari meninggalkan Aku , kerana di dalam Alkitab tertulis , ‘ Allah akan membunuh gembala itu , lalu kawanan dombanya akan tercerai-berai . ’
40026032	Tetapi setelah Aku dibangkitkan semula , Aku akan pergi ke Galilea terlebih dahulu daripada kamu . ”
40026033	Petrus berkata kepada Yesus , “ Meskipun semua yang lain meninggalkan Guru , saya tidak akan berbuat demikian ! ”
40026034	Yesus berkata kepadanya , “ Ingatlah , sebelum ayam jantan berkokok malam ini , tiga kali engkau akan berkata engkau tidak mengenal Aku . ”
40026035	Petrus menjawab , “ Tidak sekali-kali saya akan berkata saya tidak mengenal Guru , meskipun saya terpaksa mati bersama-sama Guru ! ” Semua pengikut yang lain pun berkata demikian .
40026036	Kemudian Yesus dan pengikut-pengikut-Nya pergi ke suatu tempat bernama Getsemani . Dia berkata kepada mereka , “ Duduklah di sini sementara Aku pergi ke sana untuk berdoa . ”
40026037	Yesus mengajak Petrus dan kedua-dua orang anak Zebedeus pergi bersama dengan-Nya . Dia sangat sedih dan gelisah .
40026038	Yesus berkata kepada pengikut-pengikut-Nya , “ Hati-Ku sedih sekali sehingga Aku hendak mati rasanya . Tinggallah di sini dan berjagalah dengan Aku . ”
40026039	Yesus pergi lebih jauh sedikit lalu meniarap di tanah dan berdoa , “ Ya Bapa , jika boleh , jauhkanlah cawan penderitaan ini daripada-Ku ! Tetapi janganlah turut kehendak-Ku , melainkan kehendak Bapa sahaja . ”
40026040	Kemudian Yesus kembali kepada ketiga-tiga orang pengikut-Nya dan mendapati mereka sedang tidur . Dia berkata kepada Petrus , “ Tidak dapatkah kamu bertiga berjaga dengan Aku selama satu jam ?
40026041	Berjaga-jagalah dan berdoalah supaya kamu tidak mengalami cubaan . Memang kamu ingin melakukan apa yang benar , tetapi kamu tidak sanggup kerana tabiat manusia lemah . ”
40026042	Sekali lagi Yesus pergi dan berdoa , “ Ya Bapa , jika cawan penderitaan ini tidak dapat dijauhkan daripada-Ku , tetapi harus Aku minum , biarlah kehendak Bapa berlaku . ”
40026043	Kemudian Yesus kembali kepada pengikut-pengikut-Nya dan Dia mendapati mereka masih tidur kerana mengantuk .
40026044	Sekali lagi Yesus meninggalkan mereka , lalu pergi dan berdoa dengan kata-kata yang sama untuk kali ketiga .
40026045	Lalu Yesus kembali kepada pengikut-pengikut-Nya dan berkata , “ Masihkah kamu tidur dan berehat ? Lihatlah , saatnya sudah tiba bagi Anak Manusia diserahkan ke dalam kekuasaan orang berdosa .
40026046	Bangunlah , marilah kita pergi . Lihatlah , orang yang mengkhianati Aku sudah datang ! ”
40026047	Yesus masih berkata-kata apabila Yudas , seorang daripada dua belas orang pengikut-Nya tiba . Bersama dengan dia datang juga sekumpulan orang yang membawa pedang dan belantan . Mereka disuruh oleh para ketua imam dan pemimpin masyarakat Yahudi .
40026048	Pengkhianat itu telah menentukan suatu tanda bagi mereka . Dia berkata , “ Orang yang saya cium , itulah dia . Tangkaplah dia ! ”
40026049	Apabila Yudas tiba , dia segera menghampiri Yesus dan berkata , “ Salam sejahtera , Guru , ” lalu mencium Yesus .
40026050	Yesus menjawab , “ Cepatlah , kawan ! ” Kemudian orang yang datang bersama-sama Yudas mendekati Yesus dan menangkap-Nya serta memegang Dia dengan kuat .
40026051	Salah seorang pengikut di situ yang bersama-sama Yesus , menghunus pedangnya lalu memukul hamba Imam Agung dan mengerat telinganya .
40026052	Yesus berkata kepada pengikut itu , “ Sarungkan pedangmu kembali , kerana semua orang yang menggunakan pedang akan terbunuh dengan pedang .
40026053	Tidakkah kamu tahu bahawa Aku boleh meminta Bapa-Ku menolong Aku , dan dengan segera Bapa-Ku dapat mengirim malaikat yang lebih daripada dua belas pasukan ?
40026054	Tetapi Aku tidak akan meminta Bapa-Ku menolong Aku . Jika Aku berbuat demikian , bagaimanakah nubuat di dalam Alkitab yang mengatakan bahawa perkara ini harus berlaku dapat terjadi ? ”
40026055	Lalu Yesus berkata kepada semua orang itu , “ Perlukah kamu datang dengan pedang dan belantan untuk menangkap Aku , seolah-olah Aku ini penjahat ? Setiap hari Aku mengajar di Rumah Tuhan , tetapi kamu tidak menangkap Aku !
40026056	Tetapi segala perkara ini berlaku supaya apa yang ditulis oleh para nabi di dalam Alkitab terjadi . ” Kemudian semua pengikut Yesus lari meninggalkan Dia .
40026057	Kumpulan orang yang menangkap Yesus membawa Dia ke rumah Imam Agung Kayafas . Di situ guru Taurat dan pemimpin masyarakat Yahudi telah berkumpul .
40026058	Petrus mengikuti Yesus dari jauh sampai ke halaman rumah Imam Agung itu . Petrus masuk ke halaman itu dan duduk bersama dengan pengawal-pengawal untuk mengetahui apa yang akan berlaku .
40026059	Ketua-ketua imam dan anggota lain daripada Majlis Agama berusaha untuk mencari bukti-bukti palsu bagi mendakwa Yesus , supaya mereka boleh menjatuhkan hukuman mati kepada-Nya .
40026060	Tetapi mereka tidak mendapat satu bukti pun , walaupun banyak yang memberikan kesaksian palsu terhadap Yesus . Akhirnya dua orang tampil ke hadapan
40026061	dan berkata , “ Orang ini berkata , ‘ Aku dapat merobohkan Rumah Tuhan dan dalam tiga hari Aku dapat membinanya semula . ’ ”
40026062	Lalu Imam Agung berdiri dan bertanya kepada Yesus , “ Tidakkah kamu mahu menjawab tuduhan yang ditujukan kepadamu ? ”
40026063	Tetapi Yesus diam sahaja . Sekali lagi Imam Agung berkata kepada-Nya , “ Demi nama Allah yang hidup , beritahu kami ! Adakah kamu Penyelamat yang diutus oleh Allah , iaitu Anak Allah ? ”
40026064	Yesus menjawab , “ Demikianlah katamu . Tetapi Aku berkata kepada kamu semua : Tidak lama lagi kamu akan melihat Anak Manusia duduk di sebelah kanan Allah Yang Maha Kuasa , serta datang di atas awan ! ”
40026065	Lalu Imam Agung mengoyakkan jubahnya dan berkata , “ Dia mengkufuri Allah ! Kita tidak memerlukan saksi lagi . Kamu telah mendengar Dia mengkufuri Allah .
40026066	Apakah keputusan kamu ? ”
40026067	Mereka menjawab , “ Dia bersalah dan mesti dihukum mati . ” Mereka meludahi muka Yesus dan memukul Dia . Beberapa orang yang menampar Yesus
40026068	berkata , “ Hai Penyelamat yang diutus oleh Allah , tekalah siapa yang memukul kamu ? ”
40026069	Petrus sedang duduk di luar , di halaman , apabila salah seorang hamba perempuan Imam Agung datang dan berkata kepadanya , “ Kamu juga bersama-sama Yesus orang Galilea itu . ”
40026070	Tetapi Petrus menafikan hal itu di hadapan mereka semua . Dia berkata , “ Aku tidak tahu akan maksudmu . ”
40026071	Lalu dia pergi ke pintu halaman . Seorang hamba perempuan lain nampak Petrus dan berkata kepada semua orang di situ , “ Orang ini juga bersama-sama Yesus dari Nasaret . ”
40026072	Sekali lagi Petrus menafikan hal itu dan menjawab , “ Aku bersumpah aku tidak kenal akan orang itu ! ”
40026073	Tidak lama kemudian , orang yang berdiri di situ datang kepada Petrus dan mereka berkata , “ Tentu kamu salah seorang pengikut Yesus . Loghatmu membuktikannya . ”
40026074	Lalu Petrus bersumpah , “ Biarlah Allah menghukum aku jika aku berdusta ! Aku tidak kenal akan orang itu ! ” Pada saat itu juga ayam berkokok .
40026075	Maka Petrus teringat bahawa Yesus sudah berkata kepadanya , “ Sebelum ayam berkokok , engkau akan menyangkal Aku tiga kali . ” Petrus keluar dan menangis tersedu-sedu .
40027001	Pada pagi-pagi sekali , semua ketua imam dan pemimpin masyarakat Yahudi membuat keputusan untuk membunuh Yesus .
40027002	Mereka mengikat Yesus , lalu membawa Dia pergi untuk diserahkan kepada Pilatus , gabenor kerajaan Roma .
40027003	Apabila Yudas , pengkhianat itu tahu bahawa Yesus telah dijatuhi hukuman mati , dia menyesal . Lalu dia mengembalikan tiga puluh keping wang perak itu kepada para ketua imam dan pemimpin masyarakat Yahudi .
40027004	Dia berkata , “ Aku sudah berdosa kerana mengkhianati orang yang tidak bersalah sehingga dihukum mati ! ” Tetapi mereka menjawab , “ Kami tidak peduli ! Itu urusanmu ! ”
40027005	Yudas melempar wang itu ke dalam Rumah Tuhan lalu meninggalkan mereka . Kemudian dia pergi menggantung diri .
40027006	Para ketua imam memungut wang itu dan berkata , “ Wang ini upah seorang pembunuh . Menurut Taurat kita , wang ini tidak boleh dimasukkan ke dalam peti persembahan di Rumah Tuhan . ”
40027007	Setelah bersetuju , mereka menggunakan wang itu untuk membeli tanah yang disebut Tanah Tukang Periuk . Tanah itu digunakan sebagai perkuburan orang bukan Yahudi .
40027008	Itulah sebabnya sehingga hari ini tanah itu dinamakan “ Tanah Darah ” .
40027009	Dengan demikian berlakulah apa yang dikatakan oleh Nabi Yeremia , “ Mereka mengambil tiga puluh keping wang perak , jumlah yang disetujui oleh orang Israel sebagai bayaran bagi Dia .
40027010	Wang itu digunakan untuk membeli tanah tukang periuk , seperti yang diperintahkan oleh Tuhan kepadaku . ”
40027011	Yesus berdiri di hadapan Gabenor Pilatus , dan Pilatus bertanya kepada-Nya , “ Adakah kamu raja orang Yahudi ? ” “ Begitulah yang tuan katakan , ” jawab Yesus .
40027012	Tetapi apabila para ketua imam dan pemimpin masyarakat Yahudi melemparkan banyak tuduhan terhadap Yesus , Dia diam sahaja .
40027013	Oleh itu Pilatus berkata kepada-Nya , “ Tidakkah kamu mendengar segala tuduhan yang dilemparkan oleh mereka terhadapmu ? ”
40027014	Tetapi Yesus tidak menjawab sepatah pun , sehingga gabenor itu sangat hairan .
40027015	Pada tiap-tiap Perayaan Paska , gabenor Roma biasanya membebaskan seorang tahanan yang dikehendaki orang ramai .
40027016	Pada masa itu ada seorang tahanan yang terkenal , yang bernama Yesus Barabas .
40027017	Apabila orang ramai berkumpul , Pilatus bertanya kepada mereka , “ Siapakah yang kamu mahu aku bebaskan ? Yesus Barabas atau Yesus yang disebut Kristus ? ”
40027018	Pilatus tahu betul bahawa pemimpin orang Yahudi menyerahkan Yesus kepadanya kerana iri hati .
40027019	Sementara Pilatus duduk di balai pengadilan , isterinya mengirim berita kepadanya , “ Janganlah turut campur perkara orang yang tidak bersalah itu , kerana saya mendapat mimpi buruk tentang dia . ”
40027020	Para ketua imam dan pemimpin masyarakat Yahudi menghasut orang ramai supaya meminta Pilatus membebaskan Barabas dan menghukum mati Yesus .
40027021	Tetapi Pilatus bertanya kepada orang ramai , “ Yang mana satu antara kedua-dua orang ini yang kamu mahu aku bebaskan ? ” “ Barabas ! ” jawab mereka .
40027022	“ Lalu apakah yang harus aku lakukan terhadap Yesus yang disebut Kristus ? ” Pilatus bertanya kepada mereka . “ Salibkan dia ! ” jawab mereka semua .
40027023	Tetapi Pilatus berkata , “ Kejahatan apa yang telah dilakukannya ? ” Kemudian mereka berteriak lebih kuat lagi , “ Salibkan dia ! ”
40027024	Apabila Pilatus sedar bahawa dia tidak boleh berbuat apa-apa lagi dan bahawa orang ramai mungkin merusuh , dia mengambil air lalu membasuh tangan di hadapan orang ramai . Dia berkata , “ Aku tidak bertanggungjawab terhadap kematian orang ini ! Kamulah yang bertanggungjawab ! ”
40027025	Seluruh orang ramai itu menjawab , “ Kami dan keturunan kami bertanggungjawab terhadap kematiannya ! ”
40027026	Kemudian Pilatus membebaskan Barabas bagi mereka , dan menyuruh orang menyesah Yesus serta menyerahkan Dia kepada askar untuk disalib .
40027027	Kemudian askar-askar Pilatus membawa Yesus ke istana gabenor , dan semua askar di situ berkumpul di sekeliling-Nya .
40027028	Mereka menanggalkan pakaian Yesus lalu memakaikan jubah merah ungu pada Dia .
40027029	Kemudian mereka membuat mahkota daripada ranting-ranting berduri dan mengenakannya pada kepala Yesus . Askar-askar itu juga menaruh sebatang tongkat pada tangan kanan Yesus . Kemudian mereka berlutut di hadapan Yesus dan mengejek Dia . Mereka berkata , “ Daulat Raja Orang Yahudi ! ”
40027030	Mereka meludahi Dia dan mengambil tongkat itu lalu memukul kepala-Nya .
40027031	Setelah mereka mempermainkan Yesus , mereka menanggalkan jubah merah ungu itu lalu memakaikan pakaian-Nya sendiri semula . Kemudian mereka membawa Yesus ke luar untuk disalib .
40027032	Dalam perjalanan ke luar kota , mereka berjumpa dengan seorang lelaki dari Kirene yang bernama Simon . Askar-askar memaksa dia memikul salib Yesus .
40027033	Mereka tiba di tempat bernama Golgota , yang bermakna “ Tempat Tengkorak ” .
40027034	Di situ mereka memberikan wain yang bercampur bahan pahit kepada Yesus . Tetapi setelah Yesus mengecap minuman itu , Dia tidak mahu meminumnya .
40027035	Kemudian askar-askar menyalibkan Dia , dan membahagi-bahagikan pakaian-Nya antara mereka dengan membuang undi .
40027036	Setelah itu mereka duduk di sana dan mengawal Dia .
40027037	Di sebelah atas kepala Yesus , terpasang tulisan tentang tuduhan terhadap Yesus : “ Inilah Yesus , Raja Orang Yahudi . ”
40027038	Dua orang penjahat juga disalibkan bersama-sama Yesus , seorang di sebelah kanan dan seorang lagi di sebelah kiri-Nya .
40027039	Semua orang yang lalu di situ menggelengkan kepala sambil mencemuh Yesus . Mereka berkata ,
40027040	“ Kamu mahu merobohkan Rumah Tuhan lalu membinanya semula dalam tiga hari ! Jika kamu Anak Allah , selamatkanlah dirimu dan turunlah dari salib ! ”
40027041	Para ketua imam , guru Taurat , dan pemimpin masyarakat Yahudi juga memperolokkan Yesus . Mereka berkata ,
40027042	“ Dia menyelamatkan orang lain , tetapi tidak dapat menyelamatkan dirinya sendiri ! Bukankah dia raja orang Israel ? Jika dia turun dari salib sekarang , kami akan percaya kepadanya !
40027043	Dia percaya kepada Allah dan berkata bahawa dia Anak Allah . Mari kita lihat , adakah Allah akan menyelamatkan dia sekarang ? ”
40027044	Bahkan kedua-dua orang penjahat yang disalibkan bersama-sama Yesus pun menghina Dia seperti itu .
40027045	Pada tengah hari , selama tiga jam , seluruh negeri itu menjadi gelap .
40027046	Pada pukul tiga petang , Yesus berseru dengan suara lantang , “ Eli , Eli , lama sabakhtani ? ” yang bererti , “ Ya Allah-Ku , ya Allah-Ku , mengapa Engkau meninggalkan Aku ? ”
40027047	Beberapa orang di situ mendengar seruan Yesus , lalu berkata , “ Dia memanggil Elia ! ”
40027048	Seorang daripada mereka segera lari mengambil bunga karang , lalu mencelupkannya ke dalam wain murah . Kemudian bunga karang itu dicucukkannya pada hujung sebatang kayu , lalu dihulurkannya ke mulut Yesus .
40027049	Tetapi orang lain di situ berkata , “ Tunggu , mari kita lihat kalau-kalau Elia datang menyelamatkan dia ! ”
40027050	Kemudian Yesus berseru lagi dengan nyaring , lalu menghembuskan nafas yang terakhir .
40027051	Kemudian tirai yang tergantung di dalam Rumah Tuhan koyak dari atas sampai ke bawah , sehingga menjadi dua helai . Bumi bergoncang , gunung batu terbelah ,
40027052	kubur terbuka , dan banyak umat Allah yang sudah meninggal dihidupkan semula .
40027053	Mereka meninggalkan kubur , dan setelah Yesus bangkit daripada kematian , mereka masuk ke Yerusalem . Di sana banyak orang nampak mereka .
40027054	Apabila ketua askar dan askar-askar yang sedang mengawal Yesus nampak gempa bumi dan segala perkara yang berlaku , mereka ketakutan . Mereka berkata , “ Dia betul-betul Anak Allah ! ”
40027055	Di situ ada juga banyak wanita yang memandang dari jauh . Mereka datang bersama-sama Yesus dari Galilea dan mereka menolong Dia .
40027056	Antara mereka ialah Maria Magdalena , Maria ibu Yakobus dan Yusuf , serta ibu anak-anak Zebedeus .
40027057	Pada waktu petang , seorang kaya dari Arimatea yang bernama Yusuf datang . Dia juga pengikut Yesus .
40027058	Dia pergi kepada Pilatus dan meminta jenazah Yesus . Pilatus memberikan perintah supaya jenazah Yesus diserahkan kepadanya .
40027059	Yusuf mengambil jenazah itu lalu membalutnya dengan kain linen baru .
40027060	Dia meletakkan jenazah Yesus di dalam kubur miliknya sendiri yang baru dipahat di bukit batu . Kemudian Yusuf menggulingkan sebuah batu besar untuk menutup pintu kubur itu , lalu dia pergi .
40027061	Maria Magdalena dan Maria yang lain duduk di situ menghadapi kubur itu .
40027062	Keesokan harinya , pada hari Sabat , ketua-ketua imam dan orang Farisi pergi menghadap Pilatus .
40027063	Mereka berkata , “ Tuan , kami ingat bahawa semasa penipu itu masih hidup , dia pernah berkata , ‘ Selepas tiga hari Aku akan dibangkitkan . ’
40027064	Oleh itu suruhlah orang mengawal kubur itu baik-baik sehingga hari ketiga . Dengan demikian pengikut-pengikutnya tidak dapat mencuri jenazah Yesus , dan memberitahu orang bahawa dia telah dibangkitkan daripada kematian . Penipuan yang terakhir ini akan lebih buruk daripada yang pertama . ”
40027065	“ Bawalah beberapa orang askar , ” kata Pilatus kepada mereka , “ pergilah dan kawallah kubur itu dengan rapi . ”
40027066	Lalu mereka pergi ke kubur itu , memeteraikan batu penutup kubur dan menyuruh beberapa orang askar mengawal kubur itu .
40028001	Setelah hari Sabat berlalu dan fajar mula menyingsing pada hari Ahad , Maria Magdalena dan Maria yang lain pergi melihat kubur Yesus .
40028002	Tiba-tiba berlaku gempa bumi yang kuat . Malaikat Tuhan turun dari syurga , menggulingkan batu penutup kubur itu lalu duduk di atasnya .
40028003	Rupa malaikat itu terang seperti kilat dan pakaiannya putih seperti salji .
40028004	Askar-askar pengawal di situ begitu ketakutan sehingga mereka gementar lalu rebah seperti orang mati .
40028005	Malaikat itu berkata kepada wanita-wanita itu , “ Janganlah takut ! Aku tahu bahawa kamu mencari Yesus yang telah disalibkan itu .
40028006	Dia tidak ada di sini . Dia sudah bangkit seperti yang dikatakan-Nya dahulu . Marilah lihat tempat jenazah Yesus diletakkan .
40028007	Sekarang , cepatlah pergi dan beritahu pengikut-pengikut-Nya , ‘ Dia sudah dibangkitkan daripada kematian , dan sekarang Dia pergi ke Galilea terlebih dahulu daripada kamu . Di sana kamu akan melihat Dia . ’ Ingatlah akan apa yang aku katakan kepada kamu . ”
40028008	Dengan cepat mereka meninggalkan kubur itu ; mereka takut tetapi juga bersukacita . Lalu mereka lari memberitahu pengikut-pengikut Yesus .
40028009	Tiba-tiba Yesus datang menemui wanita-wanita itu dan berkata , “ Sejahteralah kamu . ” Mereka menghampiri Dia , memegang kaki-Nya , dan menyembah Dia .
40028010	“ Janganlah takut , ” kata Yesus kepada mereka , “ pergilah beritahu saudara-saudara-Ku supaya pergi ke Galilea ; di sana mereka akan melihat Aku . ”
40028011	Sementara wanita-wanita itu meneruskan perjalanan , beberapa orang askar yang mengawal kubur itu kembali ke kota dan memberitahu ketua-ketua imam segala yang sudah berlaku .
40028012	Ketua-ketua imam berunding dengan para pemimpin masyarakat Yahudi , dan mengambil keputusan untuk memberikan wang yang banyak kepada askar-askar pengawal itu .
40028013	Mereka berkata kepada askar-askar itu , “ Kamu harus mengatakan bahawa pengikut-pengikut Yesus datang pada malam hari dan mencuri jenazah Yesus ketika kamu tidur .
40028014	Jika gabenor mendengar hal ini , kami akan meyakinkan dia bahawa kamu tidak bersalah . Kamu tidak usah khuatir . ”
40028015	Askar-askar pengawal mengambil wang itu dan berbuat seperti yang disuruh mereka . Sehingga hari ini , cerita itu masih tersebar di kalangan orang Yahudi .
40028016	Sebelas orang pengikut Yesus pergi ke bukit di Galilea seperti yang diperintahkan oleh Yesus kepada mereka .
40028017	Apabila mereka melihat Yesus , mereka menyembah Dia meskipun ada di kalangan mereka yang ragu-ragu .
40028018	Yesus menghampiri mereka lalu berkata , “ Aku telah diberikan segala kuasa di syurga dan di bumi .
40028019	Pergilah kepada semua bangsa di seluruh dunia dan jadikanlah mereka pengikut-Ku . Baptislah mereka dengan menyebut nama Bapa , Anak , dan Roh Allah .
40028020	Ajarlah mereka mentaati segala yang sudah Aku perintahkan . Ingatlah , Aku akan sentiasa menyertai kamu sehingga akhir zaman . ”
41001001	Inilah Berita Baik tentang Yesus Kristus , Anak Allah .
41001002	Berita Baik ini bermula seperti yang ditulis oleh Nabi Yesaya , “ Allah berfirman , ‘ Inilah utusan-Ku . Aku akan mengutus dia terlebih dahulu daripada-Mu , supaya dia menyediakan jalan bagi-Mu . ’
41001003	Seorang berseru di padang gurun , ‘ Sediakanlah jalan bagi Tuhan ; luruskanlah jalan bagi-Nya ! ’ ”
41001004	Demikianlah Yohanes muncul di padang gurun . Dia membaptis orang dan mengisytiharkan berita daripada Allah . “ Bertaubatlah daripada dosa kamu dan hendaklah kamu dibaptis , supaya Allah mengampunkan dosa kamu , ” kata Yohanes kepada orang ramai .
41001005	Banyak sekali orang yang datang dari negeri Yudea dan kota Yerusalem untuk mendengarkan Yohanes . Mereka mengakui dosa dan Yohanes membaptis mereka di Sungai Yordan .
41001006	Yohanes mengenakan pakaian yang dibuat daripada bulu unta dan tali pinggangnya dibuat daripada kulit . Dia makan belalang dan madu hutan .
41001007	Dia mengisytiharkan berita ini , “ Dia yang lebih besar daripada aku akan datang kelak . Aku tidak layak membongkok untuk mengurai tali kasut-Nya .
41001008	Aku membaptis kamu dengan air , tetapi Dia akan membaptis kamu dengan Roh Allah . ”
41001009	Kemudian Yesus datang dari Nasaret di negeri Galilea , lalu Yohanes membaptis Dia di Sungai Yordan .
41001010	Sebaik sahaja Yesus keluar dari sungai itu , Dia nampak langit terbuka dan Roh Allah seperti burung merpati turun ke atas-Nya .
41001011	Lalu terdengarlah suara Allah , “ Engkaulah Anak-Ku yang Aku kasihi . Engkau menyenangkan hati-Ku . ”
41001012	Roh Allah segera memimpin Yesus ke padang gurun .
41001013	Selama empat puluh hari Yesus di situ , dan dicubai oleh Iblis . Binatang liar juga ada di situ , dan malaikat datang menolong Dia .
41001014	Setelah Yohanes dipenjarakan , Yesus pergi ke Galilea dan mengisytiharkan Berita Baik daripada Allah .
41001015	Dia berkata , “ Masanya sudah tiba ; tidak lama lagi Allah akan memerintah . Bertaubatlah daripada dosa kamu dan percayalah kepada Berita Baik ini ! ”
41001016	Sementara Yesus berjalan di tepi Tasik Galilea , Dia nampak dua orang nelayan , Simon dan saudaranya , Andreas . Mereka sedang menjala ikan di tasik .
41001017	Yesus berkata kepada mereka , “ Ikutlah Aku dan Aku akan mengajar kamu menjala orang supaya menjadi pengikut-Ku . ”
41001018	Mereka segera meninggalkan jala lalu mengikut Yesus .
41001019	Yesus meneruskan perjalanan-Nya , lalu melihat dua orang adik-beradik yang lain : Yakobus dan Yohanes , anak-anak Zebedeus . Mereka sedang mengemaskan jala di dalam perahu .
41001020	Sebaik sahaja Yesus nampak mereka , Dia memanggil mereka . Kedua-dua orang bersaudara itu meninggalkan bapa mereka dengan orang gajinya di dalam perahu , lalu mengikut Yesus .
41001021	Yesus dan pengikut-pengikut-Nya tiba di kota Kapernaum . Pada hari Sabat berikutnya , Yesus pergi ke rumah ibadat dan mula mengajar .
41001022	Semua orang yang mendengarkan Dia kagum dengan cara Dia mengajar , kerana Dia mengajar dengan kewibawaan , tidak seperti guru Taurat .
41001023	Pada waktu itu seorang yang dirasuk roh jahat masuk ke dalam rumah ibadat dan berseru ,
41001024	“ Engkau mahu buat apa dengan kami , hai Yesus , orang Nasaret ? Adakah Engkau mahu membinasakan kami ? Aku tahu siapa Engkau : Engkau utusan yang suci daripada Allah ! ”
41001025	Yesus menengking roh itu , “ Diam ! Keluarlah daripada orang ini ! ”
41001026	Roh jahat itu menggoncangkan badan orang itu kuat-kuat , lalu keluar dari orang itu sambil berteriak .
41001027	Semua orang sangat hairan sehingga mereka bercakap sesama sendiri , “ Apakah ini suatu ajaran baru ? Orang ini berkuasa memerintah roh jahat dan roh jahat taat kepada-Nya ! ”
41001028	Demikianlah berita tentang Yesus tersebar dengan cepat ke seluruh negeri Galilea .
41001029	Yesus dan pengikut-Nya , termasuk Yakobus dan Yohanes , meninggalkan rumah ibadat itu lalu terus pergi ke rumah Simon dan Andreas .
41001030	Ibu mentua Simon sedang terbaring di tempat tidur kerana demam . Apabila Yesus tiba di situ , Dia diberitahukan hal itu .
41001031	Yesus menghampiri ibu mentua Simon , memegang tangannya lalu menolong dia bangun . Demamnya hilang dan dia pun mula melayani mereka .
41001032	Pada petang hari , setelah matahari terbenam , orang membawa semua orang sakit dan orang yang dirasuk roh jahat kepada Yesus .
41001033	Semua penduduk kota itu berkumpul di hadapan rumah itu .
41001034	Yesus menyembuhkan banyak orang yang menderita berbagai-bagai penyakit , dan Dia juga mengusir roh-roh jahat . Yesus tidak membenarkan roh-roh jahat berkata apa-apa , kerana roh-roh jahat tahu siapa Dia .
41001035	Esok paginya , ketika masih subuh , Yesus bangun lalu meninggalkan rumah . Dia pergi ke luar kota , ke suatu tempat yang sunyi untuk berdoa .
41001036	Simon dan sahabat-sahabatnya pergi mencari Yesus .
41001037	Apabila mereka menemui Yesus , mereka berkata , “ Semua orang sedang mencari Guru . ”
41001038	Tetapi Yesus menjawab , “ Kita mesti meneruskan perjalanan ke pekan-pekan lain di sekitar kawasan ini . Aku mesti menyampaikan perkhabaran itu di sana juga , kerana untuk tujuan itulah Aku datang . ”
41001039	Demikianlah Yesus menjelajah seluruh Galilea dan berkhutbah di rumah ibadat serta mengusir roh-roh jahat .
41001040	Seorang berpenyakit kulit yang mengerikan datang kepada Yesus . Orang itu berlutut dan memohon pertolongan-Nya . “ Tuan , jika tuan sudi , ” katanya , “ tuan dapat menyembuhkan saya . ”
41001041	Yesus mengasihaninya . Dia pun menghulurkan tangan-Nya , lalu menjamah orang itu sambil berkata , “ Aku mahu , sembuhlah ! ”
41001042	Seketika itu juga penyakitnya tiada lagi dan orang itu sembuh .
41001043	Lalu Yesus menyuruh dia pergi sambil memperingatkan dia ,
41001044	“ Dengarlah baik-baik , jangan beritahu sesiapa pun perkara ini . Tetapi pergilah kepada imam dan mintalah dia mengesahkan kesembuhanmu . Kemudian persembahkanlah korban seperti yang diperintahkan oleh Musa , sebagai bukti kepada semua orang bahawa kamu betul-betul sudah sembuh . ”
41001045	Tetapi orang itu pergi dan mula menyebarkan berita itu di mana-mana . Dia terus-menerus menceritakan hal itu sehingga Yesus tidak dapat masuk ke bandar secara terang-terangan . Yesus tinggal di luar bandar di tempat-tempat yang sunyi , tetapi orang dari berbagai-bagai tempat datang kepada-Nya .
41002001	Beberapa hari kemudian Yesus kembali ke Kapernaum dan tersebarlah khabar bahawa Yesus di rumah .
41002002	Banyak sekali orang datang berkumpul di situ , sehingga tidak ada tempat . Bahkan di pintu pun penuh sesak dengan orang . Lalu Yesus memberitakan perkhabaran daripada Allah kepada mereka .
41002003	Sementara Yesus berkata-kata , datanglah empat orang yang mengusung seorang lumpuh .
41002004	Tetapi kerana terlalu banyak orang , mereka tidak dapat membawa dia kepada Yesus . Oleh itu mereka membuka bumbung rumah yang terletak tepat di atas tempat Yesus . Kemudian mereka menurunkan orang lumpuh yang terbaring di atas tikar .
41002005	Yesus melihat bahawa mereka sangat beriman . Oleh itu Dia berkata kepada orang lumpuh itu , “ Anak-Ku , dosamu sudah diampunkan . ”
41002006	Beberapa orang guru Taurat yang duduk di situ berkata dalam hati ,
41002007	“ Alangkah beraninya dia mengkufuri Allah ! Tidak seorang pun boleh mengampunkan dosa kecuali Allah ! ”
41002008	Pada ketika itu juga Yesus mengetahui apa yang difikirkan mereka , lalu Dia berkata kepada mereka , “ Mengapa kamu berfikir demikian ?
41002009	Manakah yang lebih mudah : mengatakan , ‘ Dosamu sudah diampunkan ’ atau ‘ Bangunlah , angkat tikarmu , dan berjalan ’ ?
41002010	Tetapi kepada kamu Aku akan membuktikan bahawa di atas bumi ini Anak Manusia berkuasa mengampunkan dosa . ”
41002011	Lalu Yesus berkata kepada orang lumpuh itu , “ Bangunlah , angkat tikarmu , dan pulanglah ! ”
41002012	Di hadapan mereka semua , orang lumpuh itu bangkit , mengangkat tikarnya , dan segera keluar . Semua orang di situ tercengang-cengang lalu memuji Allah . Mereka berkata , “ Belum pernah kami lihat perkara seperti ini ! ”
41002013	Yesus balik semula ke pantai Tasik Galilea . Lalu orang ramai datang kepada-Nya dan Dia mula mengajar mereka .
41002014	Sementara Yesus berjalan di situ , Dia melihat seorang pemungut cukai bernama Lewi anak Alfeus sedang duduk di tempat memungut cukai . Yesus berkata kepadanya , “ Ikutlah Aku . ” Lewi berdiri lalu mengikut Yesus .
41002015	Kemudian Yesus makan di rumah Lewi . Sebilangan besar pemungut cukai dan orang yang dihina masyarakat mengikut Yesus . Banyak antara mereka yang turut makan bersama-sama Yesus dan pengikut-Nya .
41002016	Beberapa orang guru Taurat daripada golongan Farisi nampak Yesus makan bersama dengan pemungut cukai dan orang yang dihina masyarakat . Oleh itu mereka bertanya kepada pengikut-pengikut Yesus , “ Mengapa dia makan bersama-sama pemungut cukai dan orang yang dihina masyarakat ? ”
41002017	Yesus mendengar pertanyaan mereka , lalu menjawab , “ Orang sihat tidak memerlukan doktor ; hanya orang sakit memerlukannya . Aku tidak datang untuk memanggil orang yang menganggap diri mereka baik , tetapi untuk orang yang dihina masyarakat . ”
41002018	Pada suatu ketika , para pengikut Yohanes Pembaptis dan orang Farisi sedang berpuasa . Beberapa orang datang kepada Yesus dan bertanya , “ Mengapa pengikut Yohanes Pembaptis dan pengikut orang Farisi berpuasa , tetapi pengikut guru tidak ? ”
41002019	Yesus menjawab , “ Adakah tetamu di jamuan perkahwinan berpuasa ? Tentu tidak ! Selama pengantin lelaki masih bersama-sama mereka , mereka tidak berpuasa .
41002020	Tetapi akan tiba masanya apabila pengantin lelaki itu diambil daripada mereka . Pada masa itulah mereka berpuasa .
41002021	Tidak ada orang menggunakan kain yang baru untuk menampal pakaian lama , kerana kain penampal yang baru itu akan mengecut lalu menyebabkan pakaian lama itu semakin koyak .
41002022	Demikian juga tidak ada orang yang menuang wain baru ke dalam kirbat kulit lama . Jika dia berbuat demikian , wain itu akan memecahkan kirbat kulit itu dan kedua-duanya terbuang . Wain baru harus dituang ke dalam kirbat yang baru juga ! ”
41002023	Pada suatu hari Sabat ketika Yesus sedang melewati ladang gandum , para pengikut-Nya yang berjalan bersama dengan Dia mula memetik bulir gandum .
41002024	Lalu beberapa orang Farisi berkata kepada Yesus , “ Lihatlah , para pengikutmu telah melanggar Taurat kita dengan melakukan perbuatan itu pada hari Sabat ! ”
41002025	Yesus menjawab , “ Belum pernahkah kamu baca apa yang dilakukan oleh Daud ketika dia dan anak buahnya lapar ?
41002026	Dia masuk ke Khemah Allah lalu makan roti yang sudah dipersembahkan kepada Allah . Hal itu berlaku tatkala Abiatar bertugas sebagai Imam Agung . Menurut Taurat kita , hanya imam yang boleh makan roti itu . Tetapi Daud memakannya , malahan dia juga memberikan roti itu kepada anak buahnya . ”
41002027	Yesus berkata lagi , “ Hari Sabat ditetapkan untuk kepentingan manusia ; manusia tidak dijadikan untuk hari Sabat .
41002028	Oleh itu Anak Manusia juga berkuasa atas hari Sabat . ”
41003001	Kemudian Yesus kembali ke rumah ibadat . Di situ ada seorang yang tangannya lumpuh sebelah .
41003002	Di situ pun ada beberapa orang yang hendak mencari kesalahan Yesus , supaya mereka dapat mengajukan tuduhan terhadap Dia . Oleh itu mereka mengawasi Dia dengan rapi sama ada Dia akan menyembuhkan orang itu pada hari Sabat .
41003003	Yesus berkata kepada orang yang tangannya lumpuh sebelah itu , “ Marilah ke depan . ”
41003004	Lalu Dia bertanya kepada orang di situ , “ Menurut Taurat , apakah yang boleh kita lakukan pada hari Sabat ? Berbuat baik atau berbuat jahat ? Menyelamatkan orang atau membinasakan mereka ? ” Mereka diam sahaja .
41003005	Yesus marah ketika memandang semua orang di situ , dan Dia juga sedih , kerana mereka terlalu keras kepala . Lalu Yesus berkata kepada orang itu , “ Hulurkanlah tanganmu . ” Orang itu menghulurkan tangannya lalu tangannya pun sembuh .
41003006	Maka orang Farisi meninggalkan rumah ibadat itu , lalu segera berkomplot dengan beberapa orang anggota golongan Herodes untuk membunuh Yesus .
41003007	Yesus dan pengikut-Nya pergi ke Tasik Galilea . Banyak sekali orang dari Galilea mengikut Dia . Banyak juga yang datang dari Yudea ,
41003008	dari Yerusalem , dari kawasan Idumea , dari kawasan di sebelah timur Sungai Yordan , dan dari sekitar kota Tirus dan Sidon . Orang ramai datang kepada Yesus , kerana mereka mendengar hal-hal yang telah dilakukan-Nya .
41003009	Orang begitu banyak sehingga Yesus menyuruh pengikut-Nya menyediakan perahu bagi-Nya , supaya Dia tidak terhimpit .
41003010	Dia telah menyembuhkan banyak orang . Oleh itu semua orang sakit berasak-asak hendak menyentuh Dia .
41003011	Setiap kali orang yang dirasuk roh jahat nampak Dia , mereka sujud di hadapan-Nya dan berseru , “ Engkaulah Anak Allah ! ”
41003012	Dengan tegas Yesus melarang roh jahat mengatakan siapa Dia .
41003013	Kemudian Yesus pergi ke kawasan berbukit . Dia memanggil semua orang yang dikehendaki-Nya . Mereka datang ,
41003014	lalu Yesus memilih dua belas orang antara mereka . Dia berkata kepada mereka , “ Aku telah memilih kamu supaya menyertai Aku . Aku juga mengutus kamu untuk mengisytiharkan Berita Baik daripada Allah .
41003015	Kamu akan mendapat kuasa untuk mengusir roh jahat . ”
41003016	Inilah dua belas orang yang dipilih-Nya : Simon ( yang juga disebut-Nya Petrus ) ;
41003017	Yakobus dan saudaranya , Yohanes iaitu anak-anak Zebedeus ( dua orang adik-beradik ini diberikan-Nya nama Boanerges , yang bererti “ anak guntur ” ) ;
41003018	Andreas , Filipus , Bartolomeus , Matius , Tomas , Yakobus anak Alfeus , Tadeus , Simon Si Patriot ,
41003019	dan juga Yudas Iskariot yang mengkhianati Yesus .
41003020	Kemudian Yesus pulang . Tetapi orang ramai datang berkumpul lagi , sehingga Yesus dan pengikut-pengikut-Nya tidak sempat makan .
41003021	Keluarga Yesus pergi mendapatkan Dia apabila mereka mendengar orang berkata , “ Dia sudah gila ! ”
41003022	Beberapa orang guru Taurat yang datang dari Yerusalem berkata , “ Dia dirasuk oleh Beelzebul ! Dia diberikan kuasa oleh ketua roh jahat untuk mengusir roh jahat . ”
41003023	Oleh itu Yesus memanggil semua orang itu lalu menceritakan beberapa perumpamaan kepada mereka . Dia berkata , “ Bagaimana Iblis boleh mengusir Iblis ?
41003024	Negeri yang berpecah menjadi beberapa bahagian lalu saling bermusuhan , akan runtuh .
41003025	Keluarga yang berpecah belah dan saling berlawanan , akan hancur .
41003026	Oleh itu , jika kerajaan Iblis mempunyai golongan yang saling berlawanan , kerajaan itu tidak tahan lama dan pasti akan lenyap .
41003027	Tidak seorang pun dapat masuk ke dalam rumah orang yang kuat dan merampas hartanya , kecuali dia terlebih dahulu mengikat orang kuat itu . Setelah itu , barulah dia dapat merampas hartanya .
41003028	Ingatlah ! Segala dosa yang dilakukan orang dan semua kata kufur yang diucapkan mereka , dapat diampunkan .
41003029	Tetapi sesiapa yang mengkufuri Roh Allah , tidak dapat diampuni ! Dia telah melakukan dosa yang kekal . ” (
41003030	Yesus berkata demikian kerana ada orang berkata , “ Dia dirasuk roh jahat . ” )
41003031	Kemudian ibu dan saudara-saudara Yesus datang dan menunggu di luar . Mereka menyuruh orang memanggil Yesus .
41003032	Ketika itu orang ramai sedang duduk di sekeliling Yesus dan mereka berkata kepada-Nya , “ Guru , lihatlah ! Ibu dan saudara-saudara guru ada di luar . Mereka memanggil guru . ”
41003033	Yesus menjawab , “ Siapakah ibu-Ku ? Siapakah saudara-saudara-Ku ? ”
41003034	Dia memandang semua orang yang duduk di sekeliling-Nya lalu berkata , “ Lihatlah , inilah ibu dan saudara-saudara-Ku !
41003035	Sesiapa melakukan kehendak Allah , dialah saudara lelaki , saudara perempuan , dan ibu-Ku . ”
41004001	Yesus mula mengajar lagi di tepi Tasik Galilea . Orang yang mengerumuni-Nya begitu banyak sehingga Dia terpaksa duduk di sebuah perahu di tasik itu . Orang ramai berdiri di tepi tasik .
41004002	Yesus mengajar banyak perkara kepada mereka dengan menggunakan perumpamaan . Dia berkata ,
41004003	“ Dengarlah ! Seorang peladang pergi menabur benih .
41004004	Semasa dia menabur benih , ada yang jatuh di jalan . Lalu burung datang dan makan habis benih itu .
41004005	Ada juga yang jatuh di tempat berbatu yang sedikit tanahnya . Benih-benih ini segera tumbuh kerana kurang tanah ,
41004006	tetapi apabila matahari naik , tunas-tunas itu layu , lalu kering . Tumbuhan itu mati kerana akarnya tidak dalam .
41004007	Ada pula yang jatuh di tengah semak berduri . Semak berduri ini tumbuh dan membantutkan tumbuhan tersebut sehingga tidak berbuah .
41004008	Tetapi ada benih yang jatuh di tanah subur . Benih-benih itu bertunas , membesar , lalu berbuah . Ada yang tiga puluh kali ganda , ada yang enam puluh kali ganda , dan ada yang seratus kali ganda hasilnya . ”
41004009	Lalu Yesus berkata , “ Jika kamu bertelinga , dengarlah baik-baik ! ”
41004010	Apabila Yesus sendirian , beberapa orang yang telah mendengar ajaran-Nya datang kepada-Nya bersama dengan dua belas orang pengikut-Nya . Mereka meminta Yesus menerangkan erti perumpamaan itu .
41004011	Yesus berkata kepada mereka , “ Kamu telah diberikan anugerah untuk mengetahui rahsia tentang bagaimana Allah memerintah . Tetapi orang luar akan mendengar segalanya melalui perumpamaan
41004012	supaya , ‘ Mereka akan melihat dan melihat , tetapi tidak nampak , mereka akan mendengar dan mendengar , tetapi tidak faham , kerana jika mereka memahaminya , mereka akan kembali kepada Allah dan Dia akan mengampuni mereka . ’ ”
41004013	Kemudian Yesus bertanya kepada mereka , “ Jika kamu tidak memahami perumpamaan ini , bagaimanakah kamu dapat memahami perumpamaan yang lain ?
41004014	Peladang itu menabur perkhabaran Allah .
41004015	Benih yang jatuh di jalan bagaikan orang yang mendengar perkhabaran Allah . Tetapi sebaik sahaja mereka mendengarnya , Iblis datang lalu mengambil perkhabaran yang sudah ditabur di dalam hati mereka .
41004016	Benih yang jatuh di tempat berbatu bagaikan orang yang mendengar perkhabaran itu dan menerimanya dengan sukacita .
41004017	Tetapi perkhabaran itu tidak berakar di dalam hati , sehingga mereka tidak tahan lama . Apabila mereka menderita kesusahan atau penganiayaan kerana perkhabaran itu , dengan segera mereka tidak lagi percaya kepada perkhabaran itu .
41004018	Benih yang jatuh di tengah semak berduri bagaikan orang yang mendengar perkhabaran itu .
41004019	Tetapi kekhuatiran tentang hidup , keinginan untuk hidup mewah , dan pelbagai keinginan lain memenuhi hati mereka dan membantutkan perkhabaran itu sehingga tidak berbuah .
41004020	Tetapi benih yang jatuh di tanah subur bagaikan orang yang mendengar perkhabaran itu dan menerimanya , lalu berbuah ; ada yang tiga puluh , ada yang enam puluh , dan ada yang seratus kali ganda hasilnya . ”
41004021	Selanjutnya Yesus berkata , “ Pernahkah seseorang memasang pelita lalu meletakkannya di bawah pasu ataupun di bawah katil ? Tentu pelita itu diletakkannya di atas kaki pelita .
41004022	Apa yang tersembunyi akan dinyatakan , dan apa yang dirahsiakan akan didedahkan .
41004023	Jika kamu bertelinga , dengarlah baik-baik . ”
41004024	Yesus juga berkata kepada mereka , “ Perhatikanlah apa yang kamu dengar ! Ukuran yang kamu gunakan untuk menghakimi orang akan digunakan oleh Allah juga untuk kamu - malahan lebih berat lagi !
41004025	Seseorang yang mempunyai sesuatu akan diberikan lebih banyak lagi ; tetapi seseorang yang tidak mempunyai apa-apa , sedikit yang ada padanya akan diambil juga . ”
41004026	Yesus berkata lagi , “ Apabila Allah memerintah , keadaannya dapat diumpamakan seperti seorang yang menabur benih di ladangnya .
41004027	Pada malam hari dia tidur ; pada siang hari dia bekerja . Sementara itu , benih itu terus-menerus tumbuh dan membesar . Orang itu tidak mengerti bagaimana hal itu berlaku .
41004028	Tanah itulah yang menumbuhkan tanaman sehingga berbuah : mula-mula pucuk , kemudian bulir dan akhirnya buah .
41004029	Manakala buahnya masak , orang itu pun mula menuainya kerana musim menuai sudah tiba . ”
41004030	“ Bagaimanakah keadaannya apabila Allah memerintah ? ” tanya Yesus . “ Perumpamaan apa yang dapat kita gunakan untuk menerangkannya ?
41004031	Keadaannya seperti berikut . Biji sawi adalah benih yang terkecil di dunia . Seseorang mengambilnya lalu menanamnya di tanah .
41004032	Beberapa waktu kemudian benih itu tumbuh dan menjadi yang terbesar di antara segala tumbuh-tumbuhan . Cabangnya rimbun sehingga burung datang membuat sarang di bawah keteduhannya . ”
41004033	Demikianlah Yesus mengajar dengan menggunakan banyak perumpamaan seperti itu . Dia mengajarkan perkhabaran itu sejauh mana mereka dapat mengerti .
41004034	Dia sentiasa menggunakan perumpamaan apabila mengajar . Tetapi manakala Dia sendirian dengan pengikut-Nya , Dia menjelaskan segala-galanya .
41004035	Pada petang hari itu juga , Yesus berkata kepada pengikut-Nya , “ Marilah kita menyeberang tasik . ”
41004036	Sementara Yesus masih di dalam perahu , para pengikut-Nya meninggalkan orang ramai . Setelah itu pengikut-pengikut Yesus belayar bersama dengan Dia . Ada juga perahu-perahu lain yang belayar bersama-sama .
41004037	Lalu angin kencang bertiup dan ombak melanda perahu sehingga hampir penuh dengan air .
41004038	Tetapi Yesus sedang tidur di bahagian belakang perahu itu , dengan kepala-Nya beralaskan bantal . Pengikut-pengikut-Nya membangunkan Dia dan berkata , “ Guru , tidakkah Guru peduli ? Kita hampir tenggelam ! ”
41004039	Yesus bangun lalu menengking angin , dan berkata kepada ombak , “ Diam ! Tenanglah ! ” Angin pun reda dan tasik menjadi tenang sekali .
41004040	Lalu Yesus berkata kepada pengikut-pengikut-Nya , “ Mengapakah kamu takut ? Mengapa kamu masih belum percaya kepada-Ku ? ”
41004041	Mereka menjadi sangat takut sehingga mula bercakap sesama sendiri , “ Siapakah orang ini ? Angin dan ombak pun taat kepadanya ! ”
41005001	Kemudian Yesus dan pengikut-pengikut-Nya tiba di seberang Tasik Galilea , di daerah Gerasa .
41005002	Sebaik sahaja Yesus turun dari perahu , Dia didatangi oleh seorang lelaki yang keluar dari gua kubur .
41005003	Orang itu dirasuk roh jahat dan tinggal di kawasan perkuburan . Tiada seorang pun dapat mengikat dia lagi , walaupun dengan rantai .
41005004	Banyak kali kaki dan tangannya dirantai , tetapi dia sentiasa memutuskan rantai itu dan mematahkan belenggu besi pada kakinya . Dia begitu kuat sehingga tiada seorang pun dapat menahaninya .
41005005	Siang malam dia berkeliaran di kuburan dan di bukit , sambil berteriak-teriak dan melukai tubuhnya dengan batu .
41005006	Dia masih jauh tatkala dia nampak Yesus . Segera dia lari mendekati Yesus lalu sujud di hadapan-Nya .
41005007	Dengan suara keras dia berseru , “ Hai Yesus , Anak Allah Yang Maha Tinggi ! Apakah yang akan Engkau lakukan terhadap aku ? Demi Allah , aku memohon , janganlah seksa aku ! ” (
41005008	Dia berkata demikian kerana Yesus berkata kepadanya , “ Roh jahat , keluarlah daripada orang ini ! ” )
41005009	Lalu Yesus bertanya kepadanya , “ Siapa namamu ? ” Orang itu menjawab , “ ‘ Legiun ’ - kerana kami ini banyak sekali . ”
41005010	Dia memohon dengan sangat supaya Yesus tidak menyuruh roh-roh jahat itu keluar dari kawasan itu .
41005011	Dekat tempat itu ada kawanan babi yang sedang mencari makan di lereng bukit .
41005012	Roh-roh jahat itu memohon kepada Yesus , “ Suruhlah kami masuk ke dalam babi-babi itu . ”
41005013	Yesus bersetuju . Kemudian roh-roh jahat itu keluar daripada orang itu lalu masuk ke dalam babi-babi itu . Kesemua babi itu - lebih kurang dua ribu ekor - terjun dari pinggir jurang ke dalam tasik lalu tenggelam .
41005014	Penjaga-penjaga kawanan babi itu lari dan menyebarkan berita itu di bandar dan di kampung . Lalu penduduk keluar hendak melihat apa yang sudah berlaku .
41005015	Mereka datang kepada Yesus dan nampak orang yang tadinya dirasuk roh jahat , duduk di situ . Dia sudah berpakaian dan fikirannya waras . Mereka semua ketakutan .
41005016	Semua orang yang telah menyaksikan perkara itu memberitahu mereka apa yang sudah berlaku kepada orang itu dan kawanan babi itu .
41005017	Oleh itu mereka meminta Yesus meninggalkan daerah itu .
41005018	Ketika Yesus menaiki perahu , orang yang tadinya dirasuk roh jahat memohon kepada-Nya , “ Guru , benarkanlah saya mengikut guru . ”
41005019	Tetapi Yesus tidak membenarkan dia ikut . Sebaliknya Yesus berkata kepadanya , “ Pulanglah kepada keluargamu dan beritahu mereka betapa besarnya pertolongan Tuhan dan betapa baiknya Dia kepadamu ! ”
41005020	Demikianlah orang itu pergi ke seluruh daerah Sepuluh Kota dan memberitakan apa yang telah dilakukan oleh Yesus untuknya . Semua orang yang mendengarnya kehairanan .
41005021	Yesus kembali ke seberang tasik . Di pantai tasik itu , banyak sekali orang datang berkumpul di sekeliling Yesus .
41005022	Yairus , ketua rumah ibadat tempatan , datang juga dan ketika dia melihat Yesus , dia sujud di hadapan Yesus .
41005023	Dia memohon dengan sungguh-sungguh , “ Guru , anak perempuan saya sakit tenat . Tolonglah datang dan letakkanlah tangan guru padanya , supaya dia sembuh dan tidak mati ! ”
41005024	Yesus pun pergi bersama-sama Yairus . Orang yang mengikut Yesus amat banyak sehingga Dia diasak dari semua sisi .
41005025	Di situ ada seorang wanita yang menderita penyakit pendarahan teruk yang berkaitan dengan haidnya selama dua belas tahun .
41005026	Dia sudah menghabiskan segala hartanya untuk membayar rawatan doktor , tetapi dia tidak sembuh , malahan semakin parah keadaannya .
41005027	Wanita itu telah mendengar banyak hal tentang Yesus . Oleh itu dia datang ke tengah-tengah orang ramai dan mendekati Yesus dari belakang .
41005028	“ Jika aku dapat menyentuh jubah-Nya , ” kata wanita itu dalam hati , “ tentu aku akan sembuh . ”
41005029	Dia menyentuh jubah Yesus dan seketika itu juga pendarahannya berhenti . Wanita itu berasa dirinya sudah sembuh .
41005030	Pada saat itu juga Yesus menyedari ada kuasa yang telah keluar daripada-Nya . Yesus berpaling kepada orang ramai dan bertanya , “ Siapa yang menyentuh jubah-Ku ? ”
41005031	Pengikut-pengikut-Nya berkata , “ Lihatlah orang berasak-asak di sekeliling Guru . Mengapa Guru bertanya siapa yang menyentuh Guru ? ”
41005032	Tetapi Yesus memandang di sekeliling-Nya untuk mencari orang yang telah menyentuh-Nya .
41005033	Wanita itu tahu akan apa yang telah berlaku pada dirinya . Dia gementar kerana takut , lalu sujud di hadapan Yesus dan memberitahu Dia segala-galanya .
41005034	Yesus berkata kepada wanita itu , “ Hai anak-Ku , kerana kamu percaya kepada-Ku , kamu sembuh . Pergilah dengan sejahtera . Kamu sihat sekarang ! ”
41005035	Semasa Yesus berkata demikian , beberapa orang pesuruh datang dari rumah Yairus dan memberitahu Yairus , “ Anak perempuan tuan sudah meninggal . Tak usah tuan susahkan guru lagi . ”
41005036	Yesus tidak mempedulikan apa yang dikatakan oleh mereka , tetapi Dia berkata kepada Yairus , “ Jangan takut , percayalah kepada-Ku ! ”
41005037	Setelah itu Yesus tidak membenarkan sesiapa pun mengikut Dia kecuali Petrus , Yakobus , dan Yohanes , saudara Yakobus .
41005038	Apabila mereka tiba di rumah Yairus , Yesus melihat keadaan yang kecoh serta mendengar tangisan dan ratapan yang kuat .
41005039	Lalu Yesus masuk dan berkata kepada mereka , “ Mengapa sangat kecoh dan mengapa menangis ? Anak itu tidak mati ; dia hanya tidur ! ”
41005040	Mereka mula mentertawakan Yesus . Oleh itu Yesus menyuruh mereka semua keluar . Dia mengajak ibu bapa anak itu serta ketiga-tiga orang pengikut-Nya masuk ke dalam bilik tempat anak itu berbaring .
41005041	Yesus memegang tangan anak itu lalu berkata kepadanya , “ Talitha kum , ” yang bererti , “ Anak perempuan , Aku berkata kepadamu : Bangun ! ”
41005042	Anak perempuan itu segera bangun lalu berjalan . ( Umurnya dua belas tahun . ) Ketika peristiwa itu berlaku , mereka semua sangat kagum .
41005043	Tetapi dengan tegas Yesus melarang mereka memberitahukan hal itu kepada sesiapa pun . Lalu Dia berkata , “ Berilah anak ini makanan . ”
41006001	Yesus meninggalkan tempat itu , lalu pulang bersama dengan pengikut-pengikut-Nya ke kampung halaman-Nya .
41006002	Pada hari Sabat Dia mula mengajar di rumah ibadat . Orang di situ sangat banyak . Apabila mereka mendengar ajaran Yesus , mereka semua hairan . Mereka berkata , “ Dari manakah dia memperoleh semuanya ini ? Kebijaksanaan apakah yang ada padanya ? Bagaimanakah dia dapat melakukan mukjizat ?
41006003	Bukankah dia ini tukang kayu , anak Maria dan juga saudara Yakobus , Yoses , Yudas , dan Simon ? Bukankah saudara-saudara perempuannya tinggal di sini ? ” Oleh itu mereka tidak mahu menerima Dia .
41006004	Yesus berkata kepada mereka , “ Seorang nabi dihormati di mana-mana tempat , kecuali di kampung halamannya dan antara sanak saudaranya serta keluarganya sendiri . ”
41006005	Dia tidak dapat melakukan satu mukjizat pun di situ . Dia hanya menyembuhkan beberapa orang sakit dengan meletakkan tangan-Nya pada mereka .
41006006	Yesus sangat hairan kerana mereka tidak percaya kepada-Nya . Kemudian Yesus pergi ke kampung-kampung di sekitar tempat itu dan mengajar orang .
41006007	Dia memanggil dua belas orang pengikut-Nya , lalu mengutus mereka berdua-dua , dan memberi mereka kuasa untuk mengusir roh jahat .
41006008	Dia juga memberikan perintah ini kepada mereka , “ Jangan bawa apa-apa dalam perjalanan , kecuali sebatang tongkat . Jangan bawa makanan , atau beg sedekah , ataupun wang .
41006009	Tetapi pakailah kasut dan sehelai baju sahaja . ”
41006010	Yesus juga berkata , “ Di setiap tempat kamu disambut , tinggallah di rumah yang sama sehingga kamu meninggalkan kota itu .
41006011	Tetapi jika kamu tiba di suatu tempat lalu penduduk di situ tidak mahu menerima kamu atau mendengar kata-kata kamu , tinggalkanlah kota itu dan kebaskanlah debu daripada telapak kaki kamu sebagai amaran kepada mereka ! ”
41006012	Demikianlah dua belas orang pengikut Yesus pergi dan menyampaikan berita bahawa manusia harus bertaubat daripada dosa .
41006013	Mereka mengusir roh jahat , menyapukan minyak zaitun pada orang sakit , dan menyembuhkan mereka .
41006014	Raja Herodes mendengar segala kejadian itu , kerana nama Yesus sudah terkenal di semua tempat . Ada orang berkata , “ Yohanes Pembaptis sudah hidup semula ! Itulah sebabnya dia mempunyai kuasa untuk melakukan mukjizat . ”
41006015	Tetapi yang lain berkata , “ Dia Elia . ” Ada pula yang berkata , “ Dia itu nabi , seperti salah seorang nabi zaman dahulu . ”
41006016	Ketika mendengar hal itu , Raja Herodes bertitah , “ Dialah Yohanes Pembaptis ! Dengan perintah beta , kepalanya sudah dipancung , tetapi dia hidup semula ! ”
41006017	Dahulu Raja Herodes memberikan perintah supaya Yohanes ditangkap , diikat lalu dimasukkan ke dalam penjara . Raja Herodes berbuat demikian kerana Herodias , yang telah dikahwininya walaupun sebenarnya wanita itu isteri Filipus , saudara Raja Herodes .
41006018	Yohanes selalu menegur Raja Herodes , katanya , “ Tuanku bersalah kerana berkahwin dengan isteri saudara tuanku ! ”
41006019	Itulah sebabnya Herodias menaruh dendam terhadap Yohanes dan ingin membunuh dia . Tetapi Herodias tidak dapat melakukan hal itu kerana dihalang oleh Raja Herodes .
41006020	Raja Herodes takut akan Yohanes kerana Raja Herodes tahu bahawa Yohanes seorang yang baik dan diutus oleh Allah . Oleh itu Raja Herodes menjaga keselamatan Yohanes . Raja Herodes suka mendengar kata-kata Yohanes , meskipun kata-katanya membuat Raja Herodes sangat gelisah .
41006021	Akhirnya Herodias mendapat peluang pada hari keputeraan Raja Herodes . Raja Herodes mengadakan jamuan untuk semua pegawai tinggi kerajaan , pegawai tentera , dan tokoh-tokoh masyarakat Galilea .
41006022	Anak perempuan Herodias menari dan menghiburkan hati Raja Herodes serta tetamunya . Oleh itu Raja Herodes bertitah kepada anak gadis itu , “ Anakanda ingin apa ? Ayahanda akan memberikan apa sahaja yang anakanda ingini ! ”
41006023	Lalu Raja Herodes berjanji kepada gadis itu dengan sumpah . Raja Herodes bertitah , “ Ayahanda berjanji memberikan apa sahaja yang anakanda minta , bahkan separuh daripada kerajaan ayahanda sekalipun ! ”
41006024	Oleh itu gadis itu keluar dan bertanya kepada ibunya , “ Apakah yang sebaiknya saya minta ? ” Ibunya menjawab , “ Mintalah kepala Yohanes Pembaptis . ”
41006025	Gadis itu segera kembali kepada Raja Herodes dan berkata , “ Anakanda minta ayahanda memberi anakanda kepala Yohanes Pembaptis di atas talam sekarang juga ! ”
41006026	Setelah mendengar permintaan itu , Raja Herodes sangat berdukacita . Tetapi Raja Herodes tidak dapat menolak permintaan itu kerana telah berjanji dengan sumpah di hadapan semua tetamunya .
41006027	Lalu Raja Herodes memberikan perintah kepada askarnya untuk mengambil kepala Yohanes Pembaptis . Askar itu meninggalkan istana , pergi ke penjara lalu memancung kepala Yohanes .
41006028	Kemudian kepala itu diletakkannya di atas talam , dibawanya ke istana , dan diserahkannya kepada gadis itu . Lalu gadis itu menyerahkan kepala Yohanes kepada ibunya .
41006029	Apabila pengikut Yohanes mendengar hal itu , mereka mengambil jenazah Yohanes dan mengebumikannya .
41006030	Rasul-rasul yang diutus oleh Yesus kembali kepada Yesus , dan melaporkan segala yang sudah dilakukan dan diajarkan oleh mereka .
41006031	Orang yang datang dan pergi di tempat itu sedemikian banyak sehingga Yesus dan pengikut-pengikut-Nya tidak sempat makan . Oleh itu Yesus berkata kepada pengikut-pengikut-Nya , “ Marilah kita pergi ke tempat yang sunyi supaya kita dapat sendirian dan kamu pun boleh berehat sekejap . ”
41006032	Oleh itu mereka bertolak dengan perahu ke tempat yang sunyi .
41006033	Tetapi orang ramai nampak mereka meninggalkan tempat itu dan mengenal mereka . Lalu orang dari semua kota di kawasan itu berlari melalui jalan darat supaya mendahului Yesus dan pengikut-Nya ke tempat yang ditujui mereka .
41006034	Apabila Yesus turun dari perahu , Dia nampak orang ramai di situ . Hati-Nya penuh belas kasihan kerana mereka seperti domba tanpa gembala . Dia pun mula mengajarkan banyak perkara kepada mereka .
41006035	Apabila hari sudah petang , pengikut-pengikut Yesus datang dan berkata kepada-Nya , “ Hari sudah hampir malam dan tempat ini terpencil .
41006036	Suruhlah semua orang ini pergi . Biarlah mereka pergi ke pekan dan kampung di sekitar sini untuk membeli makanan . ”
41006037	Tetapi Yesus menjawab , “ Sebaiknya kamu beri mereka makanan . ” Pengikut-pengikut-Nya bertanya , “ Adakah Guru mahu kami pergi membeli roti seharga dua ratus keping wang perak supaya kami dapat memberikan makanan kepada mereka ? ”
41006038	Yesus berkata kepada mereka , “ Pergilah lihat berapa banyak roti yang ada pada kamu . ” Setelah mereka pergi melihat , mereka berkata , “ Lima ketul roti dan dua ekor ikan . ”
41006039	Lalu Yesus memberitahu pengikut-pengikut-Nya supaya menyuruh semua orang di situ duduk berkelompok-kelompok di rumput yang hijau .
41006040	Mereka pun duduk dengan teratur dalam kelompok . Ada yang seratus orang sekelompok dan ada pula yang lima puluh orang .
41006041	Setelah itu Yesus mengambil lima ketul roti dan dua ekor ikan itu . Dia menengadah ke langit dan mengucap syukur kepada Allah . Kemudian Dia membahagikan roti itu lalu menyerahkannya kepada pengikut-pengikut-Nya supaya diberikan kepada orang ramai itu . Dia juga membahagi-bahagikan dua ekor ikan itu kepada mereka semua .
41006042	Tiap-tiap orang makan sehingga kenyang .
41006043	Selepas itu pengikut-pengikut-Nya mengumpulkan lebihan makanan sebanyak dua belas buah bakul .
41006044	Jumlah orang lelaki yang makan roti itu kira-kira lima ribu orang .
41006045	Yesus segera menyuruh pengikut-pengikut-Nya pergi terlebih dahulu dengan perahu ke Betsaida di seberang tasik , sementara Dia menyuruh orang ramai pulang .
41006046	Setelah Yesus melihat orang ramai itu pergi , Dia pun pergi ke bukit untuk berdoa .
41006047	Apabila hari sudah malam , perahu pengikut-pengikut Yesus sudah ada di tengah-tengah tasik , sedangkan Yesus seorang diri di darat .
41006048	Yesus nampak pengikut-pengikut-Nya bersusah payah mendayung perahu kerana angin bertiup dari arah yang berlawanan . Oleh itu , kira-kira antara pukul tiga dan enam pagi , Dia berjalan di atas air dan menghampiri mereka . Yesus hendak mendahului mereka ,
41006049	tetapi mereka nampak Dia berjalan di atas air . “ Hantu ! ” teriak mereka .
41006050	Mereka sangat ketakutan ketika melihat Yesus . Tetapi Yesus segera berkata kepada mereka , “ Tabahkan hati kamu ! Aku Yesus . Jangan takut ! ”
41006051	Lalu Dia menaiki perahu mereka dan angin pun teduh . Pengikut-pengikut-Nya sangat hairan ,
41006052	kerana masih belum faham akan apa yang telah berlaku dengan lima ketul roti itu ; mereka tidak dapat memahaminya .
41006053	Mereka menyeberang tasik lalu tiba di Genesaret . Di situ mereka menambat perahu itu .
41006054	Ketika mereka meninggalkan perahu , orang ramai mengenal Yesus dengan serta-merta .
41006055	Lalu mereka berlari ke seluruh kawasan itu . Di mana-mana mereka tahu Yesus ada , mereka membawa semua orang sakit yang terbaring di atas tikar kepada-Nya .
41006056	Ke mana sahaja Yesus pergi , baik ke kampung , ke kota , ataupun ke pekan , penduduk di situ membawa semua orang sakit ke padang tempat orang berkumpul . Lalu mereka memohon supaya setidak-tidaknya Yesus membenarkan semua orang sakit menyentuh hujung jubah-Nya . Maka semua orang yang menyentuhnya sembuh .
41007001	Beberapa orang Farisi dan guru Taurat yang datang dari Yerusalem , berkumpul di sekeliling Yesus .
41007002	Mereka melihat beberapa orang pengikut Yesus makan dengan tangan yang tidak bersih menurut agama , iaitu tanpa terlebih dahulu membasuh tangan menurut peraturan agama Yahudi .
41007003	Baik orang Farisi mahupun orang Yahudi lain , semuanya menurut adat istiadat nenek moyang . Mereka tidak akan makan sebelum membasuh tangan menurut cara-cara yang ditetapkan .
41007004	Makanan yang dibeli di pasar tidak akan dimakan , sebelum dibasuh terlebih dahulu . Banyak lagi peraturan lain yang diamalkan oleh mereka , seperti cara membasuh cawan , mangkuk , dan periuk tembaga .
41007005	Oleh itu semua orang Farisi dan guru Taurat di situ bertanya kepada Yesus , “ Mengapakah pengikutmu tidak menurut adat istiadat nenek moyang kita ? Mengapakah mereka makan dengan tangan yang tidak dibasuh ? ”
41007006	Yesus menjawab , “ Tepat sekali apa yang dikatakan oleh Nabi Yesaya , tatkala dia bernubuat tentang kamu ! Kamu munafik , seperti yang dituliskan oleh Yesaya di dalam kitabnya , ‘ Demikianlah firman Allah : Semua orang ini menghormati Aku dengan kata-kata , tetapi hati mereka sebenarnya jauh daripada-Ku .
41007007	Sia-sialah mereka menyembah Aku , kerana peraturan manusia diajarkan oleh mereka seolah-olah peraturan itu hukum Allah ! ’
41007008	Kamu tidak mempedulikan perintah Allah supaya kamu dapat menurut ajaran manusia . ”
41007009	Yesus berkata pula , “ Cerdik sekali cara kamu menolak perintah Allah untuk mempertahankan ajaran kamu sendiri .
41007010	Musa memberikan perintah ini , ‘ Hormatilah ibu bapamu , ’ dan ‘ Orang yang mencaci ibu bapa mesti dihukum mati . ’
41007011	Tetapi kamu memberikan ajaran berikut : Jika seseorang berkata kepada ibu bapanya , ‘ Apa yang seharusnya saya gunakan untuk menolong ayah dan emak , sudah saya jadikan Korban . Semuanya sudah saya persembahkan kepada Allah . ’
41007012	Maka orang itu tidak payah menolong ibu bapanya .
41007013	Dengan jalan ini ajaran yang kamu sampaikan kepada orang lain , meniadakan firman Allah . Banyak lagi perkara seperti ini yang kamu lakukan . ”
41007014	Lalu sekali lagi Yesus memanggil orang ramai itu dan berkata kepada mereka , “ Dengarlah supaya kamu mengerti !
41007015	Tiada sesuatu pun dari luar yang masuk ke dalam seseorang , dapat menajiskan dia . Sebaliknya , apa yang keluar daripada seseorang menajiskan dia . [
41007016	Oleh itu , jika kamu bertelinga , dengarlah ! ] ”
41007017	Apabila Yesus meninggalkan orang ramai lalu masuk ke rumah , pengikut-pengikut-Nya bertanya kepada-Nya tentang perumpamaan itu .
41007018	Yesus berkata kepada mereka , “ Kamu ini sama dengan mereka . Tidakkah kamu mengerti ? Tiada sesuatu pun dari luar yang masuk ke dalam seseorang dapat menajiskan dia ,
41007019	kerana apa yang masuk itu tidak ke dalam hati , melainkan ke dalam perut , lalu keluar lagi . ” Dengan kata-kata ini Yesus menyatakan bahawa semua makanan boleh dimakan .
41007020	Yesus berkata lagi , “ Apa yang keluar daripada seseorang menajiskan dia ,
41007021	kerana dari hatilah timbul fikiran jahat yang menyebabkan orang berbuat cabul , merompak , membunuh ,
41007022	berzina , tamak ; melakukan segala perkara yang jahat , seperti menipu , berbuat yang tidak senonoh , cemburu , memfitnah , sombong , dan tidak berbudi pekerti .
41007023	Semua perkara jahat ini timbul dari dalam dan hal itulah yang menajiskan orang . ”
41007024	Kemudian Yesus meninggalkan tempat itu lalu pergi ke kawasan dekat kota Tirus . Dia masuk ke dalam sebuah rumah . Dia tidak mahu orang tahu bahawa Dia di situ , tetapi Dia tidak dapat menyembunyikan diri .
41007025	Seorang ibu , yang anak perempuannya dirasuk roh jahat mendengar perihal Yesus . Dia segera datang kepada-Nya lalu sujud di hadapan-Nya .
41007026	Wanita itu bukan orang Yahudi dan dia dilahirkan di daerah Fenisia di Siria . Dia memohon supaya Yesus mengusir roh jahat yang merasuk anaknya .
41007027	Tetapi Yesus menjawab , “ Anak-anak harus diberikan makanan terlebih dahulu , kerana tidak patut kita mengambil makanan mereka lalu melemparkannya kepada anjing . ”
41007028	“ Tuan , ” jawab wanita itu , “ anjing di bawah meja pun makan sisa yang dijatuhkan oleh anak-anak ! ”
41007029	Yesus berkata kepadanya , “ Kerana jawapanmu itu , pulanglah ; roh jahat sudah keluar daripada anak perempuanmu ! ”
41007030	Ketika ibu itu tiba di rumah , dia mendapati anaknya terbaring di katil , dan roh jahat benar-benar sudah keluar daripada anak itu .
41007031	Kemudian Yesus meninggalkan daerah sekitar Tirus dan meneruskan perjalanan ke Tasik Galilea melalui Sidon . Dia melalui daerah Sepuluh Kota .
41007032	Di situ beberapa orang membawa seorang tuli yang ada kecacatan pertuturan , kepada-Nya . Mereka memohon supaya Yesus meletakkan tangan-Nya pada orang itu .
41007033	Yesus membawa dia ke tepi , jauh dari orang ramai , lalu memasukkan jari-Nya ke dalam kedua-dua belah telinga orang itu . Setelah itu Yesus meludah dan menjamah lidah orang itu .
41007034	Kemudian Yesus menengadah ke langit dan menarik nafas panjang . Lalu Dia berkata kepada orang itu , “ Effata , ” yang bererti , “ Terbukalah ! ”
41007035	Seketika itu juga telinga orang itu terbuka , lidahnya pulih , lalu dia mula bercakap dengan mudah .
41007036	Selepas itu Yesus melarang mereka menceritakan hal itu kepada sesiapa pun . Tetapi semakin Yesus melarang , semakin mereka menceritakannya .
41007037	Semua orang yang mendengar hal itu sangat hairan . Mereka berkata , “ Sungguh baik perbuatannya ! Dia pun dapat membuat orang tuli mendengar dan orang bisu bercakap ! ”
41008001	Tidak lama kemudian , ada lagi orang ramai datang berkumpul . Apabila mereka kehabisan makanan , Yesus memanggil pengikut-pengikut-Nya dan berkata ,
41008002	“ Aku kasihan kepada orang ramai ini . Sudah tiga hari mereka bersama-sama Aku , dan sekarang mereka kehabisan makanan .
41008003	Jika Aku menyuruh mereka pulang dengan perut kosong , mereka akan pengsan di tengah jalan , kerana ada antara mereka yang datang dari jauh . ”
41008004	Pengikut-pengikut Yesus bertanya kepada-Nya , “ Di tempat terpencil ini , di manakah orang boleh mendapat cukup makanan untuk semua orang ini ? ”
41008005	Yesus bertanya kepada mereka , “ Berapa banyak roti yang ada pada kamu ? ” “ Tujuh ketul , ” jawab mereka .
41008006	Yesus menyuruh orang ramai duduk di atas tanah . Lalu Dia mengambil tujuh ketul roti itu dan mengucap syukur kepada Allah . Kemudian Dia membahagikan roti itu , lalu menyerahkannya kepada para pengikut-Nya untuk diberikan kepada orang ramai . Pengikut-Nya pun berbuat demikian .
41008007	Mereka juga mempunyai beberapa ekor ikan kecil . Yesus mengucap syukur kepada Allah bagi ikan itu , lalu menyuruh pengikut-Nya membahagi-bahagikan ikan itu juga .
41008008	Semua orang makan sehingga kenyang - ada kira-kira empat ribu orang di situ . Selepas itu pengikut-pengikut Yesus mengumpulkan lebihan roti dan ikan sebanyak tujuh buah bakul . Kemudian Yesus menyuruh orang ramai pulang .
41008009	
41008010	Sesudah itu Dia segera menaiki perahu bersama-sama para pengikut-Nya , lalu pergi ke daerah Dalmanuta .
41008011	Beberapa orang Farisi datang kepada Yesus dan mula bersoal jawab dengan Dia . Mereka hendak memerangkap Dia . Mereka meminta Yesus melakukan mukjizat untuk membuktikan bahawa Dia datang daripada Allah .
41008012	Yesus mengeluh lalu menjawab , “ Mengapakah orang zaman ini meminta Aku melakukan mukjizat ? Tidak ! Tanda semacam itu tidak akan diberikan kepada mereka ! ”
41008013	Yesus meninggalkan mereka , lalu kembali ke perahu dan mula menyeberangi tasik .
41008014	Pengikut Yesus lupa membawa roti yang cukup . Mereka hanya mempunyai seketul roti di perahu .
41008015	Yesus memperingatkan mereka , “ Berhati-hatilah dengan ragi orang Farisi dan ragi Herodes . ”
41008016	Mereka mula mempersoalkan hal itu . Mereka berkata , “ Dia berkata demikian kerana kita tidak membawa roti . ”
41008017	Yesus mengetahui apa yang dipersoalkan mereka . Oleh itu Dia bertanya kepada mereka , “ Mengapa kamu mempersoalkan hal tidak membawa roti ? Tidakkah kamu tahu dan faham juga ? Adakah fikiran kamu sedemikian tumpul ?
41008018	Kamu mempunyai mata , mengapa tidak dapat melihat ? Kamu mempunyai telinga , mengapa tidak dapat mendengar ? Tidakkah kamu ingat
41008019	bagaimana Aku membahagikan lima ketul roti untuk lima ribu orang ? Berapa buah bakul lebihan makanan yang kamu kumpulkan ? ” Mereka menjawab , “ Dua belas . ”
41008020	Yesus bertanya lagi , “ Ketika Aku membahagikan tujuh ketul roti untuk empat ribu orang , berapa buah bakul lebihan makanan yang kamu kumpulkan ? ” Mereka menjawab , “ Tujuh . ”
41008021	Yesus berkata , “ Dan kamu masih belum faham juga ? ”
41008022	Mereka tiba di Betsaida . Di situ beberapa orang membawa seorang buta kepada Yesus , dan mereka memohon supaya Yesus menyentuh dia agar dia sembuh .
41008023	Yesus memegang tangan orang buta itu lalu memimpinnya keluar dari pekan itu . Setelah Yesus meludahi mata orang itu , Dia meletakkan tangan-Nya pada mata orang itu , lalu bertanya kepadanya , “ Dapatkah kamu lihat sesuatu ? ”
41008024	Orang itu memandang ke hadapan lalu berkata , “ Ya . Saya nampak orang , tetapi mereka seperti pokok yang berjalan . ”
41008025	Sekali lagi Yesus meletakkan tangan-Nya pada mata orang itu . Kali ini orang itu memandang dengan seboleh-bolehnya . Matanya sembuh , dan dia melihat segala-galanya dengan jelas sekali .
41008026	Lalu Yesus menyuruh dia pulang , dan berkata kepadanya , “ Jangan masuk lagi ke pekan itu . ”
41008027	Kemudian Yesus dan pengikut-pengikut-Nya pergi ke pekan-pekan di sekitar Kaisarea Filipi . Di tengah jalan Yesus bertanya kepada mereka , “ Menurut kata orang , siapakah Aku ini ? ”
41008028	Mereka menjawab , “ Ada yang berkata Yohanes Pembaptis ; ada pula yang berkata Elia , sedangkan yang lain berkata salah seorang nabi . ”
41008029	“ Tetapi menurut kamu , siapakah Aku ini ? ” tanya Yesus . Petrus menjawab , “ Guru ialah Kristus , Penyelamat yang diutus oleh Allah ! ”
41008030	Lalu Yesus memerintah mereka , “ Jangan beritahu sesiapa pun perkara tentang diri-Ku . ”
41008031	Kemudian Yesus mula mengajar pengikut-pengikut-Nya , “ Anak Manusia mesti mengalami banyak penderitaan , dan tidak akan diterima oleh para pemimpin masyarakat , ketua imam , dan guru Taurat . Dia akan dibunuh , tetapi selepas tiga hari , Dia akan bangkit semula . ”
41008032	Yesus mengatakan hal ini kepada mereka dengan jelas sekali . Oleh itu Petrus menarik Yesus ke tepi dan mula menegur Dia .
41008033	Tetapi Yesus berpaling dan memandang pengikut-pengikut-Nya , lalu menegur Petrus , “ Pergilah dari sini , hai Iblis ! Fikiranmu itu fikiran manusia , bukan fikiran Allah ! ”
41008034	Kemudian Yesus memanggil pengikut-pengikut-Nya dan orang ramai di situ . Dia berkata kepada mereka , “ Jika seseorang hendak mengikut Aku , dia mesti melupakan kepentingan sendiri , memikul salib , dan mengikut Aku .
41008035	Sesiapa yang mempertahankan hidupnya akan kehilangan hidup yang sejati . Tetapi sesiapa yang mengorbankan hidupnya untuk-Ku dan untuk Berita Baik daripada Allah , akan menyelamatkannya .
41008036	Apa gunanya jika seseorang memiliki seluruh dunia ini , tetapi kehilangan hidup yang sejati ?
41008037	Dapatkah hidup itu ditukar dengan sesuatu ? Tentu tidak .
41008038	Jika seseorang malu mengakui Aku dan ajaran-Ku pada zaman yang derhaka dan jahat ini , Anak Manusia juga akan malu mengakui orang itu , apabila Dia datang kelak dengan kemuliaan Bapa-Nya berserta malaikat-malaikat-Nya yang suci . ”
41009001	Yesus berkata lagi , “ Ketahuilah ! Ada beberapa orang di sini yang tidak akan meninggal , sebelum melihat Allah memerintah dengan penuh kuasa ! ”
41009002	Enam hari kemudian Yesus membawa Petrus , Yakobus , dan Yohanes , pergi menyendiri ke sebuah gunung yang tinggi . Ketika mereka memandang Yesus , rupa Yesus berubah .
41009003	Pakaian-Nya menjadi putih bersinar-sinar . Tiada sesiapa pun di bumi dapat membasuh kain sehingga menjadi seputih itu .
41009004	Lalu ketiga-tiga orang pengikut itu nampak Elia dan Musa berkata-kata dengan Yesus .
41009005	Petrus berkata kepada Yesus , “ Guru , sungguh baik kami di sini . Kami akan mendirikan tiga buah khemah : satu untuk Guru , satu untuk Musa , dan satu lagi untuk Elia . ”
41009006	Sebenarnya Petrus tidak mengetahui apa yang harus dikatakannya , kerana dia dan kedua-dua orang kawannya sangat takut .
41009007	Lalu awan meliputi mereka dan terdengar suara dari awan berkata , “ Inilah Anak-Ku yang Aku kasihi . Dengarkanlah Dia ! ”
41009008	Mereka melihat di sekeliling , tetapi tidak nampak sesiapa pun bersama-sama mereka kecuali Yesus .
41009009	Ketika mereka turun dari gunung itu , Yesus memperingatkan mereka , “ Jangan beritahu sesiapa pun apa yang telah kamu nampak , selagi Anak Manusia belum bangkit daripada kematian . ”
41009010	Mereka menurut perintah-Nya , tetapi mula mempersoalkan makna “ bangkit daripada kematian ” .
41009011	Mereka bertanya kepada Yesus , “ Mengapakah guru Taurat berkata bahawa Elia mesti datang terlebih dahulu ? ”
41009012	Yesus menjawab , “ Elia memang datang terlebih dahulu untuk menyediakan segala-galanya . Tetapi , mengapa di dalam Alkitab tertulis bahawa Anak Manusia akan mengalami banyak penderitaan serta dihina orang ?
41009013	Aku berkata kepada kamu : Elia sudah datang dan orang memperlakukan dia dengan sesuka hati mereka . Hal itu tepat seperti yang tertulis di dalam Alkitab tentang dirinya . ”
41009014	Apabila mereka kembali kepada pengikut-pengikut yang lain , mereka nampak orang ramai di situ . Beberapa orang guru Taurat sedang bersoal jawab dengan pengikut-pengikut Yesus .
41009015	Sebaik sahaja orang ramai melihat Yesus , mereka kehairanan , lalu berlari menyambut Dia .
41009016	Yesus bertanya kepada pengikut-pengikut-Nya , “ Apa yang kamu persoalkan dengan mereka ? ”
41009017	Seorang daripada orang ramai itu menjawab , “ Guru , saya membawa anak saya kepada pengikut-pengikut guru . Dia bisu kerana dirasuk roh jahat .
41009018	Apabila roh jahat menyerang dia , tubuhnya dibanting-banting ke tanah dan mulutnya berbuih . Giginya berkertak dan badannya menjadi kaku . Saya meminta pengikut-pengikut guru mengusir roh jahat itu , tetapi mereka tidak dapat melakukannya . ”
41009019	Yesus berkata kepada mereka , “ Hai kamu orang yang tidak percaya ! Berapa lamakah harus Aku tinggal bersama-sama kamu ? Berapa lamakah harus Aku bersabar terhadap kamu ? Bawa anak itu ke mari ! ”
41009020	Mereka pun membawa dia kepada Yesus . Sebaik sahaja roh jahat itu melihat Yesus , roh jahat itu membuat anak itu kena sawan sehingga anak itu jatuh terguling-guling ke tanah . Mulutnya berbuih .
41009021	Yesus bertanya kepada bapa anak itu , “ Sudah berapa lamakah dia begini ? ” Bapanya menjawab , “ Sejak dia masih kanak-kanak lagi !
41009022	Sering kali roh jahat itu cuba membunuhnya dengan membuang dia ke dalam api atau air . Kasihanilah kami dan tolonglah kami , sekiranya guru dapat menolong ! ”
41009023	“ Apa katamu ? Jika guru dapat ? ” jawab Yesus . “ Orang yang percaya kepada Allah dapat melakukan segala sesuatu ! ”
41009024	Bapa itu segera berseru , “ Saya percaya , tetapi iman saya kurang . Tolonglah saya supaya lebih percaya lagi ! ”
41009025	Yesus melihat bahawa orang ramai mula datang berkerumun . Oleh itu Dia memerintah roh jahat itu dengan berkata , “ Roh tuli dan bisu , Aku memerintah kamu keluar daripada anak ini dan jangan sekali-kali masuk lagi ! ”
41009026	Roh jahat itu berteriak dan membuat anak itu berkejang-kejang , lalu keluar daripada anak itu . Anak itu kelihatan seperti mayat sehingga semua orang berkata , “ Dia sudah mati ! ”
41009027	Tetapi Yesus memegang tangannya dan menolong dia bangun . Anak itu pun berdiri .
41009028	Kemudian Yesus masuk ke dalam rumah . Apabila tiada orang lain di situ , pengikut-pengikut Yesus bertanya kepada-Nya , “ Mengapakah kami tidak dapat mengusir roh jahat itu ? ”
41009029	Yesus menjawab , “ Tiada cara lain yang dapat mengusir roh jahat semacam ini , kecuali dengan doa . ”
41009030	Yesus dan pengikut-pengikut-Nya meninggalkan tempat itu lalu meneruskan perjalanan melalui Galilea . Yesus tidak mahu orang tahu di mana Dia ,
41009031	kerana Dia sedang mengajar pengikut-pengikut-Nya . Dia berkata , “ Anak Manusia akan diserahkan ke dalam kekuasaan manusia , lalu Dia akan dibunuh , tetapi tiga hari kemudian Dia akan bangkit semula ! ”
41009032	Mereka tidak memahami makna ajaran itu , tetapi mereka takut bertanya kepada Yesus .
41009033	Mereka tiba di Kapernaum . Setelah mereka masuk ke rumah , Yesus bertanya kepada pengikut-pengikut-Nya , “ Apakah yang kamu persoalkan di tengah jalan tadi ? ”
41009034	Mereka tidak menjawab , kerana sewaktu dalam perjalanan , mereka mempersoalkan siapa yang terbesar .
41009035	Yesus duduk , lalu memanggil dua belas orang pengikut-Nya . Dia berkata kepada mereka , “ Sesiapa yang mahu menjadi pertama , mesti menjadi yang terakhir dan menjadi hamba semua orang . ”
41009036	Setelah itu Dia memanggil seorang kanak-kanak , lalu menyuruhnya berdiri di hadapan mereka semua . Yesus memeluk kanak-kanak itu sambil berkata kepada mereka ,
41009037	“ Sesiapa yang menyambut kanak-kanak seperti ini kerana Aku , menyambut Aku . Sesiapa yang menyambut Aku , menyambut bukan Aku sahaja , tetapi juga Allah yang mengutus Aku . ”
41009038	Yohanes berkata kepada Yesus , “ Guru , kami nampak seorang mengusir roh jahat dengan nama Guru . Kami melarang dia , kerana dia tidak termasuk golongan kita . ”
41009039	Yesus berkata kepada mereka , “ Jangan larang dia , kerana tiada seorang pun yang telah melakukan mukjizat dengan nama-Ku , akan segera memburuk-burukkan Aku .
41009040	Sesiapa yang tidak melawan kita , berpihak kepada kita .
41009041	Ingatlah ! Sesiapa yang memberi kamu minuman kerana kamu pengikut Kristus , pasti akan menerima pahalanya . ”
41009042	“ Sesiapa menyebabkan salah seorang pengikut-Ku yang kecil ini tidak lagi percaya kepada-Ku , lebih baik jika batu kisaran diikatkan pada leher orang itu , lalu dia dibuang ke dalam laut .
41009043	Jika tanganmu menyebabkan kamu berdosa , potonglah tangan itu ! Lebih baik kamu hidup tanpa sebelah tangan daripada kamu dengan kedua-dua belah tangan masuk ke dalam neraka , ke dalam api yang kekal . [
41009044	Di sana ulat tidak dapat mati dan api tidak pernah padam . ]
41009045	Jika kakimu menyebabkan kamu berdosa , potonglah kaki itu ! Lebih baik kamu hidup tanpa sebelah kaki daripada kamu dengan kedua-dua belah kaki dibuang ke dalam neraka . [
41009046	Di sana ulat tidak dapat mati dan api tidak pernah padam . ]
41009047	Jika matamu menyebabkan kamu berdosa , cungkillah mata itu ! Lebih baik kamu menikmati Dunia Baru Allah dengan hanya sebelah mata , daripada kamu dengan kedua-dua belah mata dibuang ke dalam neraka .
41009048	Di sana ulat tidak dapat mati dan api tidak pernah padam .
41009049	Setiap orang akan dimurnikan dengan api , sebagaimana persembahan korban dimurnikan dengan garam .
41009050	Garam itu baik , tetapi jika garam sudah menjadi tawar , garam itu tidak dapat menjadi masin lagi . Hendaklah kamu menjadi seperti garam serta hidup rukun . ”
41010001	Kemudian Yesus meninggalkan tempat itu . Dia pergi ke daerah Yudea dan daerah di seberang Sungai Yordan . Orang ramai berkumpul lagi di sekeliling Yesus , dan seperti biasa Yesus mula mengajar mereka .
41010002	Beberapa orang Farisi datang hendak memerangkap Dia . Mereka bertanya , “ Menurut Taurat kita , bolehkah orang menceraikan isteri ? ”
41010003	Yesus menjawab dengan bertanya , “ Apakah perintah yang diberikan oleh Musa kepada kamu ? ”
41010004	Mereka menjawab , “ Musa membenarkan seseorang menceraikan isterinya asal menulis surat cerai . ”
41010005	Yesus berkata kepada mereka , “ Musa menulis perintah itu kerana kamu terlalu sukar diajar .
41010006	Tetapi pada mula-mulanya , pada waktu Allah menciptakan manusia , ada dikatakan bahawa ‘ Allah menjadikan mereka lelaki dan perempuan .
41010007	Itulah sebabnya seorang lelaki meninggalkan ibu bapanya lalu bersatu dengan isterinya ,
41010008	dan kedua-duanya menjadi satu . ’ Dengan demikian mereka bukan lagi dua orang tetapi satu .
41010009	Oleh itu mereka yang telah disatukan oleh Allah , tidak boleh dipisahkan oleh manusia ! ”
41010010	Setelah mereka pulang ke rumah , pengikut-pengikut-Nya bertanya kepada Yesus tentang hal itu .
41010011	Yesus berkata kepada mereka , “ Seorang lelaki yang menceraikan isterinya lalu berkahwin dengan wanita lain , berzina terhadap isterinya yang pertama .
41010012	Demikian juga seorang wanita yang menceraikan suaminya lalu berkahwin dengan lelaki lain , pun berzina . ”
41010013	Beberapa orang membawa kanak-kanak kepada Yesus supaya Yesus meletakkan tangan-Nya pada kanak-kanak itu dan memberkati mereka . Tetapi pengikut-pengikut-Nya memarahi mereka .
41010014	Ketika Yesus nampak hal ini , Dia marah lalu berkata kepada pengikut-pengikut-Nya , “ Biarlah kanak-kanak itu datang kepada-Ku ! Jangan larang mereka , kerana orang seperti inilah yang menikmati Pemerintahan Allah .
41010015	Ingatlah ! Orang yang tidak menyambut Pemerintahan Allah seperti seorang kanak-kanak , tidak dapat menikmati Pemerintahan Allah . ”
41010016	Lalu Yesus memeluk semua kanak-kanak di situ , kemudian Dia meletakkan tangan-Nya pada tiap-tiap anak , dan memberkati mereka .
41010017	Ketika Yesus meneruskan perjalanan-Nya , seorang lelaki berlari ke arah Yesus . Dia sujud di hadapan Yesus lalu bertanya , “ Guru yang baik , apakah yang harus saya lakukan supaya beroleh hidup sejati dan kekal ? ”
41010018	“ Mengapa kamu mengatakan Aku baik ? ” tanya Yesus . “ Tiada seorang pun yang baik kecuali Allah .
41010019	Kamu tahu akan hukum Allah : ‘ Jangan membunuh ; jangan berzina ; jangan mencuri ; jangan berikan kesaksian palsu ; jangan menipu ; hormatilah ibu bapamu . ’ ”
41010020	“ Guru , ” kata orang itu , “ sejak muda saya telah menurut semua hukum itu . ”
41010021	Dengan penuh kasih Yesus memandang orang itu lalu berkata , “ Tinggal satu perkara sahaja yang perlu kamu lakukan . Pergilah jual segala yang kamu miliki ; berikan wangnya kepada orang miskin , maka kamu akan beroleh harta di syurga . Kemudian marilah , ikutlah Aku . ”
41010022	Apabila orang itu mendengar kata-kata Yesus , mukanya muram . Dia terus meninggalkan tempat itu dengan susah hati kerana dia sangat kaya .
41010023	Yesus memandang pengikut-pengikut-Nya lalu berkata kepada mereka , “ Alangkah susahnya bagi orang kaya menikmati Pemerintahan Allah ! ”
41010024	Pengikut-pengikut-Nya terperanjat mendengar kata-kata Yesus itu . Tetapi Yesus berkata pula , “ Hai anak-anak-Ku , memang susah untuk menikmati Pemerintahan Allah !
41010025	Lebih mudah bagi seekor unta memasuki lubang jarum daripada seorang kaya menikmati Pemerintahan Allah . ”
41010026	Pengikut-pengikut Yesus hairan mendengar kata-kata itu , lalu mereka bertanya sesama sendiri , “ Jika demikian , siapakah yang boleh diselamatkan ? ”
41010027	Yesus memandang mereka lalu menjawab , “ Hal ini mustahil bagi manusia , tetapi tidak mustahil bagi Allah kerana Allah dapat melakukan segala perkara . ”
41010028	Lalu Petrus berkata , “ Lihatlah , kami sudah meninggalkan segala-galanya lalu mengikut Guru . ”
41010029	“ Betul ! ” kata Yesus , “ Percayalah kepada-Ku : Sesiapa yang meninggalkan rumah tangganya , atau saudara lelakinya atau saudara perempuannya , atau ibunya , atau bapanya , atau anak-anaknya , atau ladangnya kerana Aku dan kerana Berita Baik itu ,
41010030	akan menerima lebih banyak lagi pada zaman ini . Orang itu akan menerima seratus kali ganda rumah , saudara lelaki , saudara perempuan , ibu , anak-anak , ladang , dan juga penganiayaan . Pada zaman yang akan datang orang itu akan beroleh hidup sejati dan kekal .
41010031	Tetapi banyak orang yang sekarang ini terdahulu akan menjadi yang terakhir , dan yang sekarang ini terakhir akan menjadi yang terdahulu . ”
41010032	Yesus dan pengikut-pengikut-Nya sedang dalam perjalanan ke Yerusalem . Yesus berjalan di hadapan , sementara pengikut-pengikut-Nya mengikuti-Nya dengan cemas . Orang ramai yang mengikut mereka pun takut . Sekali lagi Yesus memanggil pengikut-pengikut-Nya ke tepi , lalu berkata kepada mereka tentang apa yang akan berlaku terhadap diri-Nya .
41010033	“ Dengarlah , ” kata-Nya , “ Kita sekarang sedang menuju ke Yerusalem . Di situ Anak Manusia akan diserahkan kepada para ketua imam dan guru Taurat . Mereka akan menjatuhkan hukuman mati kepada-Nya , lalu menyerahkan Dia kepada orang bukan Yahudi .
41010034	Mereka akan mengolok-olok Dia , meludahi Dia , menyesah Dia , dan membunuh Dia . Tetapi selepas tiga hari , Dia akan bangkit semula . ”
41010035	Lalu Yakobus dan Yohanes , anak-anak Zebedeus datang kepada Yesus . “ Guru , ” kata mereka , “ ada satu perkara yang kami hendak Guru lakukan untuk kami . ”
41010036	“ Apakah yang kamu mahu Aku lakukan untuk kamu ? ” tanya Yesus .
41010037	Mereka menjawab , “ Apabila Guru bertakhta dalam kemuliaan , benarkanlah kami duduk di sebelah kanan dan kiri Guru . ”
41010038	Yesus berkata kepada mereka , “ Kamu tidak mengetahui apa yang kamu minta . Sanggupkah kamu minum dari cawan penderitaan yang akan Aku minum ? Sanggupkah kamu mengalami baptisan penderitaan yang akan Aku alami ? ”
41010039	“ Sanggup , ” jawab mereka . Yesus berkata kepada mereka , “ Memang kamu akan minum dari cawan penderitaan yang akan Aku minum dan kamu akan mengalami baptisan penderitaan seperti yang akan Aku alami .
41010040	Tetapi Aku tidak berhak menentukan orang yang akan duduk di sebelah kanan atau kiri-Ku . Allah yang menentukan siapa orangnya yang akan duduk di tempat itu . ”
41010041	Ketika sepuluh orang pengikut-Nya yang lain mendengar hal itu , mereka marah terhadap Yakobus dan Yohanes .
41010042	Yesus memanggil mereka semua lalu berkata , “ Kamu tahu bahawa para penguasa bangsa yang tidak mengenal Allah menindas rakyat . Para pemimpin mereka selalu menekan rakyat .
41010043	Tetapi tidak demikian halnya dengan kamu . Jika seorang antara kamu hendak menjadi besar , dia harus melayani orang lain .
41010044	Jika seorang antara kamu hendak menjadi yang pertama , dia harus menjadi hamba kamu semua .
41010045	Anak Manusia tidak datang untuk dilayani ; Dia datang untuk melayani orang serta menyerahkan nyawa-Nya untuk membebaskan banyak orang . ”
41010046	Mereka tiba di Yerikho . Ketika Yesus meninggalkan kota itu dengan pengikut-pengikut-Nya dan orang ramai , ada seorang buta yang duduk minta sedekah di pinggir jalan . Namanya Bartimeus anak Timeus .
41010047	Apabila orang buta itu mendengar bahawa yang sedang lalu di situ adalah Yesus orang Nasaret , dia mula berseru , “ Yesus , Anak Daud ! Kasihanilah hamba ! ”
41010048	Orang ramai memarahi dia dan menyuruh dia diam . Tetapi lebih keras lagi dia berseru , “ Anak Daud , kasihanilah saya ! ”
41010049	Yesus berhenti lalu berkata , “ Panggillah dia . ” Mereka memanggil orang buta itu . “ Jangan kecil hati ! ” kata mereka . “ Bangunlah , Yesus memanggil kamu . ”
41010050	Orang buta itu pun melempar jubahnya , lalu melompat dan pergi kepada Yesus .
41010051	Yesus bertanya kepadanya , “ Apakah yang kamu mahu Aku lakukan untukmu ? ” Orang buta itu menjawab , “ Guru , saya ingin melihat . ”
41010052	“ Pergilah , ” kata Yesus , “ kamu sembuh kerana kamu percaya kepada-Ku . ” Pada saat itu juga orang itu dapat melihat , lalu dia mengikut Yesus di jalan .
41011001	Ketika mendekati Yerusalem , mereka sampai ke kota Betfage dan Betania , di Bukit Zaitun . Di situ Yesus menyuruh dua orang pengikut-Nya pergi terlebih dahulu .
41011002	Yesus berkata kepada mereka , “ Pergilah ke kampung yang di hadapan itu . Apabila kamu tiba di situ kamu akan nampak seekor anak keldai yang terikat , yang belum pernah ditunggangi orang . Lepaskanlah dan bawalah keldai itu ke sini .
41011003	Jika ada orang bertanya kepada kamu ‘ Mengapa kamu melepaskan keldai ini ? ’ katakanlah , ‘ Guru memerlukannya dan segera akan mengembalikannya . ’ ”
41011004	Pengikut-pengikut itu pergi dan mendapati seekor anak keldai yang terikat pada pintu sebuah rumah di pinggir jalan , lalu mereka melepaskannya .
41011005	Beberapa orang yang berdiri di situ bertanya kepada mereka , “ Apa yang kamu lakukan ? Mengapa kamu melepaskan keldai ini ? ”
41011006	Mereka menjawab seperti yang diarahkan oleh Yesus , lalu orang di situ pun membiarkan mereka pergi .
41011007	Mereka membawa anak keldai itu kepada Yesus , lalu mengalas punggung keldai itu dengan jubah mereka . Kemudian Yesus menungganginya .
41011008	Banyak orang membentangkan jubah di atas jalan , sementara yang lain mengerat dahan-dahan di ladang lalu menyelerakkannya di jalan .
41011009	Orang ramai yang berjalan di hadapan dan yang mengikut di belakang mula berseru-seru , “ Pujilah Allah ! Diberkatilah Dia yang datang dengan nama Tuhan .
41011010	Diberkatilah pemerintahan-Nya yang akan datang - pemerintahan Daud nenek moyang kita ! Pujilah Allah ! ”
41011011	Yesus masuk ke Yerusalem , lalu pergi ke Rumah Tuhan sambil memandang di sekeliling-Nya . Tetapi kerana hari sudah petang , Dia pergi bersama-sama dua belas orang pengikut-Nya ke Betania .
41011012	Esoknya , ketika mereka balik dari Betania , Yesus lapar .
41011013	Dari jauh Dia nampak sebatang pokok ara yang lebat daunnya . Yesus mendekati pokok itu untuk melihat sama ada pokok itu berbuah . Tetapi apabila Dia tiba di pokok itu , Dia mendapati daun-daun sahaja , kerana pada masa itu belum musim buah ara .
41011014	Yesus berkata kepada pokok ara itu , “ Tiada sesiapa pun akan makan buah ara daripadamu lagi ! ” Pengikut-pengikut-Nya mendengar kata-kata Yesus itu .
41011015	Ketika mereka tiba di Yerusalem , Yesus pergi ke Rumah Tuhan lalu mula mengusir semua orang yang berjual beli di situ . Dia menunggangbalikkan meja para penukar wang dan bangku para penjual burung merpati .
41011016	Dia tidak membenarkan orang membawa apa-apa pun melalui halaman Rumah Tuhan .
41011017	Kemudian Dia mengajar orang ramai di situ . Dia berkata , “ Di dalam Alkitab tertulis bahawa Allah berfirman , ‘ Rumah-Ku akan disebut rumah tempat berdoa untuk semua bangsa ! ’ Tetapi kamu menjadikannya tempat persembunyian perompak ! ”
41011018	Para ketua imam dan guru Taurat mendengar kata-kata itu . Oleh itu mereka mula mencari jalan untuk membunuh Yesus . Mereka takut akan Dia , kerana semua orang kagum mendengar ajaran-Nya .
41011019	Menjelang malam , Yesus dan pengikut-pengikut-Nya meninggalkan kota itu .
41011020	Pada keesokan paginya , ketika mereka melewati pokok ara itu , mereka melihat pokok itu sudah mati sehingga ke akar-akarnya .
41011021	Petrus teringat akan apa yang telah berlaku . Dia berkata kepada Yesus , “ Guru , lihatlah , pokok ara yang Guru kutuki sudah mati ! ”
41011022	Yesus menjawab , “ Percayalah kepada Allah .
41011023	Maka kamu dapat berkata kepada bukit ini , ‘ Terangkatlah dan terbuanglah ke dalam laut ! ’ Jika kamu tidak ragu-ragu , tetapi percaya bahawa apa yang kamu katakan itu akan berlaku , perkara itu pun akan dilakukan untuk kamu .
41011024	Oleh itu ingatlah : Apabila kamu berdoa dan minta sesuatu , percayalah bahawa kamu telah menerimanya , kerana apa sahaja yang kamu minta akan diberikan kepada kamu .
41011025	Apabila kamu berdiri untuk berdoa , ampunkanlah kesalahan sesiapa pun , supaya Bapa kamu yang di syurga juga akan mengampunkan dosa kamu . [
41011026	Jika kamu tidak mengampuni orang lain , Bapa kamu yang di syurga juga tidak akan mengampunkan dosa kamu . ] ”
41011027	Mereka kembali lagi ke Yerusalem . Ketika Yesus berjalan di dalam Rumah Tuhan , para ketua imam , guru Taurat , dan pemimpin masyarakat Yahudi datang kepada-Nya .
41011028	Mereka bertanya , “ Dengan hak siapakah kamu melakukan perkara-perkara ini ? Siapakah yang memberikan hak kepadamu untuk melakukannya ? ”
41011029	Yesus menjawab , “ Aku akan bertanya satu soalan sahaja kepada kamu . Jawablah dan Aku akan memberitahu kamu dengan hak siapa Aku melakukan perkara-perkara ini .
41011030	Katakanlah , dengan hak siapakah Yohanes membaptis orang ? Dengan hak Allah atau manusia ? ”
41011031	Mereka mula berbincang sesama sendiri , “ Apakah yang akan kita katakan ? Jika kita menjawab , ‘ Dengan hak Allah , ’ Dia akan berkata , ‘ Mengapakah kamu tidak percaya kepada Yohanes ? ’
41011032	Tetapi jika kita berkata , ‘ Dengan hak manusia . . . ’ ” ( Mereka takut akan orang ramai , kerana semua orang berpendapat bahawa Yohanes seorang nabi . )
41011033	Oleh itu mereka menjawab , “ Kami tidak tahu . ” Yesus berkata kepada mereka . “ Jika demikian Aku pun tidak mahu memberitahu kamu dengan hak siapa Aku melakukan perkara-perkara ini . ”
41012001	Kemudian Yesus berkata-kata kepada para ketua imam , guru Taurat , dan pemimpin masyarakat Yahudi dengan menggunakan perumpamaan . Dia berkata , “ Ada seorang yang menanami ladang anggur . Dia memasang pagar di sekelilingnya , menggali lubang tempat memeras buah anggur , dan mendirikan menara tempat berkawal . Kemudian dia menyewakan ladang anggur itu kepada beberapa orang , lalu dia berangkat ke negeri lain .
41012002	Apabila tiba masanya untuk mengumpulkan buah anggur , pemilik ladang itu mengutus seorang hambanya kepada penyewa-penyewa ladang itu untuk menerima hasil bahagiannya .
41012003	Tetapi penyewa-penyewa ladang itu menangkap hamba itu , memukul dia lalu menyuruh dia pulang dengan tangan kosong .
41012004	Pemilik ladang itu mengutus seorang hamba lain , tetapi penyewa-penyewa ladang itu memukul kepala hamba itu dan mempermalukan dia .
41012005	Lalu pemilik ladang itu mengutus seorang lagi hambanya , tetapi mereka membunuh dia . Demikianlah mereka memperlakukan banyak lagi hamba yang lain : Ada yang dipukul dan ada juga yang dibunuh .
41012006	Hanya tinggal seorang yang dapat diutus , iaitu anaknya sendiri yang dikasihinya . Akhirnya pemilik ladang itu mengutus anaknya kepada penyewa-penyewa ladang itu . ‘ Tentu mereka akan menghormati anakku , ’ katanya .
41012007	Tetapi penyewa-penyewa ladang itu bercakap sesama sendiri , ‘ Ini dia anak pemilik ladang . Marilah kita bunuh dia , supaya kita dapat hartanya ! ’
41012008	Oleh itu mereka menangkap anak itu , membunuh dia , lalu membuang mayatnya ke luar ladang itu . ”
41012009	Lalu Yesus bertanya kepada mereka , “ Apakah yang akan dilakukan oleh pemilik ladang itu ? Tentu dia akan datang dan membunuh semua penyewa itu , lalu menyerahkan ladang anggur itu kepada penyewa-penyewa lain .
41012010	Tentu kamu sudah membaca ayat ini di dalam Alkitab , ‘ Batu yang dibuang oleh pembina bangunan telah menjadi batu yang paling utama .
41012011	Inilah perbuatan Tuhan ; alangkah indahnya ! ’ ”
41012012	Para pemimpin Yahudi itu berusaha untuk menangkap Yesus , kerana mereka tahu bahawa Yesus menujukan perumpamaan itu kepada mereka . Tetapi mereka takut akan orang ramai . Oleh itu mereka meninggalkan Yesus .
41012013	Beberapa orang Farisi dan anggota golongan Herodes diutus untuk memerangkap Yesus dengan beberapa pertanyaan .
41012014	Mereka datang kepada Yesus dan berkata , “ Guru , kami tahu bahawa guru jujur dan tidak menghiraukan pendapat orang lain . Guru tidak memandang kedudukan orang , tetapi guru mengajar kehendak Allah bagi manusia dengan terus terang . Katakanlah , menurut Taurat bolehkah kita membayar cukai kepada Kaisar Roma ? Haruskah kita membayarnya atau tidak ? ”
41012015	Yesus mengetahui kemunafikan mereka . Dia menjawab , “ Mengapa kamu cuba memerangkap Aku ? Cuba perlihatkan sekeping wang perak kepada-Ku . ”
41012016	Mereka memberikan sekeping wang perak kepada-Nya . Lalu Yesus bertanya , “ Gambar dan nama siapakah ini ? ” “ Kaisar , ” jawab mereka .
41012017	“ Jika demikian , ” kata Yesus , “ berikan apa yang dimiliki oleh Kaisar kepada Kaisar , lalu berikan apa yang dimiliki oleh Allah kepada Allah . ” Mereka kagum mendengar kata-kata Yesus .
41012018	Beberapa orang Saduki datang kepada Yesus . ( Mereka berpendapat bahawa orang mati tidak akan bangkit semula . )
41012019	“ Guru , ” kata mereka , “ Musa memberikan hukum ini kepada kami : ‘ Jika seorang lelaki meninggal tanpa mempunyai anak , maka saudara lelakinya harus berkahwin dengan balunya supaya orang yang sudah meninggal itu mendapat keturunan . ’
41012020	Dahulu ada tujuh orang adik-beradik . Yang sulung berkahwin tetapi meninggal tanpa mempunyai anak .
41012021	Lalu yang kedua berkahwin dengan balunya , tetapi dia pun meninggal tanpa mempunyai anak . Hal yang sama berlaku kepada saudara yang ketiga ,
41012022	dan seterusnya sehingga kepada yang ketujuh . Tujuh orang adik-beradik itu berkahwin dengan wanita yang sama , lalu meninggal tanpa mempunyai anak . Akhirnya wanita itu sendiri meninggal .
41012023	Pada hari kebangkitan orang mati , isteri siapakah wanita itu ? Tujuh orang adik-beradik itu sudah berkahwin dengan dia . ”
41012024	Yesus menjawab , “ Pendapat kamu salah sekali ! Tahukah kamu apa sebabnya ? Kamu tidak memahami Alkitab ataupun kuasa Allah .
41012025	Apabila orang mati dibangkitkan , mereka akan menjadi seperti malaikat di syurga , mereka tidak berkahwin .
41012026	Tentang orang mati dibangkitkan semula , belum pernahkah kamu baca di dalam kitab Musa kisah tentang belukar yang bernyala itu ? Di dalam kisah itu tertulis bahawa Allah berfirman kepada Musa , ‘ Akulah Allah yang disembah Abraham , Ishak , dan Yakub . ’
41012027	Oleh itu , Dia Allah orang hidup , bukan Allah orang mati . Pendapat kamu salah sama sekali ! ”
41012028	Di situ ada seorang guru Taurat yang mendengar perbincangan mereka . Dia melihat bahawa Yesus telah menjawab soalan orang Saduki dengan baik . Oleh itu dia bertanya kepada Yesus , “ Perintah manakah yang paling utama di antara semua perintah ? ”
41012029	Yesus menjawab , “ Inilah perintah yang paling utama , ‘ Dengarlah , hai bangsa Israel ! Tuhan Allah kita , Dialah Tuhan Yang Esa .
41012030	Kasihilah Tuhan Allahmu dengan sepenuh hatimu , dengan segenap jiwamu , dengan seluruh akalmu , dan dengan segala kekuatanmu . ’
41012031	Perintah yang kedua ialah , ‘ Kasihilah sesama manusia seperti kamu mengasihi dirimu sendiri . ’ Tiada lagi perintah lain yang lebih utama daripada kedua-dua perintah ini . ”
41012032	Guru Taurat itu berkata kepada Yesus , “ Bagus , guru ! Memang benar apa yang guru katakan : Tuhanlah Allah Yang Esa dan tidak ada yang lain .
41012033	Manusia harus mengasihi Allah dengan sepenuh hati , dengan seluruh akal , dan dengan segala kekuatannya . Dia juga harus mengasihi sesama manusia seperti dia mengasihi diri sendiri . Mematuhi kedua-dua perintah ini lebih mustahak daripada mempersembahkan korban untuk menyenangkan hati Tuhan dan korban-korban lain . ”
41012034	Yesus melihat bahawa guru Taurat itu menjawab dengan bijak . Lalu Yesus berkata kepadanya , “ Kamu tidak jauh daripada Pemerintahan Allah . ” Selepas itu tidak seorang pun berani mengajukan pertanyaan kepada Yesus .
41012035	Sewaktu Yesus mengajar di Rumah Tuhan , Dia bertanya , “ Bagaimanakah guru Taurat boleh mengatakan bahawa Penyelamat yang diutus oleh Allah itu keturunan Daud ?
41012036	Sedangkan Daud , ketika diilhami oleh Roh Allah , berkata , ‘ Tuhan telah berfirman kepada Tuhanku : duduklah di sebelah kanan-Ku sehingga Aku menakluki musuh-Mu ke bawah kaki-Mu . ’
41012037	Daud menyebut Penyelamat yang diutus oleh Allah itu ‘ Tuhan ’ . Bagaimana mungkin Penyelamat yang diutus oleh Allah itu keturunan Daud ? ” Orang ramai di Rumah Tuhan suka mendengar ajaran Yesus .
41012038	Sewaktu Yesus mengajar mereka , Dia berkata , “ Berhati-hatilah dengan guru Taurat . Mereka suka berjalan-jalan dengan memakai jubah panjang , dan suka dihormati orang di pasar .
41012039	Mereka memilih tempat terbaik di dalam rumah ibadat dan di majlis jamuan .
41012040	Mereka memperdaya balu serta merampas rumah mereka , kemudian pura-pura berdoa dengan berpanjangan . Mereka akan menerima hukuman yang amat berat ! ”
41012041	Sewaktu Yesus duduk dekat peti persembahan di Rumah Tuhan , Dia memerhati orang memasukkan wang ke dalam peti itu . Sebilangan besar orang kaya memasukkan banyak wang .
41012042	Lalu seorang balu yang miskin datang dan memasukkan dua keping mata wang tembaga yang sangat kecil nilainya .
41012043	Yesus memanggil pengikut-pengikut-Nya lalu berkata kepada mereka , “ Ketahuilah , balu yang miskin ini memberikan persembahan yang lebih besar nilainya daripada semua orang lain .
41012044	Semua orang lain memberikan persembahan daripada kelebihan kekayaan mereka , tetapi balu ini , walaupun dia sangat miskin , memberikan segala yang ada padanya - dia mendermakan semua nafkahnya . ”
41013001	Ketika Yesus meninggalkan Rumah Tuhan , seorang daripada para pengikut-Nya berkata , “ Guru , lihatlah ! Betapa indahnya batu-batu dan bangunan-bangunan ini ! ”
41013002	Yesus menjawab , “ Kamu melihat bangunan-bangunan yang indah ini , bukan ? Satu batu pun tidak akan tinggal tersusun pada tempatnya . Semuanya akan dirobohkan . ”
41013003	Kemudian Yesus pergi ke Bukit Zaitun lalu duduk di tempat yang berhadapan dengan Rumah Tuhan . Petrus , Yakobus , Yohanes , dan Andreas datang kepada-Nya .
41013004	Mereka berkata kepada Yesus , “ Guru , beritahulah kami ; bilakah semua perkara ini akan berlaku ? Apakah tanda-tanda yang menunjukkan bahawa masanya sudah tiba ? ”
41013005	Yesus berkata kepada mereka , “ Berjaga-jagalah supaya kamu tidak tertipu .
41013006	Banyak orang akan datang dengan nama-Ku dan berkata , ‘ Akulah dia ! ’ Mereka akan menipu banyak orang .
41013007	Janganlah risau apabila kamu mendengar riuh pertempuran dan berita peperangan . Semua perkara ini mesti berlaku , tetapi hal itu tidak bererti bahawa akhir zaman telah tiba .
41013008	Satu bangsa akan berperang melawan bangsa yang lain . Sebuah kerajaan akan menyerang kerajaan yang lain . Di mana sahaja akan berlaku gempa bumi dan kebuluran . Semua ini hanya permulaan , sama seperti sakit yang dialami wanita yang akan bersalin .
41013009	Kamu sendiri mesti berhati-hati . Kamu akan ditangkap dan dibawa ke mahkamah . Kamu akan dipukul di rumah ibadat . Kamu akan dihadapkan kepada penguasa dan raja kerana kamu pengikut-Ku , lalu kamu akan mengkhabarkan Berita Baik daripada Allah kepada mereka .
41013010	Berita Baik itu mesti dikhabarkan terlebih dahulu kepada semua bangsa .
41013011	Apabila kamu ditangkap dan dibawa ke mahkamah , janganlah khuatir tentang apa yang harus kamu katakan . Apabila tiba masanya , katakanlah apa yang diberitahu kepada kamu pada waktu itu . Kata-kata yang kamu ucapkan itu bukan kata-kata kamu sendiri , tetapi datang daripada Roh Allah .
41013012	Orang akan mengkhianati saudara sendiri supaya dibunuh . Bapa juga akan berbuat demikian terhadap anak-anak . Anak-anak akan melawan ibu bapa dan menyerahkan mereka supaya dibunuh .
41013013	Semua orang akan membenci kamu kerana kamu pengikut-Ku . Tetapi orang yang bertahan sehingga akhir akan diselamatkan . ”
41013014	“ Kamu akan melihat ‘ Bencana yang Dahsyat ’ di tempat yang terlarang baginya . ( Catatan kepada pembaca : Hendaklah kamu faham apa maknanya ! ) Pada waktu itu mereka yang di Yudea mesti lari ke pergunungan .
41013015	Orang yang di bumbung rumah janganlah turun dan masuk ke dalam rumah untuk mengambil sesuatu .
41013016	Orang yang di ladang janganlah balik untuk mengambil jubah .
41013017	Alangkah dahsyatnya masa itu bagi wanita yang mengandung dan ibu yang menyusui bayi !
41013018	Berdoalah kepada Allah supaya perkara-perkara ini tidak berlaku pada musim sejuk !
41013019	Pada masa itu akan timbul suatu kesusahan yang belum pernah berlaku , sejak Allah menjadikan dunia hingga sekarang . Perkara itu pun tidak akan berlaku lagi .
41013020	Seandainya Allah tidak memendekkan masa itu , tidak seorang pun akan selamat . Tetapi kerana umat-Nya yang terpilih , Allah memendekkan masa itu .
41013021	Pada masa itu jika seseorang berkata kepada kamu , ‘ Lihat , Penyelamat yang diutus oleh Allah ada di sini ! ’ atau ‘ Lihat , Dia di situ ! ’ - janganlah percaya kepada orang itu .
41013022	Penyelamat palsu dan nabi palsu akan datang . Mereka akan melakukan mukjizat dan keajaiban untuk menipu orang , jika mungkin umat pilihan Allah juga .
41013023	Berjaga-jagalah ! Semua perkara itu telah Aku katakan kepada kamu sebelum semuanya berlaku . ”
41013024	“ Selepas masa kesusahan itu , matahari akan menjadi gelap dan bulan tidak lagi bercahaya .
41013025	Bintang-bintang akan jatuh dari langit dan kuasa di angkasa lepas akan ditarik daripada peredarannya .
41013026	Barulah Anak Manusia akan kelihatan datang dikelilingi awan dengan kekuasaan besar dan kemuliaan .
41013027	Dia akan mengutus malaikat-malaikat ke empat penjuru bumi untuk mengumpulkan umat pilihan-Nya dari hujung bumi ke hujung langit . ”
41013028	“ Biarlah pokok ara memberikan pelajaran kepada kamu . Apabila dahan-dahannya hijau , lembut , dan mula bertunas , kamu tahu bahawa musim panas sudah dekat .
41013029	Demikian juga apabila kamu melihat perkara-perkara ini berlaku , kamu tahu bahawa waktunya sudah dekat dan akan bermula dengan segera .
41013030	Ingatlah ! Segala perkara ini akan berlaku sebelum orang yang hidup sekarang ini mati semuanya .
41013031	Langit dan bumi akan lenyap , tetapi firman-Ku kekal selama-lamanya . ”
41013032	“ Meskipun demikian , tidak seorang pun mengetahui hari atau waktunya , baik malaikat-malaikat di syurga ataupun Anak ; hanya Bapa yang tahu .
41013033	Berjaga-jagalah dan berwaspadalah , kerana kamu tidak mengetahui waktunya .
41013034	Keadaannya seperti seorang yang meninggalkan rumahnya lalu pergi ke tempat yang jauh . Dia menyuruh hamba-hambanya menjaga rumah , setelah dia memberikan tugas kepada mereka . Kepada penjaga pintu , dia berpesan supaya berjaga baik-baik .
41013035	Oleh itu , berjaga-jagalah , kerana kamu tidak mengetahui waktunya tuan rumah itu balik ; mungkin pada petang hari , tengah malam , subuh , atau pada waktu matahari terbit .
41013036	Jika dia datang dengan tiba-tiba , janganlah kamu didapati tidur .
41013037	Apa yang Aku katakan kepada kamu , Aku katakan juga kepada semua orang : Berjaga-jagalah ! ”
41014001	Dua hari sebelum Perayaan Paska dan Perayaan Roti Tidak Beragi , ketua imam dan guru Taurat mencari jalan untuk menangkap Yesus dengan diam-diam . Mereka hendak membunuh dia .
41014002	Tetapi mereka berkata , “ Kita tidak boleh melakukannya pada masa perayaan , kerana rakyat akan merusuh . ”
41014003	Yesus ada di Betania , di rumah Simon yang dahulu berpenyakit kulit yang mengerikan . Ketika Yesus sedang makan , seorang wanita datang kepada-Nya . Dia membawa sebuah botol marmar yang berisi minyak wangi mahal daripada akar wangi . Dia memecahkan botol itu lalu menuang minyak wangi itu ke atas kepala Yesus .
41014004	Beberapa orang di situ marah dan bercakap sesama sendiri , “ Apa gunanya minyak wangi itu dibazirkan ?
41014005	Minyak itu dapat dijual dengan harga lebih daripada tiga ratus keping wang perak , dan wangnya boleh diberikan kepada orang miskin ! ” Mereka mengecam wanita itu .
41014006	Tetapi Yesus berkata , “ Biarkanlah dia ! Mengapa kamu menyusahkan dia ? Apa yang telah dilakukannya untuk-Ku itu baik dan terpuji .
41014007	Orang miskin sentiasa ada antara kamu . Jika kamu hendak menolong mereka , bila-bila pun boleh . Tetapi Aku tidak selamanya bersama-sama kamu .
41014008	Wanita ini melakukan apa yang dapat dilakukannya . Dia menuangi Aku dengan minyak wangi untuk menyediakan tubuh-Ku bagi penguburan-Ku sebelum waktunya .
41014009	Ingatlah ! Di seluruh dunia , di mana sahaja Berita Baik dikhabarkan , perbuatan wanita ini akan diceritakan untuk mengenang dia . ”
41014010	Kemudian Yudas Iskariot , seorang daripada dua belas orang pengikut Yesus , pergi kepada para ketua imam dengan maksud untuk menyerahkan Yesus kepada mereka .
41014011	Mereka suka sekali mendengar tawaran Yudas , lalu berjanji memberikan wang kepadanya . Yudas pun mula mencari peluang untuk mengkhianati Yesus .
41014012	Pada hari pertama Perayaan Roti Tidak Beragi , iaitu hari apabila orang menyembelih domba Paska , pengikut-pengikut Yesus bertanya kepada-Nya , “ Di manakah Guru ingin kami menyediakan jamuan Paska untuk Guru ? ”
41014013	Yesus menyuruh dua orang daripada mereka , “ Pergilah ke bandar , lalu kamu akan berjumpa dengan seorang lelaki yang menjunjung buyung air . Ikutilah dia
41014014	ke rumah yang dimasukinya , lalu berkatalah kepada pemilik rumah itu , ‘ Guru bertanya , di mana bilik tempat Dia dan pengikut-pengikut-Nya akan makan jamuan Paska . ’
41014015	Dia akan menunjukkan sebuah bilik besar di tingkat atas yang sudah teratur dan lengkap dengan perabot , kepada kamu . Siapkanlah segala-galanya untuk kita di situ . ”
41014016	Kedua-dua orang pengikut itu pergi ke bandar dan mendapati semuanya seperti yang telah dikatakan oleh Yesus , lalu mereka pun menyediakan jamuan Paska itu .
41014017	Pada malam harinya , Yesus datang dengan dua belas orang pengikut-Nya .
41014018	Sementara mereka makan , Yesus berkata , “ Ketahuilah , seorang daripada kamu , yang sekarang ini makan bersama-sama Aku akan mengkhianati Aku . ”
41014019	Pengikut-pengikut-Nya menjadi sangat sedih . Seorang demi seorang mula bertanya kepada Yesus , “ Tentu bukan saya yang Guru maksudkan ? ”
41014020	Yesus menjawab , “ Dia salah seorang daripada kamu yang dua belas ini , yang ikut mencelup roti ke dalam mangkuk dengan Aku .
41014021	Memang Anak Manusia akan mati seperti yang tertulis di dalam Alkitab , tetapi malanglah orang yang mengkhianati Anak Manusia ! Lebih baik bagi orang itu jika dia tidak pernah dilahirkan ! ”
41014022	Ketika mereka sedang makan , Yesus mengambil roti dan mengucap syukur kepada Allah , lalu membahagikan roti itu . Kemudian Dia memberikan roti itu kepada pengikut-pengikut-Nya sambil berkata , “ Ambillah dan makanlah , ini tubuh-Ku . ”
41014023	Kemudian Dia mengambil sebuah cawan berisi wain . Dia mengucap syukur kepada Allah , lalu memberikan cawan itu kepada pengikut-pengikut-Nya . Kemudian mereka semua minum dari cawan itu .
41014024	Yesus berkata , “ Inilah darah-Ku yang dicurahkan untuk banyak orang , darah yang mengesahkan perjanjian Allah .
41014025	Percayalah , Aku tidak akan minum wain ini lagi sehingga hari itu apabila Aku minum wain baru di Dunia Baru Bapa-Ku . ”
41014026	Setelah mereka menyanyikan sebuah nyanyian pujian , mereka pergi ke Bukit Zaitun .
41014027	Yesus berkata kepada mereka , “ Kamu semua akan lari meninggalkan Aku , kerana di dalam Alkitab tertulis , ‘ Allah akan membunuh gembala itu , lalu kawanan dombanya akan tercerai-berai . ’
41014028	Tetapi setelah Aku dibangkitkan semula , Aku akan pergi ke Galilea lebih dahulu daripada kamu . ”
41014029	Petrus menjawab , “ Meskipun semua yang lain meninggalkan Guru , saya tidak akan berbuat begitu . ”
41014030	Yesus berkata kepadanya , “ Ingatlah , sebelum ayam berkokok dua kali malam ini , tiga kali engkau akan berkata bahawa engkau tidak mengenal Aku . ”
41014031	Petrus menjawab dengan lebih tegas , “ Tidak sekali-kali saya akan berkata saya tidak mengenal Guru , meskipun saya terpaksa mati bersama-sama Guru ! ” Semua pengikut yang lain pun berkata demikian .
41014032	Mereka tiba di satu tempat bernama Getsemani . Yesus berkata kepada pengikut-pengikut-Nya , “ Duduklah di sini sementara Aku berdoa . ”
41014033	Kemudian Dia mengajak Petrus , Yakobus , dan Yohanes pergi bersama-sama Dia . Yesus sangat sedih dan gelisah .
41014034	Dia berkata kepada mereka , “ Hati-Ku sedih sekali sehingga Aku hendak mati rasanya . Tinggallah di sini dan berjagalah ! ”
41014035	Yesus pergi lebih jauh sedikit lalu meniarap di tanah dan berdoa supaya jika boleh Dia tidak usah mengalami saat penderitaan itu .
41014036	Dia berdoa , “ Bapa , ya Bapa-Ku ! Tidak ada satu perkara yang mustahil bagi Bapa . Jauhkanlah cawan penderitaan ini daripada-Ku . Tetapi janganlah turut kehendak-Ku , melainkan kehendak Bapa sahaja . ”
41014037	Selepas itu Yesus kembali dan mendapati tiga orang pengikut-Nya sedang tidur . Dia berkata kepada Petrus , “ Simon , tidurkah engkau ? Tidak dapatkah engkau berjaga selama satu jam ? ”
41014038	Lalu Dia berkata kepada mereka semua , “ Berjaga-jagalah dan berdoalah supaya kamu tidak mengalami cubaan . Memang roh kamu ingin melakukan apa yang benar , tetapi kamu tidak sanggup kerana kamu lemah . ”
41014039	Sekali lagi Yesus pergi berdoa dan mengucapkan kata-kata yang sama .
41014040	Ketika Dia kembali kepada pengikut-pengikut-Nya , Dia mendapati mereka masih tidur kerana terlalu mengantuk . Mereka tidak tahu akan apa yang harus dikatakan kepada Yesus .
41014041	Ketika Yesus kembali untuk kali ketiga , Dia berkata kepada mereka , “ Masihkah kamu tidur dan berehat ? Cukuplah ! Saatnya sudah tiba . Lihatlah , Anak Manusia akan diserahkan ke dalam kekuasaan orang berdosa .
41014042	Bangunlah , marilah kita pergi . Lihatlah , orang yang mengkhianati Aku sudah datang ! ”
41014043	Yesus masih berkata-kata apabila Yudas , seorang daripada dua belas orang pengikut-Nya tiba . Bersama dengan dia datang juga sekumpulan orang yang membawa pedang dan belantan . Mereka diutus oleh para ketua imam , guru Taurat , dan pemimpin masyarakat Yahudi .
41014044	Pengkhianat itu telah menentukan suatu tanda bagi mereka . Dia berkata , “ Orang yang saya cium , itulah Dia . Tangkaplah Dia dan bawalah Dia dengan kawalan yang ketat ! ”
41014045	Sebaik sahaja Yudas tiba , dia menghampiri Yesus lalu berkata , “ Guru ! ” seraya mencium Dia .
41014046	Lalu mereka menangkap Yesus dan memegang Dia dengan kuat .
41014047	Tetapi salah seorang di situ menghunus pedangnya lalu memukul hamba Imam Agung serta mengerat telinganya .
41014048	Yesus berkata kepada mereka , “ Mestikah kamu datang dengan pedang dan belantan untuk menangkap Aku , seolah-olah Aku ini penjahat ?
41014049	Berhari-hari Aku mengajar di Rumah Tuhan , tetapi kamu tidak menangkap Aku . Memang apa yang tertulis di dalam Alkitab mesti berlaku . ”
41014050	Ketika itu semua pengikut Yesus lari meninggalkan Dia .
41014051	Seorang lelaki muda yang memakai sehelai kain linen untuk menutupi badan , mengikuti Yesus . Apabila orang cuba menangkap lelaki itu ,
41014052	dia melepaskan kainnya lalu lari bertelanjang .
41014053	Kemudian mereka membawa Yesus ke rumah Imam Agung . Di situ semua ketua imam , pemimpin masyarakat orang Yahudi , dan guru Taurat sedang berkumpul .
41014054	Petrus mengikut dari jauh lalu masuk ke halaman rumah Imam Agung itu . Dia duduk berdiang dengan pengawal-pengawal .
41014055	Para ketua imam dan seluruh Majlis Agama berusaha mencari bukti-bukti untuk menyalahkan Yesus , supaya mereka dapat menjatuhkan hukuman mati kepada-Nya . Tetapi mereka tidak mendapat satu bukti pun .
41014056	Banyak saksi memberikan kesaksian palsu terhadap Yesus , tetapi kesaksian mereka saling bertentangan .
41014057	Kemudian beberapa orang berdiri dan memberikan kesaksian palsu tentang Yesus .
41014058	Mereka berkata , “ Kami mendengar orang ini berkata , ‘ Aku akan merobohkan Rumah Tuhan yang dibina oleh manusia , lalu selepas tiga hari Aku akan membina yang lain yang bukan buatan manusia . ’ ”
41014059	Tetapi kesaksian mereka pun saling bertentangan .
41014060	Setelah itu Imam Agung berdiri di hadapan mereka semua dan bertanya kepada Yesus , “ Tidakkah kamu mahu menjawab tuduhan yang ditujukan kepadamu ? ”
41014061	Yesus diam sahaja dan tidak mahu berkata sepatah pun . Sekali lagi Imam Agung bertanya kepada-Nya , “ Kamukah Penyelamat yang diutus oleh Allah , Anak Allah Yang Maha Suci ? ”
41014062	Yesus menjawab , “ Ya ! Kamu semua akan melihat Anak Manusia duduk di sebelah kanan Allah Yang Maha Kuasa , serta datang dikelilingi awan dari langit ! ”
41014063	Imam Agung mengoyakkan pakaiannya dan berkata , “ Kita tidak memerlukan saksi lagi !
41014064	Kamu sudah mendengar dia mengkufuri Allah ! Apakah keputusan kamu ? ” Mereka semua mengambil keputusan bahawa Yesus memang bersalah dan mesti dihukum mati .
41014065	Beberapa orang mula meludahi Yesus . Mereka menutupi mata-Nya dan memukul Dia . “ Tekalah , ” kata mereka , “ siapa yang memukul kamu ? ” Pengawal-pengawal di situ pun menampar Dia .
41014066	Petrus masih di halaman apabila salah seorang hamba perempuan Imam Agung datang .
41014067	Apabila dia nampak Petrus berdiang , dia mengamati Petrus dan berkata , “ Kamu juga bersama-sama Yesus orang Nasaret itu . ”
41014068	Tetapi Petrus menafikannya . Dia berkata , “ Aku tidak tahu dan tidak faham akan apa yang kamu katakan . ” Lalu dia pergi ke pintu masuk halaman itu . Pada ketika itu , ayam berkokok .
41014069	Hamba perempuan tadi nampak Petrus di situ . Dia berkata pula kepada semua orang di situ , “ Orang ini seorang daripada mereka ! ”
41014070	Tetapi Petrus menafikannya lagi . Tidak lama kemudian , semua orang di situ menuduh Petrus lagi , “ Kamu tidak dapat menafikannya bahawa kamu salah seorang daripada mereka , kerana kamu pun dari Galilea ! ”
41014071	Petrus bersumpah , “ Biarlah Allah menghukum aku jika aku berdusta ! Aku tidak mengenal orang yang kamu sebutkan itu ! ”
41014072	Ketika itu juga ayam berkokok untuk kali kedua . Maka Petrus teringat bahawa Yesus sudah berkata kepadanya , “ Sebelum ayam berkokok dua kali , engkau akan menyangkal Aku tiga kali . ” Lalu dia menangis tersedu-sedu .
41015001	Pada pagi-pagi sekali , para ketua imam , pemimpin masyarakat Yahudi , guru Taurat , dan anggota-anggota lain daripada Majlis Agama bermesyuarat untuk membuat beberapa rancangan . Mereka mengikat Yesus , lalu membawa Dia pergi untuk diserahkan kepada Pilatus .
41015002	Pilatus bertanya kepada Yesus , “ Betulkah kamu raja orang Yahudi ? ” Yesus menjawab , “ Begitulah yang tuan katakan . ”
41015003	Ketua-ketua imam melemparkan banyak tuduhan terhadap Yesus .
41015004	Lalu Pilatus bertanya lagi kepada Yesus , “ Tidak mahukah kamu menjawab ? Lihatlah betapa banyaknya tuduhan yang dilemparkan oleh mereka terhadapmu ! ”
41015005	Sekali lagi Yesus tidak mahu menjawab sepatah pun , sehingga Pilatus merasa hairan .
41015006	Pada tiap-tiap Perayaan Paska , Pilatus biasanya membebaskan seorang tahanan yang dikehendaki orang ramai .
41015007	Pada masa itu , seorang bernama Barabas ada di dalam penjara bersama dengan semua pemberontak lain yang telah melakukan pembunuhan pada masa kerusuhan .
41015008	Ketika orang ramai berkumpul dan seperti biasa mula meminta Pilatus membebaskan seorang tahanan ,
41015009	Pilatus bertanya kepada mereka , “ Adakah kamu mahu aku membebaskan raja orang Yahudi ini ? ”
41015010	Pilatus tahu betul bahawa ketua-ketua imam telah menyerahkan Yesus kepadanya kerana iri hati .
41015011	Tetapi para ketua imam menghasut orang ramai supaya meminta Pilatus membebaskan Barabas .
41015012	Pilatus berkata lagi kepada orang ramai itu , “ Jika demikian , apakah yang kamu ingin aku lakukan terhadap orang yang kamu sebut raja orang Yahudi ? ”
41015013	Mereka berteriak , “ Salibkan dia ! ”
41015014	Pilatus bertanya , “ Tetapi kejahatan apa yang sudah dilakukannya ? ” Mereka berteriak lebih kuat lagi , “ Salibkan dia ! ”
41015015	Pilatus hendak menyenangkan hati orang ramai , maka dia membebaskan Barabas untuk mereka . Kemudian dia menyuruh orang mencambuk Yesus dan menyerahkan Dia kepada askar supaya disalib .
41015016	Askar-Askar membawa Yesus ke balai istana gabenor dan mengumpulkan semua askar yang lain .
41015017	Mereka memakaikan jubah ungu pada Yesus , serta membuat mahkota daripada ranting-ranting berduri lalu meletakkannya pada kepala Yesus .
41015018	Setelah itu mereka memberikan hormat kepada-Nya , “ Daulat raja orang Yahudi ! ”
41015019	Mereka memukul kepala-Nya dengan kayu , meludahi-Nya serta sujud di hadapan-Nya .
41015020	Setelah mereka mempermainkan Yesus , mereka menanggalkan jubah ungu itu lalu mengenakan pakaian-Nya semula . Kemudian mereka membawa Yesus ke luar untuk disalib .
41015021	Di tengah jalan mereka berjumpa dengan seorang bernama Simon . Dia baru datang dari kampung dan sedang memasuki bandar . Askar-askar memaksa dia memikul salib Yesus . ( Simon berasal dari Kirene ; dia bapa Aleksander dan Rufus . )
41015022	Mereka membawa Yesus ke tempat bernama Golgota , yang bermakna “ Tempat Tengkorak . ”
41015023	Di situ mereka cuba memberikan wain yang bercampur mur kepada Yesus , tetapi Dia tidak mahu meminumnya .
41015024	Kemudian mereka menyalibkan Dia , lalu membahagi-bahagikan pakaian-Nya di kalangan mereka dengan membuang undi untuk menentukan bahagian masing-masing .
41015025	Mereka menyalibkan Dia pada pukul sembilan pagi .
41015026	Pada salib itu dipasang tulisan tentang tuduhan terhadap Yesus : “ Raja Orang Yahudi . ”
41015027	Mereka juga menyalibkan dua orang penjahat bersama-sama Yesus , seorang di sebelah kanan dan seorang lagi di sebelah kiri-Nya . [
41015028	Dengan demikian apa yang tertulis di dalam Alkitab dipenuhi , “ Dia dianggap sebagai penjahat . ” ]
41015029	Semua orang yang lalu di situ menggeleng-gelengkan kepala sambil mengejek Yesus . Mereka berkata , “ Cis ! Kamu mahu merobohkan Rumah Tuhan lalu membinanya semula dalam tiga hari !
41015030	Sekarang turunlah dari salib itu dan selamatkanlah dirimu ! ”
41015031	Para ketua imam dan guru Taurat juga memperolokkan Yesus . Mereka bercakap sesama sendiri , “ Dia menyelamatkan orang lain , tetapi tidak dapat menyelamatkan dirinya sendiri !
41015032	Jika dia raja Israel , Penyelamat yang diutus oleh Allah , biarlah dia turun dari salib , supaya kami melihat dan percaya kepadanya ! ” Kedua-dua orang yang disalibkan bersama-sama Yesus pun menghina Dia .
41015033	Pada tengah hari , selama tiga jam , seluruh negeri itu menjadi gelap .
41015034	Pada pukul tiga petang , Yesus berseru dengan suara lantang , “ Eloi , Eloi , lama sabakhtani ? ” yang bererti , “ Ya Allah-Ku , ya Allah-Ku , mengapa Engkau meninggalkan Aku ? ”
41015035	Beberapa orang di situ mendengar seruan itu lalu berkata , “ Dengarlah , Dia memanggil Elia ! ”
41015036	Seorang daripada mereka lari mengambil bunga karang , lalu mencelupkannya ke dalam wain murah . Kemudian bunga karang itu dicucukkannya pada hujung sebatang kayu lalu dihulurkannya ke mulut Yesus sambil berkata , “ Tunggu ! Mari kita lihat kalau-kalau Elia datang menurunkan dia dari salib . ”
41015037	Lalu Yesus berteriak dan menghembuskan nafas yang terakhir .
41015038	Tirai yang tergantung di dalam Rumah Tuhan koyak dari atas sampai ke bawah , sehingga menjadi dua helai .
41015039	Ketua askar yang berdiri di hadapan salib itu , melihat bagaimana Yesus meninggal . Oleh itu dia berkata , “ Memang benar orang ini Anak Allah ! ”
41015040	Di situ juga ada beberapa orang wanita yang menyaksikan semuanya dari jauh . Antara mereka ialah Salome , Maria Magdalena , serta Maria , ibu Yakobus yang muda dan Yoses .
41015041	Merekalah wanita yang mengikut dan menolong Yesus pada waktu Dia di Galilea . Di situ juga ada banyak wanita lain yang telah datang ke Yerusalem bersama-sama Yesus .
41015042	Hari sudah senja ketika Yusuf dari Arimatea tiba . Dia seorang ahli Majlis Agama yang dihormati orang . Dia menunggu-nunggu masanya Allah memerintah . Hari itu hari Persiapan ( iaitu hari sebelum hari Sabat ) . Oleh itu dengan berani Yusuf menghadap Pilatus dan memohon jenazah Yesus .
41015043	
41015044	Pilatus hairan mendengar bahawa Yesus sudah meninggal . Lalu dia memanggil ketua askar dan bertanya sama ada Yesus sudah lama meninggal .
41015045	Setelah mendengar laporan ketua askar itu , Pilatus membenarkan Yusuf mengambil jenazah Yesus .
41015046	Lalu Yusuf membeli kain linen . Setelah dia menurunkan jenazah Yesus , dia membalut jenazah itu dengan kain linen , lalu meletakkan jenazah itu di dalam sebuah kubur baru yang dipahat di bukit batu . Selepas itu dia menggulingkan sebuah batu besar untuk menutup pintu kubur itu .
41015047	Maria Magdalena dan Maria , ibu Yoses memperhatikan tempat jenazah Yesus diletakkan .
41016001	Setelah hari Sabat berlalu , Maria Magdalena , Salome , dan Maria ibu Yakobus pergi membeli ramuan untuk melumuri jenazah Yesus .
41016002	Pada hari Ahad , pagi-pagi sekali , ketika matahari terbit , mereka pergi ke kubur .
41016003	Di tengah jalan mereka bercakap sesama sendiri , “ Siapakah yang boleh menolong kita menggulingkan batu penutup pintu kubur ? ” ( Batu itu sangat besar . ) Tetapi apabila mereka tiba di situ , mereka melihat bahawa batu itu sudah digulingkan .
41016004	
41016005	Mereka masuk ke dalam kubur itu dan di sebelah kanan mereka nampak seorang lelaki muda memakai jubah putih duduk di situ . Mereka terkejut .
41016006	Lelaki muda itu berkata , “ Janganlah takut ! Aku tahu bahawa kamu mencari Yesus orang Nasaret yang telah disalibkan . Dia tidak ada di sini . Dia sudah dibangkitkan ! Lihatlah , inilah tempat mereka meletakkan Dia .
41016007	Sekarang pergilah dan sampaikan khabar ini kepada pengikut-pengikut-Nya termasuk Petrus . Katakan , ‘ Dia pergi terlebih dahulu daripada kamu ke Galilea . Di situ kamu akan melihat Dia , sebagaimana yang telah dikatakan-Nya kepada kamu . ’ ”
41016008	Mereka keluar lalu lari dari kubur itu kerana terkejut dan takut . Mereka tidak berkata apa-apa kepada sesiapa pun , kerana mereka takut . [
41016009	Wanita-wanita itu pergi kepada Petrus dan sahabat-sahabatnya lalu memberikan laporan singkat tentang segala sesuatu yang telah diberitahukan oleh lelaki muda itu kepada mereka .
41016010	Sesudah itu Yesus dengan perantaraan pengikut-pengikut-Nya memberitakan perkhabaran yang suci dan kekal tentang penyelamatan yang abadi , dari timur ke barat . ]
41016011	Tetapi apabila mereka mendengar Maria berkata bahawa Yesus hidup dan bahawa Maria sudah nampak Yesus , mereka tidak percaya .
41016012	Sesudah itu Yesus menampakkan diri kepada dua orang pengikut-Nya dengan cara lain . Hal itu berlaku ketika mereka sedang dalam perjalanan ke sebuah kampung .
41016013	Kemudian pengikut-pengikut ini balik dan memberitahukan hal itu kepada pengikut yang lain , tetapi mereka tidak percaya .
41016014	Akhirnya , Yesus menampakkan diri kepada sebelas orang pengikut-Nya ketika mereka sedang makan . Dia menegur mereka kerana mereka kurang beriman dan terlalu degil , sehingga tidak percaya kepada kesaksian orang yang sudah melihat sendiri bahawa Dia hidup .
41016015	Yesus berkata kepada mereka , “ Pergilah ke seluruh dunia dan khabarkanlah Berita Baik daripada Allah kepada seluruh umat manusia .
41016016	Orang yang percaya dan dibaptis akan selamat , tetapi orang yang tidak percaya akan dihukum .
41016017	Kepada mereka yang percaya akan diberikan tanda-tanda ini : Mereka akan mengusir roh jahat demi nama-Ku ; mereka akan berkata-kata dalam bahasa yang tidak diketahui .
41016018	Jika mereka memegang ular atau meminum racun , mereka tidak akan mendapat celaka . Jika mereka meletakkan tangan pada orang sakit , orang sakit akan sembuh . ”
41016019	Setelah Tuhan Yesus berkata-kata dengan mereka , Dia diangkat ke syurga lalu duduk di sebelah kanan Allah .
41016020	Pengikut-pengikut Yesus pergi mengkhabarkan Berita daripada Allah di serata tempat . Tuhan bekerja bersama-sama mereka dan melalui tanda-tanda itu , Dia membuktikan bahawa perkhabaran mereka benar . ] [
42001001	Tuan Teofilus yang terhormat , Banyak orang telah berusaha membuat laporan tentang peristiwa yang berlaku di kalangan kami .
42001002	Mereka menulis sesuai dengan apa yang diceritakan kepada kami oleh mereka yang menyaksikan peristiwa itu dari permulaan dan kemudian mengisytihar berita itu .
42001003	Tetapi sekarang , Tuan Teofilus yang terhormat , saya sendiri telah menyelidiki semua peristiwa itu dari permulaannya , maka ada baiknya saya juga menulis satu laporan yang teratur untuk tuan .
42001004	Saya berbuat demikian supaya tuan dapat tahu dengan selengkapnya bahawa apa yang telah diajarkan kepada tuan memang benar .
42001005	Ketika Herodes menjadi raja negeri Yudea , ada seorang imam bernama Zakharia . Dia termasuk golongan imam Abia . Isterinya bernama Elisabet dan dia juga keturunan imam .
42001006	Kehidupan suami isteri itu menyenangkan hati Allah . Mereka mentaati semua hukum dan perintah Tuhan .
42001007	Mereka tidak mempunyai anak kerana Elisabet mandul dan kedua-duanya sudah lanjut usia .
42001008	Pada suatu hari , Zakharia dan rakan-rakan segolongannya mendapat giliran untuk bertugas di Rumah Tuhan .
42001009	Seperti biasa para imam membuang undi dan Zakharia terpilih untuk masuk ke dalam Rumah Tuhan dan membakar kemenyan di atas mazbah .
42001010	Sementara upacara pembakaran kemenyan berlangsung , orang ramai berdoa di luar .
42001011	Pada waktu itu malaikat Tuhan menampakkan diri kepada Zakharia . Malaikat itu berdiri di sebelah kanan mazbah tempat membakar kemenyan .
42001012	Ketika Zakharia nampak malaikat itu , dia cemas dan takut .
42001013	Tetapi malaikat itu berkata kepadanya , “ Janganlah takut , Zakharia ! Allah sudah mendengar doamu . Isterimu Elisabet akan melahirkan seorang anak lelaki . Hendaklah engkau menamakan dia Yohanes .
42001014	Engkau akan sangat bersukacita dan bergembira , dan banyak orang akan bersukacita apabila dia dilahirkan !
42001015	Dia akan menjadi orang besar di sisi Tuhan . Dia tidak boleh minum wain atau minuman keras . Sejak di dalam rahim ibunya dia akan dikuasai oleh Roh Allah .
42001016	Dia akan memimpin banyak orang Israel kembali kepada Tuhan , Allah mereka .
42001017	Dia akan menjadi utusan Tuhan yang kuat dan berkuasa seperti Elia . Dia akan mendamaikan bapa dengan anak , serta memimpin orang yang tidak taat kembali ke jalan fikiran yang benar . Dia juga akan mempersiapkan suatu umat untuk Tuhan . ”
42001018	Zakharia berkata kepada malaikat itu , “ Bagaimana aku boleh tahu bahawa perkara ini akan berlaku ? Aku sudah tua dan isteriku pun sudah tua . ”
42001019	Malaikat itu menjawab , “ Aku ini Gabriel yang sentiasa siap melakukan suruhan Allah . Dia sendiri mengutus aku kepadamu supaya menyampaikan berita baik ini .
42001020	Apa yang aku katakan akan berlaku pada waktunya . Tetapi kerana engkau tidak percaya , engkau akan menjadi bisu sehingga apa yang aku katakan berlaku . ”
42001021	Sementara itu , orang ramai sedang menantikan Zakharia . Mereka hairan kerana dia begitu lama di dalam Rumah Tuhan .
42001022	Ketika Zakharia keluar , dia tidak dapat bercakap kepada mereka . Dia memberikan isyarat dengan tangan kerana dia bisu . Lalu orang di situ tahu bahawa Zakharia sudah nampak satu penglihatan di dalam Rumah Tuhan .
42001023	Setelah habis masa Zakharia bertugas di Rumah Tuhan , dia pulang ke rumah .
42001024	Tidak lama kemudian Elisabet , isterinya mengandung , dan dia tidak keluar dari rumah selama lima bulan .
42001025	Elisabet berkata , “ Akhirnya Tuhan menolong aku . Dia telah menghapus keaibanku . ”
42001026	Setelah Elisabet mengandung enam bulan , Allah mengutus malaikat Gabriel ke Nasaret , sebuah kota di negeri Galilea .
42001027	Gabriel membawa berita untuk seorang gadis bernama Maria . Dia telah bertunang dengan seorang lelaki bernama Yusuf , keturunan Raja Daud .
42001028	Malaikat itu datang kepada Maria dan berkata , “ Salam sejahtera , hai engkau yang sangat diberkati oleh Tuhan ! Tuhan menyertai engkau ! ”
42001029	Maria gelisah mendengar kata-kata malaikat itu dan dia tertanya-tanya tentang makna salam itu .
42001030	Malaikat itu berkata kepadanya , “ Janganlah takut , Maria , kerana Allah berkenan kepada engkau .
42001031	Engkau akan mengandung , lalu melahirkan seorang anak lelaki . Hendaklah engkau menamakan Dia Yesus .
42001032	Dia akan menjadi agung dan akan disebut Anak Allah Yang Maha Tinggi . Tuhan Allah akan menjadikan Dia raja seperti Daud , nenek moyang-Nya .
42001033	Dia akan memerintah sebagai raja keturunan Yakub untuk selama-lamanya . Kerajaan-Nya tidak akan berakhir . ”
42001034	Maria berkata kepada malaikat itu , “ Aku masih dara . Bagaimanakah perkara ini boleh berlaku ? ”
42001035	Malaikat itu menjawab , “ Roh Allah akan datang kepadamu , dan kuasa Allah akan menaungi engkau . Itulah sebabnya Anak yang akan lahir itu disebut Suci , Anak Allah .
42001036	Ketahuilah , sanakmu Elisabet yang dikatakan mandul , sudah mengandung enam bulan , walaupun umurnya sudah lanjut .
42001037	Bagi Allah tiada perkara yang mustahil . ”
42001038	Maria berkata , “ Aku hamba Tuhan ; biarlah berlaku kepadaku seperti yang engkau katakan . ” Lalu malaikat itu meninggalkan Maria .
42001039	Tidak lama kemudian , Maria segera berangkat ke sebuah kota di Yudea , di kawasan pergunungan .
42001040	Dia pergi ke rumah Zakharia lalu memberikan salam kepada Elisabet .
42001041	Ketika Elisabet mendengar salam Maria , anak dalam kandungannya bergerak . Elisabet dikuasai oleh Roh Allah ,
42001042	lalu dia berseru , “ Berbahagialah kamu antara semua wanita ! Berbahagialah anak yang akan kamu lahirkan itu !
42001043	Mengapakah penghormatan yang sebesar ini diberikan kepadaku , sehingga ibu Tuhanku datang melawat aku ?
42001044	Sebaik sahaja aku mendengar salammu , anak dalam kandunganku bergerak kerana bersukacita .
42001045	Alangkah bahagianya kamu kerana percaya bahawa apa yang dikatakan oleh Tuhan kepadamu akan berlaku ! ”
42001046	Maria berkata , “ Hatiku menyanjung Tuhan ;
42001047	jiwaku bersukacita kerana Allah , Penyelamatku ,
42001048	Dia ingat akan daku , hamba-Nya yang hina ! Mulai sekarang semua orang akan mengatakan aku berbahagia ,
42001049	kerana Allah Maha Kuasa sudah melakukan perkara yang besar untukku . Sucilah nama-Nya .
42001050	Dia merahmati orang yang menghormati-Nya , keturunan demi keturunan .
42001051	Dengan tangan-Nya yang berkuasa Dia mencerai-beraikan mereka yang sombong , dan mengacaukan rancangan mereka .
42001052	Dia menurunkan raja dari takhta lalu meninggikan orang hina .
42001053	Dia memuaskan orang lapar dengan segala yang baik , tetapi orang kaya diusir-Nya sehingga pergi dengan berhampa tangan .
42001054	Dia menepati janji-Nya kepada nenek moyang kita ; Dia datang untuk menyelamatkan Israel hamba-Nya .
42001055	Dia tidak lupa merahmati Abraham dan keturunannya selama-lamanya ! ”
42001056	Maria tinggal dengan Elisabet kira-kira tiga bulan lamanya , lalu pulang ke rumah .
42001057	Apabila tiba masanya Elisabet bersalin , dia melahirkan seorang anak lelaki .
42001058	Semua jiran dan sanak saudaranya mendengar betapa baiknya Tuhan terhadap Elisabet , dan mereka ikut bersukacita dengan dia .
42001059	Setelah bayi itu berumur lapan hari , mereka datang untuk menyunat dia . Mereka hendak menamakan bayi itu Zakharia menurut nama bapanya .
42001060	Tetapi ibunya berkata , “ Jangan ! Dia harus dinamakan Yohanes . ”
42001061	Mereka berkata kepadanya , “ Tetapi tidak seorang pun antara sanak saudaramu bernama begitu . ”
42001062	Lalu dengan isyarat , mereka bertanya kepada bapa bayi itu nama yang hendak diberikan kepada anaknya .
42001063	Zakharia meminta sebuah papan tulis lalu menulis , “ Namanya Yohanes . ” Mereka semua hairan .
42001064	Pada masa itu juga Zakharia dapat bercakap semula lalu mula memuji-muji Allah .
42001065	Semua jirannya ketakutan dan berita ini tersebar ke seluruh pergunungan Yudea .
42001066	Semua orang yang mendengar perkara itu berkata dalam hati , “ Anak ini tentu akan menjadi orang besar . ” Mereka berkata demikian kerana nyata sekali kuasa Tuhan menyertainya .
42001067	Zakharia , bapa Yohanes , dikuasai oleh Roh Allah , lalu menyampaikan berita daripada Allah . Dia berkata ,
42001068	“ Marilah kita memuji Tuhan , Allah bangsa Israel ! Dia sudah datang untuk menyelamatkan umat-Nya dan membebaskan mereka .
42001069	Dia mengurniai kita Penyelamat yang berkuasa , seorang keturunan Daud , hamba-Nya .
42001070	Dahulu kala melalui nabi-nabi yang dipilih-Nya , Tuhan telah berjanji
42001071	akan menyelamatkan kita daripada musuh , dan daripada kuasa orang yang membenci kita .
42001072	Dia berjanji akan merahmati nenek moyang kita , serta ingat akan janji-Nya yang suci itu .
42001073	Dia bersumpah kepada nenek moyang kita Abraham , dan berjanji akan menyelamatkan kita daripada musuh , serta membolehkan kita mengabdikan diri kepada-Nya tanpa takut ,
42001074	
42001075	supaya kita menjadi suci dan menyenangkan hati-Nya sepanjang hidup kita .
42001076	Engkau , hai anakku , akan disebut nabi Allah Yang Maha Tinggi . Engkau diutus terlebih dahulu daripada Tuhan supaya merintis jalan untuk-Nya ,
42001077	supaya memberitahu umat-Nya bahawa mereka akan diselamatkan , apabila Allah mengampunkan dosa mereka .
42001078	Allah kita pengasih dan penyayang . Bagi menyelamatkan kita Dia akan datang bagaikan fajar terang yang menyinari semua orang yang hidup dalam kegelapan dan di bawah bayang maut . Dia akan memimpin kita ke jalan yang menuju kedamaian . ”
42001079	
42001080	Anak Zakharia membesar dan semakin kuat kerohaniannya . Dia tinggal di padang gurun sehingga tiba masanya dia menampilkan diri kepada umat Israel .
42002001	Pada masa itu Kaisar Agustus menitahkan semua penduduk Empayar Roma mendaftarkan diri untuk dibanci .
42002002	Pembancian yang pertama dijalankan sewaktu Kirenius menjadi gabenor negeri Siria .
42002003	Semua orang pergi ke kota masing-masing untuk mendaftarkan diri .
42002004	Yusuf berangkat dari Nasaret di Galilea , lalu pergi ke Betlehem di Yudea , tempat lahir Raja Daud . Yusuf pergi ke sana kerana dia keturunan Raja Daud .
42002005	Dia mendaftarkan diri bersama-sama Maria , tunangannya yang sedang mengandung .
42002006	Ketika mereka di Betlehem , tibalah masanya bagi Maria untuk bersalin .
42002007	Dia melahirkan seorang anak lelaki , anaknya yang sulung . Anak itu dibedungnya lalu diletakkan di dalam palung , kerana mereka tidak mendapat tempat untuk menumpang .
42002008	Pada malam itu , beberapa orang gembala sedang menjaga domba di padang .
42002009	Tiba-tiba malaikat Tuhan menampakkan diri kepada mereka dan cahaya kemuliaan Tuhan menerangi mereka sehingga mereka ketakutan .
42002010	Tetapi malaikat itu berkata , “ Janganlah takut ! Aku datang membawa Berita Baik untuk kamu , berita yang akan menggembirakan semua orang .
42002011	Pada hari ini di kota Daud telah lahir Penyelamat kamu , Kristus , Tuhan .
42002012	Inilah tandanya : Kamu akan menemui seorang bayi yang dibedung dengan kain dan berbaring di dalam palung . ”
42002013	Tiba-tiba malaikat itu disertai oleh sepasukan besar malaikat syurga , yang memuji-muji Allah ,
42002014	“ Termulialah Allah di langit yang tertinggi ! Dan di atas bumi , sejahteralah manusia yang menyenangkan hati-Nya ! ”
42002015	Setelah para malaikat itu meninggalkan mereka dan kembali ke syurga , gembala-gembala itu bercakap sesama mereka , “ Marilah kita pergi ke Betlehem dan melihat perkara yang berlaku itu , yang sudah diberitahukan oleh Tuhan kepada kita . ”
42002016	Mereka segera pergi , lalu menjumpai Maria , Yusuf , dan bayi yang sedang berbaring di dalam palung .
42002017	Apabila para gembala melihat bayi itu , mereka memberitahu semua orang di situ apa yang dikatakan oleh malaikat tentang bayi itu .
42002018	Semua orang yang mendengarnya hairan akan apa yang dikatakan oleh para gembala itu .
42002019	Tetapi Maria menyimpan semua perkara itu di dalam hati dan merenungkannya .
42002020	Semua gembala itu kembali ke padang sambil memuji-muji Allah bagi segala yang sudah didengar dan dilihat oleh mereka , kerana semuanya tepat seperti yang dikatakan oleh malaikat .
42002021	Sesudah berumur lapan hari , tibalah masanya anak itu disunat . Dia dinamakan Yesus , nama yang diberikan oleh malaikat kepada-Nya sebelum Dia dikandung oleh ibu-Nya .
42002022	Tibalah masanya Yusuf dan Maria menjalankan upacara penyucian menurut Taurat Musa . Oleh itu , mereka membawa anak itu ke Yerusalem untuk diserahkan kepada Tuhan .
42002023	Di dalam hukum Tuhan tertulis , “ Tiap-tiap anak lelaki sulung harus diserahkan kepada Tuhan . ”
42002024	Mereka juga mempersembahkan korban menurut hukum Tuhan , iaitu sepasang burung dara atau dua ekor burung merpati muda .
42002025	Pada masa itu di Yerusalem ada seorang lelaki bernama Simeon . Dia seorang yang baik dan takut akan Allah . Dia menantikan masanya Allah menyelamatkan Israel . Roh Allah menyertai Simeon
42002026	dan memberitahu dia bahawa dia tidak akan meninggal sebelum melihat Penyelamat yang dijanjikan oleh Tuhan .
42002027	Dengan pimpinan Roh Allah Simeon masuk ke Rumah Tuhan . Pada waktu itu Yusuf dan Maria membawa Yesus yang masih kecil itu ke Rumah Tuhan untuk melakukan apa yang diperintahkan Taurat bagi-Nya .
42002028	Simeon mengambil anak itu lalu mendukung-Nya sambil memuji Allah ,
42002029	“ Sekarang , ya Tuhan , Engkau telah menepati janji-Mu . Biarlah hamba-Mu meninggal dengan tenteram .
42002030	Dengan mataku sendiri aku sudah melihat Penyelamat yang datang daripada-Mu .
42002031	Penyelamat yang telah Engkau sediakan di hadapan semua bangsa ;
42002032	bagaikan cahaya yang menunjukkan kehendak-Mu bagi bangsa-bangsa lain dan cahaya yang mendatangkan kemuliaan bagi umat-Mu Israel . ”
42002033	Ibu bapa anak itu hairan mendengar apa yang dikatakan oleh Simeon tentang anak itu .
42002034	Simeon memberkati mereka dan berkata kepada Maria , ibu anak itu , “ Anak ini sudah dipilih oleh Allah untuk membinasakan dan menyelamatkan banyak orang Israel . Dia akan menjadi tanda daripada Allah , yang akan dilawan oleh banyak orang ,
42002035	dan dengan demikian terdedahlah rahsia fikiran mereka . Seperti pedang yang tajam , kesedihan akan menikam hatimu . ”
42002036	Ada pula seorang nabi wanita bernama Hana anak Fanuel , daripada suku Asyer . Dia balu dan umurnya sudah lanjut . Dia berkahwin selama tujuh tahun ,
42002037	dan sekarang umurnya lapan puluh empat tahun . Dia tidak pernah meninggalkan Rumah Tuhan . Siang malam dia beribadat kepada Allah dengan berdoa dan berpuasa .
42002038	Tepat pada waktu itu dia datang , lalu bersyukur kepada Allah . Dia bercakap tentang anak itu kepada semua orang yang menantikan masanya Allah membebaskan Yerusalem .
42002039	Setelah Yusuf dan Maria melakukan segala yang diwajibkan oleh hukum Tuhan , mereka kembali ke kampung mereka di Nasaret , di daerah Galilea .
42002040	Demikianlah anak itu bertambah besar dan kuat . Dia sangat bijaksana dan Allah berkenan kepada-Nya .
42002041	Tiap-tiap tahun ibu bapa Yesus pergi ke Yerusalem untuk merayakan Perayaan Paska .
42002042	Ketika Yesus berumur dua belas tahun , mereka pergi ke perayaan itu seperti biasa .
42002043	Sehabis perayaan itu mereka pulang , tetapi Yesus , anak itu , masih di Yerusalem . Ibu bapa-Nya tidak tahu .
42002044	Mereka menyangka Dia bersama-sama rombongan itu . Setelah mereka berjalan sejauh sehari , barulah mereka mencari Dia antara sanak saudara dan kawan mereka .
42002045	Tetapi mereka tidak menjumpai Yesus . Lalu mereka kembali ke Yerusalem untuk mencari Dia .
42002046	Pada hari ketiga mereka mendapati Yesus di dalam Rumah Tuhan . Dia sedang duduk mendengarkan guru-guru agama Yahudi dan mengajukan soalan .
42002047	Semua orang yang mendengar Yesus hairan kerana jawapan-Nya bijak .
42002048	Ibu bapa-Nya pun hairan melihat Dia . Ibu-Nya berkata kepada Dia , “ Nak , mengapa berbuat seperti ini terhadap ayah dan emak ? Cemas hati ayah dan emak mencari-Mu ! ”
42002049	Yesus menjawab , “ Mengapa mencari Aku ? Tidakkah Aku harus di rumah Bapa-Ku ? ”
42002050	Tetapi mereka tidak memahami jawapan Yesus .
42002051	Setelah itu Yesus pulang bersama-sama mereka ke Nasaret dan taat kepada mereka . Ibu-Nya menyimpan semua perkara ini di dalam hati .
42002052	Yesus bertambah besar dan bijaksana , dan Dia menyenangkan hati Allah mahupun manusia .
42003001	Pada tahun kelima belas pemerintahan Kaisar Tiberius , Pontius Pilatus ialah gabenor negeri Yudea dan Herodes memerintah negeri Galilea . Filipus , saudara Herodes , menguasai kawasan Iturea dan Trakhonitis ; dan Lisanias memerintah di Abilene .
42003002	Pada masa itu , Hanas dan Kayafas menjabat kedudukan Imam Agung . Itulah masanya Allah berfirman kepada Yohanes anak Zakharia di padang gurun .
42003003	Lalu Yohanes menjelajah seluruh kawasan Sungai Yordan dan mengisytiharkan berita daripada Allah . Yohanes berseru , “ Bertaubatlah daripada dosa kamu dan hendaklah kamu dibaptis , supaya Allah mengampunkan dosa kamu . ”
42003004	Seperti yang tertulis di dalam kitab Nabi Yesaya , “ Seorang berseru di padang gurun , ‘ Sediakanlah jalan untuk Tuhan , luruskanlah jalan bagi-Nya !
42003005	Tiap-tiap lembah hendaklah ditimbus , tiap-tiap gunung dan bukit diratakan . Jalan yang berliku-liku hendaklah diluruskan , dan jalan yang lekak-lekuk diratakan .
42003006	Lalu setiap orang akan melihat Allah menyelamatkan manusia ! ’ ”
42003007	Banyak orang datang kepada Yohanes supaya dibaptis olehnya . “ Kamu orang jahat ! ” kata Yohanes kepada mereka . “ Siapakah yang memberitahu kamu bahawa kamu dapat melepaskan diri daripada hukuman Allah yang akan datang ?
42003008	Lakukanlah perkara-perkara yang menunjukkan bahawa kamu sudah bertaubat daripada dosa ! Janganlah mula berkata sesama sendiri , ‘ Abraham nenek moyang kami . ’ Ketahuilah , Allah dapat membuat batu-batu ini menjadi keturunan untuk Abraham !
42003009	Lihatlah , kapak sudah tersedia untuk menebang pokok sehingga ke akarnya . Tiap-tiap pokok yang tidak menghasilkan buah yang baik akan ditebang lalu dibuang ke dalam api . ”
42003010	Orang ramai bertanya kepada Yohanes , “ Apakah yang harus kami lakukan ? ”
42003011	Yohanes menjawab , “ Sesiapa yang mempunyai dua helai baju , harus memberikan sehelai kepada orang yang tidak mempunyai baju ; dan sesiapa yang mempunyai makanan , harus berkongsi makanan dengan yang berkekurangan . ”
42003012	Beberapa orang pemungut cukai datang dan minta dibaptis . Mereka bertanya kepada Yohanes , “ Guru , apakah yang harus kami lakukan ? ”
42003013	Yohanes berkata , “ Janganlah minta lebih daripada apa yang telah ditetapkan . ”
42003014	Askar-askar juga bertanya kepadanya , “ Bagaimana dengan kami ? Apakah yang harus kami lakukan ? ” Yohanes menjawab , “ Janganlah peras duit daripada sesiapa pun , dan jangan rampas wang dengan mengajukan tuduhan palsu . Berpuas hatilah dengan gaji kamu ! ”
42003015	Harapan orang ramai mula timbul . Mereka tertanya-tanya sama ada Yohanes itu Penyelamat yang diutus oleh Allah .
42003016	Yohanes berkata kepada mereka , “ Aku membaptis kamu dengan air , tetapi Dia yang lebih besar daripadaku akan datang . Aku pun tidak layak mengurai tali kasut-Nya . Dia akan membaptis kamu dengan Roh Allah dan api .
42003017	Tangan-Nya memegang nyiru untuk menampi . Dia akan mengumpulkan gandum yang bersih di dalam jelapang , tetapi Dia akan membakar sekam di dalam api yang tidak dapat padam ! ”
42003018	Demikianlah Yohanes menasihati orang dengan berbagai-bagai cara , pada waktu dia mengisytiharkan Berita Baik .
42003019	Tetapi Yohanes menegur Gabenor Herodes tentang perkahwinannya dengan Herodias , isteri saudaranya , dan tentang semua kejahatan lain yang telah dilakukannya .
42003020	Kemudian Herodes melakukan perbuatan yang lebih jahat lagi ; dia memenjarakan Yohanes .
42003021	Setelah semua orang itu dibaptis , Yesus juga dibaptis . Ketika Dia berdoa , langit terbuka ,
42003022	dan Roh Allah berwujud burung merpati turun ke atas-Nya . Lalu terdengar suara dari syurga mengatakan , “ Engkaulah Anak-Ku yang Aku kasihi . Engkau menyenangkan hati-Ku . ”
42003023	Ketika Yesus memulakan pelayanan-Nya , Dia berumur kira-kira tiga puluh tahun . Menurut pendapat orang , Dia anak Yusuf anak Eli ,
42003024	anak Matat , anak Lewi , anak Malkhi , anak Yanai , anak Yusuf ,
42003025	anak Matica , anak Amos , anak Nahum , anak Hesli , anak Nagai ,
42003026	anak Maat , anak Matica , anak Simei , anak Yosekh , anak Yoda ,
42003027	anak Yohanan , anak Resa , anak Zerubabel , anak Sealtiel , anak Neri ,
42003028	anak Malkhi , anak Adi , anak Kosam , anak Elmadam , anak Er ,
42003029	anak Yosua , anak Eliezer , anak Yorim , anak Matat , anak Lewi ,
42003030	anak Simeon , anak Yehuda , anak Yusuf , anak Yonam , anak Eliakim ,
42003031	anak Melea , anak Mina , anak Matata , anak Natan , anak Daud ,
42003032	anak Isai , anak Obed , anak Boas , anak Salmon , anak Nahason ,
42003033	anak Aminadab , anak Admin , anak Arni , anak Hezron , anak Peres , anak Yehuda ,
42003034	anak Yakub , anak Ishak , anak Abraham , anak Terah , anak Nahor ,
42003035	anak Serug , anak Rehu , anak Peleg , anak Eber , anak Selah ,
42003036	anak Kenan , anak Arpakhsad , anak Sem , anak Nuh , anak Lamekh ,
42003037	anak Metuselah , anak Henokh , anak Yared , anak Mahalaleel , anak Kenan ,
42003038	anak Enos , anak Set , anak Adam , anak Allah .
42004001	Yesus yang dikuasai oleh Roh Allah , kembali dari kawasan Sungai Yordan . Yesus dipimpin oleh Roh Allah ke padang gurun .
42004002	Di situ Dia dicubai oleh Iblis selama empat puluh hari . Sepanjang masa itu , Yesus tidak makan apa-apa , sehingga Dia lapar .
42004003	Iblis berkata kepada-Nya , “ Jika Engkau Anak Allah , perintahlah batu ini menjadi roti . ”
42004004	Yesus menjawab , “ Di dalam Alkitab tertulis , ‘ Manusia tidak dapat hidup dengan roti sahaja . ’ ”
42004005	Lalu Iblis membawa Yesus ke tempat yang tinggi , dan dalam sekelip mata Iblis menunjukkan segala kerajaan di dunia kepada-Nya .
42004006	“ Aku akan memberikan segala kekuasaan dan kekayaan ini kepada-Mu , ” kata Iblis kepada Yesus . “ Semuanya ini telah diberikan kepadaku , dan aku berhak memberikannya kepada sesiapa sahaja yang aku suka .
42004007	Semua ini akan menjadi milik-Mu , jika Engkau sujud menyembah aku . ”
42004008	Yesus menjawab , “ Di dalam Alkitab tertulis , ‘ Sembahlah Tuhan Allahmu dan abdikan diri kepada Dia sahaja ! ’ ”
42004009	Lalu Iblis membawa Yesus ke Yerusalem dan menaruh Dia di puncak Rumah Tuhan dan berkata kepada-Nya , “ Jika Engkau Anak Allah , terjunlah ke bawah ,
42004010	kerana di dalam Alkitab tertulis , ‘ Allah akan memerintah para malaikat-Nya menjaga Engkau baik-baik . ’
42004011	Juga tertulis , ‘ Malaikat akan menyambut Engkau dengan tangan , supaya kaki-Mu tidak terhantuk pada batu . ’ ”
42004012	Yesus menjawab , “ Di dalam Alkitab tertulis , ‘ Janganlah cubai Tuhan Allahmu . ’ ”
42004013	Apabila Iblis selesai mencubai Yesus dengan segala upaya , dia meninggalkan Yesus untuk sementara waktu .
42004014	Yesus kembali ke Galilea dan kuasa Roh Allah menyertai Dia . Berita tentang Yesus tersebar ke seluruh daerah itu .
42004015	Yesus mengajar di rumah ibadat dan Dia dipuji oleh semua orang .
42004016	Kemudian Yesus pergi ke Nasaret , tempat Dia dibesarkan . Pada hari Sabat , seperti biasa Yesus pergi ke rumah ibadat . Dia berdiri untuk membaca Alkitab ,
42004017	lalu Dia diberikan gulungan naskhah yang berisi perkhabaran daripada Nabi Yesaya . Yesus membuka gulungan naskhah itu , lalu mendapatkan bahagian yang tertulis ,
42004018	“ Roh Tuhan ada pada-Ku . Dia telah melantik Aku supaya mengkhabarkan Berita Baik kepada orang miskin . Dia mengutus Aku supaya mengumumkan pembebasan kepada orang tawanan , kesembuhan bagi orang buta ; dan kemerdekaan bagi orang yang tertindas ,
42004019	serta mengisytiharkan masanya Tuhan menyelamatkan umat-Nya . ”
42004020	Yesus menggulung gulungan naskhah itu semula dan mengembalikannya kepada petugas , lalu duduk . Mata semua orang di dalam rumah ibadat itu tertumpu kepada Yesus .
42004021	Yesus mula berkata kepada mereka , “ Pada hari ini ayat-ayat Alkitab ini sudah berlaku pada masa kamu mendengarnya . ”
42004022	Kata-kata yang diucapkan oleh Yesus baik sekali sehingga para pendengar-Nya kagum . Mereka berkata , “ Bukankah dia anak Yusuf ? ”
42004023	Tetapi Yesus berkata , “ Tentu kamu akan menyebut peribahasa ini kepada-Ku , ‘ Hai doktor , sembuhkanlah dirimu sendiri . ’ Kamu juga akan berkata , ‘ Kami mendengar tentang semua perkara yang sudah berlaku di Kapernaum , lakukanlah semuanya di kampung halamanmu juga . ’ ”
42004024	Yesus berkata lagi , “ Ketahuilah , seorang nabi tidak pernah dihormati di kampung halamannya sendiri .
42004025	Dengarkan kata-kata-Ku : Memang ada banyak balu di Israel pada zaman Nabi Elia . Pada masa itu musim kemarau berlanjutan , kerana hujan tidak turun selama tiga tahun setengah sehingga bencana kebuluran yang dahsyat berlaku di negeri itu .
42004026	Tetapi Allah tidak menyuruh Elia pergi kepada salah seorang balu itu . Dia disuruh pergi kepada seorang balu yang tinggal di Sarafat di daerah Sidon .
42004027	Demikian juga ada banyak orang berpenyakit kulit yang mengerikan di Israel pada zaman Nabi Elisa . Tetapi tidak seorang pun daripada mereka disembuhkan , kecuali Naaman orang Siria itu . ”
42004028	Semua orang di rumah ibadat itu sangat marah apabila mereka mendengar hal itu .
42004029	Mereka bangkit lalu menyeret Yesus ke luar bandar dan membawa-Nya ke puncak bukit tempat kota mereka dibina . Mereka bermaksud menolak Yesus ke dalam jurang .
42004030	Tetapi Yesus terus berjalan antara orang ramai lalu pergi dari situ .
42004031	Lalu Yesus pergi ke Kapernaum , sebuah kota di Galilea . Di situ Dia mengajar orang pada hari Sabat .
42004032	Orang kagum melihat cara Yesus mengajar , kerana Dia berkata-kata dengan wibawa .
42004033	Di rumah ibadat itu ada seorang yang dirasuk roh jahat . Orang itu memekik dengan suara kuat ,
42004034	“ Engkau mahu berbuat apa dengan kami , hai Yesus , orang Nasaret ? Adakah Engkau mahu membinasakan kami ? Aku tahu siapa Engkau : Engkau utusan suci daripada Allah ! ”
42004035	Yesus memerintah roh itu , “ Diam , dan keluarlah daripada orang ini ! ” Kemudian roh jahat itu membanting orang itu di hadapan mereka , lalu keluar daripada orang itu tanpa menyakitinya .
42004036	Semua orang hairan dan bercakap sesama sendiri , “ Alangkah hebat kata-katanya . Dengan wibawa dan kuasa , dia memerintah roh-roh jahat keluar lalu roh-roh itu pun keluar ! ”
42004037	Laporan tentang Yesus tersebar di seluruh kawasan itu .
42004038	Yesus meninggalkan rumah ibadat itu , lalu pergi ke rumah Simon . Ibu mentua Simon sakit ; dia demam . Orang di situ memberitahukan hal itu kepada Yesus .
42004039	Yesus mendekati katil ibu itu , lalu mengusir demamnya . Demam ibu mentua Simon hilang , lalu dia segera bangun untuk melayani mereka .
42004040	Ketika matahari terbenam , semua orang yang mempunyai kawan yang menderita berbagai-bagai penyakit membawa mereka kepada Yesus . Yesus meletakkan tangan-Nya ke atas tiap-tiap orang dan menyembuhkan mereka semua .
42004041	Roh-roh jahat pun keluar daripada banyak orang , sambil berseru , “ Engkau Anak Allah ! ” Yesus menengking roh-roh itu dan berkata , “ Diam ! ” Dia berkata demikian kerana roh-roh itu tahu bahawa Dia Penyelamat yang diutus oleh Allah .
42004042	Apabila fajar menyingsing , Yesus meninggalkan kota itu lalu pergi ke tempat yang sunyi . Orang ramai mula mencari Dia . Apabila mereka menjumpai Dia , mereka cuba menghalang Dia meninggalkan kota itu .
42004043	Tetapi Yesus berkata kepada mereka , “ Berita Baik tentang bagaimana Allah memerintah harus Aku khabarkan juga di kota-kota lain , kerana Allah mengutus Aku untuk melakukan tugas itu . ”
42004044	Demikianlah Dia menyampaikan Berita Baik itu di rumah ibadat di seluruh Yudea .
42005001	Pada suatu waktu , sedang Yesus berdiri di pantai Tasik Genesaret , orang ramai berasak-asak hendak mendengar berita daripada Allah .
42005002	Yesus nampak dua buah perahu di pantai itu , tetapi nelayan sudah meninggalkan perahu dan sedang mencuci jala .
42005003	Yesus menaiki salah sebuah perahu itu , iaitu perahu Simon . Lalu Dia menyuruh Simon menolak perahu itu sedikit jauh dari pantai . Yesus duduk di perahu itu , lalu mengajar orang ramai .
42005004	Setelah selesai mengajar , Dia berkata kepada Simon , “ Dayunglah perahu ke tempat yang dalam lalu tebarkanlah jala untuk menangkap ikan . ”
42005005	“ Guru , ” jawab Simon , “ sepanjang malam kami berjerih tetapi tidak menangkap apa-apa pun ! Tetapi kerana guru yang menyuruh , baiklah , saya akan menebarkan jala . ”
42005006	Mereka menebarkan jala , lalu mendapat sedemikian banyak ikan sehingga jala itu hampir koyak .
42005007	Oleh itu mereka minta pertolongan rakan-rakan di perahu lain . Mereka memenuhi kedua-dua buah perahu itu dengan ikan sehingga perahu hampir tenggelam .
42005008	Apabila Simon nampak apa yang telah berlaku , dia berlutut di hadapan Yesus sambil berkata , “ Tinggalkanlah aku , ya Tuhan ! Aku orang berdosa ! ”
42005009	Simon dan semua orang yang bersama-sama dia kagum melihat banyaknya ikan yang dijala oleh mereka .
42005010	Demikian juga halnya dengan rakan Simon yang lain , iaitu Yakobus dan Yohanes , anak-anak Zebedeus . Yesus berkata kepada Simon , “ Jangan takut ! Mulai sekarang kamu akan menjala orang supaya menjadi pengikut-Ku . ”
42005011	Mereka menarik perahu-perahu itu ke pantai dan meninggalkan segala-galanya , lalu mengikut Yesus .
42005012	Pada suatu hari , Yesus berada di sebuah kota . Di situ ada seorang lelaki berpenyakit kulit yang mengerikan . Ketika dia nampak Yesus , dia bersujud di hadapan Yesus dan memohon , “ Tuan , jika tuan mahu , tuan boleh menyembuhkan saya ! ”
42005013	Yesus menghulurkan tangan-Nya lalu menjamah dia . “ Aku mahu , ” kata-Nya , “ sembuhlah ! ” Seketika itu juga penyakitnya tiada lagi .
42005014	Yesus memerintah dia , “ Jangan beritahukan hal ini kepada sesiapa pun . Pergilah temui imam supaya dia mengesahkan kesembuhanmu . Lalu persembahkanlah korban sebagaimana yang diperintahkan oleh Musa , sebagai bukti kepada semua orang bahawa kamu sudah sembuh . ”
42005015	Tetapi berita tentang Yesus semakin tersebar luas . Banyak orang datang untuk mendengar Dia dan untuk disembuhkan daripada penyakit mereka .
42005016	Tetapi Yesus pergi ke tempat yang sunyi dan berdoa .
42005017	Pada suatu hari ketika Yesus sedang mengajar , beberapa orang Farisi dan guru Taurat duduk di situ . Mereka datang dari Yerusalem , dari semua kota di Galilea dan Yudea . Kuasa Tuhan ada pada Yesus untuk menyembuhkan orang sakit .
42005018	Pada waktu itu , beberapa orang datang membawa seorang lumpuh yang berbaring di atas tikar . Mereka cuba membawa dia ke dalam rumah supaya dapat meletakkannya di hadapan Yesus .
42005019	Tetapi kerana orang di situ terlalu banyak , mereka tidak dapat membawa dia masuk . Oleh itu mereka membawa dia ke atas bumbung rumah . Kemudian mereka membuka bumbung rumah itu dan menurunkan dia dengan tikarnya di hadapan Yesus di tengah-tengah orang ramai itu .
42005020	Apabila Yesus melihat betapa besarnya iman mereka , Dia berkata kepada orang itu , “ Hai kawan , dosamu sudah diampunkan . ”
42005021	Semua guru Taurat dan orang Farisi di situ mula bercakap sesama sendiri , “ Siapakah orang ini ? Dia mengkufuri Allah ! Tidak seorang pun dapat mengampunkan dosa , kecuali Allah ! ”
42005022	Yesus mengetahui apa yang difikirkan mereka , lalu Dia berkata , “ Mengapa kamu berfikir demikian ?
42005023	Manakah yang lebih mudah , mengatakan , ‘ Dosamu sudah diampunkan ’ atau ‘ Bangunlah dan berjalan ’ ?
42005024	Tetapi kepada kamu Aku akan membuktikan bahawa di atas bumi ini Anak Manusia berkuasa untuk mengampunkan dosa . ” Lalu Yesus berkata kepada orang lumpuh itu , “ Aku berkata kepadamu , bangunlah , angkatlah tikarmu , dan pulanglah ! ”
42005025	Dengan segera orang itu bangun di hadapan mereka semua , lalu mengangkat tikarnya dan pulang sambil memuji Allah .
42005026	Orang ramai kehairanan lalu memuji Allah . Dengan perasaan takut mereka berkata , “ Sungguh menghairankan perkara yang kita saksikan hari ini ! ”
42005027	Setelah itu Yesus keluar dan nampak seorang pemungut cukai bernama Lewi sedang duduk di tempat memungut cukai . Yesus berkata kepadanya , “ Ikutlah Aku . ”
42005028	Lewi berdiri , meninggalkan semuanya , lalu mengikut Yesus .
42005029	Kemudian Lewi mengadakan jamuan besar di rumahnya untuk Yesus . Banyak pemungut cukai dan orang lain makan bersama-sama mereka .
42005030	Beberapa orang Farisi dan guru Taurat bersungut-sungut kepada pengikut-pengikut Yesus . Mereka bertanya , “ Mengapa kamu makan dan minum bersama-sama pemungut cukai dan orang yang dihina masyarakat ? ”
42005031	Yesus menjawab , “ Orang sihat tidak memerlukan doktor , hanya orang sakit .
42005032	Aku datang bukan untuk memanggil orang yang menganggap diri mereka baik , tetapi orang yang berdosa supaya mereka bertaubat daripada dosa . ”
42005033	Beberapa orang berkata kepada Yesus , “ Pengikut Yohanes dan pengikut orang Farisi kerap kali berpuasa dan berdoa . Tetapi pengikut-Mu makan dan minum . ”
42005034	Yesus menjawab , “ Dapatkah kamu menyuruh tetamu di jamuan perkahwinan berpuasa selama pengantin lelaki bersama-sama mereka ? Tentu tidak !
42005035	Tetapi akan tiba masanya pengantin lelaki itu akan diambil daripada mereka . Pada masa itulah mereka akan berpuasa . ”
42005036	Yesus menceritakan perumpamaan ini kepada mereka , “ Tidak ada orang yang menampal pakaian lama dengan secebis kain daripada pakaian baru . Jika dia berbuat demikian , dia akan merosakkan pakaian baru itu ; lagi pula kain penampal yang baru itu tidak berpadan dengan pakaian lama .
42005037	Demikian juga tiada seorang pun menuang wain baru ke dalam kirbat kulit lama . Jika dia berbuat demikian , wain baru itu akan memecahkan kirbat itu . Wain itu terbuang dan kirbat itu pun rosak .
42005038	Wain baru mesti dituang ke dalam kirbat kulit baru !
42005039	Tidak seorang pun mahu minum wain baru setelah minum wain tua . ‘ Wain tua lebih baik , ’ katanya . ”
42006001	Pada suatu hari Sabat , ketika Yesus sedang melewati ladang gandum , pengikut-pengikut-Nya memetik bulir gandum . Mereka menggosoknya dengan tangan , lalu memakannya .
42006002	Beberapa orang Farisi berkata , “ Mengapa kamu melakukan apa yang dilarang oleh Taurat kita pada hari Sabat ? ”
42006003	Yesus menjawab , “ Belum pernahkah kamu baca apa yang dilakukan oleh Daud ketika dia dan anak buahnya lapar ?
42006004	Dia masuk ke dalam Khemah Allah dan mengambil roti yang telah dipersembahkan kepada Allah , lalu memakannya . Kemudian dia juga memberikan roti itu kepada anak buahnya . Tetapi menurut Taurat kita , tidak sesiapa pun boleh makan roti itu kecuali para imam . ”
42006005	Lalu Yesus berkata , “ Anak Manusia berkuasa atas hari Sabat ! ”
42006006	Pada hari Sabat yang lain , Yesus pergi mengajar di rumah ibadat . Di situ ada seorang yang tangannya lumpuh sebelah .
42006007	Beberapa orang guru Taurat dan orang Farisi sedang mencari kesalahan Yesus supaya mereka dapat mengajukan tuduhan terhadap Dia . Oleh itu mereka mengawasi Dia baik-baik sama ada Dia akan menyembuhkan orang pada hari Sabat .
42006008	Yesus mengetahui apa yang difikirkan mereka . Dia berkata kepada orang yang tangannya lumpuh sebelah , “ Berdirilah dan marilah ke depan . ” Orang itu bangun lalu berdiri di situ .
42006009	Lalu Yesus berkata kepada mereka , “ Aku hendak bertanya : Menurut Taurat apakah yang boleh kita lakukan pada hari Sabat ? Berbuat baik atau berbuat jahat ? Menyelamatkan orang atau membinasakannya ? ”
42006010	Yesus memandang mereka semua , lalu berkata kepada orang itu , “ Hulurkanlah tanganmu . ” Orang itu menghulurkan tangannya , lalu tangannya pun sembuh .
42006011	Tetapi mereka sangat marah dan mula berunding sesama sendiri tentang apa yang boleh dilakukan oleh mereka terhadap Yesus .
42006012	Pada masa itu Yesus naik ke sebuah bukit untuk berdoa . Di situ Dia berdoa kepada Allah semalam-malaman .
42006013	Apabila hari sudah terang , Dia memanggil pengikut-pengikut-Nya lalu memilih dua belas orang daripada mereka . Yesus menamakan dua belas orang itu rasul . Mereka terdiri daripada
42006014	Simon ( yang juga disebut-Nya Petrus ) dan adiknya Andreas ; Yakobus dan Yohanes , Filipus dan Bartolomeus ,
42006015	Matius dan Tomas , Yakobus anak Alfeus dan Simon ( yang disebut Patriot ) ,
42006016	Yudas anak Yakobus dan Yudas Iskariot yang kelak menjadi pengkhianat .
42006017	Apabila Yesus turun dari bukit bersama-sama rasul-rasul itu , Dia berdiri di tempat yang rata dengan sebilangan besar pengikut-Nya . Di situ juga ada orang ramai yang datang dari seluruh Yudea , Yerusalem , kota Tirus dan Sidon yang di tepi laut .
42006018	Mereka datang untuk mendengar Yesus dan untuk disembuhkan daripada penyakit mereka . Orang yang dirasuk roh jahat juga datang dan disembuhkan .
42006019	Semua orang cuba menyentuh Yesus , kerana kuasa keluar daripada-Nya dan menyembuhkan mereka semua .
42006020	Yesus memandang semua pengikut-Nya lalu berkata , “ Berbahagialah kamu yang miskin ; kerana kamu menikmati Pemerintahan Allah !
42006021	Berbahagialah kamu yang lapar sekarang ; kamu akan dikenyangkan ! Berbahagialah kamu yang menangis sekarang ; kamu akan tertawa !
42006022	Berbahagialah kamu apabila orang membenci , menolak , dan menghina kamu , serta memburukkan nama kamu kerana Anak Manusia !
42006023	Demikian jugalah nenek moyang mereka memperlakukan nabi-nabi . Bersukacitalah apabila hal itu berlaku , dan menarilah dengan gembira , kerana pahala yang besar tersedia untuk kamu di syurga .
42006024	Tetapi malanglah kamu yang kaya sekarang ini , kerana kamu telah mengalami kenikmatan hidup !
42006025	Malanglah kamu yang kenyang sekarang ini , kerana kamu akan kelaparan ! Malanglah kamu yang tertawa sekarang ini , kerana kamu akan berdukacita dan menangis !
42006026	Malanglah kamu jika semua orang memuji kamu , kerana demikian juga nenek moyang mereka memuji nabi-nabi palsu . ”
42006027	“ Tetapi Aku berkata kepada kamu yang mendengarkan Aku : Kasihilah musuh kamu dan berbuatlah baik kepada mereka yang membenci kamu .
42006028	Berkatilah mereka yang mengutuk kamu , dan berdoalah untuk mereka yang menganiaya kamu .
42006029	Jika seseorang menampar pipi kamu yang sebelah , biarkan dia menampar pipi kamu yang sebelah lagi . Jika seseorang merampas jubah kamu , berikanlah baju kamu juga .
42006030	Jika seseorang meminta sesuatu daripada kamu , berikan apa yang dimintanya ; jika seseorang merampas milik kamu , janganlah minta kembali barang itu .
42006031	Apa yang kamu ingin orang lain lakukan untuk kamu , lakukanlah hal itu untuk mereka .
42006032	Jika kamu hanya mengasihi orang yang mengasihi kamu , patutkah kamu menerima pujian ? Tentu tidak ! Orang berdosa pun mengasihi orang yang mengasihi mereka !
42006033	Jika kamu berbuat baik hanya kepada mereka yang berbuat baik kepada kamu , patutkah kamu menerima pujian ? Orang berdosa pun berbuat demikian !
42006034	Jika kamu memberikan pinjaman kepada orang yang dapat mengembalikannya , patutkah kamu menerima pujian ? Orang berdosa pun memberikan pinjaman kepada orang berdosa , lalu memintanya kembali !
42006035	Bukan demikian ! Hendaklah kamu mengasihi musuh kamu dan berbuat baik kepada mereka . Berikan pinjaman dan jangan harap pinjaman itu dikembalikan . Lalu kamu akan mendapat pahala besar dan kamu akan menjadi anak-anak Allah Yang Maha Tinggi . Allah baik kepada orang yang tidak tahu berterima kasih dan orang jahat .
42006036	Hendaklah kamu berbelas kasihan seperti Bapa kamu berbelas kasihan juga ! ”
42006037	“ Janganlah hakimi orang lain , supaya Allah tidak menghakimi kamu juga . Janganlah hukum orang lain , supaya Allah tidak menghukum kamu juga . Ampunilah orang lain , supaya Allah mengampuni kamu juga .
42006038	Apa yang kamu berikan kepada orang lain , Allah juga akan memberikannya kepada kamu . Allah akan mencurahi kamu pemberian yang berlimpah-limpah . Sukatan yang kamu gunakan untuk orang lain akan digunakan oleh Allah untuk kamu . ”
42006039	Kemudian Yesus menceritakan perumpamaan ini kepada mereka , “ Jika seorang buta memimpin seorang buta yang lain , maka kedua-duanya akan jatuh ke dalam longkang .
42006040	Tidak ada murid yang lebih besar daripada gurunya . Apabila murid itu selesai belajar , dia menjadi sama seperti gurunya .
42006041	Mengapakah kamu memperhatikan selumbar di dalam mata saudara kamu , tetapi tidak memperhatikan kayu balak di dalam mata kamu sendiri ?
42006042	Bagaimana mungkin kamu berkata kepada saudara kamu , ‘ Maaf , saudara , biarlah saya keluarkan selumbar dari mata saudara , ’ sedangkan kayu balak di dalam mata kamu sendiri tidak kamu lihat ? Hai munafik ! Keluarkanlah dahulu kayu balak dari mata kamu sendiri . Barulah kamu dapat melihat dengan jelas dan mengeluarkan selumbar dari mata saudara kamu . ”
42006043	“ Pokok yang subur tidak menghasilkan buah yang buruk . Demikian juga pokok yang tidak subur tidak akan menghasilkan buah yang baik .
42006044	Setiap pokok dikenal daripada buahnya . Kamu tidak memetik buah ara dari belukar berduri , ataupun buah anggur dari semak-semak .
42006045	Orang baik mengeluarkan perkara-perkara baik kerana hati mereka berlimpah-limpah dengan kebaikan . Tetapi orang jahat mengeluarkan perkara-perkara jahat , kerana hati mereka penuh kejahatan . Orang mengucapkan perkara yang terkandung di dalam hati . ”
42006046	“ Mengapa kamu memanggil Aku , ‘ Tuhan , Tuhan , ’ tetapi tidak menurut kata-kata-Ku ?
42006047	Beginilah keadaan setiap orang yang datang kepada-Ku dan mendengar kata-kata-Ku serta melakukannya .
42006048	Dia seperti pembina rumah yang menggali lubang dalam-dalam lalu meletakkan asas rumah pada batu . Air sungai melimpah dan melanda rumah itu , tetapi tidak dapat menggoncangkannya , kerana asas rumah itu dibina dengan teguh .
42006049	Tetapi orang yang mendengar kata-kata-Ku dan tidak melakukannya , seperti orang yang membina rumah tanpa asas . Ketika banjir melanda , rumah itu roboh . Alangkah dahsyatnya kerosakan itu ! ”
42007001	Setelah Yesus mengatakan segala perkara itu kepada orang ramai , Dia pergi ke Kapernaum .
42007002	Di situ ada seorang ketua askar Roma yang mempunyai seorang hamba yang sangat dikasihinya . Hamba itu sakit dan hampir meninggal .
42007003	Ketika ketua askar itu mendengar tentang Yesus , dia menyuruh beberapa orang pemimpin masyarakat Yahudi pergi kepada Yesus untuk meminta Dia datang dan menyembuhkan hambanya .
42007004	Mereka pergi kepada Yesus lalu memohon dengan sungguh-sungguh , “ Orang ini layak tuan tolong .
42007005	Dia mengasihi bangsa kita , dan bahkan membina rumah ibadat untuk kami . ”
42007006	Yesus pergi bersama-sama mereka . Ketika Dia hampir tiba di rumah itu , ketua askar itu mengutus sahabat-sahabatnya supaya berkata kepada Yesus , “ Tuan , janganlah bersusah-susah ke rumah saya . Saya tidak layak menyambut tuan ke rumah saya .
42007007	Saya sendiri pun tidak layak menghadap tuan . Perintahkanlah sahaja , tentu hamba saya akan sembuh .
42007008	Saya pun di bawah perintah perwira atasan , dan di bawah saya juga ada askar-askar lain . Apabila saya menyuruh seorang askar , ‘ Pergi ! ’ dia pun pergi ; dan apabila saya menyuruh seorang askar lain , ‘ Ke mari ! ’ dia pun datang . Apabila saya menyuruh hamba saya , ‘ Buatlah ini ! ’ dia pun melakukannya . ”
42007009	Yesus hairan mendengar hal itu . Dia berpaling lalu berkata kepada orang ramai yang sedang mengikuti-Nya , “ Belum pernah Aku jumpai orang yang beriman sebesar ini , bahkan di kalangan orang Israel pun tidak ! ”
42007010	Ketika orang yang disuruh itu kembali ke rumah ketua askar , mereka mendapati hamba itu sudah sembuh .
42007011	Tidak lama kemudian , Yesus pergi ke kota Nain . Pengikut-pengikut-Nya dan orang ramai pergi dengan Dia .
42007012	Ketika Dia tiba di pintu gerbang kota itu , penduduk kota sedang menghantar jenazah ke luar kota . Yang mati itu anak lelaki tunggal seorang balu . Banyak penduduk kota menyertai ibu itu .
42007013	Apabila Tuhan melihat wanita itu , Dia kasihan kepadanya lalu berkata , “ Janganlah menangis . ”
42007014	Setelah itu Dia menghampiri dan menyentuh usungan itu , lalu para pengusung pun berhenti . Yesus berkata , “ Hai anak muda , Aku menyuruh kamu bangun ! ”
42007015	Pemuda yang dihidupkan semula itu duduk dan mula bercakap . Lalu pemuda itu diserahkan oleh Yesus kepada ibunya .
42007016	Semua orang takut lalu memuji Allah . Mereka berkata , “ Seorang nabi yang besar telah datang di kalangan kita ! Allah sudah datang untuk menyelamatkan umat-Nya ! ”
42007017	Berita tentang Yesus tersebar di seluruh negeri dan di daerah sekitarnya .
42007018	Pengikut Yohanes memberitahu Yohanes segala perkara ini . Yohanes memanggil dua orang pengikutnya
42007019	lalu menyuruh mereka bertanya kepada Tuhan Yesus , “ Adakah tuan orang yang dikatakan akan datang menurut janji Allah atau adakah kami harus menantikan seorang lain ? ”
42007020	Apabila mereka bertemu dengan Yesus , mereka berkata , “ Yohanes Pembaptis menyuruh kami bertanya kepada tuan , ‘ Adakah tuan orang yang dikatakan akan datang menurut janji Allah , atau adakah kami harus menantikan seorang lain ? ’ ”
42007021	Kebetulan pada masa itu , Yesus menyembuhkan banyak orang sakit . Dia mengusir roh-roh jahat dan mencelikkan mata orang buta .
42007022	Oleh itu Yesus menjawab utusan-utusan Yohanes , “ Pulanglah , beritahu Yohanes apa yang telah kamu lihat dan dengar : orang buta melihat , orang lumpuh berjalan , orang berpenyakit kulit yang mengerikan menjadi sembuh , orang tuli mendengar , orang mati dibangkitkan semula , dan Berita Baik daripada Allah dikhabarkan kepada orang miskin .
42007023	Berbahagialah orang yang tidak mempunyai keraguan terhadap Aku ! ”
42007024	Setelah utusan-utusan Yohanes pergi , Yesus mula bercakap tentang Yohanes kepada orang ramai . Dia berkata , “ Apabila kamu pergi kepada Yohanes di padang gurun , apakah yang mahu kamu lihat ? Sehelai rumput yang ditiup anginkah ?
42007025	Kamu keluar mahu melihat apa ? Seorang yang berpakaian indahkah ? Orang yang berpakaian demikian dan yang hidup mewah tinggal di istana !
42007026	Katakanlah , kamu keluar mahu melihat apa ? Seorang nabikah ? Betul , bahkan lebih daripada seorang nabi .
42007027	Yohanes itulah yang dikatakan dalam ayat Alkitab , ‘ Allah berfirman : Inilah utusan-Ku . Aku akan mengutus dia terlebih dahulu daripada-Mu supaya menyediakan jalan bagi-Mu . ’ ”
42007028	Yesus berkata pula , “ Hendaklah kamu tahu bahawa di dunia ini tidak ada orang yang lebih besar daripada Yohanes Pembaptis . Tetapi orang terkecil antara mereka yang menikmati Pemerintahan Allah , lebih besar daripada Yohanes . ”
42007029	Orang ramai termasuk para pemungut cukai mendengar Yesus mengatakan hal itu . Merekalah yang mentaati perintah Allah dan mahu dibaptis oleh Yohanes .
42007030	Tetapi orang Farisi dan guru Taurat tidak mahu menerima apa yang dikehendaki oleh Allah bagi diri mereka , dan tidak mahu dibaptis oleh Yohanes .
42007031	Yesus berkata , “ Dengan apakah dapat Aku bandingkan orang zaman ini ? Seperti apakah mereka ?
42007032	Mereka seperti anak-anak yang duduk di pasar . Kumpulan yang satu berseru kepada yang lain , ‘ Kami memainkan lagu perkahwinan untuk kamu , tetapi kamu tidak mahu menari ! Kami meratap , tetapi kamu tidak mahu menangis ! ’
42007033	Yohanes Pembaptis datang , dia berpuasa dan tidak minum wain ; lalu kamu berkata , ‘ Dia dirasuk syaitan ! ’
42007034	Anak Manusia datang , Dia makan dan minum , lalu kamu berkata , ‘ Lihatlah orang ini ! Dia rakus , pemabuk , sahabat pemungut cukai , dan kawan orang yang dihina masyarakat ! ’
42007035	Walaupun demikian , kebijaksanaan Allah dibuktikan benar oleh perbuatan semua orang yang menerima kebijaksanaan itu . ”
42007036	Seorang Farisi bernama Simon menjemput Yesus makan di rumahnya . Yesus pergi ke rumahnya lalu mulai makan .
42007037	Di kota itu ada pula seorang wanita yang hidup dalam dosa . Dia mendengar bahawa Yesus sedang makan di rumah orang Farisi itu , lalu dia pergi ke situ sambil membawa sebotol minyak wangi .
42007038	Dia berdiri di belakang Yesus dekat kaki-Nya ; dia menangis dan membasahi kaki Yesus dengan air matanya . Kemudian kaki Yesus dikeringkan oleh wanita itu dengan rambutnya , lalu kaki Yesus diciumnya dan dituangi minyak wangi .
42007039	Apabila orang Farisi yang menjemput Yesus melihat kejadian ini , dia berkata dalam hati , “ Jika dia ini benar-benar seorang nabi , tentu dia tahu bahawa wanita yang menyentuhnya itu hidup dalam dosa ! ”
42007040	Yesus berkata kepadanya , “ Simon , ada yang hendak Aku katakan kepadamu . ” Simon menjawab , “ Katakanlah guru . ”
42007041	Yesus berkata , “ Ada dua orang lelaki berhutang kepada seorang peminjam wang . Yang seorang berhutang lima ratus keping wang perak dan yang seorang lagi lima puluh keping wang perak .
42007042	Kedua-duanya tidak dapat membayar hutang . Oleh itu orang yang meminjamkan wang menghapuskan hutang mereka . Yang manakah akan lebih mengasihi dia ? ”
42007043	Simon menjawab , “ Pada pendapat saya orang yang berhutang lebih banyak ! ” “ Pendapatmu benar , ” jawab Yesus .
42007044	Lalu Yesus berpaling kepada wanita itu dan berkata kepada Simon , “ Kamu nampak perempuan ini ? Aku datang ke rumahmu dan kamu tidak menyediakan air untuk membersihkan kaki-Ku . Tetapi wanita ini membasuh kaki-Ku dengan air matanya , dan mengeringkannya dengan rambutnya .
42007045	Kamu tidak menyambut Aku dengan ciuman , tetapi wanita ini tidak henti-henti mencium kaki-Ku sejak Aku tiba .
42007046	Kamu tidak menyediakan minyak untuk kepala-Ku , tetapi wanita ini telah menuang minyak wangi pada kaki-Ku .
42007047	Sesungguhnya , kasihnya yang besar itu menunjukkan bahawa dosanya yang banyak sudah diampunkan ! Jika seseorang menunjukkan kasih yang sedikit , hal itu bererti dia menerima pengampunan yang sedikit juga . ”
42007048	Lalu Yesus berkata kepada wanita itu , “ Dosamu sudah diampunkan . ”
42007049	Mereka yang makan bersama-sama Yesus mula bertanya sesama sendiri , “ Siapakah dia ini sehingga dapat mengampunkan dosa ? ”
42007050	Tetapi Yesus berkata kepada wanita itu , “ Oleh sebab kamu percaya kepada-Ku , kamu diselamatkan . Pergilah dengan sejahtera ! ”
42008001	Tidak berapa lama kemudian , Yesus menjelajah kota dan pekan untuk mengkhabarkan Berita Baik bahawa Allah mula memerintah . Dua belas orang pengikut-Nya menyertai Dia ,
42008002	dan juga beberapa orang wanita yang sudah disembuhkan daripada kerasukan roh jahat dan penyakit . Antara mereka termasuk Maria yang disebut Magdalena ( tujuh roh jahat sudah diusir daripada dirinya ) ;
42008003	Yohana , isteri Khuza , pegawai istana Herodes ; Susana dan banyak lagi wanita lain . Mereka menggunakan harta mereka untuk membantu Yesus dan pengikut-pengikut-Nya .
42008004	Orang terus-menerus datang kepada Yesus dari berbagai-bagai kota . Apabila orang yang berkumpul di situ banyak sekali , Yesus menceritakan perumpamaan ini kepada mereka .
42008005	Dia berkata , “ Seorang peladang pergi menabur benih . Ketika dia menabur benih , ada yang jatuh di jalan . Benih itu dipijak-pijak orang dan dimakan burung .
42008006	Ada juga yang jatuh di tempat berbatu . Apabila benih bertunas , tanaman itu segera layu kerana tanahnya kering .
42008007	Ada juga yang jatuh di tengah-tengah semak berduri . Apabila benih bertunas , semak berduri yang tumbuh bersama-samanya membantutkan tumbuhan itu .
42008008	Tetapi ada juga benih yang jatuh di tanah subur , lalu tumbuh dan menghasilkan buah seratus kali ganda . ” Setelah Yesus menceritakan perumpamaan itu , Dia berkata , “ Jika kamu bertelinga , dengarlah baik-baik ! ”
42008009	Pengikut-pengikut Yesus bertanya kepada-Nya makna perumpamaan itu .
42008010	Yesus menjawab , “ Kamu telah diberikan anugerah untuk mengetahui rahsia tentang bagaimana Allah memerintah . Tetapi yang lain diberitahukan hal itu melalui perumpamaan , supaya mereka melihat tetapi tidak nampak dan mereka mendengar tetapi tidak faham . ”
42008011	“ Inilah makna perumpamaan itu : Benih itu firman Allah .
42008012	Benih yang jatuh di jalan bagaikan orang yang mendengar perkhabaran Allah , tetapi Iblis datang dan mengambil perkhabaran itu dari hati mereka , supaya mereka tidak percaya ataupun diselamatkan .
42008013	Benih yang jatuh di tempat berbatu bagaikan orang yang mendengar perkhabaran itu dan menerimanya dengan sukacita . Tetapi perkhabaran itu tidak berakar di dalam hati . Mereka percaya sekejap sahaja dan ketika cubaan datang mereka tidak lagi percaya kepada perkhabaran itu .
42008014	Benih yang jatuh di tengah semak berduri bagaikan orang yang mendengar perkhabaran itu , tetapi kekhuatiran , kekayaan , dan kemewahan hidup membantutkan perkhabaran itu sehingga mereka tidak menghasilkan buah yang matang .
42008015	Benih yang jatuh di tanah subur bagaikan orang yang mendengar perkhabaran itu serta menyimpannya di dalam hati yang baik dan jujur . Mereka bertekun sehingga menghasilkan buah . ”
42008016	“ Tiada seorang pun memasang pelita lalu menaruhnya di bawah pasu , ataupun meletakkannya di bawah katil . Dia akan meletakkan pelita itu di atas kaki pelita , supaya orang yang masuk ke dalam rumah dapat melihat cahayanya .
42008017	Apa yang tersembunyi akan dinyatakan , dan apa yang dirahsiakan akan diketahui dan didedahkan .
42008018	Oleh itu perhatikanlah apa yang kamu dengar . Seseorang yang mempunyai sesuatu akan diberi lebih banyak lagi , tetapi seseorang yang tidak mempunyai apa-apa , sedikit yang disangka ada padanya akan diambil juga . ”
42008019	Ibu dan saudara-saudara Yesus datang kepada Yesus , tetapi mereka tidak dapat menghampiri Dia kerana orang di situ terlalu banyak .
42008020	Lalu seorang berkata kepada Yesus , “ Tuan , ibu dan saudara-saudara tuan di luar . Mereka hendak berjumpa dengan tuan . ”
42008021	Tetapi Yesus berkata kepada mereka semua , “ Orang yang mendengar firman Allah serta mentaatinya , merekalah ibu dan saudara-saudara-Ku . ”
42008022	Pada suatu hari Yesus dengan pengikut-pengikut-Nya menaiki sebuah perahu . Dia berkata kepada mereka , “ Marilah kita menyeberang tasik . ” Mereka pun bertolak .
42008023	Sedang mereka belayar , Yesus tidur . Tiba-tiba angin kencang melanda tasik itu . Air mula masuk ke dalam perahu sehingga membahayakan mereka semua .
42008024	Pengikut-pengikut Yesus pergi kepada Yesus lalu membangunkan Dia . Mereka berkata , “ Guru , Guru , kita hampir tenggelam ! ” Yesus bangun lalu menengking angin dan ombak yang bergelora . Angin dan ombak pun teduh dan tasik menjadi tenang sekali .
42008025	Lalu Yesus berkata kepada pengikut-pengikut-Nya , “ Mengapa kamu tidak percaya kepada-Ku ? ” Tetapi mereka hairan dan takut serta bercakap sesama sendiri , “ Siapakah orang ini , sehingga angin dan ombak taat kepada perintahnya ? ”
42008026	Mereka terus belayar ke daerah Gerasa di seberang Tasik Galilea .
42008027	Sedang Yesus naik ke darat , Dia didatangi seorang lelaki dari bandar . Orang itu dirasuk roh jahat . Sudah lama orang itu tidak berpakaian dan tidak mahu tinggal di rumah . Dia tinggal di gua kubur .
42008028	Apabila dia melihat Yesus , dia berteriak serta sujud di hadapan Yesus , dan berseru , “ Hai Yesus , Anak Allah Yang Maha Tinggi ! Apakah yang akan Engkau lakukan terhadap aku ? Aku mohon , janganlah seksa aku ! ”
42008029	Orang itu berkata demikian kerana Yesus telah memerintah roh jahat itu keluar daripadanya . Banyak kali roh jahat itu menguasai orang itu . Walaupun dia dijaga dengan ketat dan kaki tangannya dirantai , dia dapat memutuskan rantai itu , lalu roh jahat membawa dia ke padang gurun .
42008030	Yesus bertanya kepadanya , “ Siapa namamu ? ” Dia menjawab , “ ‘ Legiun ’ ” - kerana banyak roh jahat sudah masuk ke dalam dirinya .
42008031	Roh-roh jahat itu memohon supaya Yesus tidak menghalau roh-roh itu ke Jurang Maut .
42008032	Dekat tempat itu ada kawanan babi sedang mencari makan di lereng bukit . Roh-roh jahat itu memohon supaya Yesus membenarkan roh-roh itu masuk ke dalam kawanan babi itu . Yesus bersetuju .
42008033	Begitulah roh-roh jahat itu keluar daripada orang itu lalu masuk ke dalam kawanan babi . Kemudian kawanan babi itu lari ke tepi jurang dan terjun ke dalam tasik lalu tenggelam .
42008034	Penjaga-penjaga babi itu nampak apa yang sudah berlaku . Mereka lari dari situ lalu menyebarkan berita itu di bandar dan di kampung-kampung sekitarnya .
42008035	Lalu orang ramai keluar hendak melihat apa yang sudah berlaku . Mereka datang kepada Yesus dan mendapati orang yang telah dibebaskan daripada roh jahat duduk dekat kaki Yesus . Orang itu sudah berpakaian dan waras fikirannya . Mereka semua ketakutan .
42008036	Semua orang yang telah melihat kejadian itu memberitahu orang ramai bagaimana orang itu disembuhkan .
42008037	Lalu penduduk daerah Gerasa memohon supaya Yesus meninggalkan tempat itu , kerana mereka semua sangat takut . Oleh itu Yesus menaiki perahu lalu pergi dari situ .
42008038	Orang yang telah dibebaskan daripada roh jahat memohon kepada Yesus supaya dibenarkan mengikut Yesus . Tetapi Yesus menyuruh dia pergi ,
42008039	“ Pulanglah ke rumah , dan ceritakan apa yang telah dilakukan oleh Allah untukmu . ” Orang itu pergi ke seluruh pelosok bandar dan menceritakan apa yang telah dilakukan oleh Yesus untuknya .
42008040	Apabila Yesus kembali ke seberang tasik , orang ramai menyambut Dia kerana mereka sedang menanti-nantikan Dia .
42008041	Lalu datanglah seorang bernama Yairus . Dia ketua rumah ibadat tempatan . Dia sujud di hadapan Yesus dan memohon supaya Yesus datang ke rumahnya ,
42008042	kerana anak perempuannya yang tunggal , yang berumur dua belas tahun , hampir meninggal . Sedang Yesus berjalan ke rumah Yairus , orang mengasak Dia dari semua sisi .
42008043	Di situ ada seorang wanita yang menderita penyakit pendarahan selama dua belas tahun . Dia telah menghabiskan segala miliknya untuk rawatan doktor , tetapi tiada seorang pun dapat menyembuhkan dia .
42008044	Wanita itu mendekati Yesus dari belakang , lalu menyentuh hujung jubah-Nya , dan dengan segera pendarahannya berhenti .
42008045	Yesus bertanya , “ Siapa menyentuh Aku ? ” Tiada orang yang mahu mengaku . Petrus berkata , “ Guru , orang di sini banyak sekali ; mereka berasak-asakan ! ”
42008046	Tetapi Yesus berkata , “ Ada orang yang menyentuh Aku . Aku tahu kerana kuasa telah keluar daripada-Ku . ”
42008047	Wanita itu sedar bahawa perbuatannya sudah diketahui oleh Yesus . Dia datang dengan gementar lalu sujud pada kaki Yesus . Di hadapan semua orang , dia memberitahu Yesus mengapa dia menyentuh Yesus dan bagaimana penyakitnya sembuh dengan serta-merta .
42008048	Yesus berkata kepadanya , “ Anak-Ku , kerana kamu percaya kepada-Ku , kamu sembuh . Pergilah dengan sejahtera . ”
42008049	Sedang Yesus berkata demikian , seorang pesuruh datang dari rumah Yairus . Dia berkata kepada Yairus , “ Anak perempuan tuan sudah meninggal . Janganlah susahkan guru lagi . ”
42008050	Yesus mendengar kata-kata itu . Dia berkata kepada Yairus . “ Jangan takut . Percayalah sahaja dan anakmu akan sembuh . ”
42008051	Apabila Yesus tiba di rumah itu , Dia tidak membenarkan sesiapa pun masuk dengan Dia kecuali Petrus , Yohanes , Yakobus , dan ibu bapa anak itu .
42008052	Semua orang sedang menangisi dan meratapi kematian anak itu . Yesus berkata , “ Janganlah menangis . Anak ini tidak meninggal , dia hanya tidur ! ”
42008053	Semua orang mentertawakan Yesus , kerana mereka tahu bahawa anak itu sudah meninggal .
42008054	Tetapi Yesus memegang tangan anak itu , lalu berkata , “ Bangunlah , nak ! ”
42008055	Nyawa anak itu kembali dan seketika itu juga dia bangun . Lalu Yesus menyuruh mereka memberikan makanan kepada anak itu .
42008056	Ibu bapa anak itu sangat hairan , tetapi Yesus melarang mereka memberitahu sesiapa pun apa yang sudah berlaku .
42009001	Yesus memanggil dua belas orang pengikut-Nya , lalu Dia memberi mereka kuasa dan wibawa untuk mengusir roh jahat serta menyembuhkan penyakit .
42009002	Setelah itu Dia mengutus mereka pergi menyembuhkan orang sakit dan mengkhabarkan berita tentang bagaimana Allah memerintah .
42009003	Yesus berkata kepada mereka , “ Janganlah bawa apa-apa untuk perjalanan kamu , baik tongkat , beg sedekah , makanan , wang , mahupun dua helai pakaian .
42009004	Di mana sahaja kamu disambut , tinggallah di rumah itu sehingga kamu meninggalkan kota itu .
42009005	Di tempat kamu tidak disambut orang , tinggalkan kota itu dan kebaskanlah debu daripada telapak kaki kamu sebagai amaran kepada mereka . ”
42009006	Pengikut-pengikut-Nya berangkat , lalu pergi ke semua pekan untuk mengkhabarkan Berita Baik itu dan menyembuhkan orang sakit di mana-mana .
42009007	Ketika Herodes yang memerintah Galilea , mendengar segala perkara yang sedang berlaku itu , dia bingung kerana ada yang berkata , “ Yohanes Pembaptis hidup semula ! ”
42009008	Yang lain berkata bahawa Elia sudah kembali , sedangkan ada juga yang berkata bahawa seorang daripada nabi-nabi dahulu kala sudah hidup semula .
42009009	Herodes berkata , “ Aku sudah menyuruh orang memancung kepala Yohanes . Tetapi siapakah orang ini ? Banyak perkara tentang orang ini sudah aku dengar . ” Herodes tetap berusaha untuk berjumpa dengan Yesus .
42009010	Rasul-rasul Yesus kembali kepada Yesus dan menceritakan segala yang sudah dilakukan oleh mereka . Lalu Yesus membawa mereka ke kota Betsaida .
42009011	Apabila orang ramai mengetahui hal itu , mereka mengikut Yesus . Yesus menyambut mereka , lalu mengajar mereka tentang Pemerintahan Allah , dan menyembuhkan orang yang minta disembuhkan .
42009012	Apabila hari mula senja , dua belas orang pengikut itu datang kepada Yesus dan berkata , “ Suruhlah semua orang ini pulang , supaya mereka dapat pergi ke pekan dan kampung di sekitar tempat ini untuk mendapatkan makanan dan mencari tempat bermalam . Tempat ini terpencil . ”
42009013	Tetapi Yesus berkata kepada mereka , “ Sebaiknya kamu beri mereka makanan . ” Mereka menjawab , “ Kami hanya mempunyai lima ketul roti dan dua ekor ikan . Adakah Guru mahu kami pergi membeli makanan untuk orang sebanyak ini ? ”
42009014	( Ada kira-kira lima ribu orang lelaki di situ . ) Yesus berkata kepada pengikut-pengikut-Nya , “ Suruhlah mereka duduk dalam kelompok , kira-kira lima puluh orang sekelompok . ”
42009015	Pengikut-pengikut Yesus melakukan suruhan Yesus lalu semua orang pun duduk .
42009016	Yesus mengambil lima ketul roti dan dua ekor ikan itu . Dia menengadah ke langit dan mengucap syukur kepada Allah . Kemudian Dia membahagikan roti dan ikan itu , lalu menyerahkannya kepada para pengikut-Nya supaya diberikan kepada orang ramai itu .
42009017	Semua orang makan sampai kenyang . Setelah itu pengikut-pengikut Yesus mengumpulkan lebihan makanan sebanyak dua belas buah bakul .
42009018	Pada suatu hari , ketika Yesus sedang berdoa sendirian , pengikut-pengikut-Nya datang kepada-Nya . Yesus bertanya kepada mereka , “ Menurut orang ramai , siapakah Aku ini ? ”
42009019	Mereka menjawab , “ Ada yang berkata Yohanes Pembaptis . Ada juga yang berkata Elia . Tetapi yang lain berkata salah seorang nabi dahulu kala yang sudah hidup semula . ”
42009020	“ Tetapi menurut kamu siapakah Aku ini ? ” tanya Yesus . Petrus menjawab , “ Guru ialah Kristus , Penyelamat yang diutus oleh Allah . ”
42009021	Dengan tegas Yesus berkata kepada pengikut-pengikut-Nya , “ Jangan ceritakan hal itu kepada sesiapa pun . ”
42009022	Dia berkata juga , “ Anak Manusia mesti mengalami banyak penderitaan , serta ditentang oleh para pemimpin masyarakat , ketua imam , dan guru Taurat . Dia akan dibunuh , tetapi pada hari ketiga Dia akan dibangkitkan . ”
42009023	Setelah itu Dia berkata kepada orang ramai , “ Sesiapa yang hendak mengikut Aku mesti melupakan kepentingan sendiri , memikul salib tiap-tiap hari dan mengikut Aku .
42009024	Sesiapa yang mempertahankan hidupnya akan kehilangan hidup yang sejati , tetapi sesiapa yang mengorbankan hidup untuk-Ku , akan mendapat hidup yang sejati .
42009025	Apa gunanya jika seorang memiliki seluruh dunia ini , tetapi kehilangan hidup yang sejati ataupun dihukum ?
42009026	Jika seseorang malu mengakui Aku dan ajaran-Ku , maka Anak Manusia juga akan malu mengakui orang itu apabila Dia datang kelak dengan kemuliaan-Nya dan dengan kemuliaan Bapa serta kemuliaan malaikat-malaikat yang suci !
42009027	Ketahuilah , ada beberapa orang di sini yang tidak akan meninggal , sebelum melihat Allah memerintah . ”
42009028	Kira-kira seminggu setelah Yesus mengatakan perkara-perkara itu , Dia membawa Petrus , Yohanes , dan Yakobus ke sebuah bukit untuk berdoa .
42009029	Sedang Yesus berdoa , wajah-Nya berubah dan pakaian-Nya menjadi putih berkilauan .
42009030	Tiba-tiba dua orang bercakap dengan Dia ; mereka Musa dan Elia .
42009031	Mereka kelihatan bersinar-sinar dengan cahaya dari syurga . Mereka berkata-kata dengan Yesus tentang bagaimana Yesus akan segera memenuhi rancangan Allah dengan kematian-Nya di Yerusalem .
42009032	Pada waktu itu Petrus dan kawan-kawannya tidur nyenyak . Tetapi mereka terjaga dan nampak kemuliaan Yesus serta dua orang yang berdiri dengan-Nya .
42009033	Ketika dua orang itu hendak meninggalkan Yesus , Petrus berkata kepada-Nya , “ Guru , sungguh baik kami di sini . Kami akan mendirikan tiga buah khemah : satu untuk Guru , satu untuk Musa , dan satu lagi untuk Elia . ” ( Sebenarnya Petrus tidak mengetahui apa yang dikatakannya . )
42009034	Sementara Petrus berkata demikian , awan datang lalu meliputi mereka , sehingga mereka takut .
42009035	Dari awan itu terdengar suara berkata , “ Inilah Anak-Ku yang telah Aku pilih . Dengarkan kata-kata-Nya ! ”
42009036	Apabila suara itu berhenti berkata-kata , mereka melihat Yesus seorang diri di situ . Pengikut-pengikut-Nya tidak berkata apa-apa tentang semuanya itu . Pada waktu itu mereka tidak memberitahu sesiapa pun apa yang telah dilihat oleh mereka .
42009037	Keesokan harinya Yesus dan ketiga-tiga orang pengikut-Nya turun dari bukit dan orang ramai datang menjumpai Yesus .
42009038	Seorang lelaki dari tengah-tengah orang ramai itu berseru , “ Guru , tolonglah lihat anak saya - anak tunggal saya !
42009039	Apabila roh jahat merasuknya , dia tiba-tiba berteriak dan menderita penyakit gila babi sehingga mulutnya berbuih . Roh jahat itu terus-menerus menyakiti dia dan tidak mahu melepaskannya !
42009040	Saya telah meminta pengikut-pengikut Guru mengusir roh jahat itu , tetapi mereka tidak dapat melakukannya . ”
42009041	Yesus menjawab , “ Hai kamu yang sesat dan tidak percaya ! Berapa lamakah harus Aku tinggal bersama-sama kamu dan bersabar terhadap kamu ? ” Lalu Yesus berkata kepada orang itu , “ Bawalah anakmu ke mari . ”
42009042	Ketika anak itu menghampiri Yesus , roh jahat membanting anak itu ke tanah lalu tubuhnya berkejang-kejang . Yesus mengusir roh jahat itu dan menyembuhkan anak itu , lalu menyerahkannya kembali kepada bapanya .
42009043	Semua orang hairan melihat kuasa Allah yang begitu besar ! Sementara mereka masih terhairan-hairan tentang segala perkara yang dilakukan-Nya , Yesus berkata kepada pengikut-pengikut-Nya ,
42009044	“ Janganlah lupa akan apa yang Aku katakan ini : Anak Manusia akan diserahkan ke dalam kekuasaan manusia . ”
42009045	Tetapi pengikut-pengikut-Nya tidak memahami maksud kata-kata itu . Allah merahsiakan hal itu daripada mereka sehingga mereka tidak dapat memahaminya . Tetapi mereka takut bertanya kepada Yesus tentang perkara itu .
42009046	Pertengkaran timbul antara pengikut-pengikut Yesus tentang siapa yang terbesar .
42009047	Yesus mengetahui apa yang difikirkan mereka . Oleh itu Dia menyuruh seorang kanak-kanak berdiri di sisi-Nya .
42009048	Lalu Dia berkata kepada mereka , “ Sesiapa yang menyambut kanak-kanak ini kerana Aku , menyambut Aku . Dan sesiapa yang menyambut Aku , juga menyambut Dia yang mengutus Aku . Sesiapa yang terkecil antara kamu , dialah yang terbesar ! ”
42009049	Yohanes berkata , “ Guru , kami nampak seorang mengusir roh jahat dengan nama Guru . Kami melarang dia , kerana dia tidak termasuk golongan kita . ”
42009050	Yesus berkata kepada Yohanes dan pengikut-Nya yang lain , “ Jangan larang dia , kerana orang yang tidak melawan kamu berpihak kepada kamu . ”
42009051	Apabila sudah dekat masanya Yesus diangkat ke syurga , Dia mengambil keputusan untuk pergi ke Yerusalem .
42009052	Dia menyuruh orang pergi terlebih dahulu daripada Dia . Mereka berangkat dan pergi ke sebuah pekan di Samaria untuk menyediakan tempat bermalam bagi Yesus .
42009053	Tetapi penduduk pekan itu tidak mahu menerima Yesus , kerana nyata sekali bahawa Yesus sedang menuju ke Yerusalem .
42009054	Ketika Yakobus dan Yohanes , pengikut Yesus mengetahui hal itu , mereka berkata , “ Tuhan , adakah Tuhan mahu kami meminta api turun dari syurga untuk membinasakan mereka ? ”
42009055	Yesus berpaling lalu memarahi mereka .
42009056	Setelah itu Dia dan pengikut-pengikut-Nya pergi ke pekan lain .
42009057	Sedang mereka meneruskan perjalanan , datanglah seseorang berkata kepada Yesus , “ Saya bersedia mengikut tuan ke mana sahaja tuan pergi ! ”
42009058	Yesus menjawab , “ Serigala mempunyai lubang dan burung mempunyai sarang , tetapi Anak Manusia tidak mempunyai tempat untuk berbaring dan berehat . ”
42009059	Lalu Dia berkata pula kepada seorang lain , “ Ikutlah Aku . ” Tetapi orang itu berkata , “ Tuan , benarkan saya balik untuk mengebumikan jenazah bapa saya dahulu . ”
42009060	Yesus menjawab , “ Biarlah orang mati menguburkan orang mati mereka sendiri . Tetapi kamu , pergilah khabarkan berita bahawa Allah sudah mula memerintah . ”
42009061	Seorang lain pula berkata , “ Tuan , saya mahu mengikut tuan , tetapi benarkan saya balik dahulu untuk mengucapkan selamat tinggal kepada keluarga saya . ”
42009062	Yesus berkata kepadanya , “ Orang yang mula membajak , tetapi selalu menoleh ke belakang , tidak layak menikmati Pemerintahan Allah . ”
42010001	Kemudian Yesus memilih tujuh puluh dua orang pengikut pula . Dia mengutus mereka berdua-dua , dan pergi mendahului Dia ke tiap-tiap kota dan tempat yang akan dikunjungi-Nya .
42010002	Yesus berkata kepada mereka , “ Tuaian sungguh banyak , tetapi yang menuai hanya sedikit . Berdoalah kepada Pemilik tuaian supaya Dia menghantar orang untuk menuai tuaian-Nya .
42010003	Pergilah ! Aku mengutus kamu seperti domba ke tengah-tengah serigala .
42010004	Jangan bawa dompet , atau beg sedekah , ataupun kasut . Jangan berhenti di tengah jalan untuk memberikan salam kepada sesiapa pun .
42010005	Apabila kamu masuk ke dalam sebuah rumah , lebih dahulu katakanlah , ‘ Semoga sejahteralah rumah ini . ’
42010006	Jika orang yang tinggal di situ suka akan kedamaian , salam sejahtera kamu itu tetap padanya . Jika tidak , batallah salam sejahtera itu .
42010007	Tinggallah di rumah itu dan makan minum apa sahaja yang dihidangkan , kerana seorang pekerja layak menerima upah . Jangan pindah dari satu rumah ke rumah yang lain .
42010008	Apabila kamu masuk ke dalam sebuah kota lalu kamu disambut , makanlah apa yang dihidangkan .
42010009	Sembuhkanlah orang sakit di kota itu , dan kepada penduduk di situ katakanlah , ‘ Tidak lama lagi Allah akan memerintah di tengah-tengah kamu . ’
42010010	Tetapi jika kamu masuk ke dalam sebuah kota lalu di situ kamu tidak disambut , pergilah ke jalan raya dan berkata ,
42010011	‘ Bahkan debu kota kamu yang melekat pada kaki , kami kebaskan sebagai amaran kepada kamu . Tetapi ketahuilah bahawa tidak lama lagi Allah akan memerintah di tengah-tengah kamu ! ’
42010012	Ingatlah bahawa pada Hari Pengadilan kelak , Allah akan lebih mengasihani penduduk kota Sodom daripada penduduk kota itu ! ”
42010013	“ Malanglah kamu , hai penduduk kota Korazin ! Malanglah kamu , hai penduduk kota Betsaida ! Jika semua mukjizat yang dilakukan di kalangan kamu itu telah dilakukan di Tirus dan Sidon , pasti penduduk di sana sudah lama mengenakan kain guni dan menaruh abu di atas kepala untuk membuktikan bahawa mereka sudah bertaubat daripada dosa !
42010014	Pada Hari Pengadilan kelak Allah akan lebih mengasihani penduduk kota Tirus dan Sidon daripada kamu !
42010015	Dan kamu , hai penduduk kota Kapernaum ! Kamu fikir kamu akan ditinggikan sampai ke syurga ? Tidak ! Kamu akan dibuang ke neraka ! ”
42010016	Yesus berkata kepada pengikut-pengikut-Nya , “ Orang yang mendengar kata-kata kamu , mendengar kata-kata-Ku juga . Tetapi orang yang menolak kamu , menolak Aku juga . Orang yang menolak Aku , juga menolak Dia yang mengutus Aku . ”
42010017	Tujuh puluh dua orang pengikut itu kembali dengan kegembiraan yang besar . “ Tuhan , ” kata mereka , “ roh-roh jahat pun taat kepada kami apabila kami memberikan perintah dengan nama Tuhan ! ”
42010018	Yesus berkata kepada mereka , “ Aku nampak Iblis jatuh dari langit seperti kilat .
42010019	Dengarlah ! Aku sudah memberikan kuasa kepada kamu supaya dapat memijak ular dan kala jengking serta mengalahkan segala kekuatan musuh . Tiada apa-apa pun dapat mencederakan kamu .
42010020	Tetapi janganlah bersukacita kerana roh-roh jahat taat kepada kamu , sebaliknya bersukacitalah kerana nama kamu tercatat di syurga . ”
42010021	Pada waktu itu Yesus bersukacita kerana dipenuhi oleh Roh Allah , lalu berkata , “ Ya Bapa , Tuhan langit dan bumi ! Aku bersyukur kepada-Mu kerana kepada orang yang tidak terpelajar Engkau telah menunjukkan apa yang Engkau rahsiakan daripada orang yang bijak dan pandai . Ya Bapa , perkara itulah yang menyenangkan hati Bapa .
42010022	Bapa-Ku sudah menyerahkan segala sesuatu kepada-Ku . Tidak seorang pun mengenal Anak kecuali Bapa , dan tidak seorang pun mengenal Bapa kecuali Anak serta mereka yang diberitahukan oleh Anak tentang Bapa . ”
42010023	Lalu Yesus berpaling kepada pengikut-pengikut-Nya dan berkata kepada mereka , “ Alangkah berbahagianya kamu kerana dapat melihat apa yang kamu lihat sekarang ini !
42010024	Ketahuilah bahawa banyak nabi dan raja mahu melihat apa yang kamu lihat sekarang ini tetapi tidak dapat , dan mahu mendengar apa yang kamu dengar sekarang ini tetapi juga tidak dapat . ”
42010025	Kemudian seorang guru Taurat datang untuk memerangkap Yesus . Dia bertanya , “ Guru , apakah yang harus saya lakukan supaya mendapat hidup sejati dan kekal ? ”
42010026	Yesus menjawab , “ Apakah yang tertulis di dalam Alkitab ? Bagaimana tafsiranmu ? ”
42010027	Orang itu menjawab , “ ‘ Kasihilah Tuhan Allahmu dengan sepenuh hatimu , dengan segenap jiwamu , dengan segala kekuatanmu , dan dengan seluruh akalmu ’ ; dan ‘ Kasihilah sesama manusia seperti kamu mengasihi dirimu sendiri . ’ ”
42010028	Yesus berkata kepadanya , “ Jawapanmu itu benar . Berbuatlah demikian , dan kamu akan mendapat hidup sejati dan kekal . ”
42010029	Tetapi guru Taurat itu hendak membela diri , lalu bertanya , “ Siapakah sesama saya ? ”
42010030	Yesus menjawab , “ Seorang lelaki turun dari Yerusalem dan pergi ke Yerikho . Di tengah perjalanan , dia diserang penyamun . Mereka merompak dan memukul dia setengah mati , lalu meninggalkannya di tepi jalan .
42010031	Kebetulan pada masa itu seorang imam lalu di situ . Apabila dia melihat orang itu , dia menyeberang jalan dan meneruskan perjalanan .
42010032	Demikian juga seorang Lewi lalu di situ . Dia mendekati orang itu untuk melihatnya , lalu menyeberang jalan dan meneruskan perjalanan .
42010033	Tetapi seorang Samaria yang sedang lalu di situ , tiba di tempat orang itu terbaring . Ketika dia melihat orang itu , hatinya penuh belas kasihan .
42010034	Maka dia mendekatinya lalu membersihkan luka-lukanya dengan wain dan mengubatinya dengan minyak . Selepas itu dia membalut luka-lukanya dan menaikkan orang itu ke atas haiwan tunggangannya sendiri . Dia membawa orang itu ke rumah tumpangan dan merawat dia di situ .
42010035	Keesokan harinya orang Samaria itu memberikan dua keping wang perak kepada tuan rumah tumpangan itu dan berkata kepadanya , ‘ Rawatlah dia , dan sekiranya wang ini tidak cukup , saya akan membayarnya apabila saya kembali ke sini . ’ ”
42010036	Lalu Yesus mengakhiri ceritanya dengan bertanya , “ Menurut pendapatmu , di antara ketiga-tiga orang itu , siapakah yang menjadi sesama orang yang dirompak itu ? ”
42010037	Guru Taurat itu menjawab , “ Orang yang menunjukkan belas kasihan kepadanya . ” Yesus berkata pula , “ Pergilah dan berbuatlah demikian ! ”
42010038	Kemudian Yesus dan pengikut-pengikut-Nya meneruskan perjalanan , lalu tiba di sebuah pekan . Di situ seorang wanita bernama Marta menjemput Yesus ke rumahnya .
42010039	Marta mempunyai seorang saudara perempuan bernama Maria . Maria duduk dekat kaki Tuhan untuk mendengarkan ajaran-Nya .
42010040	Tetapi Marta gelisah kerana banyak kerja yang harus dilakukannya . Marta menghampiri Yesus dan berkata , “ Ya Tuhan , tidakkah Tuhan peduli bahawa Maria membiarkan aku sibuk seorang diri ? Suruhlah dia tolong aku ! ”
42010041	Tuhan menjawab , “ Marta , Marta ! Kamu sibuk serta khuatir akan banyak perkara ,
42010042	tetapi hanya satu yang mustahak ! Maria sudah memilih perkara baik , yang tidak akan diambil daripadanya . ”
42011001	Pada suatu hari , Yesus berdoa di suatu tempat . Setelah Dia berdoa , salah seorang pengikut-Nya berkata kepada-Nya , “ Ya Tuhan , ajarlah kami berdoa sebagaimana Yohanes mengajar pengikutnya berdoa . ”
42011002	Yesus berkata kepada mereka , “ Berdoalah demikian , ‘ Ya Bapa , Engkaulah Allah yang Esa . Semoga Engkau disembah dan dihormati . Engkaulah Raja kami . Semoga Engkau memerintah di bumi .
42011003	Berilah kami makanan yang kami perlukan setiap hari .
42011004	Ampunkanlah dosa kami , kerana kami pun mengampuni setiap orang yang bersalah terhadap kami . Dan janganlah biarkan kami kehilangan iman ketika dicubai . ’ ”
42011005	Yesus berkata kepada pengikut-pengikut-Nya , “ Seandainya seorang daripada kamu pergi ke rumah kawannya pada tengah malam , lalu berkata , ‘ Hai kawan , pinjami aku tiga ketul roti ,
42011006	kerana sahabatku yang sedang dalam perjalanan singgah di rumah , dan aku tidak mempunyai makanan untuk dia ! ’
42011007	Seandainya kawanmu itu menjawab dari dalam , ‘ Janganlah susahkan aku ! Pintu sudah dikunci dan aku dengan anak-anak sudah tidur . Aku tidak dapat bangun dan memberikan apa-apa kepada kamu . ’ ”
42011008	Yesus berkata , “ Lalu bagaimana ? Ketahuilah , meskipun kamu kawannya , dia tidak mahu bangun dan memberikan roti kepada kamu . Tetapi kerana kamu tidak segan untuk terus-menerus meminta , dia akan bangun lalu memberikan apa sahaja yang kamu perlukan .
42011009	Oleh itu Aku berkata kepada kamu : Mintalah sesuatu daripada Allah , maka kamu akan menerimanya . Carilah sesuatu daripada Allah , maka kamu akan mendapatnya . Ketuklah pintu , maka Allah akan membukanya bagi kamu .
42011010	Hal itu demikian kerana setiap orang yang meminta sesuatu daripada Allah akan menerimanya ; setiap orang yang mencari sesuatu daripada Allah akan mendapatnya , dan Allah akan membuka pintu bagi setiap orang yang mengetuknya .
42011011	Siapakah antara kamu selaku bapa akan memberikan ular kepada anaknya ketika dia meminta ikan ?
42011012	Atau adakah kamu akan memberikan kala jengking ketika dia meminta telur ?
42011013	Walaupun kamu jahat , kamu tahu memberikan apa yang baik kepada anak-anak kamu , lebih-lebih lagi Bapa yang di syurga ! Dia akan memberikan Roh-Nya kepada mereka yang meminta daripada Bapa ! ”
42011014	Pada suatu hari Yesus mengusir roh jahat daripada seorang bisu . Setelah roh jahat itu keluar , orang itu mula bercakap . Orang ramai hairan ,
42011015	tetapi ada beberapa orang yang berkata , “ Beelzebul , ketua semua roh jahat telah memberikan kuasa kepada Yesus untuk mengusir roh jahat . ”
42011016	Ada juga orang lain yang hendak memerangkap Yesus . Mereka meminta Yesus melakukan mukjizat untuk membuktikan bahawa Dia datang daripada Allah .
42011017	Tetapi Yesus mengetahui apa yang difikirkan mereka . Lalu Dia berkata kepada mereka , “ Negeri yang berpecah menjadi beberapa bahagian lalu saling bermusuhan , tidak akan tahan lama . Keluarga yang berpecah belah dan saling berlawanan akan hancur .
42011018	Jika kerajaan Iblis mempunyai golongan yang saling berlawanan , bagaimanakah kerajaan itu dapat bertahan ? Kamu berkata Aku mengusir roh jahat kerana Aku diberi kuasa oleh Beelzebul .
42011019	Jika demikian , siapakah yang memberikan kuasa kepada pengikut kamu untuk mengusir roh jahat ? Pengikut kamu sendiri membuktikan bahawa pendapat kamu itu salah !
42011020	Aku mengusir roh jahat dengan kuasa Allah dan hal ini membuktikan bahawa Allah sudah mula memerintah di tengah-tengah kamu .
42011021	Apabila seorang kuat yang bersenjata lengkap , menjaga rumahnya sendiri , semua miliknya akan selamat .
42011022	Tetapi jika seorang yang lebih kuat menyerang dan mengalahkan dia , orang itu akan merampas semua senjata yang digunakan pemilik itu , lalu membahagi-bahagikan apa yang dicurinya .
42011023	Orang yang tidak berpihak kepada-Ku sebenarnya melawan Aku , dan orang yang tidak menolong Aku , sebenarnya merosakkan pekerjaan-Ku ! ”
42011024	“ Apabila roh jahat meninggalkan seseorang , roh itu menjelajah tempat yang kering untuk mencari tempat tinggal . Jika roh jahat itu tidak dapat menjumpai tempat tinggal , roh itu akan berkata , ‘ Aku akan balik ke rumah yang telah aku tinggalkan . ’
42011025	Ketika roh itu kembali , roh itu mendapati rumah itu bersih dan teratur .
42011026	Lalu roh itu akan pergi memanggil tujuh roh jahat lain yang lebih jahat daripadanya . Kemudian semua roh itu akan memasuki orang itu lalu tinggal di situ . Akhirnya keadaan orang itu menjadi lebih buruk daripada dahulu . ”
42011027	Setelah Yesus berkata demikian , seorang wanita antara orang ramai itu berkata kepada Yesus , “ Alangkah bahagianya wanita yang melahirkan dan menyusui kamu ! ”
42011028	Tetapi Yesus menjawab , “ Lebih bahagia lagi orang yang mendengar firman Allah dan melakukannya ! ”
42011029	Ketika orang ramai mengerumuni Yesus , Dia berkata , “ Alangkah jahatnya orang zaman ini ! Mereka meminta mukjizat , tetapi tidak satu pun akan diberi kecuali mukjizat Nabi Yunus .
42011030	Sebagaimana Nabi Yunus menjadi satu tanda bagi penduduk kota Niniwe , demikian juga Anak Manusia akan menjadi satu tanda bagi orang zaman ini .
42011031	Pada Hari Pengadilan kelak , ratu dari Syeba akan bangkit lalu menuduh orang zaman ini . Ratu itu datang dari hujung bumi untuk mendengar ajaran yang bijak daripada Raja Salomo . Ketahuilah , di sini sekarang ada yang lebih besar daripada Raja Salomo !
42011032	Pada Hari Pengadilan kelak , penduduk Niniwe akan bangkit lalu menuduh kamu , kerana mereka bertaubat daripada dosa ketika mendengar Yunus menyampaikan perkhabaran . Ketahuilah , di sini sekarang ada yang lebih besar daripada Yunus ! ”
42011033	“ Tidak ada orang yang memasang pelita lalu menyembunyikan atau menaruh pelita itu di bawah pasu . Dia akan meletakkannya di atas kaki pelita , supaya orang yang masuk ke rumah dapat melihat cahayanya .
42011034	Mata bagaikan pelita bagi tubuh . Apabila matamu terang , seluruh tubuhmu penuh dengan cahaya . Tetapi apabila matamu kabur , seluruh tubuhmu menjadi gelap gelita .
42011035	Oleh itu , berhati-hatilah , supaya cahaya pada dirimu tidak menjadi gelap .
42011036	Jika seluruh tubuhmu penuh dengan cahaya dan tidak ada bahagian yang gelap , maka seluruh tubuhmu itu terang benderang seperti disinari cahaya . ”
42011037	Setelah Yesus berkata demikian , seorang Farisi menjemput Yesus makan di rumahnya . Yesus pergi ke situ lalu mulai makan .
42011038	Orang Farisi itu hairan melihat Yesus makan dengan tidak membasuh tangan terlebih dahulu .
42011039	Oleh itu Tuhan berkata kepadanya , “ Memang kamu orang Farisi biasanya membersihkan bahagian luar cawan dan pinggan , tetapi hati kamu penuh dengan kekerasan dan kejahatan .
42011040	Kamu bodoh ! Bukankah Allah yang menjadikan bahagian luar , juga menjadikan bahagian dalam ?
42011041	Berikan apa yang ada di dalam cawan dan pinggan kamu kepada orang miskin . Jika kamu berbuat demikian , kamu dan milik kamu akan menjadi bersih .
42011042	Malanglah kamu orang Farisi ! Kamu memberikan sepersepuluh daripada selasih , inggu , dan herba lain kepada Allah , tetapi kamu mengabaikan keadilan , dan kasih kepada Allah . Perkara-perkara itulah yang seharusnya kamu lakukan tanpa mengabaikan kewajipan yang lain .
42011043	Malanglah kamu orang Farisi ! Kamu suka akan tempat duduk khas di dalam rumah ibadat dan kamu suka dihormati di pasar .
42011044	Malanglah kamu ! Kamu seperti kubur tidak bernisan , yang dipijak-pijak orang tanpa disedari . ”
42011045	Salah seorang guru Taurat berkata kepada Yesus , “ Guru , apabila guru berkata begitu , guru menghina kami juga ! ”
42011046	Yesus menjawab , “ Malanglah kamu guru Taurat ! Kamu meletakkan beban yang berat ke atas bahu orang lain , tetapi kamu sendiri tidak mahu menghulurkan satu jari pun untuk menolong mereka memikul beban itu .
42011047	Malanglah kamu ! Kamu membina kubur yang elok-elok untuk para nabi yang dibunuh oleh nenek moyang kamu .
42011048	Dengan tindakan itu , kamu menyetujui perbuatan nenek moyang kamu . Mereka membunuh nabi-nabi itu dan kamu membuat kubur bagi para nabi itu .
42011049	Itulah sebabnya Kebijaksanaan Allah berkata , ‘ Aku akan mengutus nabi dan utusan kepada mereka , tetapi ada yang akan dibunuh dan ada yang akan dianiaya ! ’
42011050	Demikianlah orang zaman ini akan dihukum kerana pembunuhan semua nabi sejak dunia ini diciptakan ,
42011051	mulai daripada pembunuhan Habel sehingga pembunuhan Zakharia yang berlaku di antara mazbah dan Tempat Suci itu . Percayalah , orang zaman ini akan dihukum kerana pembunuhan semua nabi itu .
42011052	Malanglah kamu , guru Taurat ! Kamu menyimpan kunci yang dapat membuka pintu pengetahuan tentang kehendak Allah , tetapi kamu tidak mahu masuk ke dalam . Sebaliknya kamu menghalangi orang yang mahu masuk ! ”
42011053	Apabila Yesus meninggalkan tempat itu , guru Taurat dan orang Farisi mula mengecam Yesus . Mereka menyoal Yesus tentang banyak hal
42011054	dengan maksud untuk memerangkap Dia . Mereka berusaha untuk mencari kesalahan Yesus ketika Dia berkata-kata .
42012001	Sedang beribu-ribu orang berasak-asak sehingga kaki mereka saling terpijak , mula-mula Yesus berkata kepada para pengikut-Nya , “ Berhati-hatilah dengan ragi orang Farisi , maksud-Ku kemunafikan mereka .
42012002	Apa yang tersembunyi akan dinyatakan dan tiap-tiap rahsia akan didedahkan .
42012003	Apa yang kamu ucapkan pada waktu malam akan terdengar pada siang hari dan apa yang kamu bisikkan di telinga orang di dalam bilik yang tertutup akan diumumkan dari atas rumah . ”
42012004	“ Ingatlah , sahabat-sahabat-Ku ! Janganlah takut akan mereka yang mengambil nyawa , tetapi kemudian tidak berkuasa berbuat apa-apa lagi .
42012005	Biarlah Aku tunjukkan siapa yang mesti kamu takuti . Takutlah akan Allah , kerana Dia berkuasa mengambil nyawa orang , dan Dia juga berkuasa membuang orang itu ke dalam neraka ! Percayalah , Allah yang harus kamu takuti !
42012006	Bukankah lima ekor burung pipit dijual seharga dua sen ? Meskipun demikian tidak seekor pun dilupakan oleh Allah .
42012007	Sebenarnya rambut di kepala kamu pun telah dihitung semuanya . Oleh itu , janganlah takut kerana bagi Allah kamu lebih berharga daripada burung pipit ! ”
42012008	“ Ingatlah bahawa sesiapa yang mengaku dirinya pengikut-Ku di hadapan umum , akan diakui juga oleh Anak Manusia di hadapan malaikat-malaikat Allah .
42012009	Tetapi sesiapa yang tidak mengaku dirinya pengikut-Ku di hadapan umum , akan tidak diakui juga oleh Anak Manusia di hadapan malaikat-malaikat Allah .
42012010	Sesiapa yang menentang Anak Manusia dengan kata-katanya , dapat diampuni ; tetapi sesiapa yang mengkufuri Roh Allah tidak dapat diampuni .
42012011	Apabila kamu didakwa di rumah ibadat atau di hadapan gabenor atau penguasa , janganlah khuatir tentang bagaimana kamu harus membela diri atau apa yang harus kamu katakan .
42012012	Roh Allah akan mengajar kamu apa yang harus kamu katakan pada waktu itu . ”
42012013	Seorang daripada orang ramai berkata kepada Yesus , “ Guru , suruhlah saudara saya berikan sebahagian daripada harta peninggalan bapa kami kepada saya . ”
42012014	Yesus berkata kepadanya , “ Saudara , siapa memberikan kuasa kepada-Ku untuk menjadi hakim , ataupun membahagikan harta antara kamu berdua ? ”
42012015	Seterusnya Yesus berkata kepada mereka semua , “ Berjaga-jagalah dan berwaspadalah ! Janganlah tamak ! Hidup seseorang tidak terdiri daripada kekayaannya , walaupun hartanya banyak sekali . ”
42012016	Kemudian Yesus menceritakan perumpamaan ini kepada mereka . Dia berkata , “ Seorang hartawan mempunyai tanah yang menghasilkan tuaian yang banyak .
42012017	Dia mula berfikir dalam hati , ‘ Aku tidak mempunyai tempat untuk menyimpan segala hasil tanahku . Apakah yang harus aku lakukan ? ’
42012018	‘ Inilah yang akan aku lakukan , ’ katanya kepada dirinya sendiri , ‘ Aku akan merombak gudang-gudangku lalu mendirikan yang lebih besar . Dengan demikian aku dapat menyimpan hasil tanahku dan segala hartaku yang lain di situ .
42012019	Setelah itu barulah aku berkata kepada diriku sendiri , kamu sungguh bertuah ! Kamu mempunyai segala yang baik bagi keperluanmu selama bertahun-tahun . Nikmatilah hidup ! Makan , minum , dan bersukacitalah ! ’
42012020	Tetapi Allah berkata kepadanya , ‘ Hai bodoh ! Malam ini juga engkau mesti menyerahkan nyawamu ! Lalu siapakah yang akan mendapat segala harta yang telah engkau kumpulkan untuk dirimu sendiri itu ? ’ ”
42012021	Lalu Yesus mengakhiri cerita-Nya dengan berkata , “ Demikianlah halnya dengan orang yang mengumpulkan harta untuk diri sendiri , padahal tidak kaya di sisi Allah . ”
42012022	Lalu Yesus berkata kepada pengikut-pengikut-Nya , “ Itulah sebabnya Aku berkata kepada kamu : Janganlah khuatir tentang hidup kamu , tentang apa yang akan kamu makan , atau apa yang akan kamu pakai .
42012023	Hidup itu lebih berharga daripada makanan , dan tubuh lebih berharga daripada pakaian .
42012024	Perhatikanlah burung gagak yang tidak menanam benih , tidak menuai tuaian dan tidak mempunyai gudang atau jelapang , tetapi dipelihara oleh Allah ! Kamu jauh lebih berharga daripada burung !
42012025	Siapakah antara kamu yang dengan kekhuatiran dapat memanjangkan umur walaupun sedikit ?
42012026	Jika kamu tidak dapat menguasai perkara sekecil itu , mengapa kamu khuatir akan perkara-perkara lain ?
42012027	Lihatlah bunga bakung yang tumbuh di padang ; bunga itu tidak bekerja dan tidak menenun . Tetapi ketahuilah , Raja Salomo dengan segala kekayaannya tidak berpakaian seindah bunga itu !
42012028	Jika Allah menghiasi rumput di padang yang ada pada hari ini tetapi keesokan harinya dibakar di dapur , tidakkah Dia akan memastikan kamu berpakaian ? Alangkah lemahnya iman kamu !
42012029	Oleh itu , janganlah khuatir dan janganlah selalu fikirkan apa yang hendak kamu makan dan minum .
42012030	( Orang yang tidak mengenal Allah selalu memikirkan hal-hal itu . ) Bapa kamu tahu bahawa kamu memerlukan semua itu .
42012031	Sebaliknya , utamakanlah Pemerintahan Allah dengan melakukan apa yang dikehendaki oleh Allah , maka semua itu akan diberikan oleh Allah kepada kamu . ”
42012032	“ Janganlah takut , hai kamu yang kecil bilangan , kerana Bapa kamu berkenan membenarkan kamu menikmati Pemerintahan-Nya .
42012033	Juallah segala milik kamu , dan berikan wangnya kepada orang miskin . Bagi diri kamu , buatlah dompet yang tidak dapat rosak dan simpanlah harta kamu di syurga . Di situ harta kamu tidak akan berkurang , kerana pencuri tidak dapat masuk dan gegat tidak dapat merosakkannya .
42012034	Lakukanlah hal itu , kerana perhatian kamu sentiasa tertumpu kepada harta kamu . ”
42012035	“ Bersiap-siaplah untuk menghadapi apa sahaja . Kamu harus sentiasa siap sedia dengan pelita yang menyala .
42012036	Hendaklah kamu seperti hamba yang sedang menantikan tuan mereka balik daripada jamuan perkahwinan . Apabila tuan itu balik dan mengetuk pintu , dengan segera mereka akan membuka pintu .
42012037	Alangkah bahagianya hamba-hamba yang didapati berjaga dan siap sedia ketika tuan mereka kembali ! Percayalah , tuan itu akan menanggalkan jubah , dan menyuruh hamba-hambanya duduk lalu melayani mereka .
42012038	Alangkah bahagianya hamba-hamba itu jika didapati bersiap sedia , meskipun tuan mereka balik pada tengah malam atau lebih lambat lagi !
42012039	Ingatlah ! Jika tuan rumah mengetahui saatnya pencuri akan datang , dia tidak akan membiarkan pencuri masuk ke dalam rumahnya .
42012040	Kamu pun harus sentiasa bersiap sedia , kerana Anak Manusia akan datang pada saat yang tidak kamu sangka . ”
42012041	Petrus bertanya , “ Adakah Tuhan menujukan perumpamaan ini kepada kami atau kepada semua orang ? ”
42012042	Tuhan menjawab , “ Siapakah hamba yang setia dan bijak ? Dialah orang yang ditunjuk oleh tuannya menjadi pengurus rumah tangganya . Tuannya juga menyuruh dia memberikan makanan kepada hamba-hamba yang lain pada waktu yang ditentukan .
42012043	Alangkah bahagianya orang yang didapati sedang menjalankan tugas apabila tuannya kembali !
42012044	Ketahuilah bahawa tuan itu akan mempercayakan segala hartanya kepada hamba itu .
42012045	Tetapi jika hamba itu berkata dalam hati , ‘ Masih lama lagi tuan saya akan kembali . ’ Lalu dia mula memukul semua hamba yang lain , baik lelaki mahupun wanita , dan dia makan minum sehingga mabuk .
42012046	Pada hari dan masa yang tidak diduganya , tuannya kembali . Tuan itu akan mencencang hambanya dan membiarkan dia merasai nasib orang yang tidak taat kepada Allah .
42012047	Hamba yang mengetahui kehendak tuannya , tetapi tidak bersiap sedia untuk melakukan kehendak tuannya , akan disebat dengan keras .
42012048	Tetapi hamba yang tidak mengetahui kehendak tuannya , lalu melakukan sesuatu yang salah sehingga dia mesti disebat , akan disebat dengan ringan sahaja . Kepada orang yang telah diberikan banyak , daripadanya akan dituntut banyak juga . Orang yang telah diberikan lebih banyak , daripadanya akan dituntut lebih banyak juga . ”
42012049	“ Aku datang untuk membawa hukuman Allah yang seperti api akan membakar penduduk bumi . Alangkah baiknya jika api itu sudah menyala !
42012050	Masih ada penderitaan berat yang mesti Aku alami . Alangkah resahnya hati-Ku selagi perkara itu belum berakhir !
42012051	Adakah kamu menyangka Aku datang ke dunia ini untuk membawa kedamaian ? Tidak , bukan kedamaian , tetapi perpecahan .
42012052	Mulai dari sekarang , keluarga yang terdiri daripada lima orang akan berlawanan : tiga lawan dua dan dua lawan tiga .
42012053	Bapa akan melawan anak lelaki dan anak lelaki akan melawan bapa . Ibu akan melawan anak perempuan dan anak perempuan akan melawan ibu . Ibu mentua akan melawan menantu perempuan dan menantu perempuan akan melawan ibu mentua . ”
42012054	Yesus juga berkata kepada orang ramai , “ Apabila kamu melihat awan naik di sebelah barat , dengan segera kamu berkata , ‘ Hari akan hujan , ’ dan benar-benar hari hujan .
42012055	Apabila kamu berasa angin selatan bertiup , kamu berkata , ‘ Hari akan panas , ’ dan benar-benar hari panas .
42012056	Hai orang munafik ! Kamu dapat meramal cuaca dengan melihat tanda-tanda di langit dan di bumi , tetapi mengapakah kamu tidak dapat memahami tanda zaman ini ? ”
42012057	“ Mengapakah kamu tidak membuat keputusan sendiri tentang apa yang benar ?
42012058	Jika ada orang hendak mendakwa kamu di mahkamah , berusahalah sebaik-baiknya untuk menyelesaikan perkara itu sebelum kamu tiba di mahkamah . Jika tidak , orang itu akan menyeret kamu ke hadapan hakim , lalu hakim akan menyerahkan kamu kepada polis , dan polis akan memasukkan kamu ke dalam penjara .
42012059	Percayalah , kamu tidak akan keluar dari penjara sebelum kamu membayar denda kamu . ”
42013001	Pada waktu itu beberapa orang di situ memberitahu Yesus perihal orang Galilea yang dibunuh oleh Pilatus ketika mereka mempersembahkan korban kepada Allah .
42013002	Yesus berkata kepada mereka , “ Kerana beberapa orang Galilea dibunuh secara demikian , adakah hal itu membuktikan bahawa mereka lebih berdosa daripada orang Galilea lain ?
42013003	Tidak ! Tetapi ingatlah , kecuali kamu bertaubat daripada dosa , kamu semua akan binasa seperti mereka .
42013004	Bagaimanakah dengan lapan belas orang yang terbunuh di Siloam , ketika menara di sana menimpa mereka ? Adakah hal itu membuktikan bahawa mereka lebih berdosa daripada semua orang lain yang tinggal di Yerusalem ?
42013005	Tidak ! Sekali lagi Aku berkata , kecuali kamu bertaubat daripada dosa , kamu semua akan binasa seperti mereka . ”
42013006	Kemudian Yesus menceritakan perumpamaan ini kepada mereka . Dia berkata , “ Seorang mempunyai pokok ara di kebun anggurnya . Pada suatu hari dia mencari buah ara pada pokok itu , tetapi tidak menjumpai apa-apa .
42013007	Oleh itu dia berkata kepada pekebunnya , ‘ Lihatlah , selama tiga tahun aku datang mencari buah ara pada pokok ini , tetapi tidak mendapat sebiji pun . Tebanglah sahaja , kerana pokok ini hanya menghabiskan kesuburan tanah . ’
42013008	Tetapi pekebun itu menjawab , ‘ Tuan , biarkanlah pokok ini tumbuh selama setahun lagi . Saya akan mencangkul tanah di sekelilingnya dan menaruh baja .
42013009	Jika pokok ini berbuah pada tahun depan , baiklah . Jika tidak , tuan boleh menyuruh orang menebangnya . ’ ”
42013010	Pada suatu hari Sabat Yesus mengajar di rumah ibadat .
42013011	Di situ ada seorang wanita yang sakit , kerana dirasuk roh jahat selama lapan belas tahun . Dia bongkok dan tidak dapat berdiri tegak .
42013012	Ketika Yesus melihat dia , Yesus memanggil dia dan berkata kepadanya , “ Mulai sekarang kamu sembuh ! ”
42013013	Yesus meletakkan tangan-Nya pada wanita itu dan pada saat itu juga wanita itu berdiri tegak lalu memuji Allah .
42013014	Ketua rumah ibadat marah kerana Yesus menyembuhkan orang pada hari Sabat . Ketua rumah ibadat berkata kepada semua orang di situ , “ Ada enam hari untuk bekerja ; datanglah pada masa itu untuk disembuhkan , tetapi jangan pada hari Sabat ! ”
42013015	Tuhan menjawab ketua itu , “ Kamu munafik ! Pada hari Sabat orang melepaskan lembu atau keldai dari kandang lalu membawa haiwan itu keluar untuk diberikan minuman .
42013016	Lihatlah , di sini ada seorang wanita keturunan Abraham yang telah diikat oleh Iblis selama lapan belas tahun . Tidak patutkah dia dilepaskan daripada ikatannya pada hari Sabat ? ”
42013017	Jawapan Yesus memalukan semua musuh-Nya , tetapi semua orang lain bersukacita kerana segala perbuatan ajaib yang dilakukan oleh Yesus .
42013018	Yesus bertanya , “ Bagaimanakah keadaannya apabila Allah memerintah ? Dengan apakah dapat Aku bandingkan keadaannya ?
42013019	Keadaannya seperti perumpamaan ini : Seorang mengambil sebiji benih sawi , lalu menanamnya di ladang . Benih itu tumbuh dan menjadi pokok , lalu burung membuat sarang pada cabang-cabangnya . ”
42013020	Sekali lagi Yesus bertanya , “ Dengan apakah dapat Aku bandingkan keadaannya apabila Allah memerintah ?
42013021	Keadaannya seperti ini : Seorang wanita mengambil ragi lalu mencampurnya dengan empat puluh liter tepung sehingga adunan itu naik ! ”
42013022	Dalam perjalanan ke Yerusalem , Yesus melalui beberapa buah kota dan pekan sambil mengajar .
42013023	Seorang bertanya kepada-Nya , “ Tuan , sedikit sahajakah orang yang akan diselamatkan ? ” Yesus menjawab ,
42013024	“ Berusahalah sebaik-baiknya untuk masuk melalui pintu yang sempit , kerana banyak orang yang mencuba masuk , tetapi tidak dapat .
42013025	Pada waktu tuan rumah bangun dan menutup pintu , kamu yang berdiri di luar mula mengetuk pintu dan berkata , ‘ Tuan , bukalah pintu untuk kami ! ’ Tuan itu akan menjawab , ‘ Aku tidak tahu dari mana kamu datang ! ’
42013026	Kamu akan menjawab , ‘ Kami sudah makan dan minum bersama-sama tuan , dan tuan juga mengajar di kota kami ! ’
42013027	Tetapi tuan itu akan berkata lagi , ‘ Aku tidak tahu dari mana kamu datang . Pergilah dari sini , kamu semua yang melakukan kejahatan ! ’
42013028	Pada waktu kamu melihat Abraham , Ishak , dan Yakub serta semua nabi bersukacita di Dunia Baru Allah , kamu akan menangis dan menderita kerana kamu diusir ke luar !
42013029	Orang akan datang dari timur dan barat , dari utara dan selatan , untuk menikmati jamuan di Dunia Baru Allah .
42013030	Sesungguhnya orang yang sekarang terakhir akan menjadi yang pertama dan orang yang sekarang pertama akan menjadi yang terakhir . ”
42013031	Pada masa itu juga , beberapa orang Farisi datang kepada Yesus dan berkata kepada-Nya , “ Tinggalkan tempat ini . Pergilah ke tempat lain , kerana Herodes hendak membunuh kamu . ”
42013032	Yesus menjawab , “ Pergilah beritahu orang licik itu , ‘ Hari ini dan esok Aku mengusir roh jahat dan menyembuhkan orang sakit , lalu pada hari ketiga , Aku akan menyelesaikan pekerjaan-Ku . ’
42013033	Meskipun demikian Aku harus meneruskan perjalanan hari ini , esok , dan lusa , kerana tidak semestinya seorang nabi dibunuh di tempat lain kecuali di Yerusalem .
42013034	Yerusalem , Yerusalem ! Engkau membunuh nabi-nabi dan merejam para utusan Allah . Sudah beberapa kali Aku ingin memeluk semua pendudukmu seperti seekor induk ayam melindungi anak-anaknya di bawah sayapnya , tetapi engkau tidak mahu !
42013035	Yerusalem , engkau akan ditinggalkan oleh Allah dan engkau tidak akan melihat Aku lagi sehingga tiba masanya engkau berkata , ‘ Diberkatilah Dia yang datang dengan nama Tuhan . ’ ”
42014001	Pada suatu hari Sabat , Yesus pergi makan di rumah seorang Farisi yang terkenal . Orang di situ memerhati Yesus .
42014002	Lalu seorang lelaki yang bengkak kaki dan lengannya datang kepada Yesus .
42014003	Yesus bertanya kepada semua guru Taurat dan orang Farisi di situ , “ Adakah Taurat membenarkan kita menyembuhkan orang sakit pada hari Sabat ? ”
42014004	Mereka tidak mahu berkata apa-apa . Lalu Yesus memanggil orang itu dan menyembuhkan dia , kemudian menyuruh dia pergi .
42014005	Setelah itu Yesus berkata kepada mereka , “ Jika seorang di antara kamu mempunyai anak lelaki atau lembu yang jatuh ke dalam perigi pada hari Sabat , tidakkah kamu akan menariknya keluar pada hari itu juga ? ”
42014006	Mereka tidak dapat menjawab Yesus tentang hal itu .
42014007	Yesus memperhatikan beberapa orang tetamu yang memilih tempat terbaik . Oleh itu Dia menceritakan perumpamaan ini kepada mereka semua .
42014008	Dia berkata , “ Jika seseorang menjemput kamu ke majlis perkahwinan , janganlah duduk di tempat yang terbaik . Mungkin ada orang yang lebih penting daripada kamu telah dijemput juga .
42014009	Lalu tuan rumah yang telah menjemput kamu berdua datang kepadamu dan berkata , ‘ Maaf , tempat ini telah disediakan untuk dia . ’ Tidakkah kamu akan berasa malu , lalu terpaksa duduk di tempat yang paling belakang ?
42014010	Oleh itu apabila kamu dijemput , pergilah duduk di tempat yang paling belakang , supaya tuan rumah akan datang dan berkata kepadamu , ‘ Marilah saudara , duduklah di tempat yang lebih baik . ’ Lalu kamu akan dihormati di hadapan semua tetamu lain .
42014011	Orang yang meninggikan diri akan direndahkan , tetapi orang yang merendahkan diri akan ditinggikan . ”
42014012	Kemudian Yesus berkata pula kepada tuan rumah , “ Apabila kamu menjemput orang makan siang atau makan malam , janganlah jemput sahabat , atau saudara , atau sanak keluarga , ataupun jiranmu yang kaya . Kelak mereka akan menjemput kamu pula dan dengan demikian kamu menerima balasan perbuatanmu .
42014013	Tetapi apabila kamu menjamu orang , jemputlah orang miskin , orang lumpuh , orang tempang , dan orang buta .
42014014	Kamu akan diberkati kerana mereka tidak dapat membalas kebaikanmu . Kebaikanmu akan dibalas oleh Allah pada waktu orang baik dibangkitkan daripada kematian . ”
42014015	Salah seorang yang duduk bersama-sama Yesus mendengar kata-kata-Nya . Dia berkata kepada Yesus , “ Alangkah bahagianya mereka yang akan dijamu oleh Allah di Dunia Baru Allah ! ”
42014016	Yesus berkata kepada orang itu , “ Ada seorang yang sedang mengadakan jamuan besar . Dia menjemput banyak orang .
42014017	Apabila tiba masanya perjamuan itu dimulakan , dia mengutus hambanya kepada semua tetamu dengan jemputan , ‘ Marilah , semuanya sudah siap ! ’
42014018	Tetapi , seorang demi seorang mula memberikan alasan . Yang pertama berkata kepada hamba itu , ‘ Aku baru membeli sebidang tanah dan perlu memeriksanya . Maafkanlah aku . ’
42014019	Yang lain berkata , ‘ Aku baru membeli lima pasang lembu dan hendak mencuba haiwan itu . Maafkanlah aku . ’
42014020	Yang lain pula berkata , ‘ Aku baru sahaja berkahwin ; itulah sebabnya aku tidak dapat datang . ’
42014021	Hamba itu pulang dan memberitahu tuannya segala perkara itu . Tuan itu sangat marah , lalu berkata kepada hambanya , ‘ Cepatlah pergi ke jalan dan lorong di kota . Jemput orang miskin , orang lumpuh , orang buta , dan orang tempang . ’
42014022	Kemudian hamba itu berkata , ‘ Tuan , perintah tuan sudah dijalankan , tetapi masih banyak tempat yang kosong . ’
42014023	Lalu tuan itu berkata kepada hambanya , ‘ Pergilah ke jalan dan lorong di luar kota , dan suruh semua orang datang supaya rumahku penuh .
42014024	Ketahuilah , tidak seorang pun daripada tetamu yang aku jemput itu akan menikmati perjamuanku ! ’ ”
42014025	Orang ramai berjalan bersama-sama Yesus ; Dia berpaling dan berkata kepada mereka ,
42014026	“ Sesiapa yang datang kepada-Ku tetapi tidak dapat mengasihi Aku lebih daripada ibunya , bapanya , isterinya , anak-anaknya , saudara lelakinya , dan saudara perempuannya , bahkan dirinya sendiri , tidak dapat menjadi pengikut-Ku .
42014027	Sesiapa yang tidak mahu memikul salibnya sendiri dan mengikut Aku , tidak dapat menjadi pengikut-Ku .
42014028	Jika seorang daripada kamu hendak membina sebuah menara , dia akan duduk dahulu lalu mengira perbelanjaannya , supaya dia tahu sama ada wangnya cukup untuk menyudahkan pekerjaan itu .
42014029	Jika tidak , setelah meletakkan batu asasnya dia tidak dapat menyudahkan pekerjaan itu . Lalu semua orang yang melihat apa yang telah berlaku akan mentertawakan dia .
42014030	Mereka akan berkata , ‘ Lihatlah , orang ini memulakan kerja tetapi tidak dapat menyudahkannya ! ’
42014031	Jika seorang raja yang mempunyai sepuluh ribu orang askar hendak berperang dengan raja lain yang mempunyai dua puluh ribu orang askar , raja itu akan duduk terlebih dahulu lalu mempertimbangkan sama ada dia cukup kuat untuk melawan musuhnya .
42014032	Jika dia tahu bahawa dia tidak kuat , dia akan mengirim utusan untuk minta berdamai , semasa musuhnya masih jauh . ”
42014033	Akhirnya Yesus berkata , “ Demikian juga dengan kamu . Tidak seorang pun daripada kamu dapat menjadi pengikut-Ku , kecuali dia meninggalkan segala miliknya . ”
42014034	“ Garam sangat berguna , tetapi jika garam sudah menjadi tawar , garam itu tidak dapat menjadi masin lagi .
42014035	Garam yang tawar tidak lagi berguna untuk menyuburkan tanah ataupun untuk dijadikan baja ; sebaiknya dibuang sahaja . Jika kamu bertelinga , dengarlah baik-baik ! ”
42015001	Pada suatu hari banyak pemungut cukai dan orang yang dihina masyarakat datang mendengar Yesus .
42015002	Lalu orang Farisi dan guru Taurat mula bersungut-sungut . Mereka berkata , “ Lihatlah , orang ini menyambut orang yang dihina masyarakat , bahkan makan bersama-sama mereka ! ”
42015003	Oleh itu Yesus menceritakan perumpamaan ini ,
42015004	“ Andaikata seorang daripada kamu mempunyai seratus ekor domba , lalu kehilangan seekor , apakah yang akan dilakukannya ? Tentu dia akan meninggalkan domba yang sembilan puluh sembilan ekor di padang rumput , lalu pergi mencari yang hilang itu sehingga dapat .
42015005	Apabila dia menjumpai domba itu , dia memikulnya pada bahu .
42015006	Dengan sukacita dia membawa domba itu pulang . Setelah itu dia memanggil kawan dan jirannya , lalu berkata kepada mereka , ‘ Marilah kita bergembira ! Dombaku yang hilang sudah aku jumpai semula ! ’
42015007	Ketahuilah bahawa demikian juga di syurga ada kegembiraan yang lebih besar kerana seorang berdosa bertaubat , daripada kegembiraan kerana sembilan puluh sembilan orang berhormat yang berpendapat mereka tidak perlu bertaubat . ”
42015008	“ Atau andaikata seorang wanita mempunyai sepuluh keping wang perak , lalu kehilangan sekeping , apakah yang akan dilakukannya ? Dia akan memasang pelita , menyapu rumah lalu mencari wang itu dengan teliti sehingga dapat .
42015009	Apabila dia menjumpai mata wang itu , dia memanggil kawan dan jirannya , lalu berkata kepada mereka , ‘ Mari kita bergembira ! Wangku yang hilang sudah aku jumpai semula ! ’
42015010	Percayalah , malaikat Allah juga bersukacita apabila seorang berdosa bertaubat . ”
42015011	Yesus berkata lagi , “ Ada seorang bapa mempunyai dua orang anak lelaki .
42015012	Yang bongsu berkata kepada bapanya , ‘ Ayah , berikanlah harta bahagian saya sekarang juga . ’ Lalu bapanya membahagi hartanya antara kedua-dua orang anaknya .
42015013	Beberapa hari kemudian , anak yang bongsu menjual bahagian hartanya , lalu meninggalkan rumah . Dia pergi ke negeri yang jauh , dan di sana dia memboroskan wangnya dengan hidup berfoya-foya .
42015014	Dengan cepat wangnya habis . Pada masa itu kebuluran yang teruk melanda seluruh negeri itu , lalu hidupnya melarat kerana dia tidak mempunyai apa-apa .
42015015	Oleh itu dia bekerja bagi seorang penduduk negeri itu , yang menyuruh dia menjaga babi di ladang .
42015016	Dia begitu lapar sehingga ingin mengisi perut dengan makanan babi , tetapi tidak seorang pun memberikan makanan kepadanya .
42015017	Akhirnya dia sedar dan berkata , ‘ Semua orang gaji ayahku mendapat makanan yang berlebihan tetapi di sini aku hampir mati kelaparan !
42015018	Aku akan berangkat dan pergi kepada ayahku lalu berkata begini : Ayah , saya sudah berdosa terhadap Allah dan terhadap ayah .
42015019	Tidak layak lagi saya disebut anak ayah . Anggaplah saya sebagai orang gaji ayah . ’
42015020	Dia pun pulang kepada bapanya . Dia masih jauh dari rumah apabila bapanya nampak dia . Dengan penuh kasihan , bapanya lari menemui dia , lalu memeluk , dan menciumnya .
42015021	‘ Ayah , ’ kata anak itu , ‘ Saya sudah berdosa terhadap Allah dan terhadap ayah . Tidak layak lagi saya disebut anak ayah . ’
42015022	Tetapi bapanya memanggil hamba-hambanya dan berkata , ‘ Cepat , bawalah jubah yang terbaik dan pakaikan pada dia . Kenakan cincin pada jarinya dan kasut pada kakinya .
42015023	Pilihlah anak lembu yang gemuk lalu sembelih . Marilah kita rayakan kepulangannya dengan perjamuan .
42015024	Anakku ini sudah mati , tetapi sekarang hidup pula ; dia sesat , tetapi sekarang ditemui semula . ’ Lalu perjamuan itu dimulakan .
42015025	Sementara itu anaknya yang sulung di ladang . Dalam perjalanan pulang , apabila dekat rumah , dia mendengar muzik dan tari-tarian .
42015026	Dia memanggil salah seorang hambanya lalu bertanya , ‘ Apakah yang sedang berlaku ? ’
42015027	Hamba itu menjawab , ‘ Adik tuan sudah kembali ! Bapa tuan menyembelih anak lembu yang gemuk , kerana bapa tuan sudah mendapat anaknya kembali dalam keadaan selamat . ’
42015028	Anak sulung itu begitu marah sehingga dia tidak mahu masuk ke rumah . Lalu bapanya keluar dan memujuk dia .
42015029	Tetapi dia berkata kepada bapanya , ‘ Lihatlah , bertahun-tahun saya bekerja seperti seorang hamba untuk ayah . Tidak pernah saya membantah ayah . Tetapi apakah balasan ayah ? Tidak seekor kambing pun disembelih , supaya saya boleh bersukaria dengan kawan-kawan saya !
42015030	Tetapi anak ayah ini telah memboroskan segala harta ayah dengan pelacur , dan apabila dia kembali ayah menyembelih anak lembu yang gemuk untuknya ! ’
42015031	Bapanya menjawab , ‘ Anakku , kamu sentiasa di sini dengan ayah . Segala yang ayah miliki juga milikmu .
42015032	Patutlah kita adakan perjamuan dan bersukacita , kerana adikmu sudah mati , tetapi sekarang hidup pula ; dulu dia sesat , tetapi sekarang sudah ditemui semula . ’ ”
42016001	Yesus berkata kepada pengikut-pengikut-Nya , “ Ada seorang kaya mempunyai seorang pekerja yang mengurus harta bendanya . Orang kaya itu diberitahu bahawa pengurus itu memboroskan wang majikannya .
42016002	Lalu orang kaya itu memanggil pengurusnya dan berkata , ‘ Apakah yang aku dengar tentang dirimu ? Serahkan kira-kiramu yang lengkap bagi semua hartaku , kerana mulai sekarang kamu berhenti menjadi pengurus . ’
42016003	Pengurus itu berfikir , ‘ Apakah harus aku lakukan ? Aku akan diberhentikan kerja . Aku tidak kuat mencangkul dan aku malu meminta sedekah .
42016004	Aku tahu akan apa yang harus aku lakukan , supaya apabila aku diberhentikan kerja , aku mempunyai banyak kawan yang mahu menyambut aku ke rumah mereka . ’
42016005	Lalu dia memanggil semua orang yang berhutang kepada majikannya . Dia bertanya kepada orang yang pertama , ‘ Berapakah hutangmu kepada majikanku ? ’
42016006	Orang itu menjawab , ‘ Seratus buah tempayan minyak zaitun . ’ Pengurus itu berkata kepadanya , ‘ Inilah kira-kiramu ; duduklah dan tulislah lima puluh . ’
42016007	Kemudian dia berkata kepada orang yang kedua , ‘ Berapakah hutangmu ? ’ Orang itu menjawab , ‘ Seribu pikul gandum . ’ Pengurus itu berkata kepadanya , ‘ Inilah kira-kiramu ; tulislah lapan ratus . ’
42016008	Majikan pengurus itu memuji kecerdikan pengurus yang tidak jujur ini , kerana orang dunia ini lebih bijak mengurus urusan mereka daripada orang yang hidup dalam terang . ”
42016009	Yesus berkata lagi , “ Dengarlah ! Gunakanlah kekayaan dunia ini untuk mendapat sahabat , supaya apabila kekayaan dunia ini lenyap , kamu akan disambut ke dalam tempat kediaman yang abadi .
42016010	Sesiapa yang setia dalam perkara kecil , akan setia juga dalam perkara besar . Tetapi sesiapa yang tidak jujur dalam perkara kecil , tidak akan jujur dalam perkara besar .
42016011	Jika kamu tidak menggunakan kekayaan dunia ini dengan setia , bagaimanakah kamu dapat menggunakan kekayaan sejati dengan baik ?
42016012	Jika kamu tidak setia kepada milik orang lain , siapakah mahu memberi kamu apa yang menjadi milik kamu ?
42016013	Tidak ada seorang hamba dapat melayani dua orang tuan . Dia akan membenci yang seorang dan mengasihi yang lain , atau dia akan setia kepada yang seorang dan menghina yang lain . Demikianlah kamu tidak dapat bekerja untuk Allah dan untuk kekayaan juga . ”
42016014	Orang Farisi mendengar segala yang dikatakan oleh Yesus . Lalu mereka mencemuh Yesus kerana mereka suka akan wang .
42016015	Yesus berkata kepada mereka , “ Kamulah orang yang berpura-pura benar di hadapan manusia , tetapi Allah mengetahui isi hati kamu . Apa yang dianggap berharga oleh manusia , dibenci oleh Allah .
42016016	Sebenarnya Taurat Musa dan ajaran nabi-nabi berlaku hanya sehingga masa Yohanes Pembaptis . Selepas itu , Berita Baik tentang bagaimana Allah memerintah diberitakan dan orang berasak-asak hendak menikmatinya .
42016017	Tetapi lebih mudah bagi langit dan bumi ini lenyap daripada satu titik pun dalam Taurat ditiadakan .
42016018	Sesiapa yang menceraikan isterinya lalu berkahwin dengan wanita lain , berzina . Demikian juga lelaki yang berkahwin dengan wanita yang telah diceraikan , berzina juga . ”
42016019	“ Ada seorang kaya ; pakaiannya mahal-mahal dan hidupnya mewah setiap hari .
42016020	Ada pula seorang miskin bernama Lazarus . Tubuhnya penuh dengan kudis yang bernanah . Lazarus biasa dibawa ke hadapan pintu rumah orang kaya itu .
42016021	Dia berharap dapat mengisi perut dengan sisa-sisa yang dibuang dari meja orang kaya itu . Kadang-kadang anjing datang menjilat kudisnya .
42016022	Orang miskin itu meninggal lalu dibawa oleh malaikat ke sisi Abraham di syurga . Orang kaya itu pun meninggal dan dikebumikan .
42016023	Di alam maut dia sangat menderita . Apabila dia memandang ke atas , dia nampak Abraham jauh di sana dengan Lazarus di sisinya .
42016024	‘ Bapa Abraham , ’ seru orang kaya itu , ‘ kasihanilah saya . Suruhlah Lazarus mencelupkan jarinya ke dalam air dan membasahkan lidah saya , kerana saya sengsara di dalam api ini ! ’
42016025	Tetapi Abraham menjawab , ‘ Ingatlah , anakku , seumur hidupmu kamu sudah mendapat segala yang baik , sedangkan Lazarus mendapat segala yang buruk . Tetapi sekarang Lazarus seronok di sini , sebaliknya kamu menderita sengsara .
42016026	Selain itu , ada pula jurang yang dalam di antara kamu dan kami , sehingga orang dari sini tidak dapat ke sana dan orang dari sana tidak dapat ke mari ! ’
42016027	‘ Jika demikian , Bapa Abraham , ’ kata orang kaya itu , ‘ saya memohon supaya bapa menyuruh Lazarus pergi ke rumah ayah saya .
42016028	Saya mempunyai lima orang saudara . Biarlah Lazarus pergi memberikan amaran kepada mereka , supaya setidak-tidaknya mereka tidak akan datang ke tempat penderitaan ini . ’
42016029	Abraham berkata kepadanya , ‘ Tidakkah mereka mempunyai Kitab Musa dan Kitab Nabi-Nabi yang memberikan amaran kepada mereka ? Sepatutnya mereka mendengarkan amaran kitab-kitab itu ! ’
42016030	Tetapi orang kaya itu menjawab , ‘ Hal itu tidak cukup , Bapa Abraham . Jika ada seorang bangkit daripada kematian lalu datang kepada mereka , tentu mereka akan bertaubat daripada dosa . ’
42016031	Tetapi Abraham berkata kepadanya , ‘ Jika mereka tidak mendengarkan ajaran Musa dan nabi-nabi , mereka tidak akan percaya juga sekalipun ada orang bangkit daripada kematian . ’ ”
42017001	Yesus berkata kepada pengikut-pengikut-Nya , “ Hal-hal yang menyebabkan orang berbuat dosa pasti ada , tetapi malanglah orang yang menyebabkan hal-hal itu berlaku !
42017002	Lebih baik jika batu kisaran diikat pada lehernya , lalu dia dibuang ke dalam laut , daripada dia menyebabkan salah seorang yang lemah imannya berbuat dosa .
42017003	Berwaspadalah ! Jika saudara kamu berdosa , tegurlah dia . Jika dia bertaubat , ampunilah dia .
42017004	Jika dia berdosa terhadap kamu tujuh kali dalam sehari dan tiap-tiap kali dia datang kepada kamu serta berkata , ‘ Saya minta ampun , ’ kamu harus mengampuninya . ”
42017005	Rasul-rasul Yesus berkata kepada Yesus , “ Tuhan , teguhkanlah iman kami . ”
42017006	Tuhan menjawab , “ Jika kamu mempunyai iman sebesar biji sawi , kamu dapat berkata kepada pokok ara ini , ‘ Tercabutlah dan tertanamlah di laut . ’ Pasti pokok itu akan menurut perintah kamu . ”
42017007	“ Andaikan seorang daripada kamu mempunyai seorang hamba yang sedang membajak atau menggembalakan domba . Apabila hamba itu balik dari ladang , adakah kamu berkata kepadanya , ‘ Marilah dan makanlah ’ ?
42017008	Tentu tidak ! Sebaliknya kamu akan berkata kepadanya , ‘ Siapkanlah makananku . Kenakan pakaian yang bersih dan layanilah aku sementara aku makan dan minum , setelah itu barulah kamu makan . ’
42017009	Seorang hamba tidak perlu dipuji apabila dia menurut perintah tuannya , bukan ?
42017010	Demikian juga kamu . Apabila kamu sudah melakukan segala yang diperintahkan , berkatalah , ‘ Kami hanya hamba biasa ; kami hanya melakukan kewajipan . ’ ”
42017011	Dalam perjalanan ke Yerusalem , Yesus melalui sempadan Samaria dan Galilea .
42017012	Apabila Dia memasuki sebuah pekan , sepuluh orang berpenyakit kulit yang mengerikan datang menjumpai Dia . Mereka berdiri dari jauh
42017013	dan berseru , “ Yesus ! Tuan ! Kasihanilah kami ! ”
42017014	Yesus melihat mereka lalu berkata , “ Pergilah dan mintalah imam mengesahkan kesembuhan kamu . ” Dalam perjalanan ke sana mereka sembuh .
42017015	Ketika seorang daripada mereka sedar bahawa dia sudah sembuh , dia berpatah balik sambil memuji Allah dengan suara yang kuat .
42017016	Dia sujud di hadapan Yesus dan mengucapkan terima kasih kepada-Nya . Orang itu orang Samaria .
42017017	Yesus berkata , “ Bukankah sepuluh orang yang disembuhkan ? Di manakah yang sembilan orang lagi ?
42017018	Mengapakah orang bangsa asing ini sahaja yang kembali untuk bersyukur kepada Allah ? ”
42017019	Lalu Yesus berkata kepada orang itu , “ Bangunlah dan pergilah ; kamu sembuh kerana kamu percaya kepada-Ku . ”
42017020	Beberapa orang Farisi bertanya kepada Yesus , “ Bilakah Allah akan datang untuk memerintah ? ” Yesus menjawab , “ Pemerintahan Allah tidak bermula dengan tanda-tanda yang dapat dilihat ,
42017021	sehingga orang dapat berkata , ‘ Lihatlah di sini ! ’ atau ‘ Lihatlah di sana ! ’ ; kerana Allah sudah mula memerintah antara kamu . ”
42017022	Setelah itu Yesus berkata kepada pengikut-pengikut-Nya , “ Masanya akan tiba apabila kamu berharap dapat melihat zaman Anak Manusia , tetapi kamu tidak dapat melihatnya .
42017023	Nanti orang akan berkata kepada kamu , ‘ Lihat , di situ ! ’ atau , ‘ Lihat , di sini ! ’ Jangan kamu keluar mencarinya .
42017024	Sebagaimana kilat memancar di langit lalu menerangi langit dari hujung ke hujung , demikian juga keadaan Anak Manusia pada masa itu .
42017025	Tetapi terlebih dahulu Dia mesti mengalami banyak penderitaan dan tidak diterima oleh orang zaman ini .
42017026	Seperti pada zaman Nabi Nuh dahulu , demikian juga halnya pada masa Anak Manusia kelak .
42017027	Orang makan dan minum ; lelaki dan perempuan berkahwin sehingga pada hari Nabi Nuh masuk ke dalam bahtera . Lalu air bah datang dan membinasakan mereka semua .
42017028	Juga seperti pada zaman Lot ; orang makan minum , berjual beli , bercucuk tanam , dan membina rumah .
42017029	Tetapi pada hari Lot meninggalkan Sodom , api dan belerang turun dari langit dan membinasakan mereka semua .
42017030	Demikianlah keadaannya pada hari Anak Manusia menampakkan diri .
42017031	Pada hari itu , orang yang di bumbung rumah , janganlah turun untuk mengambil barang di dalam rumah . Begitu juga orang yang di ladang , janganlah balik ke rumah .
42017032	Ingatlah akan apa yang sudah berlaku terhadap isteri Lot !
42017033	Sesiapa yang berusaha mempertahankan hidupnya akan kehilangan hidup yang sejati , tetapi sesiapa yang mengorbankan hidupnya akan menyelamatkannya .
42017034	Percayalah , pada malam itu dua orang sedang tidur di atas sebuah katil ; seorang akan dibawa dan seorang lagi ditinggalkan .
42017035	Dua orang wanita sedang menggiling gandum ; seorang akan dibawa dan seorang lagi ditinggalkan . [
42017036	Dua orang lelaki sedang di ladang ; seorang akan dibawa dan seorang lagi ditinggalkan . ] ”
42017037	Pengikut-pengikut Yesus bertanya , “ Di mana , ya Tuhan ? ” Yesus menjawab , “ Di tempat ada bangkai , di situ ada burung pemakan bangkai . ”
42018001	Kemudian Yesus menceritakan perumpamaan ini untuk mengajar pengikut-pengikut-Nya supaya sentiasa berdoa dan tidak putus asa .
42018002	Yesus berkata , “ Di sebuah kota ada seorang hakim yang tidak takut akan Allah dan tidak peduli akan sesiapa pun .
42018003	Di kota itu juga ada seorang balu yang selalu datang kepada hakim itu untuk memohon supaya perkaranya dibela . ‘ Tolonglah saya menghadapi lawan saya , ’ kata balu itu .
42018004	Sudah lama hakim itu tidak mahu menolong balu itu , tetapi akhirnya hakim itu berkata dalam hati , ‘ Sungguhpun aku tidak takut akan Allah dan tidak peduli akan sesiapa pun ,
42018005	tetapi kerana balu ini terus mengganggu aku , biarlah aku membela perkaranya . Jika tidak , dia akan terus-menerus datang dan menyusahkan aku ! ’ ”
42018006	Lalu Tuhan berkata , “ Dengarlah apa yang dikatakan oleh hakim yang jahat itu !
42018007	Tidakkah Allah akan membela umat-Nya yang berseru kepada-Nya siang malam ? Adakah Dia akan berlambat-lambat untuk menolong mereka ?
42018008	Percayalah , Allah akan membela mereka dengan segera ! Tetapi , adakah Anak Manusia akan menjumpai orang yang percaya kepada-Nya di bumi ini , apabila Dia datang ? ”
42018009	Yesus juga menceritakan perumpamaan ini kepada orang yang menghina orang lain , tetapi menganggap diri mereka baik .
42018010	Yesus berkata , “ Dua orang pergi ke Rumah Tuhan untuk berdoa . Yang seorang orang Farisi dan yang seorang lagi pemungut cukai .
42018011	Orang Farisi itu berdiri sendirian dan berdoa , ‘ Aku bersyukur kepada-Mu , ya Allah , kerana aku tidak seperti orang lain yang tamak , suka menipu atau berzina . Aku bersyukur kerana aku tidak seperti pemungut cukai ini .
42018012	Aku berpuasa dua kali seminggu dan aku mempersembahkan sepersepuluh daripada segala pendapatanku . ’
42018013	Tetapi pemungut cukai itu berdiri agak jauh dan tidak berani menengadah ke langit . Dia menebah dada kerana menyesal sambil berkata , ‘ Ya Allah , kasihanilah hamba , orang berdosa ini ! ’ ”
42018014	Yesus berkata kepada mereka , “ Percayalah , apabila mereka pulang ke rumah , pemungut cukailah yang diterima oleh Allah dan bukan orang Farisi itu . Setiap orang yang meninggikan diri akan direndahkan dan setiap orang yang merendahkan diri akan ditinggikan . ”
42018015	Beberapa orang membawa anak-anak kecil kepada Yesus supaya Yesus meletakkan tangan-Nya pada anak-anak itu dan memberkati mereka . Ketika pengikut Yesus nampak hal itu , mereka menegur orang di situ .
42018016	Tetapi Yesus memanggil anak-anak itu lalu berkata , “ Biarlah anak-anak datang kepada-Ku ! Jangan larang mereka , kerana orang semacam inilah yang akan menikmati Pemerintahan Allah .
42018017	Ingatlah ! Orang yang tidak menyambut Pemerintahan Allah seperti seorang anak , tidak akan menikmati Pemerintahan-Nya . ”
42018018	Seorang pemimpin Yahudi bertanya kepada Yesus , “ Ya Guru yang baik , apakah yang harus saya lakukan supaya beroleh hidup sejati dan kekal ? ”
42018019	Yesus bertanya kepadanya , “ Mengapa kamu mengatakan Aku baik ? Tiada seorang pun yang baik kecuali Allah .
42018020	Kamu mengetahui hukum Allah : ‘ Jangan berzina ; jangan membunuh ; jangan mencuri ; jangan berikan kesaksian palsu dan hormatilah ibu bapamu . ’ ”
42018021	Orang itu menjawab , “ Sejak muda saya menurut segala hukum itu . ”
42018022	Apabila Yesus mendengar hal itu , Dia berkata kepadanya , “ Masih ada satu perkara yang harus kamu lakukan : Juallah segala hartamu lalu dermakan wangnya kepada orang miskin , maka kamu akan beroleh harta di syurga . Kemudian ikutlah Aku . ”
42018023	Tetapi apabila orang itu mendengar kata-kata Yesus , dia sedih kerana dia sangat kaya .
42018024	Yesus melihat bahawa dia sedih . Oleh itu Dia berkata , “ Alangkah susahnya bagi seorang kaya menikmati Pemerintahan Allah !
42018025	Lebih mudah bagi seekor unta memasuki lubang jarum daripada seorang kaya menikmati Pemerintahan Allah . ”
42018026	Orang yang mendengar kata-kata Yesus bertanya , “ Jika demikian , siapa yang dapat diselamatkan ? ”
42018027	Yesus menjawab , “ Apa yang mustahil bagi manusia , tidak mustahil bagi Allah ! ”
42018028	Lalu Petrus berkata , “ Lihatlah , kami sudah meninggalkan rumah tangga untuk mengikut Guru . ”
42018029	“ Betul ! ” kata Yesus . “ Percayalah , sesiapa yang meninggalkan rumah , atau isteri , atau saudara , atau ibu bapa , atau anak-anak kerana mengabdikan diri kepada Allah ,
42018030	akan mendapat ganjaran yang berlipat ganda pada masa ini , dan pada zaman yang akan datang dia akan menerima hidup sejati dan kekal . ”
42018031	Yesus memanggil dua belas orang pengikut-Nya , lalu berkata kepada mereka , “ Dengarlah ! Kita sekarang menuju ke Yerusalem . Di sana segala yang ditulis oleh nabi-nabi tentang Anak Manusia akan berlaku .
42018032	Dia akan diserahkan kepada orang bukan Yahudi lalu mereka akan mempermainkan , menghina , dan meludahi Dia .
42018033	Mereka akan menyesah dan membunuh Dia ; tetapi pada hari ketiga , Dia akan bangkit semula . ”
42018034	Semuanya itu tidak difahami sedikit pun oleh pengikut Yesus . Makna ucapan itu dirahsiakan daripada mereka . Mereka tidak mengetahui apa yang dimaksudkan oleh Yesus .
42018035	Yesus hampir tiba di Yerikho . Di situ ada seorang buta yang sedang duduk di pinggir jalan meminta sedekah .
42018036	Apabila orang buta itu mendengar orang ramai lalu di situ , dia bertanya , “ Apa sedang berlaku ? ”
42018037	Mereka memberitahu dia , “ Yesus , orang Nasaret itu , lalu . ”
42018038	Segera dia berseru , “ Yesus , Anak Daud ! Kasihanilah saya ! ”
42018039	Semua orang yang di hadapan memarahi dia dan menyuruh dia diam . Tetapi dia berseru lebih kuat lagi , “ Anak Daud , kasihanilah saya ! ”
42018040	Yesus berhenti dan menyuruh orang membawa orang buta itu kepada-Nya . Apabila dia tiba , Yesus bertanya kepadanya ,
42018041	“ Apakah yang kamu mahu Aku lakukan untukmu ? ” Orang buta itu menjawab , “ Tuan , saya ingin melihat semula . ”
42018042	Yesus berkata kepadanya , “ Jika demikian , lihatlah ! Kerana kamu percaya kepada-Ku , kamu sembuh . ”
42018043	Seketika itu juga dia dapat melihat , lalu dia mengikut Yesus , sambil memuliakan Allah . Apabila orang ramai nampak hal itu , mereka memuji Allah .
42019001	Yesus meneruskan perjalanan-Nya ke Yerikho dan melalui kota itu .
42019002	Di situ ada seorang ketua pemungut cukai yang kaya ; namanya Zakheus .
42019003	Dia ingin melihat Yesus , tetapi kerana orang terlalu banyak , lagi pula dia pendek , dia tidak dapat melihat Yesus .
42019004	Dia lari mendahului orang ramai , lalu memanjat sebatang pokok ara , supaya dia dapat melihat Yesus yang akan lalu di situ .
42019005	Apabila Yesus tiba di situ , Dia memandang ke atas lalu berkata kepada Zakheus , “ Zakheus , turunlah segera ! Hari ini Aku mesti menumpang di rumahmu . ”
42019006	Zakheus turun dengan segera dan menyambut Yesus dengan kegembiraan .
42019007	Semua orang yang menyaksikan hal itu mula bersungut-sungut . Mereka berkata , “ Orang ini menumpang di rumah seorang berdosa ! ”
42019008	Zakheus berdiri dan berkata kepada Yesus , “ Guru , saya akan mendermakan separuh daripada harta saya kepada orang miskin . Sesiapa sahaja yang pernah saya tipu , akan saya bayar kembali empat kali ganda ! ”
42019009	Yesus berkata kepadanya , “ Pada hari ini Allah telah menyelamatkan kamu dan keluargamu , kerana kamu juga keturunan Abraham .
42019010	Anak Manusia datang untuk mencari dan menyelamatkan orang yang sesat . ”
42019011	Sementara orang masih mendengar Yesus berkata-kata , Yesus menceritakan perumpamaan berikut . Pada waktu itu Dia hampir tiba di Yerusalem dan orang ramai menyangka bahawa Allah segera akan memerintah di bumi .
42019012	Oleh itu Yesus berkata kepada mereka , “ Seorang bangsawan pergi ke negeri yang jauh untuk dilantik menjadi raja , dan kemudian dia akan kembali .
42019013	Tetapi sebelum dia berangkat , dia memanggil sepuluh orang hambanya lalu memberikan sekeping wang emas kepada setiap orang . Dia berkata , ‘ Berniagalah dengan wang ini semasa aku pergi . ’
42019014	Tetapi penduduk negerinya membenci dia . Setelah dia berangkat , mereka mengirim utusan untuk mengatakan , ‘ Kami tidak mahu orang ini menjadi raja kami . ’
42019015	Orang bangsawan itu dilantik menjadi raja , lalu pulang ke negerinya . Dengan segera dia menyuruh semua hambanya yang sudah menerima wang emas supaya datang menghadap . Raja hendak mengetahui keuntungan yang diperoleh mereka .
42019016	Hamba pertama datang dan berkata , ‘ Tuanku , patik berhasil mendapat sepuluh keping wang emas dengan sekeping wang yang tuanku berikan itu . ’
42019017	‘ Bagus , kamu hamba yang baik ! Oleh sebab kamu dapat dipercayai dalam perkara yang kecil , beta akan menjadikan kamu penguasa sepuluh buah kota . ’
42019018	Hamba kedua datang dan berkata , ‘ Tuanku , dengan sekeping wang emas yang tuanku berikan , patik berhasil mendapat lima keping wang emas . ’
42019019	Kepada hamba itu raja berkata , ‘ Beta akan menjadikan kamu penguasa lima buah kota . ’
42019020	Hamba yang lain datang dan berkata , ‘ Tuanku , inilah wang emas tuanku . Patik telah menyimpannya di dalam sapu tangan .
42019021	Patik takut akan tuanku , kerana patik tahu bahawa tuanku seorang yang keras . Tuanku mengambil apa yang bukan milik tuanku , dan tuanku menuai di tempat yang tidak tuanku semai . ’
42019022	Raja itu berkata kepadanya , ‘ Hai hamba yang jahat ! Beta akan menghukum kamu menurut kata-katamu sendiri . Kamu tahu bahawa beta seorang yang keras ; beta mengambil apa yang bukan milik beta , dan menuai di tempat yang tidak beta semai .
42019023	Oleh itu kamu seharusnya menyimpan wang beta di bank supaya apabila beta kembali beta dapat menerima wang beta dengan faedahnya . ’
42019024	Kemudian raja itu bertitah kepada mereka yang berdiri di situ , ‘ Ambillah wang emas itu daripadanya dan berikan kepada hamba yang mempunyai sepuluh keping . ’
42019025	Mereka berkata kepada raja itu , ‘ Tuanku , dia mempunyai sepuluh keping ! ’
42019026	Raja itu menjawab , ‘ Ketahuilah , orang yang sudah mempunyai sesuatu , kepadanya akan diberikan lebih banyak lagi . Tetapi orang yang tidak mempunyai apa-apa , sedikit yang ada padanya akan diambil juga .
42019027	Sekarang bawa ke mari musuh beta yang tidak mahu beta menjadi raja mereka . Bunuhlah mereka semua di hadapan beta ! ’ ”
42019028	Setelah Yesus berkata demikian , Dia berjalan di hadapan mereka lalu menuju ke Yerusalem .
42019029	Apabila Yesus tiba dekat Betfage dan Betania di Bukit Zaitun , Dia menyuruh dua orang pengikut-Nya berjalan terlebih dahulu .
42019030	Dia berkata kepada mereka , “ Pergilah ke pekan yang di hadapan itu . Apabila kamu tiba di situ , kamu akan mendapati seekor anak keldai yang tertambat . Haiwan itu belum pernah ditunggang orang . Lepaskanlah dan bawalah keldai itu ke mari .
42019031	Jika orang bertanya , ‘ Mengapa kamu melepaskan keldai itu ? ’ beritahu orang itu , ‘ Tuhan memerlukannya . ’ ”
42019032	Kedua-dua orang pengikut itu pun pergi dan mendapati semuanya seperti yang dikatakan oleh Yesus .
42019033	Sedang mereka melepaskan anak keldai itu , pemiliknya berkata kepada mereka , “ Mengapa kamu melepaskan keldai itu ? ”
42019034	Mereka menjawab , “ Tuhan memerlukannya . ”
42019035	Lalu mereka membawa anak keldai itu kepada Yesus . Mereka menaruh jubah mereka pada punggung keldai itu lalu menolong Yesus naik ke atasnya .
42019036	Sementara Yesus lalu dengan menunggang keldai itu , orang ramai membentangkan jubah di jalan .
42019037	Apabila Yesus hampir sampai di Yerusalem , di jalan yang menurun dari Bukit Zaitun , semua pengikut-Nya mula bersyukur kepada Allah dan memuji Allah dengan suara keras kerana semua mukjizat yang sudah disaksikan oleh mereka .
42019038	“ Diberkatilah Dia yang datang dengan kuasa Tuhan ! Sejahtera di syurga dan kemuliaan bagi Allah ! ”
42019039	Lalu beberapa orang Farisi antara orang ramai itu berkata kepada Yesus , “ Guru , suruhlah semua pengikut guru diam . ”
42019040	Yesus menjawab , “ Percayalah , jika mereka diam , batu-batu ini akan mula berseru . ”
42019041	Yesus semakin dekat Yerusalem dan apabila Dia melihat kota itu , Dia menangisinya .
42019042	Dia berkata , “ Alangkah baiknya jika kamu mengetahui apa yang dapat mendatangkan kedamaian ! Tetapi sekarang kamu tidak dapat melihatnya .
42019043	Masanya akan tiba apabila musuh mengelilingimu dengan sekatan . Mereka akan mengepung dan mengasak kamu dari segala arah .
42019044	Mereka akan memusnahkan kamu dan semua pendudukmu . Tidak seketul batu pun akan tertinggal pada tempatnya , kerana kamu tidak tahu masanya Allah datang menyelamatkan kamu ! ”
42019045	Yesus masuk ke Rumah Tuhan dan mula mengusir semua pedagang di situ .
42019046	Yesus berkata , “ Di dalam Alkitab tertulis bahawa Allah berfirman , ‘ Rumah-Ku akan disebut rumah tempat berdoa . ’ Tetapi kamu menjadikannya tempat persembunyian perompak ! ”
42019047	Setiap hari Yesus mengajar di dalam Rumah Tuhan . Para ketua imam , guru Taurat , dan pemimpin bangsa Yahudi hendak membunuh dia .
42019048	Tetapi mereka tidak mendapat peluang , kerana orang ramai sentiasa mendengarkan Dia dan tidak mahu terlepas sepatah kata pun .
42020001	Pada suatu hari , Yesus mengajar dan menyampaikan Berita Baik di dalam Rumah Tuhan . Para ketua imam , guru Taurat , dan pemimpin masyarakat Yahudi datang
42020002	dan berkata kepada Yesus , “ Beritahulah kami , dengan hak siapa kamu melakukan perkara-perkara ini ? Siapakah yang memberikan hak kepadamu untuk melakukannya ? ”
42020003	Yesus menjawab , “ Aku juga ingin bertanya kepada kamu . Katakanlah ,
42020004	dengan hak siapakah Yohanes membaptis orang ? Dengan hak Allah atau manusia ? ”
42020005	Mereka mula membincangkan soalan itu , “ Apakah yang akan kita katakan ? Jika kita menjawab , ‘ Dengan hak Allah , ’ Dia akan berkata , ‘ Mengapa kamu tidak percaya kepada Yohanes ? ’
42020006	Tetapi jika kita berkata , ‘ Dengan hak manusia , ’ semua orang akan merejam kita , kerana mereka percaya bahawa Yohanes seorang nabi . ”
42020007	Lalu mereka menjawab , “ Kami tidak tahu . ”
42020008	Yesus berkata kepada mereka , “ Jika demikian Aku pun tidak mahu memberitahu kamu dengan hak siapa Aku melakukan perkara-perkara ini . ”
42020009	Yesus menceritakan perumpamaan ini kepada orang ramai . “ Ada seorang yang menanami ladang anggur , lalu menyewakannya kepada beberapa orang . Setelah itu dia pergi ke negeri lain dan tinggal lama di sana .
42020010	Apabila tiba masanya untuk mengumpulkan buah anggur , pemilik ladang itu mengutus hambanya kepada penyewa-penyewa ladang itu untuk menerima hasil bahagiannya . Tetapi para penyewa ladang memukul hamba itu dan menyuruh dia pulang dengan tangan kosong .
42020011	Pemilik ladang itu mengutus seorang lagi hambanya . Tetapi para penyewa ladang itu juga memukul hamba ini , mempermalukan dia , lalu menyuruh dia pulang dengan tangan kosong .
42020012	Kemudian pemilik ladang itu mengutus hamba ketiga . Penyewa-penyewa ladang itu juga mencederakan hamba ini dan membuang dia ke luar ladang itu .
42020013	Pemilik ladang itu berkata , ‘ Apakah yang harus aku lakukan ? Aku akan mengutus anakku yang aku kasihi . Tentu mereka akan menghormati dia ! ’
42020014	Tetapi apabila para penyewa ladang itu nampak dia , mereka bercakap sesama sendiri , ‘ Ini dia anak pemilik ladang . Mari kita bunuh dia , supaya kita dapat hartanya . ’
42020015	Oleh itu mereka membuang dia ke luar ladang lalu membunuh dia . ” Lalu Yesus bertanya , “ Apakah yang akan dilakukan oleh pemilik ladang itu terhadap para penyewa ladang anggur itu ?
42020016	Dia akan datang dan membunuh semua penyewa ladang itu , lalu menyerahkan ladang itu kepada penyewa-penyewa lain . ” Apabila orang di situ mendengar hal itu , mereka berkata , “ Janganlah perkara ini berlaku ! ”
42020017	Yesus memandang mereka lalu bertanya , “ Jika demikian , apakah makna ayat Alkitab ini ? ‘ Batu yang dibuang oleh pembina bangunan telah menjadi batu yang paling utama . ’
42020018	Semua orang yang jatuh pada batu itu akan hancur ; dan sesiapa yang ditimpa batu itu akan tergilas menjadi debu . ”
42020019	Semua guru Taurat dan ketua imam di situ cuba menangkap Yesus pada saat itu juga , kerana mereka tahu bahawa perumpamaan itu ditujukan kepada mereka . Tetapi mereka takut akan orang ramai .
42020020	Oleh itu mereka menunggu peluang yang baik . Mereka menyuap beberapa orang supaya berpura-pura , dan mengutus mereka untuk memerangkap Yesus dengan pertanyaan . Dengan demikian mereka dapat menyerahkan Yesus kepada kekuasaan gabenor .
42020021	Lalu beberapa orang itu berkata kepada Yesus , “ Guru , kami tahu bahawa apa yang guru katakan dan ajarkan itu benar . Kami tahu bahawa guru tidak memandang kedudukan orang , tetapi guru mengajar kehendak Allah bagi manusia dengan terus terang .
42020022	Katakanlah , menurut Taurat bolehkah kita membayar cukai kepada Kaisar Roma ? ”
42020023	Yesus mengetahui muslihat mereka . Dia berkata ,
42020024	“ Tunjukkan sekeping mata wang kepada-Ku . Gambar dan nama siapakah ini ? ” “ Kaisar ! ” jawab mereka .
42020025	Oleh itu Yesus berkata , “ Baiklah , jika demikian , berikan apa yang menjadi milik Kaisar kepada Kaisar dan berikan apa yang menjadi milik Allah kepada Allah . ”
42020026	Mereka tidak dapat mencari kesalahan Yesus di hadapan orang ramai . Mereka diam sahaja kerana hairan mendengar jawapan-Nya .
42020027	Beberapa orang Saduki datang kepada Yesus . ( Mereka berpendapat bahawa orang mati tidak akan bangkit semula . ) Mereka bertanya kepada Yesus ,
42020028	“ Guru , Musa memberi kita hukum berikut : ‘ Jika seorang lelaki meninggal tanpa mempunyai anak , maka saudara lelakinya mesti berkahwin dengan balunya supaya orang yang sudah meninggal itu mendapat keturunan . ’
42020029	Dahulu ada tujuh orang adik-beradik . Yang sulung berkahwin tetapi meninggal tanpa mempunyai anak .
42020030	Lalu saudara kedua berkahwin dengan balu itu tetapi dia pun meninggal tanpa mempunyai anak .
42020031	Hal yang sama berlaku kepada saudara ketiga dan seterusnya sehingga saudara ketujuh . Mereka semua meninggal tanpa mempunyai anak .
42020032	Akhirnya balu itu meninggal .
42020033	Pada hari kebangkitan orang mati , isteri siapakah wanita itu ? Tujuh orang adik-beradik itu sudah berkahwin dengan dia . ”
42020034	Yesus menjawab , “ Lelaki dan perempuan yang hidup sekarang ini berkahwin .
42020035	Tetapi lelaki dan perempuan yang layak dibangkitkan daripada kematian dan hidup pada zaman yang akan datang tidak berkahwin .
42020036	Mereka akan menjadi seperti malaikat ; mereka tidak mati lagi . Mereka menjadi anak-anak Allah , kerana mereka sudah dibangkitkan daripada kematian .
42020037	Musa menjelaskan bahawa orang mati akan dibangkitkan . Tulisannya tentang belukar yang bernyala menyatakan Tuhan sebagai ‘ Allah yang disembah oleh Abraham , Ishak , dan Yakub . ’
42020038	Hal ini bererti bahawa Allah itu Allah orang hidup , bukan Allah orang mati , kerana Allah menganggap mereka semua hidup . ”
42020039	Beberapa orang guru Taurat berkata , “ Sungguh baik jawapan guru . ”
42020040	Mereka tidak lagi berani menanyakan apa-apa kepada Yesus .
42020041	Yesus bertanya kepada mereka , “ Bagaimanakah orang dapat mengatakan bahawa Penyelamat yang diutus oleh Allah itu keturunan Daud ?
42020042	Daud berkata di dalam Kitab Mazmur , ‘ Tuhan berfirman kepada Tuhanku : Duduklah di sebelah kanan-Ku ,
42020043	sehingga Aku menakluki musuh-Mu ke bawah kaki-Mu . ’
42020044	Jika Daud memanggil Dia ‘ Tuhan ’ , bagaimana mungkin Penyelamat yang diutus oleh Allah itu keturunan Daud ? ”
42020045	Sementara semua orang mendengarkan kata-kata-Nya , Yesus berkata kepada pengikut-pengikut-Nya ,
42020046	“ Berhati-hatilah dengan guru Taurat . Mereka suka berjalan-jalan dengan memakai jubah panjang , dan suka dihormati orang di pasar . Mereka memilih tempat terbaik di dalam rumah ibadat dan di majlis jamuan .
42020047	Mereka memperdaya balu dan merampas rumah mereka , kemudian berpura-pura berdoa dengan berpanjangan ! Mereka akan menerima hukuman yang amat berat ! ”
42021001	Yesus melihat di sekeliling-Nya dan nampak orang kaya memasukkan wang ke dalam peti persembahan di Rumah Tuhan .
42021002	Dia juga melihat seorang balu yang sangat miskin memasukkan dua keping mata wang tembaga .
42021003	Yesus berkata , “ Ketahuilah , balu ini memberikan persembahan yang lebih besar nilainya daripada semua orang lain .
42021004	Orang lain memberikan persembahan daripada kelebihan kekayaan mereka . Tetapi balu ini , walaupun sangat miskin , mendermakan semua nafkahnya . ”
42021005	Beberapa orang sedang bercakap tentang Rumah Tuhan . Mereka berkata betapa indahnya Rumah Tuhan yang dihias dengan batu yang indah-indah , serta semua barang yang dipersembahkan kepada Allah . Lalu Yesus berkata kepada mereka ,
42021006	“ Akan tiba masanya apabila semua yang kamu lihat ini akan dirobohkan . Tidak ada satu batu pun akan tinggal tersusun pada tempatnya ! ”
42021007	Mereka bertanya kepada Yesus , “ Guru , bilakah perkara ini akan berlaku ? Apakah tanda-tanda yang menunjukkan bahawa masanya sudah tiba ? ”
42021008	Yesus berkata , “ Berjaga-jagalah supaya kamu tidak tertipu . Orang akan datang dengan nama-Ku dan berkata , ‘ Akulah dia ! ’ dan ‘ Masanya sudah tiba ! ’ Jangan ikut mereka .
42021009	Jangan takut apabila kamu mendengar berita tentang peperangan dan pemberontakan . Semua perkara ini mesti berlaku terlebih dahulu , tetapi hal ini tidak bererti bahawa akhir zaman sudah tiba . ”
42021010	Yesus berkata lagi , “ Bangsa yang satu akan berperang melawan bangsa yang lain dan kerajaan yang satu akan menyerang kerajaan yang lain .
42021011	Di pelbagai tempat akan berlaku gempa bumi yang dahsyat , kebuluran , dan wabak . Akan berlaku juga pelbagai perkara yang menakutkan dan luar biasa di langit .
42021012	Tetapi sebelum segala perkara ini berlaku , kamu akan ditangkap dan dianiaya . Kamu akan dibawa ke rumah ibadat untuk diadili , lalu dipenjarakan . Kamu akan dihadapkan kepada raja dan penguasa kerana kamu pengikut-Ku .
42021013	Inilah peluang kamu untuk mengkhabarkan Berita Baik .
42021014	Bertekadlah bahawa kamu tidak akan khuatir tentang bagaimana kamu harus membela diri .
42021015	Aku akan memberikan kata-kata dan kebijaksanaan kepada kamu , sehingga tiada seorang musuh pun dapat melawan atau menafikan kata-kata kamu .
42021016	Kamu akan dikhianati oleh ibu bapa , saudara , sanak keluarga , dan sahabat kamu . Mereka akan membunuh beberapa orang antara kamu .
42021017	Semua orang akan membenci kamu kerana Aku ,
42021018	tetapi sehelai rambut pun di kepala kamu tidak akan hilang .
42021019	Hendaklah kamu teguh hati ! Dengan jalan ini kamu akan mendapat hidup sejati . ”
42021020	“ Apabila kamu nampak Yerusalem dikepung tentera , kamu akan tahu bahawa kota itu segera akan dimusnahkan .
42021021	Pada waktu itu orang di Yudea mesti lari ke pergunungan ; orang yang di dalam kota mesti meninggalkan kota , dan orang yang di luar kota jangan masuk ke dalam kota .
42021022	Itulah yang harus kamu lakukan kerana masa itu ‘ Hari Hukuman ’ , apabila semua yang telah tertulis di dalam Alkitab berlaku .
42021023	Alangkah dahsyatnya masa itu bagi wanita yang mengandung dan ibu yang menyusui bayi ! Negeri ini akan mengalami kesusahan yang besar dan Tuhan akan menghukum bangsa ini .
42021024	Ada orang yang akan dibunuh dengan pedang , ada lagi orang yang akan dibawa sebagai tawanan ke negeri orang , dan bangsa yang tidak mengenal Allah akan menginjak-injak Yerusalem sehingga habis masa yang ditetapkan oleh Tuhan untuk mereka . ”
42021025	“ Kelak tanda-tanda yang luar biasa akan kelihatan pada matahari , bulan , dan bintang . Semua negeri di seluruh bumi akan putus asa dan takut menghadapi deru dan gelora laut .
42021026	Orang akan pengsan kerana ketakutan sementara menantikan apa yang akan berlaku di seluruh bumi , kerana kuasa di angkasa lepas ditarik daripada peredarannya .
42021027	Barulah Anak Manusia akan kelihatan datang dikelilingi awan dengan kekuasaan dan kemuliaan yang besar .
42021028	Apabila perkara-perkara itu mula berlaku , bangkitlah dan dongaklah ke langit , kerana sekejap lagi kamu akan diselamatkan . ”
42021029	Lalu Yesus menceritakan perumpamaan ini kepada mereka . Dia berkata , “ Lihatlah pokok ara dan semua pokok yang lain .
42021030	Apabila kamu nampak pokok mula berdaun , kamu tahu bahawa musim panas sudah dekat .
42021031	Demikian juga apabila kamu nampak perkara-perkara ini berlaku , kamu tahu bahawa Allah akan segera memerintah .
42021032	Ingatlah ! Segala perkara ini akan berlaku sebelum orang yang hidup sekarang ini mati semuanya .
42021033	Langit dan bumi akan lenyap , tetapi firman-Ku kekal selama-lamanya . ”
42021034	“ Berjaga-jagalah ! Janganlah kamu asyik berpesta dan minum minuman keras atau khuatir akan kehidupan kamu , sehingga kamu tidak bersedia apabila Hari itu datang dengan tiba-tiba .
42021035	Hari itu akan datang seperti perangkap bagi semua orang di bumi .
42021036	Berjaga-jagalah dan berdoalah sentiasa supaya kamu mempunyai kekuatan untuk mengatasi semua perkara yang akan berlaku , lalu kamu dapat menghadap Anak Manusia . ”
42021037	Setiap hari Yesus mengajar di Rumah Tuhan dan pada petang hari Dia pergi bermalam di Bukit Zaitun .
42021038	Tiap-tiap pagi semua orang datang ke Rumah Tuhan untuk mendengar ajaran Yesus .
42022001	Perayaan Roti Tidak Beragi yang disebut Paska sudah dekat .
42022002	Para ketua imam dan guru Taurat sedang mencari jalan untuk membunuh Yesus dengan diam-diam , kerana mereka takut akan orang ramai .
42022003	Kemudian Iblis memasuki Yudas yang disebut Iskariot , seorang daripada dua belas orang pengikut Yesus .
42022004	Lalu Yudas pergi berunding dengan para ketua imam dan ketua pengawal Rumah Tuhan tentang bagaimana dia boleh menyerahkan Yesus kepada mereka .
42022005	Mereka gembira dan bersetuju memberikan wang kepadanya .
42022006	Yudas pun bersetuju dan mula mencari peluang untuk menyerahkan Yesus kepada mereka tanpa diketahui oleh orang ramai .
42022007	Semasa Perayaan Roti Tidak Beragi , tibalah harinya domba disembelih untuk jamuan Paska .
42022008	Yesus menyuruh Petrus dan Yohanes , “ Pergilah sediakan jamuan Paska untuk kita . ”
42022009	Mereka bertanya , “ Di manakah Guru mahu kami menyiapkannya ? ”
42022010	Yesus berkata , “ Apabila kamu masuk ke bandar , kamu akan berjumpa dengan seorang lelaki yang menjunjung buyung air . Ikutilah dia ke rumah yang dimasukinya ,
42022011	lalu berkatalah kepada pemilik rumah itu , ‘ Guru bertanya , di manakah bilik tempat Dia dan pengikut-pengikut-Nya akan makan jamuan Paska ? ’
42022012	Tuan rumah itu akan menunjukkan sebuah bilik besar di tingkat atas yang lengkap dengan segala perabotnya . Siapkanlah segala-galanya di situ . ”
42022013	Mereka pergi dan mendapati semuanya seperti yang dikatakan oleh Yesus , lalu mereka menyediakan jamuan Paska .
42022014	Apabila tiba waktunya untuk makan jamuan Paska , Yesus makan bersama dengan rasul-rasul itu .
42022015	Dia berkata kepada mereka , “ Aku ingin sekali makan jamuan Paska ini bersama-sama kamu sebelum kematian-Ku !
42022016	Percayalah , Aku tidak akan memakannya lagi sehingga makna perjamuan ini dinyatakan di Dunia Baru Allah . ”
42022017	Setelah itu Yesus mengambil sebuah cawan berisi wain . Dia mengucap syukur kepada Allah , lalu berkata , “ Ambillah cawan ini , dan bahagikanlah antara kamu sendiri .
42022018	Ketahuilah , mulai sekarang Aku tidak akan minum wain ini lagi sehingga Allah memerintah dengan sepenuhnya . ”
42022019	Kemudian Yesus mengambil roti . Setelah Dia mengucap syukur kepada Allah , Dia membahagi roti itu lalu memberikannya kepada mereka sambil berkata , “ Inilah tubuh-Ku , yang diberikan untuk kamu . Berbuatlah demikian untuk mengenang Aku . ”
42022020	Begitu juga setelah makan , Dia memberikan cawan itu kepada mereka sambil berkata , “ Cawan wain ini perjanjian Allah yang baru , yang disahkan dengan darah-Ku , darah yang dicurahkan untuk kamu .
42022021	Tetapi lihatlah ! Orang yang mengkhianati Aku ada di sini bersama-sama Aku !
42022022	Anak Manusia akan mati sebagaimana yang telah ditetapkan oleh Allah ; tetapi malanglah orang yang mengkhianati Dia ! ”
42022023	Lalu mereka mula bertanya sesama sendiri , siapa antara mereka yang akan melakukan perkara itu .
42022024	Pengikut-pengikut Yesus bertengkar tentang siapa antara mereka yang harus dianggap terbesar .
42022025	Yesus berkata kepada mereka , “ Raja bangsa yang tidak mengenal Allah menindas rakyat ; para penguasanya disebut ‘ Pelindung Rakyat ’ .
42022026	Tetapi tidak demikian halnya dengan kamu . Sebaliknya , orang yang terbesar antara kamu mesti menjadi seperti yang terkecil dan pemimpin mesti menjadi seperti hamba .
42022027	Siapakah yang lebih mulia , orang yang duduk makan atau orang yang melayani dia ? Tentu orang yang duduk makan . Tetapi Aku ada antara kamu sebagai orang yang melayan .
42022028	Kamu telah bersama-sama Aku dalam segala kesusahan-Ku .
42022029	Sebagaimana Bapa-Ku telah memberikan hak kepada-Ku untuk memerintah , Aku juga akan memberikan hak itu kepada kamu .
42022030	Kamu akan makan minum dengan Aku dan memerintah bersama-sama Aku pada waktu Aku menjadi raja . Kamu akan duduk di atas takhta untuk memerintah dua belas suku Israel . ”
42022031	“ Simon , Simon , dengarlah ! Iblis telah mendapat kebenaran untuk menguji kamu semua , seperti peladang memisahkan gandum daripada sekam .
42022032	Tetapi Aku telah berdoa untukmu supaya imanmu tidak goyah . Apabila engkau balik kepada-Ku , engkau mesti menguatkan saudara-saudaramu . ”
42022033	Petrus menjawab , “ Ya Tuhan , aku bersedia dipenjarakan dan mati bersama-sama Tuhan ! ”
42022034	Yesus berkata , “ Ketahuilah , Petrus , sebelum ayam berkokok hari ini , tiga kali engkau akan berkata engkau tidak mengenal Aku . ”
42022035	Kemudian Yesus bertanya kepada pengikut-pengikut-Nya , “ Apabila Aku mengutus kamu dahulu dengan tidak membawa dompet , beg , atau kasut , adakah kamu kekurangan apa-apa ? ” “ Tidak ! ” jawab mereka .
42022036	“ Tetapi sekarang , ” kata Yesus , “ orang yang mempunyai dompet atau beg , mesti membawanya ; dan orang yang tidak mempunyai pedang , mesti menjual jubah untuk membeli pedang .
42022037	Ketahuilah , ayat Alkitab ini mesti berlaku kepada diri-Ku : ‘ Dia dianggap sebagai penjahat ’ . Apa yang tertulis tentang diri-Ku sedang berlaku sekarang ini . ”
42022038	Semua pengikut-Nya berkata , “ Tuhan , lihatlah , di sini ada dua bilah pedang . ” Yesus menjawab , “ Cukuplah ! ”
42022039	Yesus meninggalkan kota itu . Seperti biasa Dia pergi ke Bukit Zaitun dan pengikut-pengikut-Nya menyertai Dia .
42022040	Apabila Yesus tiba di situ , Dia berkata kepada mereka , “ Berdoalah agar kamu tidak berdosa ketika menghadapi cubaan . ”
42022041	Kemudian Dia pergi lebih jauh dari tempat mereka , kira-kira sejauh lemparan batu .
42022042	Dia berlutut dan berdoa , “ Ya Bapa , jika boleh jauhkanlah cawan penderitaan ini daripada-Ku . Tetapi janganlah turut kehendak-Ku , melainkan kehendak-Mu berlakulah . ”
42022043	Malaikat dari syurga datang kepada-Nya dan menguatkan Dia .
42022044	Kerana berat penderitaan-Nya , Yesus semakin tekun berdoa , sehingga peluh-Nya seperti darah menitik ke tanah .
42022045	Selepas berdoa , Yesus balik kepada pengikut-pengikut-Nya . Dia mendapati mereka tidur kerana penat dan terlalu sedih .
42022046	Yesus berkata kepada mereka , “ Mengapa kamu tidur ? Bangunlah ! Berdoalah supaya kamu tidak berdosa ketika menghadapi cubaan . ”
42022047	Sementara Yesus masih berkata-kata , datanglah sekumpulan orang . Mereka dipimpin oleh Yudas , seorang daripada dua belas orang pengikut Yesus . Yudas mendekati Yesus untuk mencium Dia .
42022048	Tetapi Yesus berkata kepadanya , “ Yudas , adakah dengan ciuman , kamu mengkhianati Anak Manusia ? ”
42022049	Apabila pengikut Yesus yang di situ nampak apa yang akan berlaku , mereka berkata , “ Tuhan , biarlah kami menyerang dengan pedang ! ”
42022050	Seorang antara mereka memukul hamba Imam Agung serta mengerat telinga kanannya .
42022051	Yesus berkata , “ Sudahlah ! ” Lalu Dia menjamah telinga orang itu dan menyembuhkannya .
42022052	Setelah itu Yesus berkata kepada semua ketua imam , ketua pengawal Rumah Tuhan , dan pemimpin masyarakat Yahudi yang datang ke situ untuk menangkap Dia , “ Adakah Aku ini penjahat , sehingga kamu mesti datang dengan membawa pedang dan belantan untuk menangkap Aku ?
42022053	Tiap-tiap hari Aku bersama-sama kamu di Rumah Tuhan , tetapi kamu tidak menangkap Aku . Tetapi inilah masanya kamu bertindak , kerana kuasa kegelapan sedang memerintah . ”
42022054	Mereka menangkap Yesus dan membawa Dia ke rumah Imam Agung . Petrus mengikut dari jauh .
42022055	Api unggun telah dinyalakan di tengah-tengah halaman rumah itu dan Petrus pergi duduk dengan orang lain yang duduk di sekelilingnya .
42022056	Apabila salah seorang hamba wanita nampak Petrus duduk dekat api unggun , dia mengamati Petrus lalu berkata , “ Orang ini juga bersama-sama Yesus ! ”
42022057	Tetapi Petrus menafikannya , “ Aku tidak mengenal orang itu ! ”
42022058	Sejurus kemudian , seorang lagi nampak Petrus dan berkata , “ Kamu juga seorang daripada mereka ! ” Tetapi Petrus menjawab , “ Bukan ! ”
42022059	Kira-kira sejam kemudian , seorang lain berulang kali berkata , “ Pasti orang ini pengikut Yesus , kerana dia juga orang Galilea ! ”
42022060	Tetapi Petrus menjawab , “ Aku tidak faham apa yang kamu katakan ! ” Seketika itu juga , sedang Petrus berkata-kata , ayam berkokok .
42022061	Tuhan pun berpaling dan memandang Petrus . Petrus teringat akan apa yang dikatakan oleh Tuhan kepadanya , “ Sebelum ayam berkokok hari ini , tiga kali engkau akan berkata engkau tidak mengenal Aku . ”
42022062	Petrus keluar dari situ lalu menangis tersedu-sedu .
42022063	Semua orang yang mengawal Yesus mempermainkan dan memukul Dia .
42022064	Mereka menutupi mata-Nya lalu bertanya kepada-Nya , “ Tekalah , siapakah yang memukul kamu ? ”
42022065	Banyak lagi hinaan lain yang dilemparkan oleh mereka kepada Yesus .
42022066	Pada pagi hari , para pemimpin masyarakat Yahudi , ketua imam , dan guru Taurat bermesyuarat , lalu Yesus dibawa ke hadapan Majlis Agama .
42022067	Mereka berkata , “ Katakanlah , benarkah kamu ini Penyelamat yang diutus oleh Allah ? ” Yesus menjawab , “ Jika Aku memberitahu kamu , kamu pun tidak mahu percaya .
42022068	Jika Aku bertanya apa-apa , kamu tidak mahu menjawab .
42022069	Tetapi mulai sekarang , Anak Manusia akan duduk di sebelah kanan Allah Yang Maha Kuasa . ”
42022070	Mereka semua bertanya , “ Adakah kamu ini Anak Allah ? ” Yesus menjawab , “ Begitulah yang kamu katakan . ”
42022071	Mereka berkata , “ Kita tidak perlu saksi lagi ! Kita telah mendengar apa yang dikatakannya ! ”
42023001	Semua anggota majlis bangkit , lalu membawa Yesus ke hadapan Pilatus .
42023002	Di situ mereka mula menuduh Dia dan berkata , “ Kami dapati orang ini menyesatkan rakyat . Dia menghasut orang ramai supaya tidak membayar cukai kepada Kaisar dan dia mengaku diri sebagai Kristus , seorang raja . ”
42023003	Pilatus bertanya kepada Yesus , “ Betulkah kamu raja orang Yahudi ? ” Yesus menjawab , “ Begitulah yang tuan katakan . ”
42023004	Kemudian Pilatus berkata kepada para ketua imam dan orang ramai , “ Aku tidak mendapati kesalahan apa-apa pun sehingga orang ini patut dihukum . ”
42023005	Tetapi mereka berulang kali berkata , “ Dengan ajarannya , orang ini menghasut orang di seluruh Yudea supaya memberontak ; dia memulakannya di Galilea dan sekarang sudah sampai di sini pula . ”
42023006	Ketika mendengar hal itu , Pilatus bertanya , “ Adakah orang ini orang Galilea ? ”
42023007	Apabila Pilatus mengetahui bahawa Yesus berasal dari daerah yang diperintah oleh Herodes , dia menyuruh orang menghantar Yesus kepada Herodes . Ketika itu , Herodes juga di Yerusalem .
42023008	Herodes sangat gembira ketika nampak Yesus , kerana sudah lama dia mendengar perihal Yesus dan ingin melihat dia . Herodes berharap dapat menyaksikan Yesus melakukan mukjizat .
42023009	Oleh itu Herodes mengajukan banyak pertanyaan kepada Yesus , tetapi Yesus tidak menjawab sepatah pun .
42023010	Semua ketua imam dan guru Taurat yang di situ maju ke hadapan dan mendakwa Yesus dengan berbagai-bagai tuduhan yang berat .
42023011	Herodes dan askar-askarnya mempermainkan serta menghina Yesus . Mereka mengenakan jubah yang indah pada Yesus , lalu mengembalikan Yesus kepada Pilatus .
42023012	Mulai hari itu Herodes dan Pilatus bersahabat ; dahulunya mereka bermusuhan .
42023013	Pilatus mengumpulkan para ketua imam , pemimpin , dan orang ramai .
42023014	Dia berkata kepada mereka , “ Kamu membawa orang ini kepadaku dan berkata bahawa dia menyesatkan rakyat . Aku sudah menyoal dia di sini di hadapan kamu , dan tidak mendapati kesalahan apa-apa pun sebagaimana yang kamu tuduhkan kepadanya .
42023015	Herodes pun berpendapat demikian , kerana dia menghantar Yesus kembali kepada kami . Orang ini tidak melakukan sesuatu pun sehingga dia patut dijatuhi hukuman mati .
42023016	Oleh itu aku menyuruh orang mencambuk dia , lalu membebaskannya . ” [
42023017	Pada tiap-tiap perayaan Paska , Pilatus harus membebaskan seorang tahanan untuk rakyat . ]
42023018	Semua orang di situ berseru , “ Bunuhlah dia ! Bebaskan Barabas untuk kami ! ” (
42023019	Barabas dipenjarakan kerana terbabit dalam pemberontakan yang berlaku di kota dan kerana pembunuhan . )
42023020	Pilatus hendak membebaskan Yesus . Oleh itu Pilatus berseru lagi kepada orang ramai .
42023021	Tetapi mereka berseru , “ Salibkan dia ! Salibkan dia ! ”
42023022	Lalu untuk kali ketiga Pilatus berkata kepada mereka , “ Tetapi apakah kesalahannya ? Aku tidak mendapati kesalahan apa-apa pun pada orang ini sehingga dia patut dijatuhi hukuman mati ! Aku akan menyuruh orang mencambuk dia , kemudian membebaskannya . ”
42023023	Tetapi mereka terus-menerus berseru dengan sekuat tenaga bahawa Yesus harus disalibkan , dan akhirnya mereka berjaya .
42023024	Pilatus menjatuhkan hukuman mati kepada Yesus sesuai dengan kehendak orang ramai .
42023025	Kemudian Pilatus membebaskan orang yang dikehendaki mereka , orang yang dipenjarakan kerana terbabit dalam pemberontakan dan pembunuhan . Setelah itu Pilatus menyerahkan Yesus kepada mereka untuk diperlakukan dengan sesuka hati .
42023026	Askar-askar itu membawa Yesus pergi , lalu di tengah jalan mereka berjumpa dengan seorang bernama Simon , yang berasal dari Kirene . Dia sedang memasuki kota . Askar-askar itu menangkap dia , lalu memaksa dia memikul salib Yesus dan berjalan di belakang Yesus .
42023027	Banyak orang mengikut Yesus dan antara mereka ada beberapa orang wanita yang menangisi dan meratapi Yesus .
42023028	Yesus berpaling kepada mereka dan berkata , “ Wanita-wanita Yerusalem , janganlah tangisi Aku . Tangisilah diri kamu sendiri dan anak-anak kamu .
42023029	Masanya akan tiba apabila orang berkata , ‘ Alangkah bertuahnya wanita yang tidak pernah mengandung , yang tidak pernah melahirkan dan menyusukan bayi ! ’
42023030	Itulah masanya apabila orang akan berkata kepada gunung , ‘ Timpalah kami ! ’ dan kepada bukit , ‘ Sembunyikanlah kami ! ’
42023031	Jika demikian yang dilakukan mereka terhadap kayu yang masih hijau , apa pula yang akan dilakukan mereka terhadap kayu yang kering ? ”
42023032	Ada pula dua orang penjahat yang akan disalibkan bersama-sama Yesus .
42023033	Apabila tiba di tempat yang disebut “ Tengkorak , ” mereka menyalibkan Yesus dan kedua-dua orang penjahat itu - seorang di sebelah kanan Yesus dan seorang lagi di sebelah kiri-Nya .
42023034	Yesus berkata , “ Ya Bapa , ampunilah mereka ! Mereka tidak mengetahui apa yang dilakukan oleh mereka . ” Pakaian Yesus dibahagi-bahagikan antara mereka sendiri dengan membuang undi .
42023035	Semua orang yang berdiri di situ memandang sahaja , tetapi para pemimpin orang Yahudi mengejek Dia dengan berkata , “ Dia telah menyelamatkan orang lain . Jika dia benar-benar Penyelamat yang dipilih oleh Allah , biarlah dia menyelamatkan dirinya sendiri ! ”
42023036	Askar-askar juga mengejek dia . Mereka mendekati Yesus lalu memberikan wain masam kepada-Nya .
42023037	Mereka berkata , “ Jika kamu raja orang Yahudi , selamatkanlah dirimu sendiri ! ”
42023038	Pada sebelah atas kayu salib Yesus , tertulis kata-kata : “ Inilah Raja Orang Yahudi . ”
42023039	Salah seorang penjahat yang disalibkan di situ menghina Yesus . Dia berkata , “ Bukankah kamu Penyelamat yang diutus oleh Allah ? Selamatkanlah dirimu sendiri dan juga kami ! ”
42023040	Tetapi penjahat yang seorang lagi menegur dia dan berkata , “ Tidakkah kamu takut akan Allah ? Kita semua sudah dihukum mati .
42023041	Hukuman kita berdua memang setimpal dengan perbuatan kita , tetapi orang ini tidak bersalah ! ”
42023042	Lalu dia berkata kepada Yesus , “ Ya Yesus , ingatlah akan saya , apabila Tuan menjadi Raja ! ”
42023043	Yesus berkata kepadanya , “ Percayalah , pada hari ini kamu akan bersama-sama Aku di Firdaus . ”
42023044	Kira-kira pukul dua belas tengah hari , matahari tidak bersinar dan seluruh negeri itu diliputi kegelapan sehingga pukul tiga petang .
42023045	Pada waktu itu tirai yang tergantung di dalam Rumah Tuhan koyak menjadi dua helai .
42023046	Lalu Yesus berseru dengan suara lantang , “ Ya Bapa , Aku serahkan diri-Ku ke dalam tangan-Mu ! ” Setelah berkata demikian , Dia pun meninggal .
42023047	Ketua askar nampak apa yang telah berlaku . Dia memuji Allah dan berkata , “ Memang Dia tidak bersalah ! ”
42023048	Apabila semua orang yang berkumpul di situ melihat apa yang telah berlaku , mereka semua pulang ke rumah sambil menebah dada kerana menyesal .
42023049	Semua sahabat Yesus , termasuk wanita-wanita yang telah mengikut Yesus dari Galilea , berdiri dari jauh dan menyaksikan semua perkara itu .
42023050	Ada seorang bernama Yusuf ; dia berasal dari kota Arimatea di negeri Yudea . Dia seorang baik yang dihormati orang . Dia sedang menantikan masanya Allah mula memerintah . Meskipun dia anggota Majlis Agama , dia tidak bersetuju dengan keputusan dan tindakan Majlis itu .
42023051	
42023052	Dia menghadap Pilatus dan meminta jenazah Yesus .
42023053	Dia menurunkan jenazah Yesus dari salib , lalu membalutnya dengan kain linen . Setelah itu dia meletakkan jenazah Yesus di dalam kubur yang dipahat pada sebuah bukit batu . Kubur itu belum pernah digunakan .
42023054	Hari itu hari Jumaat dan hari Sabat hampir bermula .
42023055	Wanita-wanita dari Galilea yang datang dengan Yesus , mengikuti Yusuf . Mereka nampak kubur itu dan melihat bagaimana jenazah Yesus diletakkan di dalamnya .
42023056	Setelah itu mereka pulang , lalu menyediakan ramuan dan minyak wangi untuk jenazah Yesus . Pada hari Sabat mereka berhenti bekerja untuk mentaati perintah Taurat .
42024001	Pada hari Ahad , ketika hari masih subuh , wanita-wanita itu pergi ke kubur dan membawa ramuan yang sudah disediakan oleh mereka .
42024002	Mereka mendapati batu penutup pintu kubur sudah digulingkan .
42024003	Lalu mereka masuk ke dalam kubur itu , tetapi tidak mendapati jenazah Tuhan Yesus .
42024004	Sementara mereka berdiri di situ dan kehairanan memikirkan hal ini , tiba-tiba dua orang lelaki yang mengenakan pakaian yang berkilau-kilauan berdiri di sisi mereka .
42024005	Kerana ketakutan , wanita-wanita itu bersujud . Lalu kedua-dua orang itu berkata kepada mereka , “ Mengapakah kamu mencari orang hidup antara orang mati ?
42024006	Dia tidak ada di sini ; Dia sudah bangkit ! Ingatlah akan apa yang telah dikatakan-Nya kepada kamu sewaktu Dia di Galilea :
42024007	Anak Manusia mesti diserahkan kepada orang berdosa , lalu disalibkan , dan bangkit pada hari ketiga . ’ ”
42024008	Barulah semua wanita itu ingat akan kata-kata Yesus .
42024009	Setelah mereka balik dari kubur itu , mereka memberitahukan segala perkara itu kepada sebelas orang rasul dan semua pengikut yang lain .
42024010	Kumpulan wanita itu terdiri daripada Maria Magdalena , Yohana , dan Maria ibu Yakobus . Bersama dengan wanita-wanita lain , mereka memberitahukan perkara itu kepada rasul-rasul .
42024011	Tetapi rasul-rasul itu menyangka wanita-wanita itu mengatakan yang bukan-bukan . Mereka tidak percaya akan cerita itu .
42024012	Tetapi Petrus bangun lalu lari ke kubur . Dia membongkok , lalu menengok ke dalam dan nampak hanya kain kafan di situ . Dia pulang ke rumah dengan kehairanan kerana memikirkan apa yang telah berlaku .
42024013	Pada hari itu juga , dua orang daripada pengikut Yesus sedang pergi ke pekan bernama Emaus , kira-kira sebelas kilometer jauhnya dari Yerusalem .
42024014	Mereka berbincang tentang peristiwa yang sudah berlaku .
42024015	Sedang mereka bercakap dan bertukar pendapat , Yesus datang menghampiri mereka dan berjalan bersama-sama mereka .
42024016	Mereka nampak Yesus , tetapi entah bagaimana mereka tidak mengenal Dia .
42024017	Yesus berkata kepada mereka , “ Apakah yang kamu percakapkan dalam perjalanan kamu ini ? ” Mereka berhenti dengan muka yang sedih .
42024018	Lalu seorang daripada mereka yang bernama Kleopas bertanya kepada Yesus , “ Adakah tuan satu-satunya orang di Yerusalem yang tidak mengetahui apa yang telah berlaku akhir-akhir ini ? ”
42024019	“ Apakah yang telah berlaku ? ” tanya Yesus . “ Perkara-perkara yang berlaku kepada Yesus , orang Nasaret itu , ” jawab mereka . “ Dia seorang nabi . Di sisi Allah dan pada pandangan semua orang , Dia berkuasa kerana kata-kata-Nya mahupun perbuatan-Nya .
42024020	Para ketua imam dan penguasa bangsa kita menyerahkan Dia supaya dihukum mati , lalu mereka menyalibkan Dia !
42024021	Kami berharap bahawa Dialah yang akan membebaskan Israel ! Lagi pula hari ini hari ketiga sejak kejadian itu .
42024022	Beberapa orang wanita daripada golongan kami memeranjatkan kami . Pada waktu fajar mereka pergi ke kubur ,
42024023	tetapi tidak mendapati jenazah Yesus . Lalu mereka kembali dan berkata bahawa mereka nampak malaikat-malaikat yang memberitahukan bahawa Yesus hidup .
42024024	Beberapa orang di kalangan kami pergi ke kubur dan mendapati keadaannya seperti apa yang dikatakan oleh wanita-wanita itu , tetapi mereka tidak nampak Yesus . ”
42024025	Lalu Yesus berkata kepada mereka , “ Alangkah bodohnya kamu ! Alangkah lambatnya kamu mempercayai semua yang dikatakan oleh nabi-nabi !
42024026	Bukankah Penyelamat yang diutus oleh Allah harus mengalami penderitaan itu bagi mencapai kemuliaan-Nya ? ”
42024027	Kemudian Yesus menerangkan apa yang tertulis tentang diri-Nya di dalam seluruh Alkitab kepada mereka , mulai dari Kitab-Kitab Musa dan tulisan para nabi .
42024028	Mereka hampir tiba di pekan yang ditujui . Yesus kelihatannya seolah-olah hendak meneruskan perjalanan .
42024029	Tetapi mereka menjemput Dia bermalam . Mereka berkata , “ Tinggallah dengan kami . Hari hampir malam , lagi pun sudah mulai gelap . ” Oleh itu Yesus masuk ke rumah untuk bermalam dengan mereka .
42024030	Dia makan bersama-sama mereka . Kemudian Dia mengambil roti , mengucap syukur kepada Allah , lalu membahagi roti itu , dan memberikannya kepada mereka .
42024031	Maka sedarlah mereka bahawa orang itu Yesus . Tetapi Yesus lenyap daripada pandangan mereka .
42024032	Mereka bercakap sesama sendiri , “ Tidakkah hati kita berasa seperti meluap , ketika Dia berkata-kata kepada kita di tengah jalan dan menerangkan isi Alkitab kepada kita ? ”
42024033	Mereka terus bangkit lalu balik ke Yerusalem . Di situ mereka mendapati sebelas orang rasul sedang berkumpul dengan pengikut yang lain .
42024034	Mereka berkata , “ Memang benar Tuhan sudah bangkit ! Dia sudah menampakkan diri kepada Simon ! ”
42024035	Lalu kedua-dua orang pengikut itu menerangkan apa yang berlaku di tengah jalan dan bagaimana mereka mengenali Tuhan pada masa Dia membahagi roti .
42024036	Sedang mereka bercerita tentang perkara itu , tiba-tiba Yesus berdiri di tengah-tengah mereka dan berkata , “ Sejahteralah kamu ! ”
42024037	Mereka terkejut dan ketakutan , kerana menyangka mereka nampak hantu .
42024038	Tetapi Yesus berkata kepada mereka , “ Mengapa kamu takut ? Mengapa hati kamu ragu-ragu ?
42024039	Lihatlah tangan-Ku dan kaki-Ku . Inilah Aku ! Jamahlah Aku , maka kamu akan tahu bahawa Aku bukan hantu kerana hantu tidak mempunyai daging atau tulang , sedangkan Aku mempunyainya . ”
42024040	Yesus berkata demikian sambil menunjukkan tangan dan kaki-Nya kepada mereka .
42024041	Mereka masih tidak dapat percaya , kerana terlalu gembira dan hairan . Yesus bertanya kepada mereka , “ Adakah kamu mempunyai makanan di sini ? ”
42024042	Mereka memberikan sepotong ikan yang sudah dimasak kepada-Nya .
42024043	Yesus mengambil ikan itu dan makan di hadapan mereka .
42024044	Kemudian Dia berkata kepada mereka , “ Inilah perkara-perkara yang telah Aku beritahu kamu tatkala Aku masih bersama-sama kamu : Setiap perkara yang tertulis tentang diri-Ku di dalam Taurat Musa , Kitab Nabi-Nabi dan Mazmur mesti berlaku . ”
42024045	Kemudian Yesus membuka fikiran mereka supaya memahami maksud Alkitab .
42024046	Yesus berkata kepada mereka , “ Sudah tertulis bahawa Penyelamat yang diutus oleh Allah mesti mengalami penderitaan dan mesti bangkit daripada kematian pada hari ketiga .
42024047	Demi nama-Nya , perkhabaran bahawa manusia mesti bertaubat daripada dosa dan bahawa Allah akan mengampunkan dosa , mesti diisytiharkan kepada semua bangsa mulai dari Yerusalem .
42024048	Kamulah saksi semua perkara ini .
42024049	Aku akan mengirim apa yang telah dijanjikan oleh Bapa kepada kamu . Tetapi kamu mesti menunggu di kota ini sehingga kuasa daripada Allah turun kepada kamu . ”
42024050	Kemudian Yesus membawa mereka ke luar kota sehingga ke Betania . Di situ Dia mengangkat tangan-Nya lalu memberkati mereka .
42024051	Sementara Yesus memberkati mereka , Dia terangkat ke syurga , lalu meninggalkan mereka .
42024052	Mereka sujud menyembah Dia , lalu balik ke Yerusalem dengan penuh kegembiraan .
42024053	Mereka sentiasa di Rumah Tuhan dan memuji Allah .
43001001	Sebelum dunia ini diciptakan , Firman sudah ada . Firman itu bersama-sama Allah , dan Firman itu sama dengan Allah .
43001002	Sejak permulaan , Firman itu bersama-sama Allah .
43001003	Allah menjadikan segala sesuatu melalui Dia . Tiada sesuatu pun di alam semesta ini yang dijadikan tanpa Dia .
43001004	Firman itu sumber hidup , dan hidup itu memberikan cahaya kepada manusia .
43001005	Cahaya ini bersinar dalam kegelapan , dan kegelapan tidak dapat memadamkannya .
43001006	Seorang bernama Yohanes diutus oleh Allah .
43001007	Yohanes datang untuk memberitahu orang tentang cahaya itu , supaya semua orang mendengar dan percaya kepada perkhabarannya .
43001008	Dia sendiri bukan cahaya itu ; dia datang untuk mengkhabarkan cahaya itu .
43001009	Inilah cahaya sejati , yang datang ke dunia untuk menerangi umat manusia .
43001010	Firman itu ada di dunia . Walaupun Allah menjadikan dunia ini melalui Dia , orang di dunia ini tidak mengenal Dia .
43001011	Dia datang ke negeri-Nya sendiri , tetapi bangsa-Nya tidak menyambut Dia .
43001012	Tetapi kepada mereka yang menyambut Dia dan percaya kepada-Nya , mereka diberikan-Nya hak menjadi anak Allah .
43001013	Mereka menjadi anak Allah bukan dengan jalan dilahirkan oleh manusia , tetapi Allah sendiri menjadikan mereka anak-anak-Nya .
43001014	Firman itu sudah menjadi manusia dan tinggal antara kita . Kita nampak kemuliaan-Nya , kemuliaan yang diterima-Nya sebagai anak tunggal Bapa . Melalui Dia , kasih Allah dan Allah sendiri ditunjukkan kepada kita .
43001015	Yohanes memberikan kesaksian tentang Dia . Yohanes berseru , “ Inilah Dia yang aku katakan akan datang kemudian daripadaku , tetapi Dia lebih besar daripadaku , kerana Dia sudah ada sebelum aku dilahirkan . ”
43001016	Dia penuh kasih ; Dia terus-menerus memberkati kita semua .
43001017	Allah memberikan Taurat melalui Musa , tetapi melalui Yesus Kristus , Allah menyatakan kasih-Nya dan kesetiaan-Nya kepada kita .
43001018	Tidak seorang pun pernah melihat Allah . Anak tunggal Bapa yang sama dengan Bapa dan di sisi Bapa , sudah menunjukkan Allah kepada kita .
43001019	Para penguasa orang Yahudi di Yerusalem mengutus imam-imam dan beberapa orang Lewi kepada Yohanes untuk bertanya kepadanya , “ Siapakah kamu ? ”
43001020	Yohanes mengaku dengan terus terang , “ Aku bukan Penyelamat yang diutus oleh Allah . ”
43001021	“ Jika demikian , siapakah kamu ? ” tanya mereka . “ Adakah kamu Elia ? ” “ Bukan , ” jawab Yohanes . “ Adakah kamu Nabi itu ? ” tanya mereka lagi . “ Bukan , ” jawabnya .
43001022	“ Katakanlah siapa kamu ini , ” kata mereka , “ kerana kami mesti memberikan jawapan kepada mereka yang mengutus kami . Apa katamu tentang dirimu sendiri ? ”
43001023	Yohanes menjawab dengan memetik ayat daripada Kitab Nabi Yesaya , “ Aku ini : ‘ Seorang yang berseru di padang gurun : Luruskanlah jalan bagi Tuhan ! ’ ”
43001024	Mereka yang diutus oleh orang Farisi ,
43001025	kemudian bertanya kepada Yohanes , “ Jika kamu bukan Penyelamat yang diutus oleh Allah , atau Elia , atau Nabi itu , mengapa kamu membaptis orang ? ”
43001026	Yohanes menjawab , “ Aku membaptis dengan air . Tetapi Dia yang tidak kamu kenal ada di kalangan kamu .
43001027	Dia datang kemudian daripadaku , tetapi aku tidak layak mengurai tali kasut-Nya pun . ”
43001028	Semua ini berlaku di Betania , di sebelah timur Sungai Yordan tempat Yohanes membaptis orang .
43001029	Keesokan harinya Yohanes nampak Yesus datang kepadanya . Lalu Yohanes berkata , “ Lihatlah Anak Domba Allah yang menghapus dosa dunia !
43001030	Dialah yang aku katakan akan datang kemudian daripada aku , tetapi yang lebih besar daripadaku kerana Dia sudah ada sebelum aku dilahirkan .
43001031	Dahulu aku tidak tahu siapa Dia itu . Tetapi aku datang membaptis orang dengan air supaya bangsa Israel mengenal Dia . ”
43001032	Yohanes memberikan kesaksian ini , “ Dahulu aku belum mengetahui siapa Dia itu . Tetapi Allah yang menyuruh aku membaptis orang dengan air berfirman kepadaku , ‘ Engkau akan nampak Roh Allah turun lalu tinggal di atas seseorang . Dialah yang akan membaptis orang dengan Roh Allah . ’ Aku nampak Roh Allah turun seperti burung merpati dari langit lalu tinggal di atas-Nya .
43001033	
43001034	Aku sudah nampak kejadian ini , ” kata Yohanes , “ dan aku memberitahu kamu bahawa Dialah Anak Allah . ”
43001035	Keesokan harinya Yohanes di tempat itu lagi dengan dua orang pengikutnya .
43001036	Ketika dia nampak Yesus lalu di situ , dia berkata , “ Lihatlah Anak Domba Allah ! ”
43001037	Kedua-dua orang pengikut itu mendengar kata-kata Yohanes lalu mengikuti Yesus .
43001038	Yesus berpaling dan nampak mereka sedang mengikuti Dia . Lalu Yesus bertanya , “ Apa yang kamu cari ? ” Mereka menjawab , “ Rabbi , di manakah rabbi tinggal ? ” ( Dalam bahasa Ibrani ‘ rabbi ’ bermakna ‘ guru . ’ )
43001039	“ Marilah lihat , ” kata Yesus . ( Masa itu kira-kira pukul empat petang . ) Mereka pun mengikut Dia dan melihat tempat Yesus tinggal . Lalu mereka tinggal bersama-sama Dia pada hari itu .
43001040	Seorang daripada dua orang yang mendengar kata-kata Yohanes lalu pergi mengikut Yesus , ialah Andreas saudara Simon Petrus .
43001041	Dengan segera Andreas mencari Simon , saudaranya dan berkata kepadanya , “ Kami sudah berjumpa dengan Mesias ! ” ( ’ Mesias ’ sama dengan ‘ Kristus ’ ) .
43001042	Kemudian Andreas membawa Simon kepada Yesus . Yesus memandang dia lalu berkata , “ Kamu Simon anak Yohanes , tetapi kamu akan disebut Kefas . ” ( Kefas sama dengan Petrus dan bermakna : bukit batu . )
43001043	Keesokan harinya Yesus mengambil keputusan untuk pergi ke Galilea . Dia berjumpa dengan Filipus , lalu berkata kepadanya , “ Ikutlah Aku ! ” (
43001044	Filipus berasal dari Betsaida , kota tempat Andreas dan Petrus tinggal . )
43001045	Kemudian Filipus mencari Natanael dan berkata kepadanya , “ Kami sudah berjumpa dengan orang yang disebut oleh Musa di dalam Taurat , dan yang dituliskan oleh nabi-nabi . Dia Yesus anak Yusuf dari Nasaret . ”
43001046	Tetapi Natanael berkata , “ Bolehkah sesuatu yang baik datang dari Nasaret ? ” “ Marilah lihat , ” jawab Filipus .
43001047	Apabila Yesus nampak Natanael datang kepada-Nya , Dia berkata tentang Natanael , “ Inilah orang Israel sejati ; tiada kepalsuan padanya ! ”
43001048	Natanael bertanya kepada Yesus , “ Bagaimana tuan mengenal saya ? ” Yesus menjawab , “ Sebelum Filipus memanggil kamu , Aku telah nampak kamu di bawah pokok ara itu . ”
43001049	Natanael berkata , “ Guru , Guru Anak Allah ! Guru Raja bangsa Israel ! ”
43001050	Yesus berkata pula , “ Adakah kamu percaya kerana Aku berkata Aku nampak kamu di bawah pokok ara itu ? Kamu akan melihat perkara-perkara yang jauh lebih besar daripada hal ini ! ”
43001051	Lalu Yesus berkata kepada mereka , “ Percayalah , kamu akan melihat langit terbuka , dan malaikat-malaikat Allah naik turun pada Anak Manusia . ”
43002001	Dua hari kemudian , ada majlis perkahwinan di kota Kana di negeri Galilea . Ibu Yesus di sana .
43002002	Yesus dan pengikut-pengikut-Nya juga dijemput ke majlis tersebut .
43002003	Apabila wain sudah habis , ibu Yesus berkata kepada Yesus , “ Mereka kehabisan wain . ”
43002004	Yesus menjawab , “ Puan , janganlah suruh Aku . Saat-Ku belum tiba . ”
43002005	Kemudian ibu Yesus berkata kepada pelayan-pelayan di situ , “ Lakukan apa sahaja yang dikatakan-Nya kepada kamu . ”
43002006	Orang Yahudi mempunyai adat pembasuhan . Di situ ada enam buah tempayan untuk keperluan itu dan setiap tempayan isinya kira-kira seratus liter air .
43002007	Yesus berkata kepada pelayan-pelayan itu , “ Isilah tempayan-tempayan ini dengan air . ” Mereka mengisi semua tempayan itu sehingga penuh .
43002008	Lalu Yesus berkata kepada mereka , “ Sekarang ambillah sedikit air itu dan hidangkannya kepada ketua majlis . ” Mereka membawa air itu kepada ketua majlis .
43002009	Ketua majlis itu mengecap air yang sudah berubah menjadi wain . Dia tidak tahu dari mana datangnya wain itu . ( Hanya pelayan-pelayan yang menuang air itu yang mengetahuinya . ) Oleh itu ketua majlis memanggil pengantin lelaki ,
43002010	lalu berkata kepadanya , “ Biasanya orang menghidangkan wain terbaik terlebih dahulu , lalu apabila para tetamu sudah puas minum barulah wain biasa dihidangkan . Tetapi kamu menyimpan wain terbaik sehingga sekarang ! ”
43002011	Itulah mukjizat pertama yang dilakukan oleh Yesus di Kana di negeri Galilea . Dia menyatakan kemuliaan-Nya dan pengikut-pengikut-Nya percaya kepada-Nya .
43002012	Selepas itu Yesus , ibu-Nya , saudara-saudara-Nya , dan pengikut-pengikut-Nya pergi ke Kapernaum . Mereka tinggal di sana selama beberapa hari .
43002013	Apabila sudah hampir Perayaan Paska orang Yahudi , Yesus pergi ke Yerusalem .
43002014	Di dalam Rumah Tuhan , Dia menjumpai orang menjual lembu , domba , dan burung merpati ; penukar wang pun berniaga di situ .
43002015	Yesus membuat cemeti daripada tali , lalu mengusir semua orang dan binatang itu keluar dari Rumah Tuhan , baik domba mahupun lembu . Dia menunggangbalikkan meja penukar wang sehingga wang mereka berhamburan .
43002016	Dia berkata kepada penjual burung merpati , “ Angkat semuanya dari sini . Jangan jadikan rumah Bapa-Ku tempat berniaga ! ”
43002017	Pengikut-pengikut-Nya lalu teringat akan ayat Alkitab yang mengatakan , “ Kasih-Ku terhadap rumah-Mu , ya Allah , berkobar-kobar seperti api ! ”
43002018	Para penguasa Yahudi bertanya kepada Yesus , “ Mukjizat apakah yang dapat kamu lakukan untuk membuktikan bahawa kamu berhak bertindak seperti ini ? ”
43002019	Yesus menjawab , “ Runtuhkanlah Rumah Tuhan ini , lalu dalam tiga hari Aku akan membinanya lagi . ”
43002020	“ Engkau mahu membinanya lagi dalam tiga hari ? ” tanya mereka . “ Empat puluh enam tahun sudah diperlukan untuk membina Rumah Tuhan ini ! ”
43002021	Sebenarnya Rumah Tuhan yang dimaksudkan oleh Yesus itu tubuh-Nya sendiri .
43002022	Oleh itu ketika Yesus dibangkitkan daripada kematian , pengikut-pengikut-Nya teringat bahawa Dia pernah mengatakan demikian . Lalu percayalah mereka kepada apa yang tertulis di dalam Alkitab dan kepada apa yang dikatakan oleh Yesus .
43002023	Sementara Yesus di Yerusalem pada masa Perayaan Paska , banyak orang percaya kepada-Nya kerana mukjizat-mukjizat yang dilakukan-Nya .
43002024	Tetapi Yesus tidak mempercayakan diri-Nya kepada mereka , kerana Dia mengetahui hati manusia .
43002025	Tidak perlu orang memberitahu Dia tentang sesiapa pun , kerana Dia mengetahui isi hati manusia .
43003001	Ada seorang pemimpin Yahudi bernama Nikodemus ; dia daripada golongan Farisi .
43003002	Pada suatu malam dia datang kepada Yesus lalu berkata kepada-Nya , “ Guru , kami tahu bahawa guru diutus oleh Allah untuk mengajar kami . Tidak seorang pun dapat melakukan mukjizat seperti yang guru lakukan , kecuali Allah menyertai dia . ”
43003003	Yesus menjawab , “ Percayalah , tidak seorang pun dapat menikmati Pemerintahan Allah kecuali dia dilahirkan semula . ”
43003004	Nikodemus bertanya , “ Bagaimanakah seorang dewasa dapat dilahirkan semula ? Tidak mungkin dia masuk semula ke rahim ibunya lalu dilahirkan untuk kali kedua ! ”
43003005	Yesus menjawab , “ Apa yang Aku katakan ini benar : Tidak mungkin seorang pun menikmati Pemerintahan Allah , kecuali dia dilahirkan daripada air dan daripada Roh Allah .
43003006	Secara jasmani manusia dilahirkan oleh manusia , tetapi secara rohani manusia dilahirkan oleh Roh Allah .
43003007	Janganlah hairan kerana Aku berkata kepadamu bahawa kamu semua mesti dilahirkan semula !
43003008	Angin bertiup ke mana sahaja angin mahu ; kita mendengar bunyinya , tetapi tidak tahu dari mana datangnya dan ke mana perginya angin itu . Begitu juga halnya dengan setiap orang yang dilahirkan oleh Roh Allah . ”
43003009	Nikodemus bertanya , “ Bagaimanakah perkara ini boleh berlaku ? ”
43003010	Yesus menjawab , “ Kamu guru terkenal di Israel . Adakah kamu tidak mengetahui perkara ini ?
43003011	Apa yang Aku katakan kepadamu benar : Kami mengatakan apa yang kami ketahui dan memberitahukan apa yang kami lihat , tetapi kamu tidak mahu menerimanya .
43003012	Aku memberitahu kamu perkara-perkara dunia ini , tetapi kamu tidak percaya ; bagaimana kamu boleh percaya apabila Aku memberitahu kamu perkara-perkara syurga ?
43003013	Tidak seorang pun pernah naik ke syurga , kecuali Anak Manusia yang turun dari syurga .
43003014	Sebagaimana ular gangsa ditinggikan oleh Musa pada sebatang kayu di padang gurun , begitu jugalah Anak Manusia harus ditinggikan ,
43003015	supaya semua orang yang percaya kepada Anak Manusia beroleh hidup sejati dan kekal .
43003016	Allah sangat mengasihi orang di dunia ini sehingga Dia memberikan Anak-Nya yang tunggal , supaya setiap orang yang percaya kepada Anak itu tidak binasa tetapi beroleh hidup sejati dan kekal .
43003017	Allah mengutus Anak-Nya ke dunia ini bukan untuk menghakimi dunia , tetapi untuk menyelamatkannya .
43003018	Sesiapa yang percaya kepada Anak itu tidak dihukum , tetapi sesiapa yang tidak percaya sudah dihukum kerana dia tidak percaya kepada Anak Allah yang tunggal .
43003019	Penghakiman itu berdasarkan hal ini : Cahaya itu sudah datang ke dunia , tetapi manusia lebih menyukai kegelapan daripada cahaya kerana perbuatan mereka jahat .
43003020	Sesiapa yang melakukan kejahatan membenci cahaya , dan tidak mahu datang kepada cahaya , supaya perbuatannya yang jahat tidak kelihatan .
43003021	Tetapi sesiapa yang melakukan kehendak Allah datang kepada cahaya , supaya nyata bahawa perbuatan yang dilakukannya menurut kehendak Allah . ”
43003022	Setelah itu Yesus dan pengikut-pengikut-Nya pergi ke wilayah Yudea . Dia tinggal di situ dengan mereka untuk sementara waktu , dan Dia membaptis orang .
43003023	Pada masa itu Yohanes belum dipenjarakan . Di Ainon , tempat yang tidak berapa jauh dari Salim , Yohanes membaptis orang kerana di situ terdapat banyak air . Orang datang kepadanya dan dia membaptis mereka .
43003024	
43003025	Beberapa orang pengikut Yohanes mula bertengkar dengan seorang Yahudi tentang adat pembasuhan .
43003026	Kemudian mereka pergi kepada Yohanes dan berkata , “ Adakah guru masih ingat akan orang yang bersama-sama guru di seberang Sungai Yordan itu , orang yang guru tunjukkan kepada kami dahulu ? Lihatlah , sekarang dia membaptis orang dan semua orang pergi kepadanya ! ”
43003027	Yohanes menjawab , “ Seseorang tidak dapat menerima sesuatu , jika Allah tidak memberikannya .
43003028	Kamu sendiri menjadi saksiku bahawa aku pernah berkata , ‘ Aku bukan Penyelamat yang diutus oleh Allah , tetapi aku diutus terlebih dahulu daripada-Nya . ’
43003029	Pengantin perempuan kepunyaan pengantin lelaki . Sahabat pengantin lelaki hanya menunggu dan mendengar , serta bersukacita apabila dia mendengar suara pengantin lelaki . Begitulah halnya dengan aku . Sekarang kegembiraanku sempurna .
43003030	Dia mesti menjadi semakin penting dan aku semakin kurang penting . ”
43003031	Dia yang datang dari syurga paling utama daripada semua orang . Orang yang datang dari dunia tergolong orang dunia , dan dia bercakap tentang perkara-perkara dunia ini . Tetapi Dia yang datang dari syurga , Dialah yang paling utama !
43003032	Dia memberitahukan apa yang dilihat-Nya dan didengar-Nya , tetapi tidak seorang pun menerima kesaksian-Nya .
43003033	Tetapi orang yang menerima kesaksian-Nya mengakui bahawa apa yang difirmankan oleh Allah benar .
43003034	Orang yang diutus oleh Allah menyampaikan firman Allah , kerana Allah mengurniakan Roh-Nya kepada Dia dengan sepenuhnya .
43003035	Bapa mengasihi Anak-Nya dan sudah menyerahkan segala sesuatu di bawah kuasa-Nya .
43003036	Sesiapa yang percaya kepada Anak itu beroleh hidup sejati dan kekal , tetapi sesiapa yang tidak taat kepada Anak itu tidak akan beroleh hidup itu . Dia akan dihukum oleh Allah selama-lamanya .
43004001	Orang Farisi mendengar bahawa Yesus mendapat dan membaptis lebih ramai pengikut daripada Yohanes . (
43004002	Sebenarnya Yesus tidak membaptis sesiapa pun melainkan para pengikut-Nya yang melakukan hal itu . )
43004003	Apabila Yesus tahu bahawa orang Farisi sudah mendengar hal itu , Dia meninggalkan Yudea lalu kembali ke Galilea .
43004004	Dalam perjalanan-Nya ke sana Yesus harus melalui Samaria .
43004005	Di Samaria Yesus tiba di sebuah bandar bernama Sikhar , yang tidak jauh dari sebidang tanah yang dahulu diberikan oleh Yakub kepada Yusuf anaknya .
43004006	Di situ ada sebuah perigi yang dahulunya milik Yakub . Yesus yang penat kerana perjalanan-Nya , duduk di pinggir perigi itu . Masa itu kira-kira pukul dua belas tengah hari dan pengikut-pengikut Yesus telah pergi ke bandar untuk membeli makanan . Kemudian seorang wanita Samaria datang untuk menimba air . Yesus berkata kepadanya , “ Berilah Aku minum . ”
43004007	
43004008	
43004009	Wanita Samaria itu menjawab , “ Tuan orang Yahudi sedangkan saya orang Samaria . Mengapa tuan meminta minum daripada saya ? ” ( Orang Yahudi tidak mahu menggunakan cawan dan mangkuk yang pernah digunakan oleh orang Samaria . )
43004010	Yesus menjawab , “ Jika kamu tahu akan pemberian Allah , dan siapa yang meminta minum daripadamu , tentu kamu akan meminta minum daripada-Nya , lalu Dia akan mengurniakan air yang memberikan hidup kepadamu . ”
43004011	“ Tuan , ” kata wanita itu , “ tuan tidak mempunyai timba , lagi pun perigi ini sangat dalam . Dari mana tuan boleh mendapat air yang memberikan hidup ?
43004012	Nenek moyang kami , Yakub , memberikan perigi ini kepada kami . Dia , anak-anaknya , dan ternakannya minum dari perigi ini . Adakah tuan menyangka bahawa tuan lebih besar daripada Yakub ? ”
43004013	Yesus berkata , “ Sesiapa yang minum air ini akan dahaga lagi ;
43004014	tetapi sesiapa minum air yang akan Aku berikan kepadanya , dia tidak akan dahaga selama-lamanya . Air yang akan Aku berikan itu menjadi suatu mata air yang memancar di dalam dirinya , dan memberi dia hidup sejati dan kekal . ”
43004015	Wanita itu berkata , “ Tuan , berilah saya air itu , supaya saya tidak dahaga lagi dan tidak usah kembali ke sini untuk menimba air . ”
43004016	Yesus menjawab , “ Pergilah panggil suamimu lalu kembalilah ke sini . ”
43004017	Wanita itu menjawab , “ Saya tidak bersuami . ” Lalu Yesus berkata , “ Betul katamu bahawa kamu tidak bersuami .
43004018	Kamu sudah berkahwin lima kali , dan lelaki yang tinggal denganmu sekarang ini bukan suamimu . Memang benar katamu . ”
43004019	Wanita itu berkata , “ Sekarang saya tahu bahawa tuan seorang nabi .
43004020	Nenek moyang kami menyembah Allah di gunung ini , tetapi bangsa tuan berkata bahawa hanya di Yerusalem orang dapat menyembah Allah . ”
43004021	Yesus berkata kepadanya , “ Percayalah , akan tiba masanya orang tidak lagi menyembah Bapa di gunung ini ataupun di Yerusalem .
43004022	Kamu orang Samaria sebenarnya tidak mengenal yang kamu sembah ; tetapi kami orang Yahudi mengenal yang kami sembah , kerana penyelamatan datang daripada orang Yahudi .
43004023	Masanya akan tiba , malahan sudah tiba , apabila dengan kuasa Roh Allah orang akan menyembah Bapa sebagai Allah yang benar seperti yang dikehendaki oleh Bapa .
43004024	Allah itu Roh , dan hanya dengan kuasa Roh Allah orang dapat menyembah Bapa sebagai Allah yang benar . ”
43004025	Wanita itu berkata kepada Yesus , “ Saya tahu Penyelamat yang diutus oleh Allah , yang disebut Kristus , akan datang . Apabila Dia datang Dia akan memberitahu kita segala-galanya . ”
43004026	Yesus menjawab , “ Akulah Dia ; Aku yang sekarang sedang bercakap dengan kamu . ”
43004027	Pada waktu itu , pengikut-pengikut Yesus kembali . Mereka hairan melihat Yesus bercakap dengan seorang wanita . Tetapi tidak seorang pun daripada mereka bertanya kepada wanita itu , “ Mahu apa ? ” atau bertanya kepada Yesus , “ Mengapa Guru bercakap dengan wanita ini ? ”
43004028	Kemudian wanita itu meninggalkan buyung airnya lalu balik ke bandar dan memberitahu orang di bandar .
43004029	Dia berkata , “ Marilah lihat orang yang memberitahu saya segala sesuatu yang pernah saya lakukan . Mungkinkah dia Penyelamat yang diutus oleh Allah ? ”
43004030	Oleh itu penduduk di situ meninggalkan bandar lalu pergi kepada Yesus .
43004031	Sementara itu pengikut-pengikut-Nya mengajak Yesus makan , “ Guru , silalah makan ! ”
43004032	Tetapi Yesus menjawab , “ Aku mempunyai makanan yang tidak kamu ketahui . ”
43004033	Pengikut-pengikut-Nya mula bertanya sesama sendiri , “ Adakah orang sudah membawa makanan untuk-Nya ? ”
43004034	Yesus berkata , “ Makanan-Ku itu melakukan kehendak Dia yang mengutus Aku , dan menyelesaikan pekerjaan yang diserahkan-Nya kepada-Ku .
43004035	Kamu berkata , ‘ Masih empat bulan lagi sebelum musim menuai . ’ Tetapi Aku berkata kepada kamu , pandanglah ladang yang sudah menguning , siap untuk dituai !
43004036	Orang yang menuai tuaian menerima upah serta mengumpulkan hasil untuk hidup sejati dan kekal . Oleh itu orang yang menabur benih dan orang yang menuai tuaian boleh bergembira bersama-sama .
43004037	Benarlah pepatah ini : ‘ Yang seorang menanam , yang lain menuai . ’
43004038	Aku menyuruh kamu menuai tuaian di ladang yang tidak kamu usahakan ; orang lain sudah bekerja di sana , dan sekarang kamu mendapat hasil pekerjaan mereka . ”
43004039	Banyak orang Samaria di bandar itu percaya kepada Yesus kerana wanita itu berkata , “ Dia memberitahu saya segala sesuatu yang pernah saya lakukan . ”
43004040	Oleh itu , apabila semua orang Samaria ini berjumpa dengan Yesus , mereka memohon supaya Yesus tinggal bersama-sama mereka . Lalu Yesus tinggal di situ selama dua hari .
43004041	Lebih banyak lagi orang percaya kepada Yesus kerana ajaran-Nya .
43004042	Mereka berkata kepada wanita itu , “ Kami sekarang percaya , bukan kerana apa yang kamu katakan kepada kami , tetapi kerana kami sendiri sudah mendengar Dia dan kami tahu bahawa Dia Penyelamat dunia . ”
43004043	Setelah Yesus tinggal di sana selama dua hari , Dia pergi ke Galilea .
43004044	Yesus berkata , “ Seorang nabi tidak dihormati di negerinya sendiri . ”
43004045	Apabila Dia tiba di Galilea , orang di sana menyambut Dia . Mereka telah melihat segala yang dilakukan-Nya di Yerusalem pada Perayaan Paska .
43004046	Kemudian Yesus kembali ke Kana di Galilea , tempat Dia pernah mengubah air menjadi wain . Di situ ada seorang pegawai kerajaan ; anak lelakinya sedang sakit di Kapernaum .
43004047	Apabila dia mendengar bahawa Yesus telah datang ke Galilea dari Yudea , dia pergi menjumpai Yesus . Dia meminta Yesus pergi ke Kapernaum dan menyembuhkan anaknya yang hampir meninggal .
43004048	Tetapi Yesus berkata kepadanya , “ Jika kamu semua tidak melihat mukjizat dan perkara yang luar biasa , kamu tidak percaya . ”
43004049	Pegawai itu menjawab , “ Tuan , marilah pergi dengan saya sekarang , sebelum anak saya meninggal . ”
43004050	Lalu Yesus berkata , “ Pergilah , anakmu akan sembuh . ” Orang itu percaya kepada kata-kata Yesus lalu pergi .
43004051	Dalam perjalanannya ke rumah , hamba-hamba orang itu menjumpai dia , dan berkata bahawa anak lelakinya sudah sembuh .
43004052	Lalu pegawai itu bertanya pukul berapa anaknya mula sembuh . Mereka menjawab , “ Kelmarin pada pukul satu petang demamnya hilang . ”
43004053	Bapa anak itu teringat bahawa pada masa itu Yesus berkata kepadanya , “ Anakmu akan sembuh . ” Lalu dia dan keluarganya percaya kepada Yesus .
43004054	Inilah mukjizat kedua yang dilakukan oleh Yesus di Galilea setelah Dia datang dari Yudea .
43005001	Selepas itu ada satu perayaan Yahudi dan Yesus pergi ke Yerusalem .
43005002	Di Yerusalem dekat Pintu Domba ada sebuah kolam yang dalam bahasa Ibrani dinamakan Betesda . Kolam ini dikelilingi lima buah serambi .
43005003	Banyak orang sakit berbaring di serambi-serambi itu - yang buta , yang tempang , dan yang lumpuh . [ Mereka semua menunggu air di kolam itu berkocak ,
43005004	kerana ada kalanya malaikat Tuhan turun ke dalam kolam itu dan mengocakkan airnya , lalu orang sakit yang pertama masuk ke dalam kolam itu semasa air berkocak akan sembuh daripada penyakit apa pun yang dihidapnya . ]
43005005	Di situ terdapat seorang lelaki yang sudah sakit selama tiga puluh lapan tahun .
43005006	Yesus nampak dia terbaring di situ , dan Dia tahu bahawa orang itu sudah lama sekali sakit . Oleh itu Yesus bertanya kepadanya , “ Mahukah kamu sembuh ? ”
43005007	Orang sakit itu menjawab , “ Tuan , tiada sesiapa pun di sini yang dapat memasukkan saya ke dalam kolam apabila air berkocak . Sementara saya mencuba masuk ke dalam kolam , orang lain telah mendahului saya . ”
43005008	Yesus berkata kepadanya , “ Bangunlah , angkatlah tikarmu , dan berjalanlah . ”
43005009	Pada saat itu juga orang itu sembuh . Dia mengangkat tikarnya lalu berjalan . Hal ini berlaku pada hari Sabat .
43005010	Oleh itu para penguasa Yahudi berkata kepada orang yang baru disembuhkan itu , “ Hari ini hari Sabat ; kamu melanggar Taurat kita kerana mengangkat tikar . ”
43005011	Tetapi orang itu menjawab , “ Orang yang menyembuhkan saya tadi menyuruh saya mengangkat tikar dan berjalan . ”
43005012	Mereka bertanya , “ Siapakah orang yang menyuruh kamu mengangkat tikar dan berjalan ? ”
43005013	Orang yang baru disembuhkan itu tidak tahu siapa orang itu , kerana Yesus sudah menghilang antara orang ramai di tempat itu .
43005014	Tidak lama kemudian , Yesus berjumpa dengan dia di dalam Rumah Tuhan dan berkata kepadanya , “ Sekarang kamu sudah sembuh . Janganlah berdosa lagi , supaya kamu tidak ditimpa perkara yang lebih dahsyat . ”
43005015	Kemudian orang itu pergi dan memberitahu para penguasa Yahudi bahawa Yesuslah yang menyembuhkan dia .
43005016	Oleh itu , mereka mula memusuhi Yesus , kerana Dia menyembuhkan orang pada hari Sabat .
43005017	Tetapi Yesus berkata kepada mereka , “ Bapa-Ku sentiasa bekerja ; Aku pun harus bekerja . ”
43005018	Kata-kata-Nya ini membuat para penguasa Yahudi semakin bertekad untuk membunuh Dia . Bukan sahaja Dia telah melanggar hukum hari Sabat , tetapi Dia berkata bahawa Allah itu Bapa-Nya . Hal ini bererti Dia menyamakan diri dengan Allah .
43005019	Yesus menjawab mereka , “ Percayalah , Anak tidak dapat melakukan apa-apa menurut kehendak-Nya sendiri . Dia hanya melakukan apa yang dilihat-Nya dilakukan oleh Bapa-Nya . Apa yang dilakukan oleh Bapa , perkara itu juga yang dilakukan oleh Anak .
43005020	Bapa mengasihi Anak dan menunjukkan segala yang dilakukan-Nya kepada-Nya . Dia akan menyatakan perkara-perkara yang lebih besar lagi kepada Anak sehingga kamu semua hairan .
43005021	Sebagaimana Bapa membangkitkan orang mati dan menyebabkan mereka hidup , begitu juga Anak memberikan hidup kepada orang yang dikehendaki-Nya .
43005022	Bapa tidak menghakimi sesiapa pun . Dia sudah menyerahkan segala kekuasaan untuk menghakimi orang kepada Anak-Nya .
43005023	Oleh itu semua orang menghormati Anak sebagaimana mereka menghormati Bapa . Orang yang tidak menghormati Anak , juga tidak menghormati Bapa yang mengutus Anak .
43005024	Sungguh benar kata-kata-Ku ini : Sesiapa yang mendengar kata-kata-Ku dan percaya kepada Dia yang mengutus Aku , beroleh hidup sejati dan kekal . Dia tidak akan dihukum , melainkan sudah terlepas daripada kematian dan mulai benar-benar hidup .
43005025	Percayalah : Akan tiba masanya , malah sudah tiba , apabila orang mati akan mendengar suara Anak Allah , dan orang yang mendengarkan apa yang dikatakan-Nya akan hidup .
43005026	Sebagaimana Bapa sendiri sumber hidup , Dia menjadikan Anak-Nya sumber hidup juga .
43005027	Dia sudah memberikan kuasa kepada Anak untuk menghakimi , kerana Anak itu Anak Manusia .
43005028	Janganlah kamu hairan mendengar hal ini , kerana akan tiba masanya apabila semua orang mati akan mendengar suara-Nya ,
43005029	lalu keluar dari kubur . Orang yang berbuat baik akan bangkit dan hidup , tetapi orang yang berbuat jahat akan bangkit dan dihukum . ”
43005030	“ Aku tidak dapat melakukan apa-apa menurut kehendak-Ku sendiri . Aku menghakimi orang menurut apa yang diperintahkan oleh Allah . Oleh itu keputusan-Ku adil , kerana Aku tidak mengikut kehendak-Ku sendiri , melainkan kehendak Dia yang mengutus Aku .
43005031	Jika Aku memberikan kesaksian tentang diri-Ku sendiri , kesaksian itu tidak dapat diterima sebagai bukti yang benar .
43005032	Tetapi Bapa memberikan kesaksian tentang diri-Ku , dan Aku tahu kesaksian-Nya benar .
43005033	Kamu mengirim utusan kepada Yohanes , dan Yohanes sudah memberikan kesaksian yang benar tentang diri-Ku .
43005034	Sebenarnya Aku tidak memerlukan kesaksian daripada manusia , tetapi Aku berkata demikian supaya kamu boleh diselamatkan .
43005035	Yohanes bagaikan pelita yang menyala dan bersinar . Untuk sementara waktu kamu menikmati cahayanya dan kamu bersukacita .
43005036	Tetapi kesaksian daripada perbuatan-Ku lebih penting daripada kesaksian Yohanes . Aku melakukan apa yang ditugaskan oleh Bapa-Ku , dan semua itu membuktikan bahawa Bapa sudah mengutus Aku .
43005037	Bapa yang mengutus Aku pun memberikan kesaksian tentang diri-Ku . Kamu belum pernah mendengar suara-Nya atau melihat muka-Nya .
43005038	Kamu tidak percaya kepada firman-Nya , kerana kamu tidak percaya kepada Dia yang diutus-Nya .
43005039	Kamu menyelidiki Alkitab kerana menyangka bahawa dengan cara itu kamu akan beroleh hidup sejati dan kekal . Sebenarnya Alkitab memberikan kesaksian tentang Aku .
43005040	Tetapi kamu tidak mahu datang kepada-Ku supaya beroleh hidup sejati .
43005041	Aku tidak mengharapkan pujian daripada manusia .
43005042	Aku kenal akan kamu . Aku tahu bahawa kamu sebenarnya tidak mengasihi Allah .
43005043	Aku datang dengan kuasa Bapa-Ku , tetapi kamu tidak menyambut Aku . Tetapi manakala seorang lain datang dengan kuasanya sendiri , kamu menyambut dia .
43005044	Bagaimanakah kamu boleh percaya kepada-Ku , jika kamu mencari pujian daripada sesama kamu sendiri ? Kamu tidak berusaha untuk mencari pujian daripada Allah yang Esa .
43005045	Janganlah sangka bahawa Aku akan menuduh kamu di hadapan Bapa . Musa yang kamu harapkan itu , yang akan menuduh kamu .
43005046	Jika kamu benar-benar percaya kepada Musa , tentu kamu akan percaya kepada-Ku , kerana Musa menulis tentang Aku .
43005047	Kamu tidak percaya kepada apa yang ditulis oleh Musa , bagaimanakah kamu dapat percaya kepada apa yang Aku katakan ? ”
43006001	Selepas itu Yesus pergi ke seberang Tasik Galilea , yang juga disebut Tasik Tiberias .
43006002	Banyak orang mengikuti-Nya , kerana mereka telah melihat mukjizat yang dilakukan-Nya ketika Dia menyembuhkan orang sakit .
43006003	Kemudian Yesus naik ke atas bukit lalu duduk di situ dengan pengikut-pengikut-Nya .
43006004	Pada waktu itu sudah hampir Perayaan Paska orang Yahudi .
43006005	Yesus melihat di sekeliling-Nya dan Dia nampak orang berduyun-duyun datang kepada-Nya . Oleh itu Yesus berkata kepada Filipus , “ Di manakah kita boleh membeli makanan yang cukup untuk semua orang ini ? ” (
43006006	Yesus mengetahui apa yang akan dilakukan-Nya , tetapi Dia berkata demikian kerana Dia hendak menguji Filipus . )
43006007	Filipus menjawab , “ Roti seharga dua ratus keping wang perak pun tidak cukup untuk semua orang ini , meskipun setiap orang mendapat sedikit sahaja . ”
43006008	Pengikut-Nya yang lain , iaitu Andreas , saudara Simon Petrus berkata ,
43006009	“ Seorang anak lelaki di sini mempunyai lima ketul roti barli dan dua ekor ikan . Tetapi apa gunanya untuk orang sebanyak ini ? ”
43006010	Yesus berkata kepada pengikut-pengikut-Nya , “ Suruhlah mereka duduk . ” ( Di situ terdapat banyak rumput . ) Orang ramai pun duduk ; semuanya berjumlah kira-kira lima ribu orang lelaki .
43006011	Yesus mengambil roti itu , lalu Dia mengucap syukur kepada Allah . Kemudian Dia membahagi-bahagikan roti itu kepada orang ramai yang duduk di situ . Selepas itu Dia membahagi-bahagikan ikan itu , lalu semua orang makan sepuas-puasnya .
43006012	Setelah semua orang makan sampai kenyang , Yesus berkata kepada pengikut-pengikut-Nya , “ Kumpulkanlah lebihan makanan , jangan sampai ada yang terbuang . ”
43006013	Mereka mengumpulkan dua belas buah bakul lebihan makanan daripada lima ketul roti barli yang dimakan oleh orang ramai .
43006014	Apabila orang ramai melihat mukjizat yang dilakukan oleh Yesus , mereka berkata , “ Sesungguhnya Dia Nabi yang diharapkan datang ke dunia ! ”
43006015	Yesus tahu bahawa mereka akan datang dan memaksa Dia menjadi raja . Oleh itu Yesus pergi seorang diri ke daerah berbukit .
43006016	Apabila hari sudah senja , pengikut-pengikut Yesus turun ke tasik ,
43006017	lalu menyeberangi tasik itu dengan perahu ke Kapernaum . Hari sudah gelap tetapi Yesus masih belum datang kepada mereka .
43006018	Sementara itu angin kencang bertiup dan air tasik mula bergelora .
43006019	Pengikut-pengikut-Nya sudah berkayuh kira-kira lima atau enam kilometer , ketika mereka nampak Yesus menghampiri perahu dengan berjalan di atas air . Mereka sangat takut .
43006020	Tetapi Yesus berkata kepada mereka , “ Janganlah takut , Aku Yesus ! ”
43006021	Lalu dengan senang hati mereka menyambut Dia naik ke perahu dan pada ketika itu juga sampailah perahu itu di tempat yang ditujui .
43006022	Keesokan harinya orang ramai yang bermalam di seberang tasik , sedar bahawa hanya ada sebuah perahu di sana . Mereka tahu bahawa para pengikut Yesus telah bertolak dengan perahu itu tanpa Dia .
43006023	Kemudian beberapa buah perahu yang datang dari Tiberias berlabuh dekat tempat orang ramai makan roti setelah Tuhan mengucap syukur .
43006024	Tetapi apabila mereka tidak nampak Yesus mahupun pengikut-pengikut-Nya di situ , mereka pun menaiki perahu-perahu itu lalu pergi ke Kapernaum untuk mencari Yesus .
43006025	Apabila mereka berjumpa dengan Yesus di seberang tasik , mereka bertanya kepada-Nya , “ Guru , bilakah guru sampai di sini ? ”
43006026	Yesus menjawab , “ Apa yang Aku katakan ini benar : Kamu mencari Aku bukan kerana kamu memahami maksud mukjizat yang Aku lakukan , tetapi kerana kamu sudah makan sehingga kenyang .
43006027	Janganlah berusaha untuk mendapat makanan yang boleh menjadi basi , tetapi berusahalah untuk mendapat makanan yang boleh memberikan hidup sejati dan kekal . Itulah makanan yang akan diberikan oleh Anak Manusia kepada kamu , kerana Dia sudah dilantik oleh Allah Bapa . ”
43006028	Mereka bertanya kepada-Nya , “ Apakah yang harus kami lakukan untuk melakukan kehendak Allah ? ”
43006029	Yesus berkata , “ Inilah perkara yang dikehendaki oleh Allah : Percayalah kepada Dia yang diutus oleh Allah . ”
43006030	Mereka bertanya kepada-Nya , “ Mukjizat apakah yang dapat guru lakukan supaya kami boleh melihat dan percaya kepada guru ? Apakah yang akan guru lakukan ?
43006031	Nenek moyang kami makan manna di padang gurun , seperti yang tertulis di dalam Alkitab : ‘ Dia memberikan roti dari syurga sebagai makanan mereka . ’ ”
43006032	Yesus berkata , “ Apa yang Aku katakan ini benar : Apa yang diberikan oleh Musa kepada kamu bukan roti dari syurga ; Bapa-Ku itulah yang memberi kamu roti sebenar dari syurga .
43006033	Roti yang diberikan oleh Allah adalah Dia yang turun dari syurga dan yang memberikan hidup sejati kepada orang di dunia . ”
43006034	“ Guru , ” kata mereka , “ berilah kami roti itu selalu . ”
43006035	“ Akulah roti yang memberikan hidup , ” kata Yesus kepada mereka . “ Orang yang datang kepada-Ku tidak akan lapar dan orang yang percaya kepada-Ku tidak akan dahaga selama-lamanya .
43006036	Aku telah memberitahu kamu bahawa kamu sudah melihat Aku , namun kamu tidak percaya kepada-Ku .
43006037	Semua orang yang diserahkan oleh Bapa kepada-Ku akan datang kepada-Ku . Aku tidak akan menolak sesiapa pun yang datang kepada-Ku ,
43006038	kerana Aku sudah turun dari syurga bukan untuk melakukan kehendak-Ku sendiri , tetapi kehendak Dia yang mengutus Aku .
43006039	Inilah kehendak Dia yang mengutus Aku : Daripada semua orang yang diserahkan kepada-Ku , tidak seorang pun hilang , tetapi Aku harus membangkitkan mereka semua pada Hari Kiamat .
43006040	Memang inilah kehendak Bapa-Ku : Semua orang yang melihat Anak lalu percaya kepada-Nya akan beroleh hidup sejati dan kekal , dan Aku akan membangkitkan mereka pada Hari Kiamat . ”
43006041	Orang Yahudi di situ mula bersungut-sungut terhadap Yesus , kerana Dia berkata , “ Aku roti yang turun dari syurga . ”
43006042	Mereka berkata , “ Bukankah dia ini Yesus , anak Yusuf ? Kami mengenal ibu bapanya . Bagaimanakah dia dapat berkata bahawa dia turun dari syurga ? ”
43006043	Yesus berkata kepada mereka , “ Janganlah bersungut-sungut sesama sendiri .
43006044	Tidak seorang pun dapat datang kepada-Ku , kecuali Bapa yang mengutus Aku , memimpin dia datang kepada-Ku lalu Aku akan membangkitkan dia pada Hari Kiamat .
43006045	Di dalam Kitab Nabi-Nabi tertulis , ‘ Semua orang akan diajar oleh Allah . ’ Oleh itu sesiapa yang mendengar Bapa dan belajar daripada-Nya , datang kepada-Ku .
43006046	Hal ini tidak bererti bahawa orang sudah melihat Bapa . Hanya Dia yang datang daripada Allah sudah melihat Bapa .
43006047	Apa yang Aku katakan ini benar : Orang yang percaya kepada-Ku mempunyai hidup sejati dan kekal .
43006048	Akulah roti yang memberikan hidup .
43006049	Nenek moyang kamu makan manna di padang gurun , dan mereka mati juga .
43006050	Tetapi tidak demikian halnya dengan roti yang turun dari syurga ; orang yang makan roti itu tidak akan mati .
43006051	Akulah roti yang memberikan hidup , roti yang turun dari syurga . Orang yang makan roti ini akan hidup selama-lamanya . Roti yang akan Aku berikan itu tubuh-Ku . Aku memberikannya supaya orang di dunia ini boleh hidup . ”
43006052	Mendengar kata-kata ini , orang Yahudi mula bertengkar sesama sendiri . “ Bagaimanakah orang ini boleh memberikan tubuhnya kepada kita untuk dimakan ? ” kata mereka .
43006053	Yesus berkata kepada mereka , “ Apa yang Aku katakan ini benar : Jika kamu tidak makan tubuh Anak Manusia dan minum darah-Nya , kamu tidak akan benar-benar hidup .
43006054	Sesiapa yang makan tubuh-Ku dan minum darah-Ku mempunyai hidup sejati dan kekal , lalu Aku akan membangkitkan dia pada Hari Kiamat .
43006055	Tubuh-Ku ini makanan sebenar dan darah-Ku ini minuman sebenar .
43006056	Sesiapa yang makan tubuh-Ku dan minum darah-Ku , hidup bersatu dengan Aku dan Aku dengan dia .
43006057	Bapa yang hidup mengutus Aku ; dan Aku hidup , kerana Dia hidup . Begitu juga orang yang makan tubuh-Ku akan hidup kerana Aku .
43006058	Inilah roti yang turun dari syurga ; roti ini bukan seperti roti yang dimakan nenek moyang kamu , kerana setelah memakannya mereka mati juga . Tetapi orang yang makan roti ini akan hidup selama-lamanya . ”
43006059	Semuanya ini dikatakan oleh Yesus semasa Dia mengajar di rumah ibadat di Kapernaum .
43006060	Banyak pengikut-Nya mendengar kata-kata-Nya lalu berkata , “ Ajaran ini terlalu sukar . Siapakah dapat menerimanya ? ”
43006061	Tanpa diberitahu , Yesus tahu bahawa pengikut-pengikut-Nya bersungut-sungut tentang hal itu . Oleh itu Dia berkata kepada mereka , “ Adakah hal itu menyebabkan kamu tidak mahu percaya lagi ?
43006062	Bagaimanakah jika kamu melihat Anak Manusia naik semula ke tempat asal-Nya ?
43006063	Yang menyebabkan manusia hidup ialah Roh Allah . Dengan kekuatan sendiri , manusia tidak dapat melakukannya . Kata-kata yang Aku katakan kepada kamu datangnya daripada Roh Allah yang memberikan hidup .
43006064	Namun ada beberapa orang antara kamu yang tidak percaya . ” ( Yesus tahu dari mulanya siapa-siapa yang tidak mahu percaya , dan orang yang akan mengkhianati Dia . )
43006065	Dia berkata lagi , “ Itulah sebabnya Aku berkata kepada kamu bahawa tidak seorang pun boleh datang kepada-Ku , kecuali Bapa memperkenankannya . ”
43006066	Sejak itu banyak pengikut Yesus meninggalkan Dia dan tidak mahu mengikut Dia lagi .
43006067	Oleh itu Yesus bertanya kepada dua belas orang pengikut-Nya , “ Adakah kamu pun akan meninggalkan Aku ? ”
43006068	Simon Petrus berkata kepada-Nya , “ Ya Tuhan , kepada siapakah kami akan pergi ? Kata-kata Tuhan memberikan hidup sejati dan kekal .
43006069	Sekarang kami percaya dan yakin bahawa Tuhan utusan suci daripada Allah . ”
43006070	Yesus menjawab , “ Bukankah Aku memilih kamu dua belas orang ini , namun seorang daripada kamu ini syaitan ? ”
43006071	Yesus berkata-kata tentang Yudas anak Simon Iskariot . Walaupun Yudas seorang daripada dua belas orang pengikut Yesus , dia akan mengkhianati Yesus .
43007001	Setelah itu Yesus pergi dari satu tempat ke tempat lain di Galilea . Dia tidak mahu pergi ke daerah Yudea kerana para penguasa Yahudi di sana hendak membunuh Dia .
43007002	Pada masa itu hampir Perayaan Pondok Daun .
43007003	Oleh itu , saudara-saudara Yesus berkata kepada-Nya , “ Tinggalkanlah tempat ini dan pergilah ke Yudea , supaya pengikut-pengikutmu dapat melihat perbuatanmu .
43007004	Tidak seorang pun menyembunyikan perbuatannya , jika dia ingin menjadi terkenal . Kamu sudah melakukan perkara-perkara seperti itu , biarlah seluruh dunia tahu akan kamu ! ” (
43007005	Saudara-saudara-Nya sendiri pun tidak percaya kepada-Nya . )
43007006	Yesus berkata kepada mereka , “ Saat-Ku belum tiba . Saat kamu bila-bila sahaja .
43007007	Dunia ini tidak mempunyai alasan untuk membenci kamu . Tetapi dunia ini membenci Aku , kerana Aku sentiasa berkata kepada dunia bahawa perbuatannya jahat .
43007008	Pergilah ke perayaan itu . Aku tidak pergi kerana saat-Ku belum tiba . ”
43007009	Demikianlah kata Yesus , lalu Dia tinggal di Galilea .
43007010	Setelah saudara-saudara-Nya pergi ke perayaan itu , Yesus pun pergi . Tetapi Dia tidak pergi secara terang-terangan , melainkan secara diam-diam .
43007011	Para penguasa Yahudi mencari Dia semasa perayaan itu . “ Di manakah dia ? ” tanya mereka .
43007012	Orang ramai berbisik-bisik tentang Dia . Beberapa orang berkata , “ Dia orang baik . ” Yang lain berkata , “ Tidak ! Dia menyesatkan orang ! ”
43007013	Tetapi tidak seorang pun berani bercakap secara terang-terangan tentang Yesus , kerana mereka takut akan para penguasa Yahudi .
43007014	Pada pertengahan masa perayaan itu , Yesus masuk ke dalam Rumah Tuhan , lalu mula mengajar .
43007015	Para penguasa Yahudi hairan sekali lalu berkata , “ Bagaimanakah orang ini dapat mengetahui sebanyak ini , padahal dia tidak pernah dilatih untuk menjadi guru Taurat ? ”
43007016	Yesus menjawab , “ Yang Aku ajarkan ini bukan ajaran-Ku , melainkan ajaran Dia yang mengutus Aku .
43007017	Orang yang mahu melakukan kehendak Allah akan tahu sama ada ajaran-Ku datangnya daripada Allah atau daripada Aku sendiri .
43007018	Seorang yang mengajarkan ajarannya sendiri , mencari kehormatan bagi dirinya sendiri . Tetapi seorang yang menghendaki kehormatan untuk orang yang mengutusnya , orang itu jujur dan tidak ada kepalsuan padanya .
43007019	Bukankah Musa yang memberikan Taurat kepada kamu ? Tetapi tidak seorang pun antara kamu yang mentaati Taurat itu . Mengapakah kamu mahu membunuh Aku ? ”
43007020	Orang ramai itu menjawab , “ Kamu dirasuk syaitan ! Siapa mahu membunuh kamu ? ”
43007021	Yesus berkata kepada mereka , “ Aku melakukan suatu mukjizat , lalu kamu semua hairan .
43007022	Musa memberikan peraturan bersunat . Oleh itu pada hari Sabat pun kamu mahu menyunat anak lelaki kamu . ( Sebenarnya peraturan bersunat bukan berasal daripada Musa tetapi daripada nenek moyang kamu sebelum Musa . )
43007023	Jika seorang anak lelaki boleh disunat pada hari Sabat supaya tidak melanggar Taurat Musa , mengapakah kamu marah terhadap Aku kerana Aku menyembuhkan seseorang dengan sepenuhnya pada hari Sabat ?
43007024	Janganlah hakimi orang berdasarkan apa yang kelihatan , tetapi berdasarkan keadilan . ”
43007025	Beberapa orang penduduk Yerusalem berkata , “ Bukankah dia ini yang dicari-cari oleh penguasa kita untuk dibunuh ?
43007026	Lihatlah , dia berkata-kata di hadapan umum , tetapi penguasa kita tidak berkata apa-apa kepadanya . Mungkinkah mereka sudah tahu bahawa dia Penyelamat yang diutus oleh Allah ?
43007027	Tetapi apabila Penyelamat yang diutus oleh Allah itu datang , tidak seorang pun akan mengetahui tempat asal-Nya . Tetapi kita mengetahui tempat asal orang ini . ”
43007028	Sementara Yesus mengajar di Rumah Tuhan , Dia bertanya dengan suara lantang , “ Benar-benarkah kamu mengetahui siapa Aku ini dan tempat asal-Ku ? Aku tidak datang dengan kehendak-Ku sendiri . Dia yang mengutus Aku dapat dipercaya , tetapi kamu tidak mengenal Dia .
43007029	Aku mengenal Dia , kerana Dialah yang mengutus Aku dan Aku datang daripada-Nya . ”
43007030	Kemudian para penguasa Yahudi cuba menangkap Dia , tetapi tiada seorang pun berani memegang Yesus kerana saat-Nya belum tiba .
43007031	Tetapi banyak antara orang ramai percaya kepada-Nya . Mereka berkata , “ Apabila Penyelamat yang diutus oleh Allah datang , dapatkah Dia melakukan lebih banyak mukjizat daripada orang ini ? ”
43007032	Orang Farisi mendengar orang ramai berbisik-bisik tentang Yesus . Oleh itu , mereka dan ketua-ketua imam menyuruh beberapa orang pengawal Rumah Tuhan menangkap Yesus .
43007033	Tetapi Yesus berkata , “ Aku akan bersama-sama kamu sebentar sahaja . Kemudian Aku akan kembali kepada Dia yang mengutus Aku .
43007034	Kamu akan mencari Aku , tetapi tidak dapat menjumpai Aku , kerana kamu tidak boleh pergi ke tempat Aku berada . ”
43007035	Para penguasa Yahudi berkata sesama sendiri , “ Ke manakah dia mahu pergi sehingga kita tidak dapat menjumpai dia ? Adakah dia mahu pergi kepada orang Yahudi yang tinggal di luar negeri antara orang bukan Yahudi , lalu mengajar mereka ?
43007036	Apakah yang dimaksudkan-Nya apabila Dia berkata bahawa kita akan mencari dia , tetapi tidak dapat menjumpainya , dan bahawa kita tidak boleh pergi ke tempat dia berada ? ”
43007037	Pada hari terakhir perayaan itu , dan juga hari yang paling penting , Yesus berdiri lalu berkata dengan suara lantang , “ Sesiapa yang dahaga hendaklah datang kepada-Ku untuk minum .
43007038	Seperti yang tertulis di dalam Alkitab , ‘ Sesiapa yang percaya kepada-Ku , dari dalam hatinya akan memancar mata air yang memberikan hidup . ’ ” (
43007039	Yesus berkata-kata tentang Roh Allah , yang akan diterima oleh orang yang percaya kepada-Nya . Pada masa itu , Roh Allah belum diberikan , kerana Yesus belum dipermuliakan melalui kematian dan kebangkitan-Nya . )
43007040	Beberapa orang yang mendengar kata-kata Yesus berkata , “ Orang ini pasti Nabi itu ! ”
43007041	Yang lain berkata , “ Dia Penyelamat yang diutus oleh Allah ! ” Tetapi yang lain pula berkata , “ Penyelamat yang diutus oleh Allah tidak datang dari Galilea !
43007042	Di dalam Alkitab tertulis bahawa Penyelamat yang diutus oleh Allah itu keturunan Raja Daud dan akan dilahirkan di kota Betlehem tempat asal Raja Daud . ”
43007043	Akhirnya orang berpihak-pihak kerana Yesus .
43007044	Beberapa orang hendak menangkap Dia , tetapi tidak seorang pun memegang-Nya .
43007045	Apabila pengawal-pengawal Rumah Tuhan yang disuruh pergi untuk menangkap Yesus datang kembali , ketua-ketua imam dan orang Farisi bertanya , “ Mengapakah kamu tidak membawa dia ke mari ? ”
43007046	Para pengawal itu menjawab , “ Belum pernah seseorang berkata-kata seperti dia ! ”
43007047	Orang Farisi di situ berkata , “ Adakah dia menyesatkan kamu pula ?
43007048	Pernahkah kamu dengar seorang daripada penguasa kita atau orang Farisi yang percaya kepadanya ?
43007049	Orang ramai ini tidak mengenal Taurat Musa . Oleh itu terkutuklah mereka ! ”
43007050	Salah seorang Farisi di situ ialah Nikodemus . Dia pernah datang kepada Yesus . Nikodemus berkata kepada mereka ,
43007051	“ Menurut Taurat , kita tidak boleh menghukum seseorang sebelum perkaranya didengar dan perbuatannya disiasat . ”
43007052	Mereka berkata , “ Adakah kamu juga berasal dari Galilea ? Kajilah Alkitab dan kamu akan tahu bahawa tidak ada nabi yang berasal dari Galilea ? ”
43008001	Kemudian semua orang pulang ke rumah , tetapi Yesus pergi ke Bukit Zaitun .
43008002	Keesokan harinya , pagi-pagi sekali Dia pergi ke Rumah Tuhan dan semua orang di situ datang kepada-Nya . Dia duduk lalu mula mengajar mereka .
43008003	Sementara itu guru Taurat dan orang Farisi membawa seorang wanita kepada Yesus . Wanita itu didapati berzina . Mereka menyuruh wanita itu berdiri di hadapan semua orang ,
43008004	lalu berkata kepada Yesus , “ Guru , wanita ini tertangkap basah ketika berzina .
43008005	Di dalam kitab Taurat , Musa memerintahkan agar wanita seperti ini direjam sehingga mati . Tetapi apakah pendapat guru ? ”
43008006	Mereka bertanya demikian kerana hendak memerangkap Yesus , supaya mereka boleh menuduh Dia . Tetapi Yesus menunduk dan menulis di tanah dengan jari-Nya .
43008007	Mereka terus-menerus bertanya kepadanya . Oleh itu Yesus meluruskan badan-Nya dan berkata kepada mereka , “ Sesiapa di kalangan kamu yang tidak berdosa boleh melemparkan batu pertama untuk merejam dia . ”
43008008	Setelah itu Yesus menunduk semula dan menulis lagi di atas tanah .
43008009	Apabila mereka mendengar Yesus berkata demikian , seorang demi seorang , mulai daripada yang tertua , meninggalkan tempat itu . Akhirnya hanya Yesus dan wanita yang masih berdiri itu ada di sana .
43008010	Yesus meluruskan badan-Nya lalu berkata kepada wanita itu , “ Di manakah mereka ? Tidak adakah orang yang menghukum kamu ? ”
43008011	“ Tidak ada , tuan , ” jawabnya . “ Baiklah , ” kata Yesus , “ Aku pun tidak menghukum kamu . Pergilah dan janganlah berdosa lagi . ” ]
43008012	Yesus berkata lagi kepada orang Farisi , “ Akulah cahaya bagi dunia . Orang yang mengikut Aku tidak akan berjalan dalam kegelapan , tetapi beroleh cahaya yang memberikan hidup . ”
43008013	Orang Farisi di situ berkata kepada-Nya , “ Sekarang kamu memberikan kesaksian tentang dirimu sendiri , tetapi kesaksian kamu tidak dapat meyakinkan orang . ”
43008014	Yesus menjawab , “ Meskipun Aku memberikan kesaksian tentang diri-Ku sendiri , kesaksian-Ku benar , kerana Aku tahu dari mana Aku datang dan ke mana Aku pergi . Kamu tidak tahu dari mana Aku datang atau ke mana Aku pergi .
43008015	Kamu menghakimi orang menurut cara manusia ; Aku tidak menghakimi sesiapa pun .
43008016	Tetapi seandainya Aku menghakimi orang , keputusan-Ku adil , kerana Aku tidak melakukannya seorang diri ; Bapa yang mengutus Aku bersama-sama Aku .
43008017	Di dalam Taurat kamu tertulis : Apabila dua orang saksi memberikan kesaksian yang sama , maka kesaksian mereka benar .
43008018	Aku memberikan kesaksian tentang diri-Ku sendiri , dan Bapa yang mengutus Aku pun memberikan kesaksian tentang diri-Ku . ”
43008019	“ Bapamu itu di mana ? ” tanya mereka . Yesus menjawab , “ Kamu tidak mengenal Aku ataupun Bapa-Ku . Jika kamu mengenal Aku , kamu pasti mengenal Bapa-Ku juga . ”
43008020	Yesus mengatakan semua ini semasa Dia mengajar di Rumah Tuhan , dekat peti wang persembahan . Tetapi tidak seorang pun menangkap Dia , kerana saat-Nya belum tiba .
43008021	Yesus berkata lagi kepada mereka , “ Aku akan pergi dan kamu akan mencari Aku , tetapi kamu akan mati dalam dosa kamu . Kamu tidak boleh pergi ke tempat Aku pergi . ”
43008022	Para penguasa Yahudi berkata , “ Barangkali dia mahu membunuh diri , kerana dia berkata , ‘ Kamu tidak boleh pergi ke tempat Aku pergi . ’ ”
43008023	Yesus berkata , “ Kamu datang dari bawah , tetapi Aku datang dari atas . Kamu berasal dari dunia ; Aku tidak berasal dari dunia .
43008024	Itulah sebabnya Aku berkata kepada kamu , bahawa kamu akan mati dalam dosa kamu . Memang kamu akan mati dalam dosa kamu , jika kamu tidak percaya bahawa ‘ Akulah Dia yang menyebut diri-Nya AKU . ’ ”
43008025	“ Kamu siapa sebenarnya ? ” tanya mereka . Yesus menjawab , “ Untuk apa berkata-kata lagi dengan kamu .
43008026	Masih banyak perkara tentang kamu yang perlu Aku katakan dan adili . Tetapi Dia yang mengutus Aku dapat dipercayai . Lagi pun Aku memberitahu dunia apa yang Aku dengar daripada Dia . ”
43008027	Mereka tidak mengerti bahawa Yesus sedang berkata-kata kepada mereka tentang Bapa .
43008028	Oleh itu Yesus berkata kepada mereka , “ Apabila kamu meninggikan Anak Manusia pada kayu salib , barulah kamu tahu bahawa ‘ Akulah Dia yang menyebut diri-Nya AKU ’ . Kemudian kamu akan tahu bahawa tiada sesuatu pun yang Aku lakukan menurut kehendak-Ku sendiri . Aku hanya mengatakan apa yang diarahkan oleh Bapa kepada-Ku .
43008029	Dia yang mengutus Aku ada bersama-sama Aku . Dia tidak pernah membiarkan Aku sendirian , kerana Aku sentiasa melakukan apa yang menyenangkan hati-Nya . ”
43008030	Pada masa Yesus berkata-kata demikian , banyak orang percaya kepada-Nya .
43008031	Kemudian Yesus berkata kepada orang Yahudi yang percaya kepada-Nya , “ Jika kamu taat kepada ajaran-Ku , kamu benar-benar pengikut-Ku .
43008032	Kamu akan mengenal Allah . Oleh itu kamu akan dibebaskan . ”
43008033	Mereka berkata , “ Kami keturunan Abraham . Kami belum pernah menjadi hamba sesiapa pun . Apakah maksud guru berkata , ‘ Kamu akan bebas ? ’ ”
43008034	Yesus berkata kepada mereka , “ Apa yang Aku katakan ini benar : Setiap orang yang berbuat dosa adalah hamba dosa .
43008035	Seorang hamba tidak selalunya menjadi anggota tetap sebuah keluarga , tetapi seorang anak selama-lamanya menjadi anggota sebuah keluarga .
43008036	Oleh itu , jika Anak membebaskan kamu , kamu benar-benar bebas .
43008037	Aku tahu kamu keturunan Abraham . Namun kamu berusaha untuk membunuh Aku , kerana kamu tidak mahu menerima ajaran-Ku .
43008038	Aku mengatakan apa yang ditunjukkan oleh Bapa-Ku kepada-Ku , sedangkan kamu melakukan apa yang diajarkan oleh bapa kamu . ”
43008039	Mereka menjawab , “ Bapa kami Abraham . ” Tetapi Yesus berkata , “ Jika kamu benar-benar anak-anak Abraham , tentu kamu akan melakukan apa yang dilakukan oleh Abraham .
43008040	Yang Aku lakukan hanyalah memberitahu kamu kata-kata benar yang diberitahukan oleh Allah kepada-Ku . Namun kamu mahu membunuh Aku . Abraham tidak pernah berbuat demikian !
43008041	Kamu melakukan apa yang dilakukan oleh bapa kamu . ” Mereka menjawab , “ Kami bukan anak haram . Bapa kami hanya satu , iaitu Allah sendiri . ”
43008042	Yesus berkata kepada mereka , “ Seandainya Allah benar-benar Bapa kamu , tentu kamu akan mengasihi Aku , kerana Aku datang daripada Allah . Aku tidak datang dengan kehendak-Ku sendiri , tetapi Dialah yang mengutus Aku .
43008043	Mengapa kamu tidak memahami apa yang Aku katakan ? Hal itu demikian kerana kamu tidak tahan mendengar ajaran-Ku .
43008044	Bapa kamu Iblis dan kamu anak-anaknya . Kamu lebih suka menurut kehendak bapa kamu . Sejak permulaan , Iblis itu pembunuh . Dia tidak pernah memihak kebenaran , kerana tidak ada kebenaran padanya . Apabila Iblis berdusta , hal itu memang sudah sewajarnya , kerana dia pendusta dan asal segala dusta .
43008045	Tetapi Aku mengatakan apa yang benar . Itulah sebabnya kamu tidak percaya kepada-Ku .
43008046	Siapakah antara kamu dapat membuktikan bahawa Aku berdosa ? Jika Aku mengatakan apa yang benar , mengapa kamu tidak percaya kepada-Ku ?
43008047	Orang yang berasal daripada Allah mendengar firman Allah . Tetapi kamu bukan daripada Allah , itulah sebabnya kamu tidak mahu mendengar firman-Nya . ”
43008048	Orang Yahudi di situ berkata , “ Memang betul apa yang kami katakan ; kamu orang Samaria yang dirasuk syaitan . ”
43008049	Yesus berkata , “ Aku tidak dirasuk syaitan . Aku menghormati Bapa-Ku , tetapi kamu menghina Aku .
43008050	Aku tidak mencari kehormatan bagi diri-Ku sendiri . Tetapi ada satu yang menghendaki supaya Aku dihormati dan Dia akan menghakimi dengan adil .
43008051	Apa yang Aku katakan ini benar : Orang yang taat kepada ajaran-Ku tidak akan mati . ”
43008052	Orang Yahudi di situ berkata kepada Yesus , “ Sekarang kami tahu bahawa kamu benar-benar dirasuk syaitan ! Abraham sudah mati ; begitu juga semua nabi . Tetapi kamu berkata , ‘ Orang yang taat kepada ajaran-Ku tidak akan mati . ’
43008053	Abraham bapa kami sudah mati . Adakah kamu lebih besar daripada Abraham ? Begitu juga semua nabi sudah mati . Pada sangkamu siapakah kamu ini ? ”
43008054	Yesus menjawab , “ Jika Aku mencari kehormatan untuk diri-Ku sendiri , kehormatan itu tidak berguna . Yang menghormati Aku ialah Bapa-Ku yang kamu anggap sebagai Allah kamu .
43008055	Kamu tidak mengenal Dia , tetapi Aku mengenal Dia . Jika Aku berkata Aku tidak mengenal Dia , Aku pendusta seperti kamu . Aku mengenal Dia dan Aku mentaati firman-Nya .
43008056	Bapa kamu Abraham bersukacita kerana akan melihat masa kedatangan-Ku . Dia sudah melihatnya dan dia bergembira . ”
43008057	Mereka berkata kepada Yesus , “ Umurmu belum lagi lima puluh tahun dan kamu sudah melihat Abraham ? ”
43008058	Yesus menjawab , “ Apa yang Aku katakan ini benar : Sebelum Abraham dilahirkan , Aku sudah ada . ”
43008059	Kemudian semua orang Yahudi di situ memungut batu untuk merejam Yesus , tetapi Yesus menyembunyikan diri lalu meninggalkan Rumah Tuhan .
43009001	Semasa Yesus berjalan , Dia melihat seorang yang buta sejak lahir .
43009002	Pengikut-pengikut Yesus bertanya kepada-Nya , “ Guru , siapakah yang berdosa sehingga orang ini dilahirkan buta ? Diakah atau ibu bapanya ? ”
43009003	Yesus menjawab , “ Orang ini buta bukan kerana dosanya sendiri ataupun dosa ibu bapanya , tetapi supaya kuasa Allah boleh dinyatakan dalam hidupnya .
43009004	Selama hari masih terang , kita harus melakukan tugas yang diberikan oleh Dia yang mengutus Aku . Malam akan tiba dan tidak seorang pun dapat melakukan apa-apa .
43009005	Selama Aku di dunia ini , Akulah cahaya bagi dunia . ”
43009006	Setelah Yesus berkata demikian , Dia meludah ke tanah dan meliat tanah dengan ludah-Nya . Kemudian Dia menyapukan tanah itu pada mata orang itu .
43009007	Lalu Yesus berkata kepadanya , “ Pergilah basuh mukamu di Kolam Siloam . ” ( Dalam bahasa Ibrani kata “ Siloam ” bererti “ Diutus ” . ) Oleh itu , orang itu pergi membasuh muka dan ketika dia kembali , dia dapat melihat .
43009008	Jiran-jirannya dan semua orang yang selalu melihat dia meminta sedekah , bertanya , “ Bukankah orang ini yang selalu duduk meminta sedekah ? ”
43009009	Beberapa orang berkata , “ Memang dia , ” tetapi yang lain berkata , “ Bukan , orang ini hanya mirip dengan dia . ” Tetapi orang itu sendiri berkata , “ Sayalah dia . ”
43009010	Mereka bertanya kepadanya , “ Bagaimanakah kamu dapat melihat sekarang ? ”
43009011	Dia menjawab , “ Orang yang bernama Yesus meliat sedikit tanah , lalu menyapukannya pada mata saya dan berkata , ‘ Pergilah basuh mukamu di Kolam Siloam . ’ Saya pun pergi , lalu sebaik sahaja saya membasuh muka , saya dapat melihat . ”
43009012	Mereka bertanya , “ Di manakah orang itu ? ” Dia menjawab , “ Saya tidak tahu . ”
43009013	Yesus meliat tanah dan mencelikkan mata seorang buta pada hari Sabat . Oleh itu , orang yang tadinya buta dibawa kepada beberapa orang Farisi .
43009014	
43009015	Kemudian mereka bertanya kepadanya bagaimana dia dapat melihat . Dia berkata , “ Orang itu menyapukan tanah liat pada mata saya , lalu saya membasuh muka dan saya dapat melihat . ”
43009016	Beberapa orang Farisi itu berkata , “ Orang yang melakukan hal ini tidak mungkin berasal daripada Allah , kerana Dia tidak mentaati peraturan hari Sabat . ” Yang lain berkata , “ Bagaimanakah seorang berdosa dapat melakukan mukjizat-mukjizat seperti ini ? ” Lalu timbullah pertentangan pendapat di kalangan mereka .
43009017	Oleh itu orang Farisi di situ bertanya lagi kepadanya , “ Kamu berkata dia mencelikkan matamu . Baiklah , apakah pendapatmu tentang dia ? ” “ Dia nabi , ” jawabnya .
43009018	Para penguasa Yahudi tidak mahu percaya bahawa dahulu dia buta tetapi sekarang dapat melihat . Oleh itu mereka memanggil ibu bapanya ,
43009019	lalu bertanya kepada mereka , “ Benarkah dia ini anak kamu yang menurut kata kamu dilahirkan buta ? Bagaimanakah sekarang dia dapat melihat ? ”
43009020	Ibu bapanya menjawab , “ Memang dia anak kami dan dia memang buta sejak lahir .
43009021	Tetapi kami tidak tahu bagaimana sekarang dia dapat melihat , dan siapa yang mencelikkan matanya . Dia sudah dewasa . Tanyalah dia , dia dapat menjawab sendiri . ”
43009022	Ibu bapanya berkata demikian kerana mereka takut akan para penguasa Yahudi . Para penguasa itu sudah bersepakat bahawa sesiapa mengakui Yesus sebagai Penyelamat yang diutus oleh Allah , akan tidak dibenarkan masuk ke rumah ibadat .
43009023	Itulah sebabnya ibu bapanya berkata , “ Dia sudah dewasa ; tanyalah dia . ”
43009024	Sekali lagi mereka memanggil orang yang dahulunya buta dan berkata kepadanya , “ Mengakulah di hadapan Allah ! Kami tahu bahawa orang yang menyembuhkan kamu itu orang berdosa . ”
43009025	Orang itu menjawab , “ Sama ada dia berdosa atau tidak , saya tidak tahu . Tetapi satu perkara saya tahu ; dahulu saya buta , sekarang saya dapat melihat . ”
43009026	Mereka bertanya lagi , “ Apa yang dilakukannya kepadamu ? Bagaimanakah dia mencelikkan matamu ? ”
43009027	Orang itu menjawab , “ Hal itu sudah saya jelaskan kepada tuan-tuan , tetapi tuan-tuan tidak mahu mendengarnya . Mengapakah tuan-tuan mahu mendengarnya lagi ? Adakah tuan-tuan pun mahu menjadi pengikutnya ? ”
43009028	Mereka mencaci dia dan berkata , “ Kamu pengikut dia ; kami pengikut Musa .
43009029	Kami tahu bahawa Allah berfirman kepada Musa , tetapi tentang orang itu kami tidak tahu dari mana asalnya . ”
43009030	Orang itu berkata , “ Sungguh menghairankan ! Tuan-tuan tidak mengetahui asalnya , namun dia sudah mencelikkan mata saya !
43009031	Kita tahu bahawa Allah tidak mendengarkan permintaan orang berdosa . Allah hanya mendengarkan permintaan orang yang menghormati Dia dan melakukan kehendak-Nya .
43009032	Sejak permulaan dunia , orang belum pernah mendengar berita tentang seorang yang dapat mencelikkan mata orang yang buta sejak lahir .
43009033	Jika orang ini tidak berasal daripada Allah , dia tidak akan dapat melakukan apa-apa . ”
43009034	Mereka berkata kepadanya , “ Kamu orang berdosa sejak kamu dilahirkan . Adakah kamu cuba mengajar kami ? ” Lalu mereka melarang dia masuk ke rumah ibadat .
43009035	Yesus mendengar bahawa mereka telah melarang orang itu masuk ke rumah ibadat . Apabila Yesus menjumpai dia , Yesus berkata kepadanya , “ Adakah kamu percaya kepada Anak Manusia ? ”
43009036	Orang itu menjawab , “ Tuan , siapakah Dia ? Tolong beritahu supaya saya boleh percaya kepada-Nya . ”
43009037	Yesus berkata kepadanya , “ Kamu sudah melihat Dia . Dialah yang bercakap dengan kamu sekarang ini . ”
43009038	Orang itu menjawab , “ Ya Tuhan , saya percaya . ” Lalu dia sujud di hadapan Yesus .
43009039	Yesus berkata , “ Aku datang ke dunia ini untuk menghakimi orang supaya orang yang buta dapat melihat , tetapi orang yang dapat melihat menjadi buta . ”
43009040	Beberapa orang Farisi di situ mendengar kata-kata Yesus , lalu bertanya kepada-Nya , “ Maksudmu kami ini buta juga ? ”
43009041	Yesus menjawab , “ Jika kamu buta , kamu tidak berdosa . Tetapi kerana kamu berkata bahawa kamu melihat , maka kamu masih berdosa . ”
43010001	Yesus berkata , “ Apa yang Aku katakan ini benar : Seorang yang masuk ke kandang domba dengan memanjat tembok dan tidak melalui pintu , orang itu pencuri dan perompak .
43010002	Seorang yang masuk melalui pintu , dialah gembala kawanan domba .
43010003	Penjaga kandang membuka pintu baginya , dan kawanan domba mendengar suara gembala yang memanggil nama setiap ekor domba . Lalu gembala itu memimpin kawanan domba ke luar .
43010004	Setelah dia membawa kawanan domba itu ke luar , dia berjalan di hadapan dan domba-domba itu mengikuti dia kerana mengenal suaranya .
43010005	Kawanan domba itu tidak akan mengikuti orang lain , bahkan akan lari daripadanya kerana tidak mengenal suara orang itu . ”
43010006	Yesus menceritakan perumpamaan ini , tetapi mereka tidak memahami apa yang dimaksudkan-Nya .
43010007	Oleh itu , Yesus berkata lagi , “ Apa yang Aku katakan ini benar : Akulah pintu bagi kawanan domba .
43010008	Semua yang datang sebelum Aku adalah pencuri dan perompak , tetapi kawanan domba tidak mendengarkan suara mereka .
43010009	Akulah pintu . Sesiapa yang masuk melalui Aku akan diselamatkan . Dia boleh keluar masuk dan menjumpai padang rumput .
43010010	Pencuri datang hanya untuk mencuri , membunuh , dan merosak . Tetapi Aku datang supaya manusia mendapat hidup , iaitu hidup yang kelimpahan .
43010011	Akulah gembala yang baik . Gembala yang baik mengorbankan nyawa untuk kawanan dombanya .
43010012	Seorang upahan yang bukan gembala dan bukan pemilik domba , akan lari meninggalkan kawanan domba manakala dia melihat serigala datang . Oleh itu kawanan domba akan diterkam dan dicerai-beraikan oleh serigala .
43010013	Orang upahan itu lari kerana dia bekerja untuk mendapat upah . Dia tidak mempedulikan domba-domba itu .
43010014	Akulah gembala yang baik . Sebagaimana Bapa mengenal Aku dan Aku mengenal Bapa , begitu juga Aku mengenal domba-domba-Ku dan mereka pun mengenal Aku . Aku mengorbankan nyawa untuk mereka .
43010015	
43010016	Masih ada domba-domba lain yang juga milik-Ku , tetapi tidak termasuk dalam kawanan ini . Aku juga harus memimpin mereka dan mereka akan mendengarkan suara-Ku . Mereka semuanya akan menjadi satu kawanan dengan satu gembala .
43010017	Bapa mengasihi Aku kerana Aku bersedia menyerahkan nyawa-Ku , supaya Aku boleh menerimanya kembali .
43010018	Tidak seorang pun dapat mengambil nyawa-Ku daripada-Ku . Aku menyerahkannya dengan rela . Aku berhak menyerahkannya dan Aku berhak mendapatnya kembali . Inilah tugas yang Aku terima daripada Bapa-Ku . ”
43010019	Kata-kata Yesus menyebabkan orang Yahudi mula bertengkar lagi .
43010020	Ramai di kalangan mereka yang berkata , “ Dia dirasuk syaitan ! Dia gila ! Mengapakah kamu mendengarkan dia ? ”
43010021	Tetapi yang lain berkata , “ Seorang yang dirasuk syaitan tidak mungkin berkata-kata demikian ! Bagaimanakah syaitan dapat mencelikkan mata orang buta ? ”
43010022	Di Yerusalem orang sedang merayakan Perayaan Pentahbisan Rumah Tuhan . Masa itu musim sejuk .
43010023	Yesus sedang berjalan di Serambi Salomo di dalam Rumah Tuhan .
43010024	Oleh itu orang Yahudi datang berkumpul di sekeliling Yesus . Mereka bertanya , “ Berapa lamakah guru mahu membiarkan kami ragu-ragu ? Katakanlah dengan terus terang . Adakah guru Penyelamat yang diutus oleh Allah ? ”
43010025	Yesus menjawab , “ Aku sudah memberitahu kamu , tetapi kamu tidak mahu percaya . Perbuatan yang Aku lakukan dengan kuasa Bapa-Ku memberikan kesaksian tentang Aku .
43010026	Kamu tidak mahu percaya kerana kamu bukan domba-domba-Ku .
43010027	Domba-domba-Ku mendengarkan suara-Ku . Aku mengenal mereka dan mereka mengikut Aku .
43010028	Aku memberi mereka hidup sejati dan kekal , dan mereka tidak akan binasa . Tidak seorang pun dapat merampas mereka dari tangan-Ku .
43010029	Apa yang diberikan oleh Bapa-Ku kepada-Ku lebih besar daripada segala-galanya . Tidak seorang pun dapat merampas mereka daripada tangan Bapa .
43010030	Bapa dan Aku satu . ”
43010031	Kemudian orang Yahudi di situ memungut batu lagi untuk merejam Yesus .
43010032	Tetapi Yesus berkata kepada mereka , “ Banyak perbuatan baik sudah Aku lakukan untuk kamu dengan kuasa Bapa-Ku . Perbuatan manakah yang menyebabkan kamu mahu merejam Aku ? ”
43010033	Orang Yahudi di situ menjawab , “ Kami mahu merejam kamu bukan kerana perbuatanmu yang baik , tetapi kerana kamu mengkufuri Allah ! Kamu hanya manusia , tetapi kamu mahu menjadikan dirimu Allah ! ”
43010034	Yesus berkata kepada mereka , “ Tidakkah tertulis di dalam Taurat kamu : Allah berfirman , ‘ Kamu ilahi ’ ?
43010035	Kita tahu bahawa apa yang tertulis di dalam Alkitab berlaku untuk selama-lamanya . Allah menyebut orang yang menerima firman-Nya sebagai ilahi .
43010036	Aku ini dipilih dan diutus oleh Bapa ke dunia . Dapatkah kamu katakan Aku mengkufuri Allah kerana Aku mengaku sebagai Anak Allah ?
43010037	Jika Aku tidak melakukan apa yang dikehendaki oleh Bapa , janganlah percaya kepada-Ku .
43010038	Tetapi jika Aku melakukannya , percayalah kepada apa yang Aku lakukan itu , meskipun kamu tidak percaya kepada-Ku . Dengan demikian kamu tahu dan mengerti bahawa Bapa bersatu dengan Aku , dan Aku bersatu dengan Bapa . ”
43010039	Sekali lagi mereka berusaha menangkap Yesus , tetapi Yesus dapat melepaskan diri .
43010040	Yesus kembali ke seberang Sungai Yordan lalu tinggal di sana . Dahulu Yohanes membaptis orang di situ .
43010041	Banyak orang datang kepada-Nya . Mereka berkata , “ Yohanes tidak melakukan mukjizat , tetapi segala yang dikatakannya tentang orang ini benar . ”
43010042	Banyak orang di situ percaya kepada Yesus .
43011001	Seorang lelaki bernama Lazarus sakit . Dia tinggal di Betania bersama-sama dua orang saudaranya yang bernama Maria dan Marta . (
43011002	Marialah yang menuangi kaki Tuhan dengan minyak wangi , lalu menyapunya dengan rambutnya . Lazarus yang sakit itu saudaranya . )
43011003	Kedua-dua orang saudara ini mengirim khabar kepada Yesus , “ Tuhan , sahabat yang Tuhan kasihi itu sakit . ”
43011004	Apabila Yesus mendengar khabar itu , Dia berkata , “ Penyakit ini tidak akan menyebabkan kematian Lazarus ; hal ini berlaku untuk memuliakan Allah . Melalui hal ini Anak Allah akan dimuliakan . ”
43011005	Yesus mengasihi Marta , Maria , dan Lazarus .
43011006	Tetapi ketika Yesus menerima khabar bahawa Lazarus sakit , Dia sengaja tinggal di tempat itu dua hari lagi .
43011007	Kemudian Yesus berkata kepada pengikut-pengikut-Nya , “ Marilah kita balik ke Yudea . ”
43011008	Pengikut-pengikut-Nya menjawab , “ Guru , baru sahaja orang Yahudi di situ hendak merejam Guru , dan sekarang Guru mahu balik lagi ke sana ? ”
43011009	Yesus berkata , “ Bukankah siang hari lamanya dua belas jam ? Sesiapa yang berjalan pada siang hari , tidak akan tersandung , kerana dia melihat cahaya bagi dunia ini .
43011010	Tetapi jika orang itu berjalan pada malam hari , dia tersandung kerana tiada cahaya padanya . ”
43011011	Setelah berkata demikian , Yesus melanjutkan pula , “ Sahabat kita Lazarus sudah tidur , tetapi Aku akan pergi membangunkan dia . ”
43011012	Pengikut-pengikut Yesus berkata , “ Guru , jika Lazarus tidur , dia akan sembuh . ”
43011013	Sebenarnya inilah yang dimaksudkan Yesus : Lazarus sudah meninggal . Tetapi mereka menyangka bahawa Yesus berkata Lazarus benar-benar tidur .
43011014	Oleh itu Yesus berkata kepada mereka dengan terus terang , “ Lazarus sudah meninggal .
43011015	Tetapi demi kebaikan kamu , Aku bersyukur kerana Aku tidak bersama-sama dia , supaya kamu boleh percaya kepada-Ku . Marilah kita pergi kepada Lazarus . ”
43011016	Tomas yang disebut Si Kembar berkata kepada sesama pengikut Yesus , “ Marilah kita pergi dengan Guru , supaya kita mati bersama-sama-Nya ! ”
43011017	Apabila Yesus tiba di tempat itu , Dia mendapati Lazarus sudah dikubur selama empat hari .
43011018	Betania letaknya kira-kira tiga kilometer dari Yerusalem .
43011019	Oleh itu banyak orang Yahudi datang melawat Maria dan Marta untuk menghibur mereka kerana kematian Lazarus .
43011020	Apabila Marta mendengar seseorang berkata bahawa Yesus datang , dia pun keluar untuk menjumpai Yesus , tetapi Maria tinggal di rumah .
43011021	Marta berkata kepada Yesus , “ Ya Tuhan , jika Tuhan di sini pada masa itu , tentu saudaraku masih hidup !
43011022	Sungguhpun demikian , aku tahu bahawa Allah akan mengabulkan apa sahaja yang Tuhan minta . ”
43011023	Yesus berkata kepada Marta , “ Saudaramu akan hidup kembali . ”
43011024	Marta menjawab , “ Aku tahu bahawa Lazarus akan hidup semula apabila orang mati dibangkitkan pada Hari Kiamat . ”
43011025	Yesus berkata kepada Marta , “ Akulah yang membangkitkan orang mati dan yang memberikan hidup . Sesiapa yang percaya kepada-Ku akan hidup , meskipun dia sudah mati .
43011026	Orang yang hidup dan percaya kepada-Ku , tidak akan mati selama-lamanya . Adakah kamu percaya akan hal ini ? ”
43011027	“ Ya Tuhan , ” jawab Marta , “ aku percaya bahawa Tuhan Anak Allah , Penyelamat yang diutus oleh Allah , dan yang dijanjikan untuk datang ke dunia ini . ”
43011028	Setelah Marta berkata demikian dia pun pergi memanggil Maria , saudaranya lalu berbisik kepadanya , “ Guru di sini dan Dia memanggil kamu . ”
43011029	Mendengar hal itu , Maria cepat-cepat bangun lalu pergi menjumpai Yesus . (
43011030	Ketika itu , Yesus belum masuk ke kampung itu . Dia masih di tempat Marta menjumpai-Nya . )
43011031	Orang Yahudi yang sedang menghibur Maria di rumah , mengikuti Maria ketika mereka melihat Maria bangun dengan cepat lalu keluar . Mereka menyangka dia hendak pergi ke kubur Lazarus untuk menangis di sana .
43011032	Apabila Maria sampai ke tempat Yesus dan melihat Dia , Maria berlutut pada kaki Yesus dan berkata , “ Tuhan , jika Tuhan di sini pada masa itu , tentu saudaraku masih hidup ! ”
43011033	Apabila Yesus melihat Maria menangis dan semua orang Yahudi yang datang bersama-sama Maria juga menangis , Yesus sedih hati dan terharu .
43011034	Dia bertanya kepada mereka , “ Di manakah kamu mengubur dia ? ” Mereka menjawab , “ Mari lihat , Tuhan . ”
43011035	Yesus menangis .
43011036	Semua orang Yahudi di situ berkata , “ Lihatlah ! Dia sangat mengasihi Lazarus . ”
43011037	Tetapi beberapa orang antara mereka berkata , “ Dia dapat membuat orang buta melihat . Mengapa dia tidak dapat mencegah kematian Lazarus ? ”
43011038	Yesus sangat terharu lagi , lalu Dia pergi ke kubur . Kubur itu sebuah gua yang ditutup dengan sebuah batu besar .
43011039	Lalu Yesus berkata , “ Tepikan batu ini . ” Tetapi Marta , saudara orang yang meninggal itu menjawab , “ Tuhan , sudah empat hari dia dikuburkan . Tentu busuk baunya ! ”
43011040	Yesus berkata kepada Marta , “ Tidakkah Aku berkata kepadamu : Jika kamu percaya , kamu boleh melihat betapa besarnya kuasa Allah ? ”
43011041	Mereka mengetepikan batu itu , lalu Yesus menengadah ke langit dan berkata , “ Aku bersyukur kepada-Mu , ya Bapa , kerana Engkau mendengar permintaan-Ku .
43011042	Aku tahu bahawa Engkau sentiasa mendengar permintaan-Ku . Aku berkata demikian untuk kebaikan semua orang di sini , supaya mereka percaya bahawa Engkaulah yang mengutus Aku . ”
43011043	Setelah Yesus berkata demikian , Dia berseru dengan suara kuat , “ Lazarus , keluar ! ”
43011044	Lazarus pun keluar . Tangan dan kakinya masih terbalut dengan kain kafan dan mukanya tertutup dengan kain penutup muka . Yesus berkata kepada orang ramai di situ , “ Tanggalkan kain yang membalutnya dan biarlah dia pergi . ”
43011045	Banyak orang Yahudi yang datang melawat Maria , melihat apa yang dilakukan oleh Yesus , lalu mereka percaya kepada Yesus .
43011046	Tetapi beberapa orang antara mereka balik kepada orang Farisi , lalu melaporkan apa yang telah dilakukan oleh Yesus .
43011047	Oleh itu , orang Farisi dan ketua-ketua imam mengadakan mesyuarat dengan Majlis Agama . Mereka berkata , “ Apakah yang harus kita lakukan ? Lihatlah , orang ini melakukan banyak mukjizat !
43011048	Jika kita biarkan Dia terus berbuat demikian , semua orang akan percaya kepada-Nya . Akhirnya penguasa Roma akan datang lalu menghancurkan Rumah Tuhan dan bangsa kita ! ”
43011049	Seorang daripada mereka bernama Kayafas , Imam Agung pada tahun itu . Dia berkata , “ Kamu tidak tahu apa-apa .
43011050	Tidakkah kamu sedar bahawa lebih baik satu orang mati bagi umat kita daripada seluruh bangsa kita dibinasakan ? ”
43011051	Sebenarnya dia tidak mengatakan hal ini menurut fikirannya sendiri . Tetapi sebagai Imam Agung tahun itu , dia bernubuat bahawa Yesus akan mati untuk orang Yahudi .
43011052	Yesus mati bukan untuk orang Yahudi sahaja , tetapi juga untuk mengumpulkan dan menyatukan umat Allah yang tercerai-cerai .
43011053	Sejak hari itu para penguasa Yahudi berkomplot untuk membunuh Yesus .
43011054	Yesus tidak lagi berpergian secara terang-terangan di Yudea , tetapi Dia pergi ke bandar bernama Efraim dekat padang gurun . Dia dan pengikut-pengikut-Nya tinggal di sana .
43011055	Pada masa itu sudah hampir Perayaan Paska orang Yahudi . Banyak orang dari kampung pergi ke Yerusalem untuk menjalankan upacara penyucian diri sebelum perayaan itu .
43011056	Mereka mencari Yesus dan semasa di Rumah Tuhan , mereka bertanya sesama sendiri , “ Apa pendapatmu ? Dia barangkali tidak akan menghadiri perayaan ini . ”
43011057	Ketua-ketua imam dan orang Farisi sudah mengeluarkan perintah bahawa orang yang mengetahui tempat Yesus berada harus melaporkannya , supaya Dia dapat ditangkap .
43012001	Enam hari sebelum Perayaan Paska , Yesus pergi ke Betania , tempat tinggal Lazarus yang sudah dibangkitkan-Nya daripada kematian .
43012002	Di sana Dia dijamu oleh mereka . Marta menghidangkan makanan , sementara Lazarus dan tetamu lain makan bersama-sama Yesus .
43012003	Kemudian Maria datang dan membawa kira-kira setengah liter minyak wangi yang mahal harganya . Minyak itu dibuat daripada akar wangi . Dia menuang minyak itu pada kaki Yesus , lalu menyapu kaki Yesus dengan rambutnya . Oleh itu keharuman minyak itu memenuhi seluruh rumah .
43012004	Yudas Iskariot , salah seorang pengikut Yesus , yang kelak mengkhianati Dia , berkata ,
43012005	“ Mengapakah minyak wangi ini tidak dijual dengan harga tiga ratus keping wang perak , lalu wangnya diberikan kepada orang miskin ? ”
43012006	Yudas berkata demikian bukan kerana dia mengambil berat terhadap orang miskin , tetapi kerana dia pencuri . Dia menyimpan beg wang bagi mereka dan dia biasa mengambil sedikit wang untuk keperluannya sendiri .
43012007	Tetapi Yesus berkata , “ Janganlah ganggu wanita ini ! Biarlah dia lakukan perkara ini untuk hari penguburan-Ku !
43012008	Orang miskin sentiasa ada antara kamu , tetapi Aku tidak selalu bersama-sama kamu . ”
43012009	Banyak orang Yahudi mendengar bahawa Yesus di Betania . Mereka pergi ke sana , bukan sahaja kerana apa yang sudah dilakukan oleh Yesus , tetapi juga kerana mereka mahu melihat Lazarus yang sudah dibangkitkan oleh Yesus daripada kematian .
43012010	Oleh itu ketua-ketua imam bercadang hendak membunuh Lazarus juga ,
43012011	kerana banyak orang Yahudi meninggalkan mereka , lalu percaya kepada Yesus .
43012012	Keesokan harinya orang ramai yang sudah datang untuk merayakan Paska , mendengar khabar bahawa Yesus sedang dalam perjalanan ke Yerusalem .
43012013	Mereka mengambil dahan-dahan pokok palma lalu pergi mengalu-alukan Yesus sambil berseru , “ Pujilah Allah ! Diberkatilah Dia yang datang dengan nama Tuhan ! Diberkatilah Raja Israel ! ”
43012014	Yesus mendapati seekor keldai muda lalu menungganginya . Dengan demikian berlakulah yang tertulis di dalam Alkitab ,
43012015	“ Janganlah takut , hai penduduk Sion ! Lihatlah Raja kamu datang menunggang seekor keldai muda ! ”
43012016	Pada masa itu pengikut-pengikut Yesus tidak memahami semuanya . Tetapi setelah Yesus dimuliakan melalui kematian dan kebangkitan-Nya , barulah mereka teringat bahawa apa yang dilakukan oleh orang ramai bagi-Nya sudah tertulis di dalam Alkitab .
43012017	Orang ramai yang hadir ketika Yesus memanggil Lazarus keluar dari kubur dan membangkitkannya daripada kematian , sudah memberitahukan kejadian itu .
43012018	Itulah sebabnya orang ramai menjumpai Yesus , kerana mereka mendengar bahawa Dia sudah melakukan mukjizat itu .
43012019	Orang Farisi berkata sesama sendiri , “ Lihatlah , seluruh dunia sudah mengikut dia . Usaha kita sia-sia belaka ! ”
43012020	Beberapa orang Yunani ada antara orang ramai yang pergi ke Yerusalem untuk beribadat pada masa perayaan itu .
43012021	Mereka datang kepada Filipus , lalu berkata , “ Tuan , kami hendak berjumpa dengan Yesus . ” ( Filipus berasal dari Betsaida di Galilea . ) Dia memberitahu Andreas , lalu kedua-duanya pergi memberitahu Yesus .
43012022	
43012023	Yesus berkata kepada mereka , “ Sudah tiba masanya Anak Manusia dimuliakan .
43012024	Sungguh benar apa yang Aku katakan ini : Jika sebiji benih gandum tidak ditanam di tanah lalu mati , benih gandum itu tetap sebiji benih sahaja . Tetapi jika benih itu ditanam lalu mati , maka benih itu akan tumbuh dan menghasilkan banyak gandum .
43012025	Sesiapa yang mengasihi hidupnya sendiri akan kehilangan hidup itu . Tetapi sesiapa yang tidak mengasihi hidupnya di dunia ini akan memilikinya untuk hidup sejati dan kekal .
43012026	Sesiapa yang mahu mengabdikan diri kepada-Ku harus mengikut Aku , supaya dia boleh bersama-sama Aku di tempat Aku berada . Bapa-Ku akan menghormati orang yang mengabdikan diri kepada-Ku . ”
43012027	“ Hati-Ku gelisah . Apa yang akan Aku katakan ? Haruskah Aku berkata , ‘ Bapa , jauhkanlah Aku daripada saat penderitaan ini ’ ? Tidak . Aku datang justeru untuk mengalami saat penderitaan ini .
43012028	Ya Bapa , tunjukkanlah kemuliaan-Mu ! ” Kemudian terdengar suara dari langit berkata , “ Aku sudah menunjukkan kemuliaan-Ku dan Aku akan menunjukkannya lagi . ”
43012029	Orang ramai di situ mendengar suara itu . Mereka berkata , “ Guruh ! ” Tetapi ada juga yang berkata , “ Bukan ! Malaikat berkata-kata kepada-Nya ! ”
43012030	Tetapi Yesus berkata kepada mereka , “ Suara itu terdengar bukan untuk kepentingan-Ku , tetapi untuk kepentingan kamu .
43012031	Tibalah saatnya dunia dihakimi ; sekarang penguasa dunia ini akan digulingkan .
43012032	Apabila Aku ditinggikan di atas bumi , Aku akan memimpin semua orang kepada-Ku . ”
43012033	Dengan kata-kata-Nya ini , Yesus menunjukkan cara Dia akan mati .
43012034	Orang ramai berkata kepada-Nya , “ Taurat kami mengatakan bahawa Penyelamat yang diutus oleh Allah akan hidup selama-lamanya . Bagaimana kamu dapat berkata bahawa Anak Manusia harus ditinggikan di atas bumi ? Siapakah Anak Manusia itu ? ”
43012035	Yesus menjawab , “ Cahaya itu akan bersama-sama kamu sebentar sahaja . Teruskanlah perjalanan selama cahaya itu masih ada , supaya kamu tidak ditimpa kegelapan . Seorang yang berjalan dalam kegelapan , tidak tahu ke mana dia pergi .
43012036	Percayalah kepada cahaya itu selama cahaya itu bersama-sama kamu , supaya kamu menjadi anak-anak cahaya itu . ” Setelah Yesus berkata demikian , Dia pergi dari sana lalu menyembunyikan diri daripada mereka .
43012037	Meskipun Dia sudah melakukan semua mukjizat itu di hadapan mereka , mereka tidak percaya kepada-Nya .
43012038	Oleh itu berlakulah nubuat Nabi Yesaya , “ Ya Tuhan , siapakah yang percaya akan perkhabaran kami ? Kepada siapakah kuasa Tuhan ditunjukkan ? ”
43012039	Itulah sebabnya mereka tidak dapat percaya , kerana Yesaya juga berkata ,
43012040	“ Allah berfirman , ‘ Aku sudah membutakan mata mereka , dan menjadikan mereka keras kepala , supaya mata mereka tidak dapat melihat , dan fikiran mereka tidak dapat mengerti , sehingga mereka tidak kembali kepada-Ku untuk Aku sembuhkan . ’ ”
43012041	Yesaya berkata demikian kerana dia sudah melihat kemuliaan Yesus lalu berkata-kata tentang Dia .
43012042	Walaupun demikian , banyak juga penguasa Yahudi yang percaya kepada Yesus . Tetapi kerana mereka takut dilarang masuk ke rumah ibadat oleh orang Farisi , mereka tidak berani mengakui Yesus secara terang-terangan .
43012043	Mereka lebih suka dipuji oleh manusia daripada dipuji oleh Allah .
43012044	Lalu Yesus berseru , “ Sesiapa yang percaya kepada-Ku , bukan sahaja percaya kepada-Ku , tetapi juga kepada Dia yang mengutus Aku .
43012045	Sesiapa yang melihat Aku , juga melihat Dia yang mengutus Aku .
43012046	Aku datang ke dunia ini sebagai cahaya , supaya tiap-tiap orang yang percaya kepada-Ku tidak tinggal dalam kegelapan .
43012047	Jika seseorang mendengar ajaran-Ku tetapi tidak mentaatinya , Aku tidak akan menghukum dia . Aku datang , bukan untuk menghukum dunia ini tetapi untuk menyelamatkannya .
43012048	Sesiapa yang menolak Aku dan tidak menerima perkhabaran-Ku , sudah ada yang akan menghakiminya . Perkhabaran yang Aku sampaikan ini akan menghakiminya pada Hari Kiamat !
43012049	Aku tidak berkata-kata menurut kemahuan-Ku sendiri , kerana Bapa yang mengutus Aku memerintahkan Aku mengatakan apa yang harus disampaikan .
43012050	Aku tahu bahawa perintah-Nya itu memberikan hidup sejati dan kekal . Oleh itu Aku menyampaikan perkhabaran seperti yang diberitahukan oleh Bapa kepada-Ku . ”
43013001	Sehari sebelum Perayaan Paska , Yesus tahu bahawa tiba masanya Dia meninggalkan dunia ini dan kembali kepada Bapa . Yesus mengasihi semua pengikut-Nya di dunia , dan Dia tetap mengasihi mereka sampai akhir .
43013002	Yesus dan pengikut-pengikut-Nya sedang makan malam . Iblis sudah menimbulkan hasrat dalam hati Yudas anak Simon Iskariot untuk mengkhianati Yesus .
43013003	Yesus tahu bahawa Bapa sudah menyerahkan segala kekuasaan kepada-Nya . Yesus juga tahu bahawa Dia datang daripada Allah dan akan kembali kepada Allah .
43013004	Oleh itu Yesus berdiri , menanggalkan jubah-Nya lalu mengikat sehelai tuala pada pinggang-Nya .
43013005	Dia menuang air ke dalam sebuah besen lalu mula membasuh kaki pengikut-pengikut-Nya dan mengeringkannya dengan tuala yang terikat pada pinggang-Nya .
43013006	Apabila Yesus sampai kepada Simon Petrus , Petrus berkata , “ Adakah Tuhan akan membasuh kakiku ? ”
43013007	Yesus menjawab , “ Sekarang kamu tidak memahami apa yang sedang Aku lakukan , tetapi pada kemudian hari kamu akan faham . ”
43013008	Petrus berkata kepada Yesus , “ Jangan Tuhan ! Tuhan tidak boleh membasuh kakiku ! ” Tetapi Yesus menjawab , “ Jika Aku tidak membasuh kakimu , kamu bukan lagi pengikut-Ku . ”
43013009	Simon Petrus berkata , “ Ya Tuhan , jika demikian jangan basuh kakiku sahaja , basuhlah tangan dan kepalaku juga ! ”
43013010	Yesus berkata kepadanya , “ Sesiapa sudah mandi , seluruh badannya bersih ; dia perlu membasuh kaki sahaja . Kamu semuanya bersih , kecuali seorang . ” (
43013011	Yesus mengetahui siapa yang akan mengkhianati Dia . Itulah sebabnya Yesus berkata , “ Kamu semuanya bersih , kecuali seorang . ” )
43013012	Setelah Yesus membasuh kaki mereka , Dia mengenakan jubah-Nya kembali lalu duduk semula . Dia berkata kepada mereka , “ Adakah kamu memahami apa yang baru sahaja Aku lakukan untuk kamu ?
43013013	Kamu memanggil Aku Guru dan Tuhan . Benarlah panggilan kamu itu , kerana Aku memang Guru dan Tuhan .
43013014	Jika Aku sebagai Tuhan dan Guru kamu , sudah membasuh kaki kamu , maka kamu wajib saling membasuh kaki .
43013015	Aku sudah memberikan teladan kepada kamu semua , supaya kamu juga melakukan apa yang sudah Aku lakukan untuk kamu .
43013016	Sungguh benar kata-kata-Ku ini : Seorang hamba tidak lebih penting daripada tuannya . Seorang utusan tidak lebih penting daripada orang yang mengutusnya .
43013017	Jika kamu mengetahui hal ini , berbahagialah kamu jika kamu melakukannya .
43013018	Apa yang Aku katakan itu bukanlah tentang kamu semua . Aku mengenal siapa-siapa yang sudah Aku pilih . Tetapi apa yang tertulis di dalam Alkitab harus berlaku , ‘ Orang yang makan dengan Aku akan melawan Aku . ’
43013019	Aku memberitahu kamu perkara ini sekarang , sebelum semuanya berlaku . Apabila perkara itu berlaku kelak , kamu akan percaya bahawa Akulah Dia yang menyebut diri-Nya AKU .
43013020	Sungguh benar kata-kata-Ku ini : Sesiapa yang menyambut orang yang Aku utus , menyambut Aku ; sesiapa yang menyambut Aku , juga menyambut Dia yang mengutus Aku . ”
43013021	Setelah Yesus berkata demikian , hati-Nya gelisah . Lalu Dia berkata dengan terus terang , “ Sungguh benar kata-kata-Ku ini : Salah seorang daripada kamu akan mengkhianati Aku . ”
43013022	Pengikut-pengikut Yesus saling memandang , kerana mereka tidak mengetahui orang yang dimaksudkan oleh-Nya .
43013023	Pengikut yang dikasihi oleh Yesus duduk di sebelah Yesus .
43013024	Oleh itu Simon Petrus memberikan isyarat kepadanya , “ Tanyalah Guru , siapa yang dimaksudkan-Nya itu . ”
43013025	Pengikut itu mendekati Yesus lalu bertanya , “ Siapakah dia , ya Tuhan ? ”
43013026	Yesus menjawab , “ Orang yang Aku berikan roti yang Aku celup ke dalam mangkuk , dialah orang itu . ” Oleh itu Yesus mengambil sedikit roti , mencelupnya ke dalam mangkuk , lalu memberikan roti itu kepada Yudas anak Simon Iskariot .
43013027	Sebaik sahaja Yudas menerima roti itu , Iblis masuk ke dalam hatinya . Lalu Yesus berkata kepadanya , “ Segeralah lakukan apa yang mahu kamu lakukan ! ”
43013028	Tidak seorang pun yang makan di situ memahami kata-kata Yesus kepada Yudas .
43013029	Kerana Yudas memegang beg wang mereka , beberapa orang pengikut menyangka Yesus menyuruh dia membeli bekalan yang diperlukan bagi perayaan itu , atau memberikan sedekah kepada orang miskin .
43013030	Yudas menerima roti itu , lalu segera keluar . Hari sudah malam .
43013031	Setelah Yudas meninggalkan tempat itu , Yesus berkata , “ Sekarang Anak Manusia dimuliakan , dan Allah pun dimuliakan melalui Dia .
43013032	Jika Allah dimuliakan melalui Anak Manusia , Dia pun dimuliakan oleh Allah sendiri , dan Allah akan segera memuliakan Dia .
43013033	Anak-anak-Ku , Aku tidak akan tinggal lama lagi dengan kamu . Kamu akan mencari Aku , tetapi seperti yang sudah Aku katakan kepada para penguasa Yahudi , Aku katakan juga kepada kamu , ‘ Kamu tidak dapat pergi ke tempat Aku pergi . ’
43013034	Sekarang Aku memberikan perintah baru kepada kamu : Hendaklah kamu saling mengasihi . Sebagaimana Aku sudah mengasihi kamu , hendaklah kamu saling mengasihi .
43013035	Jika kamu saling mengasihi , semua orang akan tahu bahawa kamu pengikut-pengikut-Ku . ”
43013036	Simon Petrus bertanya kepada Yesus , “ Ke manakah Tuhan mahu pergi ? ” Yesus menjawab , “ Ke tempat Aku pergi , engkau tidak dapat ikut sekarang , tetapi engkau akan mengikut Aku kelak . ”
43013037	Petrus bertanya lagi , “ Tuhan , mengapa aku tidak dapat mengikut Tuhan sekarang ? Aku sanggup mati untuk Tuhan ! ”
43013038	Yesus menjawab , “ Betulkah engkau sanggup mati untuk-Ku ? Ketahuilah , sebelum ayam berkokok , tiga kali engkau akan berkata engkau tidak mengenal Aku ! ”
43014001	Yesus berkata kepada mereka , “ Janganlah kamu risau . Percayalah kepada Allah dan percayalah kepada-Ku juga .
43014002	Di dalam rumah Bapa-Ku terdapat banyak tempat kediaman , dan Aku akan pergi menyediakan tempat untuk kamu . Aku tidak akan berkata demikian kepada kamu , sekiranya hal itu tidak begitu .
43014003	Setelah Aku pergi menyediakan tempat untuk kamu , Aku akan kembali lalu membawa kamu ke tempat-Ku , supaya kamu tinggal di tempat Aku tinggal .
43014004	Kamu mengetahui jalan ke tempat Aku pergi itu . ”
43014005	Tomas berkata kepada-Nya , “ Tuhan , kami tidak tahu ke mana Tuhan pergi , bagaimanakah kami dapat mengetahui jalan itu ? ”
43014006	Yesus menjawab , “ Akulah jalan untuk mengenal Allah dan untuk mendapat hidup . Tidak seorang pun dapat datang kepada Bapa kecuali melalui Aku .
43014007	Kerana kamu mengenal Aku , kamu akan mengenal Bapa-Ku juga . Mulai sekarang kamu mengenal Dia dan sudah melihat Dia . ”
43014008	Filipus berkata kepada Yesus , “ Ya Tuhan , tunjukkanlah Bapa kepada kami , supaya kami puas . ”
43014009	Tetapi Yesus menjawab , “ Sudah lama Aku bersama-sama kamu semua , dan kamu belum mengenal Aku juga , Filipus ? Orang yang sudah melihat Aku , sudah melihat Bapa . Mengapa kamu berkata , ‘ Tunjukkanlah Bapa kepada kami ’ ?
43014010	Filipus , tidakkah kamu percaya bahawa Aku bersatu dengan Bapa , dan Bapa bersatu dengan Aku ? Apa yang Aku katakan kepada kamu semua , tidak datang daripada Aku sendiri . Bapa , yang tetap bersatu dengan Aku melakukan semua itu .
43014011	Percayalah kepada-Ku , bahawa Aku bersatu dengan Bapa , dan Bapa bersatu dengan Aku . Jika kamu tidak percaya kepada apa yang Aku katakan , percayalah kepada-Ku kerana perkara-perkara yang sudah Aku lakukan .
43014012	Sungguh benar kata-kata-Ku ini : Sesiapa yang percaya kepada-Ku akan melakukan apa yang Aku lakukan , bahkan dia akan melakukan hal-hal yang lebih besar lagi , kerana Aku pergi kepada Bapa .
43014013	Aku akan melakukan apa sahaja yang kamu minta demi nama-Ku , supaya kemuliaan Bapa akan dinyatakan melalui Anak-Nya .
43014014	Apa sahaja yang kamu minta daripada-Ku demi nama-Ku , Aku akan melakukannya . ”
43014015	“ Jika kamu mengasihi Aku , kamu akan mentaati perintah-perintah-Ku .
43014016	Aku akan memohon kepada Bapa dan Bapa akan memberi kamu Penolong lain , yang akan bersama-sama kamu selama-lamanya .
43014017	Dia Roh Allah , yang menunjukkan apa yang benar tentang Allah . Dunia tidak dapat menerima Dia , kerana dunia tidak dapat melihat Dia ataupun mengenal Dia . Tetapi kamu mengenal Dia , kerana Dia tinggal dengan kamu dan bersatu dengan kamu .
43014018	Aku tidak akan meninggalkan kamu sendirian seperti yatim piatu ; Aku akan kembali kepada kamu .
43014019	Tidak lama lagi , dunia tidak akan melihat Aku lagi , tetapi kamu akan melihat Aku . Kerana Aku hidup , kamu pun akan hidup .
43014020	Apabila hari itu tiba , barulah kamu tahu bahawa Aku bersatu dengan Bapa , kamu bersatu dengan Aku , dan Aku pun bersatu dengan kamu .
43014021	Sesiapa yang menerima dan melakukan perintah-perintah-Ku , mengasihi Aku . Bapa-Ku akan mengasihi sesiapa yang mengasihi Aku . Aku pun akan mengasihi orang itu dan menunjukkan diri kepadanya . ”
43014022	Yudas ( bukan Yudas Iskariot ) berkata kepada Yesus , “ Tuhan , mengapa Tuhan menunjukkan diri kepada kami dan bukan kepada dunia ? ”
43014023	Yesus menjawab , “ Sesiapa mengasihi Aku akan mentaati ajaran-Ku . Bapa-Ku akan mengasihi dia . Bapa-Ku dan Aku akan datang kepada orang itu dan tinggal dengan dia .
43014024	Sesiapa yang tidak mengasihi Aku , tidak mentaati ajaran-Ku . Ajaran yang kamu dengar ini bukan daripada Aku , tetapi daripada Bapa yang mengutus Aku .
43014025	Aku memberitahu kamu semua ini semasa Aku masih bersama-sama kamu .
43014026	Tetapi Roh Allah , Penolong yang akan diutus oleh Bapa demi nama-Ku , akan mengajar kamu segala-galanya dan akan mengingatkan kamu segala yang telah Aku katakan kepada kamu .
43014027	Kesejahteraan Aku tinggalkan dengan kamu ; kesejahteraan-Ku sendiri yang Aku berikan kepada kamu . Kesejahteraan yang Aku berikan kepada kamu bukan seperti yang diberikan oleh dunia . Janganlah kamu risau dan janganlah takut .
43014028	Kamu sudah mendengar Aku berkata , ‘ Aku akan pergi , tetapi Aku akan kembali kepada kamu . ’ Jika kamu mengasihi Aku , kamu akan bersukacita kerana Aku pergi kepada Bapa , oleh sebab Bapa lebih besar daripada Aku .
43014029	Demikianlah Aku memberitahukan semua ini kepada kamu sekarang , sebelum semuanya berlaku , supaya apabila berlaku kelak , kamu akan percaya kepada-Ku .
43014030	Aku tidak boleh berkata-kata lebih lama lagi dengan kamu , kerana sudah tiba masanya penguasa dunia ini datang . Dia tidak berkuasa atas diri-Ku .
43014031	Tetapi Aku melakukan segala yang diperintahkan oleh Bapa , supaya dunia tahu bahawa Aku mengasihi Bapa . Marilah kita pergi dari sini . ”
43015001	Yesus berkata lagi , “ Aku pokok anggur yang sejati , dan Bapa-Ku peladang anggur .
43015002	Setiap carang-Ku yang tidak berbuah dikerat oleh-Nya , dan setiap carang yang berbuah dipangkas oleh-Nya supaya bersih dan berbuah lebih lebat .
43015003	Kamu sudah dibersihkan oleh ajaran yang Aku ajarkan kepada kamu .
43015004	Tetaplah bersatu dengan Aku dan Aku pun akan tetap bersatu dengan kamu . Carang sendiri tidak dapat berbuah , kecuali tetap pada pokoknya . Demikian juga kamu ; kamu hanya dapat berbuah , jika kamu tetap bersatu dengan Aku .
43015005	Akulah pokok anggur dan kamu carang-carangnya . Sesiapa yang tetap bersatu dengan Aku , dan Aku dengan dia , akan berbuah lebat ; kerana tanpa Aku , kamu tidak dapat berbuat apa-apa .
43015006	Sesiapa yang tidak tetap bersatu dengan Aku , akan dikerat seperti carang lalu menjadi kering . Carang-carang seperti itu akan dikumpulkan lalu dibuang ke dalam api dan dibakar .
43015007	Jika kamu tetap bersatu dengan Aku , dan ajaran-Ku kamu simpan di dalam hati , mintalah apa sahaja yang kamu kehendaki daripada Bapa , dan permintaan kamu itu akan dipenuhi .
43015008	Kemuliaan Bapa-Ku dinyatakan apabila kamu berbuah lebat , dan dengan demikian kamu betul-betul pengikut-Ku .
43015009	Aku mengasihi kamu seperti Bapa mengasihi Aku . Hendaklah kamu tetap hidup sebagai orang yang Aku kasihi .
43015010	Jika kamu mentaati perintah-Ku , Aku akan tetap mengasihi kamu , seperti Bapa tetap mengasihi Aku kerana Aku mentaati perintah-Nya .
43015011	Semua ini Aku katakan kepada kamu supaya kegembiraan-Ku ada di dalam hati kamu dan kegembiraan kamu menjadi sempurna .
43015012	Inilah perintah-Ku : Hendaklah kamu saling mengasihi , seperti Aku mengasihi kamu .
43015013	Jika seseorang mati bagi sahabat-sahabatnya , hal itu menunjukkan bahawa dia orang yang paling mengasihi mereka .
43015014	Kamu sahabat-sahabat-Ku , jika kamu melakukan apa yang Aku perintahkan .
43015015	Aku tidak lagi memanggil kamu hamba , kerana hamba tidak mengetahui apa yang sedang dilakukan oleh tuannya . Aku memanggil kamu sahabat-sahabat-Ku , kerana Aku sudah memberitahu kamu segala yang telah Aku dengar daripada Bapa-Ku .
43015016	Kamu tidak memilih Aku . Akulah yang memilih kamu dan menugaskan kamu supaya pergi dan berbuah lebat , buah yang akan tahan . Dengan demikian Bapa akan mengabulkan apa sahaja yang kamu minta daripada-Nya demi nama-Ku .
43015017	Inilah perintah-Ku kepada kamu : Hendaklah kamu saling mengasihi . ”
43015018	“ Jika dunia membenci kamu , ingatlah bahawa dunia sudah membenci Aku lebih dahulu .
43015019	Jika kamu milik dunia , dunia akan mengasihi kamu seolah-olah kamu anak-anaknya sendiri . Tetapi Aku sudah memilih kamu supaya tidak menjadi milik dunia , dan kamu sekarang bukan lagi milik dunia . Itulah sebabnya dunia membenci kamu .
43015020	Ingatlah akan apa yang sudah Aku katakan kepada kamu , ‘ Seorang hamba tidak lebih penting daripada tuannya . ’ Jika mereka menganiaya Aku , mereka akan menganiaya kamu juga . Jika mereka mentaati ajaran-Ku , mereka akan mentaati ajaran kamu juga .
43015021	Mereka akan menganiaya kamu , kerana kamu pengikut-pengikut-Ku dan kerana mereka tidak mengenal Dia yang mengutus Aku .
43015022	Mereka tidak berdosa jika Aku tidak datang dan mengatakan semua itu kepada mereka . Tetapi sekarang mereka tidak dapat berkata , ‘ Kami tidak tahu bahawa perbuatan kami jahat . ’
43015023	Sesiapa yang membenci Aku , membenci Bapa-Ku juga .
43015024	Mereka tidak berdosa jika Aku tidak melakukan perkara-perkara yang belum pernah dilakukan orang di kalangan mereka . Tetapi sekarang mereka sudah melihat apa yang Aku lakukan , lalu mereka membenci Aku mahupun Bapa-Ku .
43015025	Memang sudah seharusnya demikian , supaya berlakulah apa yang tertulis di dalam Taurat mereka , ‘ Mereka membenci Aku tanpa alasan . ’
43015026	Aku akan mengutus Penolong yang berasal daripada Bapa kepada kamu . Dia Roh yang akan menunjukkan apa yang benar tentang Allah . Apabila Dia datang , Dia akan memberikan kesaksian tentang Aku .
43015027	Kamu pun akan memberikan kesaksian tentang Aku , kerana kamu semua bersama-sama Aku sejak permulaan .
43016001	Aku sudah memberitahu kamu semua ini supaya kamu tidak kecewa sehingga tidak lagi percaya kepada-Ku .
43016002	Mereka akan melarang kamu masuk ke rumah ibadat . Akan tiba masanya sesiapa yang membunuh kamu menyangka bahawa dengan perbuatan itu dia mengabdi kepada Allah .
43016003	Mereka akan melakukan perkara-perkara ini terhadap kamu , kerana mereka belum mengenal Bapa ataupun Aku .
43016004	Tetapi sekarang Aku sudah mengatakan semua ini kepada kamu , supaya apabila hal itu berlaku kelak , kamu akan ingat bahawa Aku sudah memberitahu kamu . ” “ Aku tidak memberitahu kamu hal ini dari permulaan , kerana Aku masih bersama-sama kamu .
43016005	Tetapi sekarang Aku akan pergi kepada Dia yang mengutus Aku , tetapi tidak seorang pun daripada kamu bertanya , ‘ Ke mana Guru mahu pergi ? ’
43016006	Sekarang kamu sedih , kerana Aku sudah memberitahu kamu hal ini .
43016007	Tetapi apa yang Aku katakan kepada kamu benar : Untuk kebaikan kamu , lebih baik Aku pergi . Jika Aku tidak pergi , Penolong itu tidak akan datang kepada kamu . Tetapi jika Aku pergi , Aku akan mengutus Dia kepada kamu .
43016008	Apabila Dia datang kelak , Dia akan membuktikan kepada orang dunia bahawa pendapat mereka tentang dosa , tentang apa yang benar , dan tentang hukuman Allah , semuanya salah .
43016009	Pendapat mereka tentang dosa salah , kerana mereka tidak percaya kepada-Ku .
43016010	Pendapat mereka tentang apa yang benar itu salah , kerana Aku pergi kepada Bapa dan kamu tidak akan melihat Aku lagi .
43016011	Pendapat mereka tentang hukuman Allah pun salah , kerana penguasa dunia ini sudah dihukum .
43016012	Banyak lagi yang hendak Aku katakan kepada kamu , tetapi sekarang ini kamu belum sanggup menerimanya .
43016013	Tetapi apabila Roh yang menunjukkan apa yang benar tentang Allah itu datang , Roh akan membimbing kamu supaya mengetahui segala kebenaran itu . Roh tidak akan mengatakan apa-apa menurut kehendak-Nya sendiri . Dia akan mengatakan apa yang didengar-Nya dan memberitahu kamu perkara-perkara yang akan berlaku .
43016014	Roh akan memuliakan Aku , kerana apa yang dinyatakan oleh Roh kepada kamu , diterima daripada Aku .
43016015	Semua milik Bapa-Ku milik-Ku juga . Itulah sebabnya Aku berkata bahawa apa yang disampaikan oleh Roh kepada kamu , diterima daripada Aku . ”
43016016	Yesus berkata , “ Tidak lama lagi kamu tidak akan melihat Aku , lalu tidak lama kemudian kamu akan melihat Aku . ”
43016017	Beberapa orang pengikut Yesus bertanya sesama sendiri , “ Apakah maksud Dia berkata , ‘ Tidak lama lagi kamu tidak akan melihat Aku , lalu tidak lama kemudian kamu akan melihat Aku ’ ? Dia juga berkata , ‘ Aku akan pergi kepada Bapa . ’
43016018	Apakah erti ‘ tidak lama lagi ’ itu ? Kita tidak memahami apa yang dikatakan-Nya ! ”
43016019	Yesus tahu bahawa mereka hendak bertanya kepada-Nya . Oleh itu Dia berkata kepada mereka , “ Tadi Aku berkata , ‘ Tidak lama lagi kamu tidak akan melihat Aku , lalu tidak lama kemudian kamu akan melihat Aku . ’ Adakah kamu mempersoalkan hal itu ?
43016020	Percayalah , kamu akan menangis dan meratap , tetapi dunia akan bersukacita . Kamu akan bersedih hati , tetapi kesedihan kamu itu akan berubah menjadi kegembiraan .
43016021	Apabila seorang perempuan hendak melahirkan anak , hatinya susah kerana masa penderitaannya sudah tiba . Tetapi ketika anak itu lahir , dia lupa akan penderitaannya . Dia bersukacita , kerana seorang anak sudah dilahirkan ke dunia .
43016022	Demikianlah halnya dengan kamu : Sekarang kamu susah hati , tetapi Aku akan berjumpa lagi dengan kamu . Hati kamu akan dipenuhi kegembiraan yang tidak dapat diambil oleh sesiapa pun .
43016023	Pada hari itu , kamu tidak akan bertanya apa-apa lagi kepada-Ku . Percayalah , Bapa akan mengurniai kamu apa sahaja yang kamu minta daripada Bapa demi nama-Ku .
43016024	Hingga saat ini kamu belum pernah minta apa-apa demi nama-Ku . Mintalah , lalu kamu akan menerimanya , supaya kegembiraan kamu sempurna . ”
43016025	“ Aku sudah mengatakan segala perkara ini kepada kamu dengan perumpamaan . Tetapi akan tiba masanya Aku tidak lagi berkata-kata kepada kamu dengan perumpamaan , melainkan Aku akan berkata-kata dengan terus terang kepada kamu tentang Bapa .
43016026	Pada masa itu , kamu akan meminta kepada Bapa demi nama-Ku . Aku tidak berkata bahawa Aku akan meminta kepada-Nya bagi pihak kamu ,
43016027	kerana Bapa sendiri mengasihi kamu . Dia mengasihi kamu kerana kamu mengasihi Aku dan percaya bahawa Aku datang daripada Allah .
43016028	Aku memang berasal daripada Bapa , dan Aku sudah datang ke dunia . Tetapi sekarang Aku meninggalkan dunia ini lalu kembali kepada Bapa . ”
43016029	Lalu pengikut-pengikut-Nya berkata kepada Dia , “ Sekarang barulah Guru berkata dengan terus terang , tanpa menggunakan perumpamaan .
43016030	Sekarang kami tahu bahawa Guru mengetahui semuanya . Tidak perlu sesiapa pun bertanya apa-apa kepada Guru . Oleh itu kami percaya bahawa Guru berasal daripada Allah . ”
43016031	Yesus berkata kepada mereka , “ Adakah kamu percaya sekarang ?
43016032	Saatnya akan datang , malah sudah tiba , apabila kamu akan dicerai-beraikan . Kamu akan pulang ke rumah masing-masing dan meninggalkan Aku seorang diri . Meskipun demikian , Aku tidak sendirian , kerana Bapa bersama-sama Aku .
43016033	Aku mengatakan semua ini supaya kamu beroleh kesejahteraan kerana bersatu dengan Aku . Di dunia kamu akan menderita , tetapi tabahkanlah hati kamu , kerana Aku sudah mengalahkan dunia ! ”
43017001	Setelah berkata demikian , Yesus menengadah ke langit lalu berkata , “ Ya Bapa , sekarang tibalah saatnya . Muliakanlah Anak-Mu , supaya Anak pun boleh memuliakan Bapa .
43017002	Engkau sudah memberikan kuasa atas umat manusia kepada Anak-Mu , supaya Anak-Mu memberikan hidup sejati dan kekal kepada semua orang yang Engkau serahkan kepada-Nya .
43017003	Jika orang mengenal Engkau , satu-satunya Allah yang benar , dan mengenal Yesus Kristus yang sudah Engkau utus , maka mereka mendapat hidup sejati dan kekal .
43017004	Aku sudah memuliakan Engkau di atas bumi dengan menyelesaikan tugas yang Engkau berikan kepada-Ku .
43017005	Ya Bapa , muliakanlah Aku sekarang dengan kemuliaan yang Aku miliki bersama-sama-Mu sebelum dunia ini dijadikan .
43017006	Aku sudah menunjukkan Engkau kepada semua orang dari dunia ini yang Engkau serahkan kepada-Ku . Mereka milik-Mu , dan Engkau menyerahkan mereka kepada-Ku . Mereka mentaati firman-Mu ,
43017007	dan sekarang mereka tahu bahawa semua yang Engkau berikan kepada-Ku datangnya daripada-Mu .
43017008	Perkhabaran yang Engkau berikan kepada-Ku sudah Aku sampaikan kepada mereka , dan mereka menerimanya . Mereka tahu bahawa Aku betul-betul datang daripada Engkau dan mereka percaya bahawa Engkau mengutus Aku .
43017009	Aku berdoa untuk mereka . Aku tidak berdoa untuk dunia , melainkan untuk semua orang yang sudah Engkau serahkan kepada-Ku , kerana mereka milik-Mu .
43017010	Semua milik-Ku , milik-Mu juga ; dan semua milik-Mu , milik-Ku juga . Kemuliaan-Ku dinyatakan melalui mereka .
43017011	Sekarang Aku datang kepada-Mu . Aku tidak tinggal lagi di dunia , tetapi mereka masih di dunia . Ya Bapa yang suci , jagalah mereka dengan kekuasaan nama-Mu , nama yang sudah Engkau berikan kepada-Ku , supaya mereka menjadi satu , seperti Engkau dan Aku juga satu .
43017012	Semasa Aku bersama-sama mereka , Aku menjaga mereka dengan kekuasaan nama-Mu ; nama yang Engkau berikan kepada-Ku . Aku melindungi mereka dan tidak seorang pun daripada mereka sesat , kecuali orang yang memang seharusnya sesat , supaya apa yang tertulis di dalam Alkitab berlaku .
43017013	Sekarang Aku datang kepada-Mu . Perkara-perkara ini Aku katakan sementara Aku masih di dunia , supaya mereka boleh merasakan kegembiraan-Ku dengan sepenuhnya .
43017014	Aku menyampaikan firman-Mu kepada mereka , lalu dunia membenci mereka kerana mereka bukan milik dunia , sebagaimana Aku pun bukan milik dunia .
43017015	Aku tidak meminta Engkau mengeluarkan mereka dari dunia , tetapi Aku meminta Engkau menjaga mereka daripada Si Jahat .
43017016	Sebagaimana Aku bukan milik dunia , mereka pun bukan milik dunia .
43017017	Jadikanlah mereka milik-Mu yang khas melalui firman-Mu yang benar ; firman-Mu selalu benar .
43017018	Aku mengutus mereka ke dunia sebagaimana Engkau mengutus Aku ke dunia .
43017019	Bagi kepentingan mereka , Aku mengabdikan diri kepada-Mu , supaya mereka pun mengabdikan diri kepada-Mu .
43017020	Aku berdoa bukan untuk mereka sahaja , tetapi juga untuk semua orang yang percaya kepada-Ku melalui perkhabaran mereka .
43017021	Ya Bapa , Aku berdoa supaya mereka semua menjadi satu , sebagaimana Engkau bersatu dengan-Ku , dan Aku dengan-Mu . Semoga mereka menjadi satu dengan Kita supaya dunia percaya bahawa Engkau mengutus Aku .
43017022	Aku memberi mereka kemuliaan yang Engkau berikan kepada-Ku , supaya mereka menjadi satu , seperti Engkau dan Aku satu juga ;
43017023	Aku bersatu dengan mereka dan Engkau bersatu dengan Aku , supaya mereka benar-benar menjadi satu . Lalu dunia akan tahu bahawa Engkau mengutus Aku dan bahawa Engkau mengasihi mereka sebagaimana Engkau mengasihi Aku .
43017024	Ya Bapa , Aku ingin supaya mereka yang sudah Engkau serahkan kepada-Ku bersama-sama Aku di tempat Aku ada , supaya mereka boleh melihat kemuliaan yang Engkau berikan kepada-Ku , kerana Engkau mengasihi Aku sebelum dunia ini dijadikan .
43017025	Ya Bapa yang adil ! Dunia tidak mengenal Engkau , tetapi Aku mengenal Engkau , dan semua orang ini tahu bahawa Engkau mengutus Aku .
43017026	Aku sudah menunjukkan Engkau kepada mereka ; Aku akan terus berbuat demikian , supaya kasih-Mu kepada-Ku tetap di dalam hati mereka dan supaya Aku bersatu dengan mereka . ”
43018001	Setelah Yesus berdoa demikian , Dia pergi dengan pengikut-pengikut-Nya ke seberang Sungai Kidron . Di situ Yesus dan pengikut-pengikut-Nya masuk ke sebuah taman .
43018002	Yudas , pengkhianat itu , mengetahui tempat itu , kerana telah banyak kali Yesus berkumpul dengan pengikut-pengikut-Nya di situ .
43018003	Oleh itu Yudas pergi ke tempat itu sambil membawa sepasukan askar Roma dan beberapa orang pengawal Rumah Tuhan yang disuruh oleh ketua-ketua imam dan orang Farisi . Mereka membawa senjata , lentera , dan suluh .
43018004	Yesus mengetahui semua yang akan berlaku terhadap diri-Nya . Oleh itu Dia menghampiri mereka lalu bertanya , “ Siapakah yang kamu cari ? ”
43018005	Mereka menjawab , “ Yesus , orang dari Nasaret . ” Yesus berkata kepada mereka , “ Akulah Dia . ” Yudas , pengkhianat itu , berdiri dengan mereka di situ .
43018006	Apabila Yesus berkata kepada mereka , “ Akulah Dia , ” mereka semua undur lalu rebah ke tanah .
43018007	Sekali lagi Yesus bertanya kepada mereka , “ Siapakah yang kamu cari ? ” Mereka menjawab , “ Yesus , orang dari Nasaret . ”
43018008	Yesus berkata , “ Bukankah sudah Aku katakan bahawa Akulah Dia ? Jika Aku yang kamu cari , biarkan pengikut-pengikut-Ku ini pergi . ” (
43018009	Dia berkata demikian , supaya berlakulah apa yang dikatakan-Nya dahulu , “ Ya Bapa , tidak seorang pun yang Engkau serahkan kepada-Ku akan sesat . ” )
43018010	Simon Petrus yang mempunyai sebilah pedang , menghunusnya lalu mengerat telinga kanan hamba Imam Agung . Nama hamba itu Malkhus .
43018011	Lalu Yesus berkata kepada Petrus , “ Sarungkanlah pedangmu kembali ! Aku harus minum cawan penderitaan yang diberikan oleh Bapa kepada-Ku . ”
43018012	Kemudian askar-askar Roma dengan komandan mereka dan pengawal-pengawal Yahudi menangkap dan mengikat Yesus .
43018013	Mula-mula mereka membawa Yesus menghadap Hanas , bapa mentua Kayafas . Kayafas bertugas sebagai Imam Agung pada tahun itu .
43018014	Dialah yang menasihati para penguasa Yahudi bahawa lebih baik satu orang mati untuk seluruh umat .
43018015	Simon Petrus dan seorang pengikut lain mengikuti Yesus . Pengikut lain ini dikenal oleh Imam Agung . Oleh itu pengikut itu masuk bersama-sama Yesus ke halaman rumah Imam Agung ,
43018016	sedangkan Petrus menunggu di luar , di hadapan pintu . Kemudian pengikut lain itu , keluar lagi . Dia bercakap dengan hamba perempuan yang menjaga pintu , lalu membawa Petrus masuk ke dalam .
43018017	Hamba perempuan yang menjaga pintu itu berkata kepada Petrus , “ Bukankah kamu salah seorang pengikut orang itu ? ” Petrus menjawab , “ Bukan . ”
43018018	Pada waktu itu udara sejuk . Para hamba dan pengawal di situ sudah menyalakan api arang dan sedang berdiang . Petrus menghampiri mereka dan berdiri berdiang dengan mereka .
43018019	Imam Agung itu menyoal Yesus tentang pengikut-pengikut-Nya dan ajaran-Nya .
43018020	Yesus menjawab , “ Aku sentiasa berkata-kata dengan terus terang di hadapan umum . Aku selalu mengajar di rumah ibadat dan di Rumah Tuhan , tempat semua orang Yahudi berkumpul . Tidak pernah Aku berkata apa-apa dengan sembunyi-sembunyi .
43018021	Mengapakah kamu menyoal Aku ? Tanyalah mereka yang pernah mendengar Aku mengajar . Mereka mengetahui apa yang Aku katakan . ”
43018022	Ketika Yesus berkata demikian , salah seorang pengawal di situ menampar Dia sambil berkata , “ Berani sungguh kamu berkata demikian kepada Imam Agung ! ”
43018023	Yesus berkata kepadanya , “ Jika Aku sudah berkata apa-apa yang salah , katakanlah kepada semua orang di sini apa kesalahan itu . Tetapi jika kata-kata-Ku benar , mengapa kamu menampar Aku ? ”
43018024	Kemudian Hanas menyuruh orang membawa Yesus , yang masih terikat itu , kepada Imam Agung Kayafas .
43018025	Simon Petrus masih juga berdiri berdiang di situ . Semua orang lain di situ bertanya kepadanya , “ Bukankah kamu salah seorang pengikut orang itu ? ” Petrus menjawab , “ Bukan ! ”
43018026	Seorang daripada hamba-hamba Imam Agung ada di situ . Dia saudara kepada orang yang telinganya dikerat oleh Petrus . Dia berkata kepada Petrus , “ Bukankah kamu yang aku lihat di taman itu bersama-sama dia ? ”
43018027	Petrus berkata lagi , “ Bukan . ” Tepat pada waktu itu ayam berkokok .
43018028	Pagi-pagi sekali , mereka membawa Yesus dari rumah Kayafas ke istana gabenor . Para penguasa Yahudi tidak masuk ke dalam istana , supaya mereka tidak menjadi najis dari segi agama , kerana mereka mahu makan Perjamuan Paska .
43018029	Oleh itu Pilatus keluar untuk menjumpai mereka . Dia bertanya , “ Apakah tuduhan kamu terhadap orang ini ? ”
43018030	Mereka menjawab , “ Kami tidak akan membawa dia menghadap tuan jika dia tidak bersalah . ”
43018031	Pilatus berkata kepada mereka , “ Ambillah dia dan adililah dia menurut hukum kamu sendiri . ” Tetapi mereka menjawab , “ Kami tidak dibenarkan menghukum mati sesiapa pun . ” (
43018032	Hal ini berlaku supaya terjadilah apa yang dikatakan oleh Yesus tentang cara Dia akan mati . )
43018033	Pilatus masuk kembali ke istana lalu memanggil Yesus . Dia bertanya kepada-Nya , “ Adakah kamu raja orang Yahudi ? ”
43018034	Yesus menjawab , “ Adakah pertanyaan ini daripadamu atau orang lain sudah memberitahu kamu tentang diri-Ku ? ”
43018035	Pilatus menjawab , “ Adakah aku ini orang Yahudi ? Bangsamu sendiri dan ketua-ketua imam sudah menyerahkan kamu kepadaku . Apakah yang sudah kamu lakukan ? ”
43018036	Yesus berkata , “ Pemerintahan-Ku bukan dari dunia ini . Jika pemerintahan-Ku dari dunia ini , semua orang-Ku akan melawan supaya Aku tidak diserahkan kepada para penguasa Yahudi . Tidak , pemerintahan-Ku bukan dari dunia ini ! ”
43018037	Oleh itu Pilatus bertanya kepada-Nya , “ Jika demikian , adakah kamu ini raja ? ” Yesus menjawab , “ Kamu yang berkata bahawa Aku raja . Aku dilahirkan dan datang ke dunia untuk satu maksud sahaja ; Aku datang untuk berkata tentang apa yang benar . Sesiapa yang menerima apa yang benar , mendengarkan Aku . ”
43018038	Pilatus bertanya kepada-Nya , “ Apakah yang benar itu ? ” Kemudian Pilatus keluar lagi dari istana dan berkata kepada semua orang Yahudi di situ , “ Aku tidak mendapat alasan apa pun untuk menghukum dia .
43018039	Tetapi menurut kebiasaan kamu , aku selalu membebaskan seorang tahanan pada Perayaan Paska . Adakah kamu mahu aku melepaskan raja orang Yahudi ini ? ”
43018040	Mereka menjawab sambil berseru , “ Tidak ! Bukan dia ! Bebaskan Barabas ! ” ( Barabas seorang perompak . )
43019001	Kemudian Pilatus menyuruh orang mencambuk Yesus .
43019002	Askar-askar membuat sebuah mahkota daripada ranting-ranting berduri , lalu mengenakannya pada kepala Yesus . Mereka mengenakan jubah ungu pada-Nya ,
43019003	lalu berulang kali datang kepada-Nya sambil berkata , “ Daulat , raja orang Yahudi ! ” Setelah itu mereka menampar Dia .
43019004	Pilatus keluar sekali lagi dan berkata kepada orang ramai di situ , “ Lihatlah , aku membawa dia ke luar , supaya kamu tahu bahawa aku tidak mendapat alasan apa pun untuk menghukum dia . ”
43019005	Demikianlah Yesus keluar dengan memakai mahkota duri dan jubah ungu . Pilatus berkata kepada mereka , “ Lihatlah orang ini ! ”
43019006	Ketika ketua-ketua imam dan para pengawal Rumah Tuhan melihat Yesus , mereka berseru , “ Salibkan dia ! Salibkan dia ! ” Pilatus berkata kepada mereka , “ Ambillah dia ! Kamu sendiri salibkan dia , kerana aku tidak mendapat alasan apa pun untuk menghukum dia . ”
43019007	Semua orang Yahudi di situ menjawab , “ Menurut hukum kami dia harus dihukum mati kerana dia mengaku dirinya Anak Allah . ”
43019008	Apabila Pilatus mendengar kata-kata mereka , dia lebih takut lagi .
43019009	Lalu dia masuk kembali ke istana dan bertanya kepada Yesus , “ Kamu berasal dari mana ? ” Tetapi Yesus tidak menjawab .
43019010	Pilatus berkata kepada-Nya , “ Tidakkah kamu mahu berkata apa-apa kepadaku ? Ketahuilah bahawa aku berkuasa membebaskan kamu ataupun menyalibkan kamu ! ”
43019011	Yesus menjawab , “ Kamu sama sekali tidak berkuasa atas diri-Ku kecuali Allah memberikan kuasa itu kepadamu . Oleh itu orang yang menyerahkan Aku kepadamu , dosanya lebih besar daripada dosamu . ”
43019012	Apabila Pilatus mendengar kata-kata ini , dia berusaha untuk membebaskan Yesus . Tetapi semua orang Yahudi di situ berseru , “ Jika tuan membebaskan dia , tuan bukan sahabat Kaisar . Sesiapa yang mengaku dirinya raja , melawan Kaisar ! ”
43019013	Apabila Pilatus mendengar kata-kata itu , dia membawa Yesus ke luar lalu duduk di kerusi pengadilan di tempat yang bernama “ Lantai Batu . ” ( Dalam bahasa Ibrani namanya “ Gabata ” . )
43019014	Masa itu hampir pukul dua belas tengah hari , dan esok Perayaan Paska . Pilatus berkata kepada semua orang di situ , “ Inilah raja kamu ! ”
43019015	Mereka berseru , “ Bunuh dia ! Bunuh dia ! Salibkan dia ! ” “ Kamu mahu aku menyalib raja kamu ? ” tanya Pilatus . Ketua-ketua imam menjawab , “ Kaisar satu-satunya raja kami ! ”
43019016	Kemudian Pilatus menyerahkan Yesus kepada mereka untuk disalibkan . Mereka mengambil Yesus dan membawa Dia pergi .
43019017	Sambil memikul salib-Nya , Yesus pergi ke luar bandar ke tempat yang bernama “ Tempat Tengkorak . ” ( Dalam bahasa Ibrani tempat itu disebut “ Golgota ” . )
43019018	Di situ Dia disalibkan . Dua orang lain juga disalibkan bersama-sama Yesus , seorang di sebelah kiri , seorang di sebelah kanan dan Yesus di tengah .
43019019	Pilatus menyuruh orang memasang papan kenyataan pada kayu salib Yesus . Papan kenyataan itu bertulis : “ Yesus dari Nasaret , Raja Orang Yahudi ” .
43019020	Banyak orang Yahudi membacanya kerana tempat Yesus disalibkan itu tidak jauh dari bandar . Tulisan itu dalam bahasa Ibrani , Latin , dan Yunani .
43019021	Ketua-ketua imam berkata kepada Pilatus , “ Janganlah tulis , ‘ Raja Orang Yahudi ’ , melainkan tulislah : ‘ Orang ini berkata , Aku Raja Orang Yahudi . ’ ”
43019022	Tetapi Pilatus menjawab , “ Apa yang sudah aku tulis tidak boleh diubah ! ”
43019023	Setelah askar-askar itu menyalibkan Yesus , mereka mengambil pakaian-Nya lalu membahaginya menjadi empat bahagian ; dan masing-masing mendapat sebahagian . Mereka juga mengambil jubah-Nya yang dibuat daripada sehelai kain yang ditenun dari atas sampai ke bawah tanpa jahitan .
43019024	Askar-askar bercakap sesama sendiri , “ Janganlah koyak jubah ini . Marilah kita buang undi untuk menentukan orang yang boleh mendapatnya . ” Hal ini berlaku supaya apa yang tertulis di dalam Alkitab terjadi , “ Mereka membahagi-bahagi pakaian-Ku , dan membuang undi bagi jubah-Ku . ”
43019025	Ibu Yesus , saudara perempuan ibunya , Maria isteri Klopas , dan Maria Magdalena berdiri dekat salib itu .
43019026	Yesus nampak ibu-Nya dan pengikut yang dikasihi-Nya berdiri di situ . Oleh itu Yesus berkata kepada ibu-Nya , “ Puan , dia anak puan . ”
43019027	Kemudian Yesus berkata kepada pengikut itu , “ Dia ibumu . ” Sejak itu , ibu Yesus tinggal di rumah pengikut itu .
43019028	Yesus tahu bahawa sekarang semuanya sudah selesai , dan supaya apa yang tertulis di dalam Alkitab berlaku , Dia berkata , “ Aku dahaga . ”
43019029	Di situ ada sebuah mangkuk yang penuh dengan wain murah . Sebuah bunga karang dicelupkan ke dalam wain itu , lalu dicucukkan pada hujung batang hisop , dan kemudian dihulurkan ke mulut Yesus .
43019030	Yesus mengecapnya lalu berkata , “ Sudah selesai ! ” Setelah itu Dia menundukkan kepala dan meninggal .
43019031	Hari itu sehari sebelum hari Sabat . Para penguasa Yahudi tidak mahu mayat orang yang disalibkan masih di kayu salib pada hari Sabat , apalagi hari Sabat kali ini hari perayaan yang khas . Oleh itu mereka meminta kebenaran Pilatus untuk mematahkan kaki orang yang disalibkan dan menurunkan mayat-mayat itu dari kayu salib .
43019032	Oleh itu askar-askar pergi mematahkan kaki kedua-dua orang yang disalibkan bersama-sama Yesus .
43019033	Tetapi apabila mereka sampai kepada Yesus , mereka melihat bahawa Dia sudah meninggal . Oleh itu mereka tidak mematahkan kaki-Nya .
43019034	Tetapi salah seorang askar menusuk rusuk Yesus dengan tombak , dan pada ketika itu juga keluarlah darah dan air . (
43019035	Demikianlah orang yang telah melihat kejadian ini memberikan kesaksiannya , supaya kamu pun percaya . Kesaksiannya benar dan dia tahu bahawa apa yang dikatakannya benar . )
43019036	Hal ini berlaku supaya apa yang tertulis di dalam Alkitab terjadi , “ Tidak satu pun daripada tulang-Nya akan dipatahkan . ”
43019037	Di dalam Alkitab juga tertulis , “ Orang akan memandang Dia yang telah ditikam oleh mereka . ”
43019038	Setelah itu Yusuf yang berasal dari bandar Arimatea , meminta kebenaran Pilatus untuk mengambil jenazah Yesus . ( Yusuf pengikut Yesus tetapi Yusuf tidak memberitahu orang hal itu , kerana dia takut akan penguasa Yahudi . ) Pilatus meluluskan permintaannya , lalu Yusuf pergi mengambil jenazah Yesus .
43019039	Nikodemus yang dahulu pernah datang kepada Yesus pada waktu malam pun pergi dengan Yusuf . Nikodemus membawa ramuan mur dan gaharu sebanyak kira-kira tiga puluh kilogram .
43019040	Kedua-dua orang ini mengambil jenazah Yesus lalu membalutnya dengan kain linen dan ramuan menurut adat penguburan orang Yahudi .
43019041	Di tempat Yesus disalibkan ada sebuah taman . Di dalam taman itu terdapat sebuah kubur baru yang belum pernah digunakan .
43019042	Kerana kubur ini dekat dan hari Sabat sudah hampir bermula , mereka meletakkan jenazah Yesus di situ .
43020001	Pada pagi hari Minggu , semasa masih gelap , Maria Magdalena pergi ke kubur . Dia melihat batu penutup sudah digulingkan dari lubang kubur itu .
43020002	Oleh itu , dia lari mencari Simon Petrus dan pengikut lain yang dikasihi oleh Yesus , lalu berkata kepada mereka , “ Jenazah Tuhan telah diambil dari kubur dan kami tidak mengetahui tempat Dia diletakkan ! ”
43020003	Lalu Petrus dan pengikut lain itu pergi ke kubur .
43020004	Kedua-duanya berlari , tetapi pengikut lain itu mendahului Petrus dan tiba lebih awal di kubur .
43020005	Dia menjenguk ke dalam dan nampak kain linen di situ , tetapi dia tidak masuk ke dalam kubur .
43020006	Simon Petrus menyusul dari belakang ; dia terus masuk ke dalam kubur itu . Dia nampak kain linen terletak di situ ,
43020007	dan juga kain yang diikatkan pada kepala Yesus . Tetapi kain pengikat kepala itu tergulung tersendiri .
43020008	Kemudian pengikut lain itu yang lebih dahulu tiba di kubur , juga masuk . Dia melihat semuanya dan percaya . (
43020009	Meskipun demikian mereka masih belum memahami apa yang tertulis di dalam Alkitab bahawa Dia harus bangkit daripada kematian . )
43020010	Kemudian pengikut-pengikut Yesus itu pulang .
43020011	Maria berdiri sambil menangis di hadapan kubur . Sambil menangis dia menjenguk ke dalam kubur itu .
43020012	Dia melihat dua malaikat berpakaian putih , duduk di tempat jenazah Yesus dibaringkan dahulu , satu malaikat pada sebelah kepala dan satu lagi pada sebelah kaki .
43020013	Malaikat-malaikat ini bertanya kepadanya , “ Puan , mengapa menangis ? ” Maria menjawab , “ Jenazah Tuhan saya telah diambil dan saya tidak mengetahui tempat Dia diletakkan ! ”
43020014	Setelah berkata demikian , Maria berpaling dan nampak Yesus berdiri di situ . Tetapi Maria tidak tahu bahawa Dia Yesus .
43020015	Yesus bertanya kepadanya , “ Puan , mengapa menangis ? Siapakah yang puan cari ? ” Maria menyangka Dia itu tukang kebun . Oleh itu Maria berkata , “ Tuan , jika tuan sudah memindahkan jenazah Yesus , beritahulah saya tempat tuan meletakkan jenazah-Nya , supaya saya boleh pergi mengambil jenazah-Nya . ”
43020016	Yesus berkata kepadanya , “ Maria ! ” Maria berpaling kepada Yesus lalu berkata dalam bahasa Ibrani , “ Rabbuni ! ” ( yang bererti “ guru ” ) .
43020017	Tetapi Yesus berkata kepadanya , “ Jangan pegang Aku , kerana Aku belum lagi kembali kepada Bapa . Pergilah kepada pengikut-pengikut-Ku dan beritahu mereka bahawa sekarang Aku sedang kembali kepada Bapa-Ku dan Bapamu , kepada Allah-Ku dan Allahmu . ”
43020018	Oleh itu , Maria pergi memberitahu pengikut-pengikut Yesus bahawa dia sudah melihat Tuhan dan bahawa Tuhan berkata demikian kepadanya .
43020019	Pada hari Minggu itu juga , apabila hari sudah petang , pengikut-pengikut Yesus berkumpul di sebuah rumah dengan pintu yang terkunci , kerana mereka takut akan para penguasa Yahudi . Kemudian Yesus datang berdiri di tengah-tengah mereka dan berkata , “ Salam sejahtera ! ”
43020020	Setelah berkata demikian , Dia menunjukkan tangan dan rusuk-Nya kepada mereka . Barulah mereka bersukacita melihat Tuhan .
43020021	Yesus berkata kepada mereka lagi , “ Salam sejahtera ! Sebagaimana Bapa mengutus Aku , demikian juga Aku mengutus kamu . ”
43020022	Kemudian Yesus menghembuskan nafas-Nya kepada mereka dan berkata , “ Terimalah Roh Allah .
43020023	Sesiapa yang dosanya kamu ampunkan , orang itu diampuni oleh Allah . Sesiapa yang dosanya tidak kamu ampunkan , orang itu tidak diampuni oleh Allah . ”
43020024	Tomas ( yang disebut Si Kembar ) , seorang daripada dua belas orang pengikut Yesus , tidak bersama-sama mereka ketika Yesus datang .
43020025	Oleh itu , pengikut-pengikut lain memberitahu Tomas , “ Kami sudah melihat Tuhan ! ” Tetapi Tomas menjawab , “ Kecuali aku melihat bekas paku pada tangan-Nya dan meletakkan jariku pada bekas luka itu , serta meletakkan tanganku pada rusuk-Nya , aku tidak mahu percaya . ”
43020026	Seminggu kemudian , pengikut-pengikut Yesus berkumpul lagi di tempat itu dan Tomas hadir juga . Semua pintu terkunci , tetapi Yesus datang dan berdiri di tengah-tengah mereka lalu berkata , “ Salam sejahtera ! ”
43020027	Kemudian Yesus berkata kepada Tomas , “ Letakkanlah jarimu di sini , dan lihatlah tangan-Ku . Hulurkanlah tanganmu dan letakkanlah pada rusuk-Ku . Janganlah ragu-ragu lagi , tetapi percayalah ! ”
43020028	Tomas berkata kepada Yesus , “ Ya Tuhanku ! Ya Allahku ! ”
43020029	Yesus berkata kepadanya , “ Adakah kamu percaya kerana kamu sudah melihat Aku ? Berbahagialah orang yang percaya meskipun tidak melihat Aku ! ”
43020030	Banyak lagi mukjizat lain yang dilakukan oleh Yesus di hadapan pengikut-pengikut-Nya , tetapi tidak ditulis di dalam kitab ini .
43020031	Tetapi semua ini ditulis supaya kamu percaya bahawa Yesus Anak Allah , Penyelamat yang diutus oleh Allah , dan kerana kamu percaya kepada-Nya , kamu beroleh hidup sejati .
43021001	Setelah itu Yesus menampakkan diri sekali lagi kepada pengikut-pengikut-Nya di Tasik Tiberias . Beginilah peristiwa itu berlaku :
43021002	Simon Petrus , Tomas ( yang disebut Si Kembar ) , Natanael ( yang berasal dari Kana di Galilea ) , anak-anak Zebedeus , dan dua orang pengikut Yesus yang lain , sedang berkumpul .
43021003	Simon Petrus berkata kepada mereka , “ Aku hendak pergi menjala ikan . ” Mereka berkata kepadanya “ Kami ikut . ” Oleh itu mereka menaiki perahu lalu bertolak . Tetapi sepanjang malam itu mereka tidak mendapat seekor ikan pun .
43021004	Apabila matahari terbit , Yesus berdiri di pantai , tetapi mereka tidak tahu bahawa Dia Yesus .
43021005	Kemudian Yesus bertanya kepada mereka , “ Hai kawan-kawan , adakah kamu mendapat ikan ? ” “ Tidak ! Seekor pun tidak , ” jawab mereka .
43021006	Yesus berkata kepada mereka , “ Labuhkanlah jala ke sebelah kanan perahu , lalu kamu akan mendapat ikan . ” Mereka melabuhkan jala , tetapi mereka tidak terdaya menariknya kembali kerana terlalu banyak ikan yang tertangkap .
43021007	Pengikut yang dikasihi oleh Yesus berkata kepada Petrus , “ Dia Tuhan ! ” Apabila Simon Petrus mendengar bahawa Dia itu Tuhan , Petrus memakai bajunya ( yang ditanggalkannya semasa bekerja ) lalu terjun ke dalam air .
43021008	Pengikut-pengikut lain mendarat dengan perahu itu , sambil menarik jala yang penuh dengan ikan . Mereka tidak berapa jauh dari darat , kira-kira seratus meter sahaja .
43021009	Apabila mereka tiba di pantai , mereka melihat ikan dibakar di atas bara api dan roti pun ada di situ .
43021010	Kemudian Yesus berkata kepada mereka , “ Bawalah beberapa ekor ikan yang baru kamu tangkap ke mari . ”
43021011	Simon Petrus pergi ke perahu lalu menyeret jala ke darat . Jala itu sarat dengan ikan yang besar-besar ; semuanya berjumlah 153 ekor . Meskipun ikan sebanyak itu tertangkap , jala itu tidak koyak .
43021012	Yesus berkata kepada mereka , “ Marilah makan . ” Tidak seorang pun daripada pengikut-Nya berani bertanya , “ Siapakah tuan ? ” kerana mereka tahu bahawa Dia Tuhan .
43021013	Oleh itu , Yesus menghampiri mereka , mengambil roti , lalu memberikan roti itu kepada mereka . Dia berbuat demikian juga dengan ikan itu .
43021014	Inilah kali ketiga Yesus menampakkan diri kepada pengikut-pengikut-Nya setelah Dia dibangkitkan daripada kematian .
43021015	Setelah mereka makan , Yesus bertanya kepada Simon Petrus , “ Simon anak Yohanes , adakah kamu lebih mengasihi Aku daripada semua orang ini mengasihi Aku ? ” Petrus menjawab , “ Ya Tuhan , Tuhan tahu bahawa aku mengasihi Tuhan . ” Yesus berkata kepadanya , “ Peliharalah anak-anak domba-Ku . ”
43021016	Untuk kali kedua Yesus bertanya kepadanya , “ Simon anak Yohanes , adakah kamu mengasihi Aku ? ” Petrus menjawab , “ Ya Tuhan , Tuhan tahu bahawa aku mengasihi Tuhan . ” Yesus berkata kepadanya , “ Peliharalah domba-domba-Ku . ”
43021017	Untuk kali ketiga Yesus bertanya kepadanya , “ Simon anak Yohanes , adakah kamu mengasihi Aku ? ” Petrus sedih kerana Yesus bertanya tiga kali kepadanya , “ Adakah kamu mengasihi Aku ? ” Oleh itu Petrus menjawab , “ Ya Tuhan , Tuhan mengetahui semuanya . Tuhan tahu bahawa aku mengasihi Tuhan ! ” Yesus berkata kepadanya , “ Peliharalah domba-domba-Ku .
43021018	Apa yang Aku katakan ini benar : Semasa kamu masih muda , kamu mengikat tali pinggang lalu pergi ke mana sahaja kamu mahu . Tetapi semasa kamu tua , kamu akan menghulurkan tangan lalu seorang lain akan mengikat kamu dan membawa kamu ke tempat yang kamu tidak mahu pergi . ”
43021019	( Dengan kata-kata ini Yesus menunjukkan bagaimana Petrus akan mati kelak untuk memuliakan Allah . ) Lalu Yesus berkata kepada Petrus , “ Ikutlah Aku ! ”
43021020	Petrus berpaling dan melihat pengikut yang dikasihi oleh Yesus sedang mengikuti mereka . Dialah pengikut yang duduk dekat Yesus pada waktu makan dan bertanya kepada-Nya , “ Ya Tuhan , siapakah yang akan mengkhianati Tuhan ? ”
43021021	Ketika Petrus melihat dia , Petrus bertanya kepada Yesus , “ Tuhan , bagaimana dengan orang ini ? ”
43021022	Yesus menjawab , “ Jika Aku mahu dia hidup sehingga Aku kembali , apa kena-mengenanya dengan kamu ? Tetapi kamu , ikutlah Aku ! ”
43021023	Oleh itu tersebarlah berita di kalangan pengikut Yesus bahawa pengikut itu tidak akan mati . Tetapi Yesus tidak berkata bahawa pengikut itu tidak akan mati , melainkan Yesus berkata , “ Jika Aku mahu dia hidup sehingga Aku kembali , apa kena-mengenanya dengan kamu ? ”
43021024	Dialah pengikut yang memberikan kesaksian tentang perkara-perkara ini . Dia juga sudah menulis semua itu . Kita tahu bahawa apa yang dikatakannya benar .
43021025	Masih banyak lagi perkara lain yang dilakukan oleh Yesus . Jika semuanya ditulis satu per satu , pada hematku seluruh dunia ini pun tidak cukup untuk memuat semua kitab yang akan ditulis itu .
44001001	Saudara Teofilus yang terhormat . Di dalam kitab saya yang pertama , saya telah menerangkan segala perkara yang dilakukan dan diajarkan oleh Yesus , sejak Dia memulakan pekerjaan-Nya ,
44001002	sehingga pada hari Dia diangkat ke syurga . Sebelum Yesus diangkat ke syurga , Dia dengan kuasa Roh Allah memberikan petunjuk kepada rasul-rasul yang telah dipilih-Nya .
44001003	Selama empat puluh hari setelah kematian-Nya , banyak kali Yesus menunjukkan diri dengan nyata sekali kepada rasul-rasul itu , sehingga tidak dapat diragukan lagi bahawa Dia benar-benar hidup . Mereka melihat Dia , dan Dia berkata-kata dengan mereka tentang Pemerintahan Allah .
44001004	Apabila mereka berkumpul , Yesus memberikan arahan ini kepada mereka , “ Janganlah tinggalkan Yerusalem , tetapi tunggulah pemberian yang sudah dijanjikan oleh Bapa-Ku , dan yang sudah Aku beritahukan kamu dahulu .
44001005	Yohanes membaptis kamu dengan air , tetapi beberapa hari lagi kamu akan dibaptis dengan Roh Allah . ”
44001006	Apabila rasul-rasul itu berkumpul dengan Yesus , mereka bertanya kepada-Nya , “ Tuhan , adakah sekarang Tuhan mahu memulihkan Pemerintahan bangsa Israel ? ”
44001007	Yesus menjawab , “ Kamu tidak perlu mengetahui masa dan waktu yang sudah ditetapkan oleh Bapa-Ku , kerana hal itu hak-Nya .
44001008	Tetapi kamu akan menerima kuasa , apabila Roh Allah datang kepada kamu . Lalu kamu akan menjadi saksi-saksi-Ku di Yerusalem , di seluruh Yudea , dan Samaria , serta sampai ke hujung bumi . ”
44001009	Setelah Yesus berkata demikian , Dia diangkat ke syurga , sementara mereka memandang Dia . Lalu awan menutupi Dia daripada pandangan mereka .
44001010	Mereka masih memandang ke langit sementara Yesus diangkat , apabila dengan tiba-tiba dua orang berpakaian putih berdiri di sisi mereka .
44001011	“ Hai orang Galilea , ” kata kedua-dua orang itu , “ mengapa kamu berdiri menengadah ke langit ? Yesus , yang kamu lihat diangkat ke syurga , akan kembali lagi dengan cara yang sama seperti yang kamu lihat tadi . ”
44001012	Kemudian rasul-rasul itu kembali ke Yerusalem dari Bukit Zaitun , yang kira-kira satu kilometer jauhnya dari bandar .
44001013	Setibanya di Yerusalem , mereka pergi ke rumah tempat mereka menumpang , lalu naik ke bilik di tingkat atas . Rasul-rasul itu Petrus , Yohanes , Yakobus dan Andreas , Filipus dan Tomas , Bartolomeus dan Matius , Yakobus anak Alfeus , Simon Patriot dan Yudas anak Yakobus .
44001014	Dengan sehati mereka sering berkumpul dan berdoa bersama-sama wanita-wanita , termasuk Maria ibu Yesus , dan saudara-saudara Yesus .
44001015	Beberapa hari kemudian , pengikut-pengikut Kristus berkumpul . Kira-kira seratus dua puluh orang pengikut hadir dan Petrus berdiri untuk berkata-kata .
44001016	Dia berkata , “ Saudara-saudara ! Apa yang tertulis di dalam Alkitab harus berlaku . Dahulu Roh Allah melalui Daud bernubuat tentang Yudas , yang memimpin kumpulan orang yang menangkap Yesus .
44001017	Yudas salah seorang daripada kita , kerana dia pun dipilih supaya bekerja bersama-sama kita . ” (
44001018	Yudas membeli sebidang tanah dengan upah yang diterimanya kerana melakukan perbuatan jahat . Di situ dia jatuh lalu mati ; perutnya terbelah dan isi perutnya terburai .
44001019	Semua orang yang tinggal di Yerusalem mendengar kejadian itu . Itulah sebabnya dalam bahasa mereka sendiri , mereka menamakan tanah itu Akeldama , yang bererti “ Tanah Darah . ” )
44001020	Petrus berkata lagi , “ Hal itu berlaku , kerana di dalam kitab Mazmur tertulis , ‘ Biarlah rumahnya menjadi kosong , janganlah tempat itu didiami orang . ’ ‘ Hendaklah orang lain mengambil alih tugasnya . ’
44001021	Oleh itu seseorang harus menyertai kita untuk menjadi saksi bahawa Tuhan Yesus sudah bangkit daripada kematian . Orang itu haruslah salah seorang daripada orang yang sentiasa bersama-sama kita , pada masa kita mengikut Tuhan Yesus ke serata tempat .
44001022	Dia harus sudah menyertai kita sejak Yohanes membaptis orang sehingga pada hari Yesus diangkat ke syurga . ”
44001023	Orang yang hadir di situ mencadangkan dua orang : Yusuf yang disebut Barsabas ( dia juga dipanggil Yustus ) , dan Matias .
44001024	Lalu mereka berdoa , “ Ya Tuhan , Engkau mengetahui hati semua orang . Yudas sudah meninggalkan tugasnya sebagai rasul dan sudah menerima ganjarannya . Tunjukkanlah yang mana antara dua orang ini yang akan Engkau pilih untuk menjalankan tugas itu bagi menggantikan Yudas . ”
44001025	
44001026	Kemudian mereka menentukan pilihan dengan undi dan Matias terpilih menjadi rasul untuk menyertai sebelas orang rasul yang lain .
44002001	Apabila hari Pentakosta tiba , semua orang yang percaya kepada Kristus berkumpul di satu tempat .
44002002	Tiba-tiba terdengar bunyi dari langit seperti tiupan angin yang kuat . Bunyi itu memenuhi rumah tempat mereka sedang duduk .
44002003	Lalu mereka nampak sesuatu yang menyerupai lidah api yang menjalar dan menghinggapi setiap orang di situ .
44002004	Mereka semua dikuasai oleh Roh Allah . Mereka mula berkata-kata dalam pelbagai bahasa lain , menurut apa yang diberikan oleh Roh Allah kepada mereka .
44002005	Pada waktu itu banyak orang Yahudi dari pelbagai negeri di seluruh dunia , tinggal di Yerusalem . Mereka orang yang menyembah Allah .
44002006	Apabila mendengar suara itu , banyak orang datang berkumpul di situ . Mereka terkejut mendengar pengikut-pengikut Kristus itu berkata-kata dalam bahasa yang digunakan oleh mereka masing-masing .
44002007	Orang ramai itu tercengang dan hairan lalu berkata , “ Orang yang bertutur ini semuanya orang Galilea !
44002008	Tetapi mengapa kita mendengar mereka berkata-kata dalam bahasa negeri kita masing-masing ?
44002009	Kita orang dari Partia , Media , Elam ; dari Mesopotamia , Yudea , dan Kapadokia ; dari Pontus dan Asia ,
44002010	dari Frigia dan Pamfilia , dari Mesir dan daerah-daerah Libia dekat Kirene . Ada antara kita yang datang dari Roma ,
44002011	baik orang Yahudi mahupun orang bangsa lain yang menganut agama Yahudi ; ada juga yang datang dari Kreta dan Arab . Tetapi kita semua mendengar mereka berkata-kata dalam bahasa kita masing-masing tentang hal-hal luar biasa yang dilakukan oleh Allah ! ”
44002012	Mereka semua hairan dan bingung , lalu bertanya sesama sendiri , “ Apakah maknanya semua ini ? ”
44002013	Tetapi ada juga orang yang mengolok-olokkan para pengikut Kristus dan berkata , “ Semua orang ini mabuk ! ”
44002014	Lalu Petrus berdiri bersama-sama sebelas orang rasul yang lain . Dengan suara lantang dia mula berkata kepada mereka , “ Saudara-saudara orang Yahudi dan semua yang tinggal di Yerusalem ! Dengarlah baik-baik dan benarkan saya menjelaskan hal ini .
44002015	Semua orang ini tidak mabuk seperti yang saudara-saudara sangka , kerana kini baru pukul sembilan pagi .
44002016	Tetapi hal ini sudah diberitahukan oleh Allah melalui Nabi Yoel :
44002017	Allah berfirman , ‘ Inilah yang akan berlaku pada akhir zaman , Aku akan mencurahkan Roh-Ku ke atas semua orang . Anak-anak lelaki dan perempuan kamu akan memberitakan hal-hal yang Aku beritahukan mereka ; orang muda kamu akan melihat hal-hal yang Aku perlihatkan kepada mereka , orang tua kamu akan mendapat mimpi yang Aku berikan kepada mereka .
44002018	Bahkan ke atas hamba-hamba-Ku baik lelaki mahupun perempuan , akan Aku curahkan Roh-Ku pada masa itu , dan mereka akan memberitakan hal-hal yang Aku beritahukan mereka .
44002019	Aku akan melakukan mukjizat di atas sana , di langit , dan keajaiban di bawah sini , di bumi . Kelak akan ada darah , api , dan asap tebal ;
44002020	matahari akan menjadi gelap , dan bulan menjadi merah seperti darah , sebelum Hari Tuhan , hari yang besar dan mulia itu datang .
44002021	Pada masa itu , sesiapa yang berseru kepada Tuhan akan diselamatkan . ’
44002022	Saudara-saudara orang Israel ! Dengarlah kata-kata saya ini : Yesus orang Nasaret itu sudah diberikan tugas oleh Allah . Hal ini dinyatakan kepada saudara semua dengan mukjizat dan keajaiban yang dilakukan oleh Allah melalui Dia . Saudara-saudara mengetahui hal itu , kerana semua peristiwa itu berlaku di kalangan saudara .
44002023	Sesuai dengan rancangan-Nya sendiri , Allah sudah menentukan bahawa Yesus akan diserahkan kepada saudara-saudara . Saudara semua membunuh Dia ketika menyebabkan orang berdosa menyalibkan Dia .
44002024	Tetapi Allah sudah membangkitkan Dia daripada kematian . Allah membebaskan Dia daripada derita kematian , kerana tidak mungkin Dia dikuasai terus oleh kematian .
44002025	Daud pernah berkata tentang Yesus , ‘ Aku sentiasa melihat Engkau Tuhan di hadapanku ; Engkau mendampingi aku , sehingga tiada apa pun dapat menyusahkan aku .
44002026	Oleh itu aku bersukacita dan bergembira ketika berkata-kata ; walaupun aku hanya manusia , tetapi aku tetap berharap kepada-Mu ,
44002027	kerana Engkau tidak akan meninggalkan aku di dunia orang mati . Engkau tidak akan membiarkan tubuh hamba-Mu yang setia itu hancur .
44002028	Engkau sudah menunjukkan jalan yang menuju ke hidup sejati , dan aku bersukacita kerana Engkau menyertai aku . ’
44002029	Saudara-saudara , saya harus berkata dengan jelas tentang nenek moyang kita Daud . Dia sudah meninggal dan dikuburkan , dan kuburnya masih ada antara kita sehingga sekarang .
44002030	Allah bersumpah bahawa Dia akan melantik salah seorang keturunan Daud menjadi raja , seperti Daud sendiri . Daud tahu akan janji Allah itu , kerana Daud pun seorang nabi .
44002031	Daud mengetahui apa yang akan dilakukan oleh Allah . Oleh itu Daud bernubuat tentang kebangkitan Penyelamat yang diutus oleh Allah . Daud berkata , ‘ Dia tidak akan ditinggalkan di dunia orang mati ; tubuh-Nya tidak akan hancur di kubur . ’
44002032	Yesus inilah yang dibangkitkan oleh Allah daripada kematian . Kami semua sudah menyaksikan hal itu .
44002033	Allah mengangkat Yesus ke tempat yang berkuasa di sebelah kanan Allah , dan Yesus menerima Roh Allah yang sudah dijanjikan oleh Bapa . Apa yang kamu lihat dan dengar sekarang ini adalah Roh itu yang sudah dicurahkan oleh Yesus ke atas kami .
44002034	Daud sendiri tidak naik ke syurga , tetapi dia berkata , ‘ Tuhan berfirman kepada Tuhanku : Duduklah di sebelah kanan-Ku ,
44002035	sehingga Aku menaklukkan musuh-Mu ke bawah kaki-Mu . ’
44002036	Oleh itu semua orang Israel harus tahu bahawa Yesus yang saudara-saudara salibkan itu , ialah Dia yang sudah diangkat oleh Allah menjadi Tuhan dan Penyelamat ! ”
44002037	Apabila orang ramai mendengar hal itu , mereka sangat gelisah . Lalu mereka bertanya kepada Petrus dan rasul-rasul yang lain , “ Saudara-saudara , apakah yang harus kami lakukan ? ”
44002038	Petrus menjawab , “ Hendaklah setiap orang di kalangan saudara bertaubat daripada dosa , lalu dibaptis demi nama Yesus Kristus , supaya dosa saudara-saudara diampunkan lalu saudara semua akan menerima pemberian Allah , iaitu Roh Allah .
44002039	Allah menjanjikan hal itu untuk saudara-saudara dan keturunan saudara semua , serta untuk semua orang di tempat-tempat yang jauh - iaitu sesiapa sahaja yang dipanggil oleh Tuhan Allah kita supaya datang kepada-Nya . ”
44002040	Demikianlah Petrus memberikan penjelasan kepada mereka . Dengan kata-kata lain , dia juga mendesak mereka supaya menyelamatkan diri daripada hukuman yang akan datang kepada orang jahat di negeri ini .
44002041	Banyak orang percaya kepada apa yang dikatakan oleh Petrus , lalu mereka dibaptis . Jumlah orang yang percaya kepada Kristus pada hari itu bertambah lagi dengan tiga ribu orang .
44002042	Dengan tekun mereka menerima ajaran daripada rasul-rasul . Mereka hidup bersaudara , makan bersama-sama , dan berdoa bersama-sama .
44002043	Banyak mukjizat dan keajaiban yang dilakukan oleh rasul-rasul itu , sehingga semua orang kagum dan takut .
44002044	Semua pengikut Kristus berkumpul dengan penuh keakraban , dan mereka berkongsi milik .
44002045	Mereka menjual harta milik dan membahagi-bahagikan wang itu di kalangan mereka menurut keperluan masing-masing .
44002046	Tiap-tiap hari mereka berkumpul di Rumah Tuhan , dan mereka makan bersama di rumah mereka dengan sukacita dan rendah hati .
44002047	Mereka memuji Allah dan mereka dihormati oleh semua orang . Tiap-tiap hari Tuhan menambah bilangan mereka dengan orang yang diselamatkan oleh Allah .
44003001	Pada suatu hari , Petrus dan Yohanes pergi ke Rumah Tuhan pada pukul tiga petang , iaitu masa berdoa .
44003002	Di situ , di pintu yang disebut Pintu Indah , ada seorang lelaki yang kakinya lumpuh sejak dia dilahirkan . Tiap-tiap hari dia dibawa ke situ untuk meminta sedekah daripada orang yang masuk ke Rumah Tuhan .
44003003	Apabila dia nampak Petrus dan Yohanes sedang masuk ke Rumah Tuhan , dia meminta sedekah daripada mereka .
44003004	Mereka memandang dia , lalu Petrus berkata , “ Pandanglah kami ! ”
44003005	Kemudian orang itu memandang mereka dan berharap akan mendapat sesuatu daripada mereka .
44003006	Tetapi Petrus berkata kepadanya , “ Aku sama sekali tidak mempunyai wang , tetapi apa yang ada padaku akan aku berikan kepadamu : dengan kuasa Yesus Kristus orang Nasaret itu , berjalanlah ! ”
44003007	Lalu Petrus memegang tangan kanan orang lumpuh itu dan menolong dia bangun . Seketika itu juga kaki dan pergelangan kaki orang lumpuh itu menjadi kuat .
44003008	Lalu dia melompat bangun , dan mula berjalan ke sana ke mari . Kemudian dia masuk ke Rumah Tuhan bersama-sama Petrus dan Yohanes , sambil berjalan dan melompat-lompat serta memuji Allah .
44003009	Semua orang melihat dia berjalan dan memuji Allah .
44003010	Apabila mereka mengenali dia sebagai peminta sedekah yang biasa duduk di hadapan Pintu Indah di Rumah Tuhan , mereka hairan dan kagum melihat apa yang berlaku kepadanya .
44003011	Orang itu masih mengikuti Petrus dan Yohanes . Apabila mereka tiba di serambi yang disebut Serambi Salomo , semua orang berlari mengerumuni mereka kerana kagum .
44003012	Apabila Petrus melihat orang ramai itu , dia berkata kepada mereka , “ Saudara-saudara orang Israel , mengapa saudara semua hairan akan perkara ini ? Mengapa saudara-saudara merenung kami ? Adakah saudara-saudara menyangka bahawa orang ini boleh berjalan kerana kuasa kami atau kerana kami taat kepada Allah ?
44003013	Allah yang disembah oleh Abraham , Ishak , Yakub , dan nenek moyang kita , sudah mempermuliakan Hamba-Nya , Yesus . Yesus itulah yang saudara-saudara serahkan kepada pihak berkuasa , dan yang saudara-saudara tolak di hadapan Pilatus , meskipun Pilatus hendak membebaskan Dia .
44003014	Dia suci dan baik , tetapi saudara-saudara menolak Dia dan meminta Pilatus melepaskan seorang pembunuh .
44003015	Saudara-saudara membunuh Dia yang memberikan hidup sejati kepada semua orang ! Tetapi Allah sudah membangkitkan Dia daripada kematian , dan kami menyaksikan perkara itu .
44003016	Dengan kuasa Yesus orang lumpuh ini dikuatkan . Apa yang saudara-saudara lihat dan saksikan ini berlaku kerana dia percaya kepada Yesus dan kuasa-Nya . Kerana orang itu percaya kepada Yesus , dia sembuh , seperti yang sudah saudara-saudara lihat sendiri .
44003017	Saudara-saudara , sekarang saya tahu , bahawa apa yang saudara-saudara dan para pemimpin saudara lakukan terhadap Yesus , tidak saudara-saudara fahami maknanya .
44003018	Dahulu kala melalui nabi-nabi , Allah memberitahu bahawa Penyelamat yang diutus-Nya harus menderita . Demikianlah perkara itu berlaku seperti yang dikehendaki-Nya .
44003019	Oleh itu , bertaubatlah daripada dosa dan kembalilah kepada Allah , supaya Dia menghapus dosa saudara-saudara .
44003020	Jika saudara-saudara bertaubat , saudara sekalian akan mengalami kesegaran rohani . Tuhan akan menyuruh Yesus datang kepada saudara-saudara , kerana Dia sudah ditetapkan oleh Tuhan untuk menjadi Penyelamat saudara-saudara .
44003021	Dia harus tinggal di syurga sehingga tiba masanya bagi Allah menjadikan semuanya baru , seperti yang difirmankan oleh Allah melalui nabi-nabi-Nya yang suci pada zaman dahulu .
44003022	Musa pernah berkata , ‘ Tuhan , Allah kamu akan mengutus seorang nabi kepada kamu seperti Dia mengutus aku . Nabi itu akan datang daripada bangsa kamu sendiri . Kamu harus mendengar semua yang dikatakan-Nya .
44003023	Sesiapa yang tidak mahu mentaati kata-kata nabi itu , akan disingkirkan daripada umat Allah dan dibinasakan . ’
44003024	Semua nabi yang menyampaikan berita daripada Allah , termasuk Nabi Samuel dan nabi-nabi yang kemudian daripadanya , memberitakan apa yang berlaku pada zaman ini .
44003025	Janji-janji Allah yang disampaikan oleh nabi-nabi itu untuk saudara-saudara juga . Dalam perjanjian yang dibuat oleh Allah dengan nenek moyang saudara-saudara , Allah berfirman kepada Abraham , ‘ Melalui keturunanmu Aku akan memberkati semua bangsa di bumi . ’ Perjanjian itu untuk saudara-saudara juga .
44003026	Demikianlah Allah memilih dan mengutus Hamba-Nya kepada saudara-saudara terlebih dahulu untuk memberkati saudara sekalian . Dia berbuat demikian dengan menyebabkan saudara sekalian bertaubat daripada cara hidup yang jahat . ”
44004001	Petrus dan Yohanes masih berkata-kata kepada orang ramai , apabila imam-imam , ketua pengawal Rumah Tuhan , dan beberapa orang Saduki datang .
44004002	Mereka marah kerana Petrus dan Yohanes mengajar orang ramai bahawa Yesus sudah dibangkitkan daripada kematian . Hal itu membuktikan bahawa orang mati akan dibangkitkan .
44004003	Oleh itu mereka menangkap kedua-dua orang rasul itu . Mereka ditahan di dalam penjara sehingga esok , kerana hari sudah petang .
44004004	Tetapi banyak orang yang mendengar perkhabaran itu percaya kepada Yesus . Bilangan mereka bertambah sehingga kira-kira lima ribu orang .
44004005	Pada hari berikutnya , para pemimpin bangsa Yahudi , pemimpin masyarakat Yahudi , dan guru Taurat berkumpul di Yerusalem .
44004006	Mereka menjumpai Imam Agung Hanas dan Kayafas , Yohanes , Aleksander , dan semua orang lain yang tergolong dalam keluarga Imam Agung itu .
44004007	Mereka menyuruh rasul-rasul itu berdiri di hadapan mereka , lalu bertanya , “ Bagaimanakah kamu menyembuhkan orang lumpuh itu ? Dengan kuasa apa atau dengan kuasa siapa kamu melakukan hal itu ? ”
44004008	Petrus , yang dikuasai oleh Roh Allah , menjawab , “ Tuan-tuan pemimpin bangsa Yahudi dan pemimpin masyarakat Yahudi !
44004009	Agaknya hari ini kami disoal kerana kami telah berbuat baik kepada orang lumpuh itu dan kerana tuan-tuan mahu tahu bagaimana dia disembuhkan .
44004010	Tuan-tuan dan semua orang Israel harus tahu bahawa orang ini yang berdiri di hadapan tuan-tuan sudah sembuh kerana kuasa Yesus Kristus orang Nasaret itu . Tuan-tuan sudah menyalibkan Dia , tetapi Allah sudah membangkitkan Dia daripada kematian .
44004011	Yesuslah yang dimaksudkan oleh ayat ini di dalam Alkitab , ‘ Batu yang kamu , pembina bangunan buang , ternyata menjadi batu yang paling utama . ’
44004012	Hanya melalui Yesus orang diselamatkan , kerana di seluruh dunia tiada orang lain yang mendapat kekuasaan daripada Allah untuk menyelamatkan kita . ”
44004013	Anggota-anggota Majlis Agama hairan melihat keberanian Petrus dan Yohanes , apabila mereka tahu bahawa kedua-dua orang rasul itu orang biasa yang tidak berpendidikan . Lalu mereka sedar bahawa kedua-dua orang itu sahabat karib Yesus .
44004014	Tetapi mereka tidak dapat berkata apa-apa , kerana mereka melihat orang yang disembuhkan itu , berdiri di situ bersama-sama Petrus dan Yohanes .
44004015	Oleh itu mereka menyuruh kedua-dua orang rasul itu keluar dari bilik Majlis Agama , lalu mula berunding .
44004016	Mereka bertanya , “ Apa yang harus kita lakukan terhadap kedua-dua orang ini ? Semua orang yang tinggal di Yerusalem tahu bahawa mukjizat yang luar biasa itu dilakukan oleh mereka . Kita tidak dapat menafikannya .
44004017	Tetapi supaya perkara ini tidak tersebar lebih luas lagi di kalangan orang ramai , baiklah kita berikan amaran kepada mereka supaya jangan berkata-kata lagi kepada sesiapa pun dengan nama Yesus . ”
44004018	Lalu mereka memanggil kedua-dua orang rasul itu masuk kembali , dan melarang mereka menyebut nama Yesus atau mengajar dengan nama-Nya .
44004019	Tetapi Petrus dan Yohanes menjawab , “ Pertimbangkan sendiri mana yang benar di sisi Allah : Taat kepada tuan-tuan atau taat kepada Allah ?
44004020	Kami tidak dapat berhenti berkata-kata tentang apa yang sudah kami lihat dan dengar . ”
44004021	Anggota-anggota Majlis Agama memberikan amaran yang lebih keras lagi , lalu membebaskan kedua-duanya . Mereka tidak dapat mencari alasan untuk menghukum Petrus dan Yohanes , kerana semua orang memuji-muji Allah bagi peristiwa itu .
44004022	Orang yang mengalami kesembuhan yang menghairankan itu berumur lebih daripada empat puluh tahun .
44004023	Setelah Petrus dan Yohanes dibebaskan , mereka kembali kepada sahabat-sahabat mereka dan menceritakan segala yang dikatakan oleh ketua-ketua imam dan para pemimpin masyarakat Yahudi .
44004024	Apabila pengikut-pengikut Yesus mendengar hal itu , dengan sehati mereka berdoa kepada Allah , “ Ya Tuhan , Engkau sudah menjadikan langit , bumi , dan laut dengan segala isinya .
44004025	Dengan Roh-Mu , Engkau pernah berfirman melalui nenek moyang kami , Daud hamba-Mu , ‘ Mengapa orang bukan Yahudi marah ? Mengapa bangsa-bangsa lain membuat pakatan yang sia-sia ?
44004026	Raja-raja dunia bersiap sedia untuk berperang , dan para penguasa berkumpul untuk melawan Tuhan dan Penyelamat yang diutus oleh Allah . ’
44004027	Memang benar Herodes dan Pontius Pilatus mengadakan pertemuan dengan orang bukan Yahudi dan orang Israel di kota ini untuk melawan Yesus Hamba-Mu yang suci , yang Engkau jadikan Penyelamat .
44004028	Mereka bersatu untuk melakukan segala yang telah Engkau tetapkan terlebih dahulu akan berlaku . Engkau dapat menetapkan demikian kerana kekuasaan dan kehendak-Mu .
44004029	Tetapi sekarang , ya Tuhan , lihatlah bagaimana mereka mengancam kami . Tolonglah kami , hamba-hamba-Mu , memberitakan perkhabaran-Mu dengan penuh keberanian .
44004030	Tunjukkanlah kuasa-Mu supaya orang sakit disembuhkan . Hendaklah mukjizat dan keajaiban berlaku dengan kuasa Yesus , Hamba-Mu yang suci . ”
44004031	Setelah mereka selesai berdoa , tempat mereka berkumpul itu bergoncang . Mereka semua dikuasai oleh Roh Allah , dan mula menyampaikan perkhabaran daripada Allah dengan penuh keberanian .
44004032	Semua pengikut Kristus hidup sehati dan sefikiran . Tidak seorang pun menganggap apa yang dimilikinya kepunyaannya sendiri . Mereka saling berkongsi milik .
44004033	Dengan kuasa yang besar , rasul-rasul itu memberikan kesaksian tentang kebangkitan Tuhan Yesus . Oleh itu Allah sangat memberkati mereka .
44004034	Tidak seorang pun di kalangan mereka kekurangan apa-apa . Mereka yang memiliki tanah atau rumah , menjual harta mereka . Lalu mereka menyerahkan hasil penjualan itu kepada rasul-rasul .
44004035	Kemudian wang itu dibahagi-bahagikan kepada setiap orang yang memerlukannya .
44004036	Begitu juga halnya dengan Yusuf . Dia seorang keturunan Lewi yang lahir di Siprus . Rasul-rasul juga menyebut dia Barnabas ( yang bererti Penggalak . )
44004037	Dia menjual sebidang tanah yang dimilikinya , lalu membawa dan menyerahkan wangnya kepada rasul-rasul itu .
44005001	Ada seorang lelaki bernama Ananias . Dia dengan isterinya , Safira menjual sebidang tanah yang dimiliki oleh mereka .
44005002	Dengan persetujuan isterinya , Ananias menyimpan sebahagian wang itu untuk dirinya sendiri . Yang selebihnya diserahkannya kepada rasul-rasul .
44005003	Oleh itu Petrus berkata kepadanya , “ Ananias , mengapa kamu membiarkan Iblis menguasai hatimu , sehingga kamu berdusta terhadap Roh Allah dengan menyimpan sebahagian daripada wang penjualan tanahmu itu ?
44005004	Bukankah tanah itu milikmu , sebelum kamu menjualnya ? Setelah kamu menjualnya , wangnya milikmu juga . Mengapa kamu berniat berbuat demikian ? Kamu tidak berdusta terhadap manusia , tetapi terhadap Allah ! ”
44005005	Sebaik sahaja Ananias mendengar kata-kata itu , dia jatuh lalu mati . Semua orang yang mendengar peristiwa itu menjadi takut .
44005006	Kemudian beberapa orang muda datang membalut mayat Ananias , lalu membawanya ke luar dan menguburkannya .
44005007	Kira-kira tiga jam kemudian isteri Ananias masuk . Dia tidak mengetahui apa yang telah berlaku .
44005008	Petrus berkata kepadanya , “ Katakanlah , adakah wang ini seluruh hasil penjualan tanah yang kamu terima bersama-sama suamimu ? ” “ Ya , ” jawabnya , “ memang itu semuanya . ”
44005009	Lalu Petrus berkata kepadanya , “ Mengapa kamu dan suamimu berpakat untuk mencubai Roh Tuhan ? Lihatlah , beberapa orang muda yang menguburkan suamimu ada di depan pintu . Mereka pun akan mengusungmu ke luar . ”
44005010	Seketika itu juga isteri Ananias jatuh dan mati di hadapan Petrus . Orang muda di situ masuk dan mendapati Safira sudah mati . Oleh itu mereka membawa mayatnya ke luar dan menguburnya di sebelah suaminya .
44005011	Dengan demikian jemaah dan semua orang lain yang mendengar peristiwa itu menjadi sangat takut .
44005012	Banyak mukjizat dan keajaiban dilakukan oleh rasul-rasul di kalangan orang ramai . Semua pengikut Yesus berkumpul di Serambi Salomo .
44005013	Tidak ada orang di luar kelompok itu berani berkumpul dengan pengikut-pengikut Yesus , walaupun masyarakat sangat menghormati mereka .
44005014	Tetapi bilangan mereka semakin bertambah , kerana banyak orang lelaki dan perempuan percaya kepada Tuhan .
44005015	Oleh sebab mukjizat yang dilakukan oleh para rasul , orang sakit dibaringkan di atas tilam atau tikar , lalu dibawa ke jalan supaya setidak-tidaknya mereka terkena bayang Petrus , apabila dia lalu di situ .
44005016	Banyak orang datang dari bandar-bandar di sekitar Yerusalem . Mereka membawa orang sakit dan orang yang dirasuk roh jahat , dan semua orang itu disembuhkan .
44005017	Kemudian Imam Agung dan semua pengikutnya , yang termasuk golongan orang Saduki tempatan mula bertindak terhadap para rasul , kerana iri hati .
44005018	Mereka menangkap rasul-rasul itu lalu memasukkan mereka ke dalam penjara awam .
44005019	Tetapi pada malam itu , malaikat Tuhan membuka pintu-pintu penjara itu lalu memimpin rasul-rasul itu ke luar . Malaikat itu berkata kepada mereka ,
44005020	“ Pergilah berdiri di Rumah Tuhan dan beritahu orang ramai tentang hidup yang baru ini . ”
44005021	Rasul-rasul itu menurut perintah malaikat itu . Pada waktu fajar mereka pergi ke Rumah Tuhan dan mula mengajar . Imam Agung dan para pengikutnya memanggil semua pemimpin masyarakat Yahudi untuk mengadakan mesyuarat Majlis Agama . Kemudian mereka memberikan perintah supaya rasul-rasul itu diambil dari penjara untuk dibawa menghadap mereka .
44005022	Tetapi apabila pegawai-pegawai itu tiba di penjara , mereka tidak mendapati rasul-rasul itu . Lalu mereka kembali dan melaporkan hal itu kepada Majlis Agama .
44005023	Mereka berkata , “ Apabila kami tiba di penjara , kami mendapati pintu penjara masih terkunci baik-baik , dan pengawal-pengawal sedang berjaga di pintu . Tetapi apabila kami membuka pintu itu , kami tidak mendapati seorang pun di dalamnya . ”
44005024	Apabila ketua-ketua imam dan ketua pengawal Rumah Tuhan mendengar laporan itu , mereka bingung tentang apa yang mungkin berlaku terhadap rasul-rasul itu .
44005025	Kemudian seorang lelaki masuk dan memberitahu mereka , “ Beberapa orang yang tuan-tuan tahan di penjara sedang mengajar orang ramai di Rumah Tuhan ! ”
44005026	Oleh itu ketua pengawal Rumah Tuhan pergi dengan anak buahnya dan membawa rasul-rasul itu kembali . Tetapi mereka tidak menggunakan kekerasan , kerana mereka takut kalau-kalau orang ramai merejam mereka .
44005027	Mereka membawa rasul-rasul itu ke hadapan Majlis Agama . Lalu Imam Agung berkata ,
44005028	“ Dengan tegas kami melarang kamu mengajar berdasarkan ajaran orang itu . Tetapi sekarang lihatlah apa yang sudah kamu lakukan ! Kamu menyebarkan ajaran kamu ke seluruh Yerusalem , dan kamu mahu mendakwa kami bertanggungjawab atas kematiannya . ”
44005029	Petrus dan rasul-rasul yang lain menjawab , “ Kami harus taat kepada Allah dan bukan kepada manusia .
44005030	Yesus yang tuan-tuan salibkan , sudah dibangkitkan daripada kematian oleh Allah yang disembah nenek moyang kita .
44005031	Allah mengangkat Dia ke tempat yang berkuasa di sebelah kanan-Nya , untuk menjadi Pemimpin dan Penyelamat , supaya umat Israel mendapat peluang untuk bertaubat dan beroleh pengampunan dosa .
44005032	Kami menjadi saksi dalam semua perkara ini - kami dan juga Roh Allah , yang dikurniakan oleh Allah kepada orang yang mentaati perintah-Nya . ”
44005033	Apabila anggota-anggota Majlis Agama mendengar kata-kata itu , mereka marah sekali sehingga mereka mahu menghukum mati rasul-rasul itu .
44005034	Tetapi di kalangan anggota Majlis Agama itu ada seorang Farisi bernama Gamaliel . Dia seorang guru Taurat yang sangat dihormati oleh semua orang . Dia berdiri lalu menyuruh orang membawa rasul-rasul itu ke luar sebentar .
44005035	Lalu dia berkata kepada Majlis Agama itu , “ Saudara-saudara orang Israel ! Fikirkan baik-baik apa yang hendak saudara-saudara lakukan terhadap semua orang itu .
44005036	Beberapa waktu dahulu , Teudas muncul dan menganggap dirinya seorang pemimpin yang besar . Kira-kira empat ratus orang mengikut dia . Tetapi dia terbunuh , lalu semua pengikutnya tercerai-cerai , dan pergerakannya lenyap .
44005037	Setelah itu Yudas , orang dari Galilea pun muncul pada masa pembancian . Dia mempengaruhi banyak orang , tetapi dia juga terbunuh , lalu semua pengikutnya tercerai-cerai .
44005038	Oleh itu tentang perkara ini sekarang , saya cadangkan supaya jangan ambil tindakan apa-apa terhadap semua orang itu . Biarkan mereka pergi . Jika apa yang dicadangkan dan dilakukan mereka itu daripada manusia , maka semuanya akan lenyap .
44005039	Tetapi jika semua itu datang daripada Allah , saudara-saudara tidak akan dapat mengalahkan mereka . Malah mungkin akan ternyata bahawa saudara-saudara melawan Allah . ” Nasihat Gamaliel diterima oleh Majlis Agama .
44005040	Rasul-rasul itu dipanggil , lalu dicambuk , kemudian dilarang mengajar lagi berdasarkan ajaran Yesus . Setelah itu mereka dibebaskan .
44005041	Apabila rasul-rasul itu meninggalkan Majlis Agama , mereka bersukacita kerana Allah menganggap mereka layak menanggung hukuman bagi Yesus .
44005042	Setiap hari , baik di Rumah Tuhan mahupun di rumah orang , mereka tidak berhenti-henti mengajarkan dan mengkhabarkan Berita Baik bahawa Yesus itulah Penyelamat yang diutus oleh Allah .
44006001	Tidak berapa lama kemudian , apabila bilangan pengikut Yesus semakin bertambah , berlakulah pertengkaran antara orang Yahudi yang berbahasa Yunani dengan orang Yahudi yang berbahasa Ibrani . Orang Yahudi yang berbahasa Yunani berkata bahawa balu di kalangan mereka tidak menerima bantuan wang sehari-hari .
44006002	Oleh itu , dua belas orang rasul itu mengumpulkan semua pengikut Yesus dan berkata kepada mereka , “ Tidak patut kami abaikan tugas mengkhabarkan firman Allah untuk mengurus masalah kewangan .
44006003	Oleh itu , pilihlah tujuh orang di kalangan saudara yang dikuasai oleh Roh Allah dan juga bijaksana . Lalu kami akan menugaskan mereka mengurus hal itu .
44006004	Kami sendiri akan menggunakan masa kami untuk berdoa dan memberitakan perkhabaran daripada Allah . ”
44006005	Semua orang itu bersetuju dengan cadangan rasul-rasul . Oleh itu mereka memilih Stefanus , seorang yang sangat percaya kepada Yesus dan dikuasai oleh Roh Allah . Mereka juga memilih Filipus , Prokhorus , Nikanor , Timon , Parmenas , dan Nikolaus dari Antiokhia . Nikolaus seorang bukan Yahudi yang sudah memeluk agama Yahudi .
44006006	Tujuh orang itu dihadapkan kepada rasul-rasul . Lalu rasul-rasul berdoa dan meletakkan tangan ke atas kepala mereka untuk melantik mereka melakukan tugas itu .
44006007	Dengan demikian perkhabaran daripada Allah semakin tersebar luas dan bilangan pengikut Yesus di Yerusalem pun bertambah-tambah . Banyak imam juga percaya kepada Yesus .
44006008	Stefanus sangat diberkati oleh Allah dan diberikan-Nya kuasa untuk melakukan mukjizat . Banyak mukjizat dan keajaiban yang dilakukannya di kalangan orang ramai .
44006009	Tetapi beberapa orang menentang dia . Mereka anggota rumah ibadat yang disebut Rumah Ibadat Orang Bebas . Anggota rumah ibadat itu terdiri daripada orang Yahudi dari Kirene dan Aleksandria . Mereka dengan beberapa orang Yahudi dari Kilikia dan Asia berdebat dengan Stefanus .
44006010	Tetapi Roh Allah memberi Stefanus kebijaksanaan untuk berkata-kata , sehingga mereka tidak dapat menyangkal kata-katanya .
44006011	Oleh itu mereka memberikan rasuah kepada beberapa orang supaya berkata , “ Kami mendengar dia menghina Musa dan mengkufuri Allah ! ”
44006012	Demikianlah mereka menghasut orang ramai , para pemimpin masyarakat Yahudi , dan guru-guru Taurat . Lalu mereka pergi menangkap Stefanus , dan membawa dia menghadap Majlis Agama .
44006013	Kemudian mereka menghadapkan beberapa orang yang memberikan kesaksian palsu tentang Stefanus . Mereka berkata , “ Orang ini sentiasa menghina Rumah Tuhan yang suci dan Taurat Musa .
44006014	Kami mendengar dia berkata bahawa Yesus dari Nasaret itu akan meruntuhkan Rumah Tuhan dan mengubah semua adat istiadat yang sudah kita terima daripada Musa ! ”
44006015	Mata semua orang yang duduk di Majlis Agama menumpu kepada Stefanus dan mereka nampak muka Stefanus kelihatan seperti muka malaikat .
44007001	Kemudian Imam Agung bertanya kepada Stefanus , “ Betulkah semua tuduhan itu ? ”
44007002	Stefanus menjawab , “ Saudara-saudara dan bapa-bapa ! Dengarkan saya ! Sebelum nenek moyang kita Abraham berpindah ke Haran , Allah yang mulia menampakkan diri kepada dia di Mesopotamia .
44007003	Allah berfirman kepadanya , ‘ Tinggalkanlah negerimu dan keluargamu . Pergilah ke negeri yang akan Aku tunjukkan kepadamu . ’
44007004	Oleh itu Abraham meninggalkan negeri Kasdim lalu pergi tinggal di Haran . Setelah bapa Abraham meninggal , Allah memimpin Abraham berpindah ke negeri yang sekarang saudara-saudara dan bapa-bapa diami .
44007005	Pada masa itu Allah tidak memberikan sedikit bahagian pun daripada negeri ini kepada Abraham untuk menjadi miliknya . Tetapi Allah berjanji bahawa Dia akan memberikan tanah itu kepada Abraham untuk menjadi miliknya dan milik keturunannya . Pada masa itu , Abraham tidak mempunyai anak .
44007006	Tetapi Allah berfirman kepadanya , ‘ Keturunanmu akan tinggal di negeri orang , dan mereka akan diperhamba serta ditindas selama empat ratus tahun .
44007007	Tetapi Aku akan menghukum bangsa yang memperhamba mereka . Mereka akan keluar dari negeri itu dan akan menyembah Aku di tempat ini . ’
44007008	Allah membuat perjanjian itu dengan Abraham . Lalu Allah menyuruh Abraham bersunat sebagai tanda dia menerima perjanjian itu . Demikianlah Abraham menyunat Ishak , seminggu setelah Ishak dilahirkan ; Ishak menyunat Yakub , anaknya dan Yakub menyunat dua belas orang anak lelakinya . Anak-anak Yakub menjadi bapa-bapa bangsa kita .
44007009	Bapa-bapa bangsa kita iri hati terhadap Yusuf . Mereka menjual dia sebagai hamba di Mesir . Tetapi Allah menyertai dia ,
44007010	dan menyelamatkan dia daripada segala kesusahan . Apabila Yusuf menghadap Firaun raja Mesir , Allah mengurniai dia budi dan kebijaksanaan , sehingga raja Mesir menjadikan dia gabenor negeri itu dan penguasa istananya .
44007011	Lalu berlakulah kebuluran di seluruh negeri Mesir dan Kanaan , sehingga mengakibatkan penderitaan yang berat . Nenek moyang kita tidak dapat memperolehi makanan .
44007012	Apabila Yakub mendengar berita bahawa ada gandum di Mesir , dia menyuruh anak-anaknya , nenek moyang kita , pergi ke sana untuk kali pertama .
44007013	Pada lawatan mereka yang kedua , Yusuf memberitahu saudara-saudaranya bahawa dia Yusuf . Barulah raja Mesir tahu akan keluarga Yusuf .
44007014	Yusuf mengirim berita kepada Yakub , dan meminta bapanya bersama dengan semua anggota keluarganya berpindah ke Mesir . Semuanya berjumlah tujuh puluh lima orang .
44007015	Yakub berpindah ke Mesir dan di situ dia serta nenek moyang kita meninggal .
44007016	Jenazah mereka dibawa ke Sikhem dan dikuburkan di kuburan yang dibeli oleh Abraham dengan sejumlah wang daripada suku Hamor .
44007017	Apabila sudah dekat masanya Allah memenuhi janji-Nya kepada Abraham , bilangan bangsa kita di Mesir semakin besar .
44007018	Akhirnya seorang raja lain yang tidak mengenal Yusuf mula memerintah di Mesir .
44007019	Raja itu memperdaya bangsa kita dan berlaku kejam terhadap nenek moyang kita . Raja itu memaksa mereka membuang bayi yang baru lahir supaya terlantar dan mati .
44007020	Pada masa itulah Musa lahir ; dia bayi yang sangat comel . Dia dipelihara di rumah bapanya selama tiga bulan .
44007021	Apabila dia terpaksa dibuang , puteri raja Mesir mengambil dia dan memelihara dia sebagai anaknya sendiri .
44007022	Segala ilmu bangsa Mesir diajarkan kepada Musa dan dia menjadi seorang yang sangat berkuasa , baik dengan kata-kata mahupun perbuatannya .
44007023	Apabila Musa berumur empat puluh tahun , hatinya tergerak untuk pergi melawat bangsanya orang Israel .
44007024	Dia melihat seorang antara mereka sedang dianiaya oleh seorang Mesir . Dia menolong orang yang dianiaya itu dengan membunuh orang Mesir itu . (
44007025	Musa menyangka bangsanya faham bahawa Allah akan menggunakan dia untuk membebaskan mereka , tetapi mereka tidak faham . )
44007026	Keesokan harinya dia melihat dua orang Israel berkelahi , dan dia cuba mendamaikan mereka . Dia berkata , ‘ Kamu bersaudara . Mengapa kamu berkelahi ? ’
44007027	Tetapi orang yang memukul sahabatnya menolak Musa ke tepi , lalu bertanya , ‘ Siapa yang menjadikan kamu pemimpin dan hakim kami ?
44007028	Adakah kamu mahu membunuh aku seperti kamu membunuh orang Mesir itu kelmarin ? ’
44007029	Apabila Musa mendengar kata-kata itu , dia lari dari Mesir lalu tinggal di negeri Midian . Di sana dia beroleh dua orang anak lelaki .
44007030	Empat puluh tahun kemudian , satu malaikat menampakkan diri kepada Musa di dalam belukar yang bernyala , di padang gurun dekat Gunung Sinai .
44007031	Musa hairan melihat hal itu . Lalu dia menghampiri belukar itu supaya dapat melihat dengan lebih jelas . Tetapi dia mendengar suara Tuhan berfirman ,
44007032	‘ Akulah Allah yang disembah nenek moyangmu ; Akulah Allah Abraham , Ishak , dan Yakub . ’ Musa gementar kerana takut dan tidak berani melihat belukar itu lagi .
44007033	Lalu Tuhan berfirman pula , ‘ Tanggalkan kasutmu , kerana tanah tempat engkau berdiri itu suci .
44007034	Aku sudah melihat dan memperhatikan betapa pahitnya penderitaan umat-Ku di Mesir . Aku sudah mendengar keluhan mereka , dan Aku sudah turun untuk membebaskan mereka . Sekarang marilah , Aku akan mengutus engkau ke Mesir . ’
44007035	Musa inilah yang tidak diterima oleh kaum Israel . Mereka bertanya , ‘ Siapa yang menjadikan kamu pemimpin dan hakim kami ? ’ Tetapi dialah yang diutus oleh Allah untuk menjadi pemimpin dan pembebas , dengan pertolongan malaikat yang datang kepadanya di belukar yang bernyala itu .
44007036	Musa memimpin bangsa Israel keluar dari Mesir dengan melakukan berbagai-bagai mukjizat dan keajaiban di Mesir , di Laut Merah , dan kemudian di padang gurun selama empat puluh tahun .
44007037	Musa inilah yang berkata kepada bangsa Israel , ‘ Allah akan mengutus seorang nabi kepada kamu , seperti Dia sudah mengutus aku . Nabi itu dipilih-Nya daripada bangsa kamu sendiri . ’
44007038	Musa inilah yang menyertai bangsa Israel berhimpun di padang gurun . Dia di situ dengan nenek moyang kita dan dengan malaikat yang berkata-kata kepadanya di Gunung Sinai . Di situlah Allah mengurniai dia perkhabaran yang memberikan hidup , untuk disampaikan kepada kita .
44007039	Tetapi nenek moyang kita tidak mahu taat kepadanya . Mereka menolak dia dan ingin kembali ke Mesir .
44007040	Oleh itu mereka berkata kepada Harun , ‘ Buatkan kita patung dewa yang boleh memimpin kita . Kita tidak tahu apa yang sudah berlaku terhadap Si Musa yang membawa kita keluar dari Mesir . ’
44007041	Lalu mereka membuat berhala yang berupa lembu jantan , dan mereka mempersembahkan korban kepada berhala itu . Mereka mengadakan perjamuan bagi menghormati buatan mereka sendiri .
44007042	Oleh itu Allah meninggalkan mereka , dan sengaja membiarkan mereka menyembah bintang-bintang di langit . Hal itu seperti yang tertulis di dalam Kitab Nabi-Nabi , ‘ Hai orang Israel ! Bukannya untuk Aku kamu menyembelih dan mengorbankan binatang selama empat puluh tahun di padang gurun .
44007043	Khemah berhala Molokh itulah yang kamu usung , dengan patung Refan , bintang berhala kamu ; itulah berhala yang kamu buat untuk disembah . Oleh itu Aku akan membuang kamu jauh ke seberang Babel . ’
44007044	Nenek moyang kita mempunyai Khemah Tuhan yang bersama-sama mereka di padang gurun . Khemah itu dibuat seperti yang diperintahkan oleh Allah kepada Musa , dan menurut contoh yang ditunjukkan oleh Allah kepada Musa .
44007045	Kemudian , nenek moyang kita menerima khemah itu daripada bapa mereka . Khemah itu dibawa oleh mereka ketika mengikut Yosua merebut negeri kita ini daripada kekuasaan bangsa-bangsa yang diusir oleh Allah di hadapan mereka . Khemah itu di situ sehingga zaman Daud .
44007046	Daud menyenangkan hati Allah dan memohon izin daripada Allah untuk membina sebuah rumah bagi Allah yang disembah oleh Yakub .
44007047	Tetapi Salomo itulah yang membina rumah itu untuk Allah .
44007048	Tetapi Allah Yang Maha Tinggi tidak tinggal di dalam rumah buatan manusia , kerana di dalam kitab nabi tertulis ,
44007049	‘ Langit takhta-Ku , dan bumi alas kaki-Ku . Rumah apakah yang mahu kamu bina untuk-Ku ? Di manakah tempat kediaman-Ku ?
44007050	Bukankah Aku sendiri yang menjadikan segala sesuatu ? ’ begitulah firman Allah .
44007051	Alangkah kerasnya kepala saudara-saudara ! Alangkah degilnya saudara semua , sehingga tidak mahu taat kepada Allah dan tidak mahu mendengar firman Allah ! Saudara-saudara seperti nenek moyang saudara semua ; saudara semua selalu melawan Roh Allah !
44007052	Adakah seorang nabi yang tidak dianiaya oleh nenek moyang saudara semua ? Mereka membunuh pesuruh-pesuruh Allah yang dahulu kala mengumumkan kedatangan Hamba Allah yang melakukan kehendak-Nya . Sekarang saudara-saudara sudah mengkhianati dan membunuh Dia .
44007053	Saudara-saudara sudah menerima Taurat Allah yang disampaikan oleh malaikat-malaikat , tetapi saudara-saudara tidak mentaati Taurat itu ! ”
44007054	Sementara anggota-anggota Majlis Agama mendengar semua yang dikatakan oleh Stefanus , mereka meradang dan marah sekali terhadapnya .
44007055	Tetapi Stefanus yang dikuasai oleh Roh Allah , menengadah ke langit . Dia melihat kemuliaan Allah , serta Yesus yang berdiri di tempat berkuasa di sebelah kanan Allah .
44007056	“ Lihatlah , ” katanya , “ saya melihat syurga terbuka dan Anak Manusia berdiri di sebelah kanan Allah ! ”
44007057	Lalu anggota-anggota Majlis Agama berteriak-teriak sambil menutup telinga . Dengan serentak mereka menyerang Stefanus .
44007058	Mereka mengheret dia ke luar bandar lalu merejam dia . Orang yang menyaksikan peristiwa itu meletakkan pakaian mereka dekat kaki seorang muda bernama Saulus .
44007059	Sementara mereka melempari Stefanus dengan batu , Stefanus berseru kepada Tuhan , “ Tuhan Yesus , terimalah diriku ! ”
44007060	Lalu dia berlutut dan berseru dengan suara keras , “ Ya Tuhan , ampunkanlah dosa mereka ! ” Setelah berkata demikian , dia pun meninggal .
44008001	Saulus menyetujui pembunuhan itu . Pada hari itu juga , jemaah di Yerusalem mula menderita penganiayaan yang kejam . Semua pengikut Yesus , kecuali rasul-rasul , terpaksa melarikan diri ke seluruh daerah Yudea dan Samaria .
44008002	Beberapa orang yang takut akan Allah mengebumikan Stefanus . Mereka menangisi dia dengan sangat sedih .
44008003	Tetapi Saulus berusaha untuk membinasakan jemaah itu . Dia pergi dari rumah ke rumah , dan mengheret pengikut Yesus ke luar , baik lelaki mahupun perempuan , lalu memasukkan mereka ke dalam penjara .
44008004	Pengikut Yesus yang tercerai-cerai itu mengkhabarkan Berita Baik daripada Allah ke serata tempat .
44008005	Filipus pergi ke kota yang terpenting di Samaria dan memberitahu orang di sana tentang Penyelamat yang diutus oleh Allah .
44008006	Apabila orang di situ mendengar Filipus berkata-kata dan melihat mukjizat yang dilakukannya , mereka memperhatikan baik-baik apa yang dikatakan oleh Filipus .
44008007	Sambil menjerit-jerit roh jahat keluar daripada banyak orang yang kerasukan . Banyak orang lumpuh dan tempang pun disembuhkan .
44008008	Oleh itu orang di Samaria sangat bersukacita .
44008009	Seorang lelaki bernama Simon tinggal di kota itu . Sudah beberapa lama dia mempesonakan orang Samaria dengan ilmu sihirnya . Dia mengaku dirinya seorang yang luar biasa .
44008010	Semua lapisan masyarakat di kota itu mendengarkan dia dengan penuh minat . Mereka berkata , “ Tuhan yang disebut ‘ Kekuasaan Besar ’ sudah menjelma dalam orang ini . ”
44008011	Mereka mendengarkan dia dengan penuh minat , kerana sudah lama sekali dia mempesonakan mereka dengan ilmu sihirnya .
44008012	Tetapi apabila mereka percaya kepada perkhabaran Filipus , iaitu Berita Baik tentang Pemerintahan Allah dan tentang Yesus Kristus , mereka dibaptis - baik lelaki mahupun perempuan .
44008013	Simon sendiri pun percaya kepada perkhabaran Filipus , dan setelah dia dibaptis , dia mengikuti Filipus . Simon hairan melihat keajaiban dan mukjizat yang dilakukan oleh Filipus .
44008014	Rasul-rasul di Yerusalem mendengar berita bahawa orang Samaria sudah menerima firman Allah . Oleh itu mereka mengutus Petrus dan Yohanes ke sana .
44008015	Apabila Petrus dan Yohanes tiba , mereka berdoa bagi pengikut Yesus di situ supaya menerima Roh Allah ,
44008016	kerana tidak seorang pun di kalangan mereka dikuasai oleh Roh Allah . Mereka baru dibaptis demi nama Tuhan Yesus sahaja .
44008017	Lalu Petrus dan Yohanes meletakkan tangan mereka ke atas kepala orang Samaria di situ , dan mereka pun menerima Roh Allah .
44008018	Simon melihat bahawa Roh Allah diberikan kepada orang apabila rasul-rasul meletakkan tangan ke atas kepala orang . Oleh itu , Simon menawarkan wang kepada Petrus dan Yohanes ,
44008019	dan berkata , “ Berikan kuasa itu kepada saya supaya orang menerima Roh Allah apabila saya meletakkan tangan saya ke atas kepala mereka . ”
44008020	Tetapi Petrus menjawab , “ Terkutuklah kamu dan wangmu , kerana menyangka kurnia Allah dapat dibeli dengan wang !
44008021	Kamu tidak mempunyai bahagian dalam pekerjaan kami , kerana hatimu tidak tulus di sisi Allah .
44008022	Bertaubatlah daripada niatmu yang jahat itu , dan berdoalah supaya Tuhan mengampuni kamu daripada fikiran yang sesat itu !
44008023	Aku tahu bahawa kamu sungguh iri hati dan diperhamba oleh dosa . ”
44008024	Lalu Simon berkata kepada Petrus dan Yohanes , “ Berdoalah kepada Tuhan bagi saya , supaya saya tidak ditimpa perkara-perkara yang saudara-saudara katakan itu . ”
44008025	Setelah Petrus dan Yohanes memberikan kesaksian tentang Yesus serta menyampaikan perkhabaran Tuhan , mereka kembali ke Yerusalem . Dalam perjalanan , mereka mengkhabarkan Berita Baik itu di banyak pekan di daerah Samaria .
44008026	Malaikat Tuhan berkata kepada Filipus , “ Bersiap-siaplah dan pergilah ke arah selatan , ke jalan yang menghubungkan Yerusalem dengan Gaza . ” ( Jalan itu tidak digunakan lagi . )
44008027	Lalu Filipus pun berangkat . Seorang sida-sida dari Etiopia sedang dalam perjalanan pulang ke negerinya . Dia seorang pegawai tinggi yang bertanggungjawab atas kekayaan Kandake , ratu negeri Etiopia . Pegawai itu pergi ke Yerusalem untuk menyembah Allah dan sekarang dia dalam perjalanan pulang . Dia duduk di dalam kereta kudanya , sambil membaca kitab Nabi Yesaya .
44008028	
44008029	Roh Allah berkata kepada Filipus , “ Pergi dekati kereta kuda itu . ”
44008030	Filipus segera pergi menghampiri kereta kuda itu , lalu mendengar pegawai tinggi itu sedang membaca kitab Nabi Yesaya . Filipus bertanya kepadanya , “ Adakah tuan memahami apa yang tuan baca ? ”
44008031	Pegawai tinggi itu menjawab , “ Bagaimana saya boleh faham jika tidak ada orang yang menerangkannya ? ” Lalu dia mengajak Filipus menaiki kereta kudanya dan duduk dengan dia .
44008032	Inilah ayat-ayat yang dibacanya , “ Dia seperti domba yang digiring untuk disembelih ; seperti anak domba yang tidak mengembik ketika bulunya digunting ; demikianlah Dia tidak berkata sepatah pun .
44008033	Dia dihina dan diperlakukan dengan tidak adil . Nyawanya dicabut dari muka bumi , sehingga tiada seorang pun dapat menceritakan keturunannya . ”
44008034	Pegawai tinggi itu berkata kepada Filipus , “ Tolong beritahu , siapakah yang dimaksudkan oleh nabi itu ? Dirinya sendiri atau orang lain ? ”
44008035	Lalu Filipus mula berkata-kata . Melalui ayat-ayat itu Filipus memberitahu dia Berita Baik tentang Yesus .
44008036	Dalam perjalanan , mereka sampai ke suatu tempat yang berair . Pegawai itu berkata , “ Lihatlah , di sini ada air . Adakah sebab yang menghalang saya dibaptis ? ” [
44008037	Filipus berkata , “ Tuan boleh dibaptis , asal sahaja tuan percaya kepada Yesus dengan sepenuh hati . ” Pegawai tinggi itu menjawab , “ Saya percaya bahawa Yesus Kristus Anak Allah . ” ]
44008038	Lalu pegawai itu memberikan perintah supaya kereta kudanya dihentikan . Kemudian Filipus dan pegawai itu turun ke dalam air dan Filipus membaptis dia .
44008039	Apabila mereka keluar dari air , Roh Tuhan mengambil Filipus dari situ . Pegawai tinggi itu tidak nampak dia lagi , lalu meneruskan perjalanan dengan sukacita .
44008040	Filipus mendapati dirinya di Asdod . Dia meneruskan perjalanan sambil mengkhabarkan Berita Baik tentang Yesus di semua bandar sehingga dia tiba di Kaisarea .
44009001	Sementara itu Saulus meneruskan ancamannya untuk membunuh pengikut-pengikut Tuhan . Saulus pergi kepada Imam Agung ,
44009002	dan meminta surat kuasa untuk ditunjukkan kepada pemimpin rumah-rumah ibadat orang Yahudi di Damsyik . Dengan demikian , jika di situ dia menjumpai pengikut-pengikut Yesus , dia boleh menangkap mereka , baik lelaki mahupun perempuan , dan membawa mereka ke Yerusalem .
44009003	Dalam perjalanannya ke Damsyik , apabila dia sudah dekat kota itu , tiba-tiba cahaya dari langit memancar di sekeliling Saulus .
44009004	Dia jatuh ke tanah lalu mendengar suara berkata kepadanya , “ Saulus , Saulus ! Mengapa engkau menganiaya Aku ? ”
44009005	Saulus bertanya , “ Siapakah tuan ? ” Suara itu menjawab , “ Aku Yesus , yang engkau aniaya .
44009006	Bangunlah dan masuklah ke bandar . Di situ engkau akan diberitahu apa yang harus engkau lakukan . ”
44009007	Orang yang seperjalanan dengan Saulus berhenti dan terdiam . Mereka mendengar suara itu tetapi tidak melihat sesiapa pun .
44009008	Saulus berdiri lalu membuka matanya , tetapi dia tidak dapat melihat apa-apa . Oleh itu mereka memegang tangannya dan memimpin dia masuk ke Damsyik .
44009009	Tiga hari lamanya dia tidak dapat melihat , dan selama itu dia tidak makan atau minum .
44009010	Seorang pengikut Yesus bernama Ananias tinggal di Damsyik . Dalam penglihatan , dia melihat Tuhan berkata kepadanya , “ Ananias ! ” “ Ya Tuhan , ” jawab Ananias .
44009011	Tuhan berkata kepadanya , “ Bersiap-siaplah dan pergilah ke rumah Yudas di Jalan Lurus . Bertanyalah tentang seorang bernama Saulus dari kota Tarsus . Dia sedang berdoa ,
44009012	dan dalam penglihatan , dia melihat seorang lelaki bernama Ananias datang meletakkan tangan padanya supaya dia boleh melihat semula . ”
44009013	Ananias menjawab , “ Ya Tuhan , banyak orang sudah memberitahu aku tentang orang ini . Dia sudah melakukan banyak perkara yang kejam terhadap umat-Mu di Yerusalem .
44009014	Sekarang dia datang ke Damsyik dengan kuasa daripada ketua-ketua imam untuk menangkap semua orang yang menyembah Engkau . ”
44009015	Tetapi Tuhan berkata kepadanya , “ Pergilah , kerana Aku sudah memilih dia untuk mengabdikan diri kepada-Ku , supaya dia memberitakan nama-Ku kepada bangsa-bangsa bukan Yahudi , raja-raja , dan umat Israel .
44009016	Semua penderitaan yang harus dialaminya kerana Aku , akan Aku tunjukkan kepadanya . ”
44009017	Oleh itu Ananias pergi dan masuk ke rumah itu lalu meletakkan tangannya pada Saulus . “ Saudara Saulus , ” katanya , “ Tuhan sudah mengutus saya - Yesus yang menampakkan diri kepada saudara dalam perjalanan ke mari , sudah mengutus saya ke sini supaya saudara boleh melihat semula dan dikuasai oleh Roh Allah . ”
44009018	Pada saat itu juga sesuatu seperti sisik ikan jatuh daripada mata Saulus dan dia dapat melihat semula . Lalu dia bangkit dan dibaptis .
44009019	Setelah dia makan , pulihlah kekuatannya . Saulus tinggal beberapa hari dengan pengikut-pengikut Yesus di Damsyik .
44009020	Dia terus pergi ke rumah-rumah ibadat dan mula mengisytiharkan berita bahawa Yesus Anak Allah .
44009021	Semua orang yang mendengar kata-kata Saulus menjadi hairan . Mereka berkata sesama sendiri , “ Dialah orang di Yerusalem yang membunuh semua orang yang menyembah Yesus . Dia datang ke sini untuk menangkap dan membawa pengikut Yesus kepada ketua-ketua imam . ”
44009022	Tetapi Saulus semakin kuat pengaruhnya . Bukti-bukti yang dikemukakannya bahawa Yesus Penyelamat yang diutus oleh Allah begitu meyakinkan , sehingga orang Yahudi yang tinggal di Damsyik tidak dapat membantah lagi .
44009023	Beberapa hari kemudian , orang Yahudi bersepakat hendak membunuh Saulus .
44009024	Tetapi rancangan mereka diketahui oleh Saulus . Siang malam mereka menunggu di pintu gerbang kota untuk membunuh dia .
44009025	Tetapi pada suatu malam , pengikut-pengikut Saulus menurunkan dia dengan sebuah keranjang ke kaki tembok kota melalui tingkap .
44009026	Saulus pergi ke Yerusalem dan berusaha bergabung dengan pengikut-pengikut Yesus di situ . Tetapi mereka takut akan dia , kerana mereka tidak percaya bahawa dia benar-benar sudah menjadi pengikut Yesus .
44009027	Kemudian Barnabas menyambut dia dan membawa dia kepada rasul-rasul . Barnabas memberitahu mereka bahawa Saulus sudah melihat Tuhan dalam perjalanan ke Damsyik , dan bahawa Tuhan sudah berkata-kata kepadanya . Dia juga memberitahu mereka bahawa dengan berani Saulus mengajar di Damsyik demi nama Yesus .
44009028	Oleh itu Saulus tinggal bersama-sama mereka , dan mengajar dengan berani di seluruh Yerusalem dengan nama Tuhan .
44009029	Dia juga berbincang dan berdebat dengan orang Yahudi yang berbahasa Yunani , dan mereka cuba membunuh dia .
44009030	Apabila saudara-saudara seiman mengetahui hal itu , mereka membawa Saulus ke Kaisarea dan kemudian menghantar dia ke Tarsus .
44009031	Dengan demikian tenteramlah jemaah di seluruh Yudea , Galilea , dan Samaria . Jemaah itu menghormati Allah dan dengan pertolongan Roh Allah , jemaah itu bertambah kuat dan bertambah banyak .
44009032	Petrus berkunjung ke serata tempat . Pada suatu hari dia melawat umat Tuhan yang tinggal di Lida .
44009033	Di situ dia berjumpa dengan seorang lelaki bernama Eneas , yang lumpuh dan tidak dapat bangun dari katilnya selama lapan tahun .
44009034	Petrus berkata kepadanya , “ Hai Eneas , Yesus Kristus menyembuhkan kamu . Bangunlah dan kemaskan katilmu . ” Pada saat itu juga Eneas bangun .
44009035	Semua penduduk di Lida dan Dataran Saron melihat Eneas , lalu mereka semua percaya kepada Tuhan .
44009036	Di Yope ada seorang wanita bernama Tabita . Dia percaya kepada Yesus . ( Dalam bahasa Yunani namanya Dorkas , yang bererti ‘ rusa . ’ ) Dia menggunakan masanya untuk melakukan hal-hal baik dan menolong orang miskin .
44009037	Pada waktu itu dia jatuh sakit lalu meninggal dunia . Setelah dimandikan , jenazahnya diletakkan di bilik di tingkat atas .
44009038	Yope tidak berapa jauh dari Lida . Apabila pengikut-pengikut Yesus di Yope mendengar bahawa Petrus di Lida , mereka mengutus dua orang kepadanya dengan berita , “ Cepatlah datang ke mari . ”
44009039	Petrus bersiap lalu mengikut mereka . Apabila dia tiba di situ , dia dibawa ke bilik di tingkat atas . Sambil menangis semua balu di situ mengerumuni Petrus dan menunjukkan pakaian dan jubah yang telah dijahit oleh Dorkas bagi mereka , semasa dia masih hidup .
44009040	Petrus menyuruh mereka semua keluar . Lalu dia berlutut dan berdoa . Kemudian dia menghampiri jenazah itu dan berkata , “ Tabita , bangunlah ! ” Tabita membuka matanya dan apabila dia nampak Petrus , dia pun duduk .
44009041	Petrus memegang tangannya dan menolong dia berdiri . Kemudian Petrus memanggil semua pengikut Yesus di situ termasuk balu-balu , lalu menyerahkan Tabita yang sudah hidup itu kepada mereka .
44009042	Berita itu tersebar ke seluruh Yope , dan banyak orang percaya kepada Tuhan .
44009043	Petrus tinggal di Yope dengan seorang penyamak kulit bernama Simon untuk beberapa hari lamanya .
44010001	Seorang lelaki bernama Kornelius tinggal di Kaisarea . Dia kapten pasukan tentera Roma yang disebut Pasukan Italia .
44010002	Dia takut akan Allah ; dia dan keluarganya menyembah Allah . Dia sering menolong orang Yahudi yang miskin , dan dia sentiasa berdoa kepada Allah .
44010003	Pada suatu hari kira-kira pukul tiga petang , dalam suatu penglihatan , dengan jelas dia melihat malaikat Tuhan datang kepadanya dan berkata , “ Kornelius ! ”
44010004	Kornelius memandang malaikat itu dengan ketakutan lalu bertanya , “ Ada apa , tuan ? ” Malaikat itu menjawab , “ Doamu dan kemurahan hatimu sudah diterima oleh Allah dan Allah mengabulkan doamu .
44010005	Sekarang suruhlah beberapa orang ke Yope untuk memanggil seorang bernama Simon Petrus .
44010006	Dia sedang menumpang di rumah seorang penyamak kulit bernama Simon , yang tinggal di tepi pantai . ”
44010007	Setelah malaikat itu pergi , Kornelius memanggil dua orang hamba yang bekerja di rumahnya dan salah seorang pengawal peribadinya , yang juga takut akan Allah .
44010008	Dia memberitahu mereka apa yang sudah berlaku , lalu menyuruh mereka pergi ke Yope .
44010009	Keesokan harinya , semasa mereka masih dalam perjalanan dan hampir tiba di Yope , Petrus naik ke atas bumbung rumah pada tengah hari untuk berdoa .
44010010	Dia lapar dan hendak makan . Sementara makanan disediakan , dia mendapat suatu penglihatan .
44010011	Dia melihat langit terbuka dan sesuatu seperti kain lebar diturunkan ke bumi , tergantung pada keempat-empat sudutnya .
44010012	Di dalamnya terdapat segala macam binatang berkaki empat , binatang menjalar dan burung-burung liar .
44010013	Lalu ada suara berkata kepadanya , “ Petrus , bangunlah ! Sembelihlah binatang itu dan makanlah ! ”
44010014	Petrus menjawab , “ Tidak , Tuhan ! Aku belum pernah makan apa-apa yang haram atau najis . ”
44010015	Tetapi suara itu berkata lagi , “ Jangan anggap haram apa yang sudah dinyatakan halal oleh Allah . ”
44010016	Perkara itu berulang sehingga tiga kali , lalu kain itu terangkat kembali ke langit .
44010017	Petrus termenung memikirkan makna penglihatan itu . Pada masa itu orang yang disuruh oleh Kornelius sudah menjumpai rumah Simon , dan mereka sedang berdiri di muka pintu .
44010018	Mereka memanggil dan bertanya sama ada seorang tamu bernama Simon Petrus menumpang di situ .
44010019	Petrus masih berusaha untuk memahami makna penglihatan itu , apabila Roh Allah berkata kepadanya , “ Dengarlah ! Tiga orang sedang mencari kamu .
44010020	Cepatlah turun ke bawah dan jangan ragu-ragu mengikut mereka , kerana Aku yang menyuruh mereka datang . ”
44010021	Petrus turun ke bawah dan berkata kepada mereka , “ Sayalah yang saudara-saudara cari . Mengapa saudara-saudara datang ? ”
44010022	Mereka menjawab , “ Kapten Kornelius menyuruh kami ke mari . Dia orang baik dan dia takut akan Allah . Dia sangat dihormati oleh semua orang Yahudi . Malaikat Allah menyuruh dia menjemput tuan ke rumahnya supaya dia boleh mendengar apa yang akan tuan katakan . ”
44010023	Lalu Petrus menjemput mereka menginap di situ . Keesokan harinya Petrus bersiap-siap dan pergi dengan mereka . Beberapa orang pengikut Yesus dari Yope pun pergi dengan dia .
44010024	Sehari sesudah itu , mereka tiba di Kaisarea . Kornelius bersama-sama sanak saudara dan sahabat-sahabat karib yang telah dijemputnya , sedang menunggu mereka .
44010025	Apabila Petrus tiba , Kornelius menyambut dia dan sujud di hadapannya .
44010026	Tetapi Petrus menyuruh dia bangun , “ Bangunlah , ” katanya , “ saya sendiri pun manusia . ”
44010027	Sementara bercakap dengan Kornelius , Petrus masuk ke dalam rumah dan mendapati banyak orang sudah berkumpul di situ .
44010028	Petrus berkata kepada mereka , “ Saudara-saudara sendiri tahu bahawa orang Yahudi dilarang oleh agama mereka untuk melawat atau berhubungan dengan orang bukan Yahudi . Tetapi Allah sudah menunjukkan bahawa saya tidak boleh menganggap seseorang pun najis atau haram .
44010029	Itulah sebabnya apabila saya dijemput , saya tidak berkeberatan datang . Katakanlah , mengapa tuan meminta saya datang ? ”
44010030	Kornelius menjawab , “ Tiga hari yang lalu , kira-kira pada pukul tiga petang saya sedang berdoa di rumah . Tiba-tiba seorang lelaki yang pakaiannya bersinar-sinar berdiri di hadapan saya .
44010031	Dia berkata , ‘ Kornelius ! Allah sudah mendengar doamu , dan ingat akan kemurahan hatimu .
44010032	Suruhlah orang pergi ke Yope untuk memanggil seorang bernama Simon Petrus . Dia menumpang di rumah seorang penyamak kulit bernama Simon , yang tinggal di tepi pantai . ’
44010033	Itulah sebabnya saya segera menyuruh orang memanggil tuan , dan tuan sungguh baik hati kerana sudi ke mari . Sekarang kami berkumpul di sini di hadapan Allah , untuk mendengar apa sahaja yang akan tuan katakan seperti yang diperintahkan oleh Tuhan . ”
44010034	Lalu Petrus berkata , “ Sekarang barulah saya sedar bahawa Allah memperlakukan semua orang dengan sama rata .
44010035	Sesiapa yang menghormati Allah dan berbuat apa yang benar , diterima oleh Allah , walau apa pun bangsanya .
44010036	Saudara-saudara tahu akan perkhabaran yang disampaikan oleh Allah kepada bangsa Israel . Khabar itu Berita Baik tentang kedamaian melalui Yesus Kristus , Tuhan semua orang .
44010037	Saudara-saudara mengetahui apa yang telah berlaku di seluruh Yudea , mulai dari Galilea , setelah baptisan yang diberitakan oleh Yohanes .
44010038	Saudara-saudara tahu bahawa Allah telah memilih Yesus orang Nasaret itu dan memberi Dia Roh Allah dan kekuasaan . Yesus pergi ke serata tempat untuk berbuat baik dan menyembuhkan semua orang yang dikuasai oleh Iblis , kerana Allah menyertai Yesus .
44010039	Kami saksi yang sudah melihat segala sesuatu yang dilakukan-Nya di negeri Yudea mahupun di Yerusalem . Kemudian mereka menyalibkan Dia dan membunuh Dia .
44010040	Tetapi pada hari ketiga Allah membangkitkan Dia daripada kematian , dan memperlihatkan Dia .
44010041	Dia tidak dilihat oleh semua orang ; tetapi hanya oleh kami yang sudah dipilih oleh Allah untuk menjadi saksi-saksi-Nya . Kami makan dan minum dengan Dia , sesudah Dia bangkit daripada kematian .
44010042	Dia menyuruh kami mengkhabarkan Berita Baik itu kepada semua orang , dan memberikan kesaksian bahawa Dialah yang diutus oleh Allah untuk menjadi hakim orang yang masih hidup dan yang sudah mati .
44010043	Semua nabi berkata-kata tentang Dia . Mereka berkata bahawa setiap orang yang percaya kepada Yesus , dosanya akan diampunkan dengan kekuasaan Yesus . ”
44010044	Sementara Petrus berkata-kata , Roh Allah turun dan menguasai semua orang yang mendengar perkhabaran itu .
44010045	Beberapa orang Yahudi yang percaya kepada Yesus dan menyertai Petrus dari Yope , hairan melihat Allah mengurniakan Roh-Nya kepada orang bukan Yahudi juga .
44010046	Mereka mendengar semua orang itu bertutur dalam bahasa-bahasa yang ajaib serta memuji-muji kebesaran Allah . Lalu Petrus berkata ,
44010047	“ Lihatlah , semua orang ini sudah menerima Roh Allah seperti kita . Bolehkah sesiapa menghalangi mereka dibaptis dengan air ? ”
44010048	Oleh itu Petrus menyuruh mereka dibaptis demi nama Yesus Kristus . Kemudian mereka meminta supaya Petrus tinggal dengan mereka untuk beberapa hari .
44011001	Rasul-rasul dan pengikut-pengikut Yesus di seluruh Yudea mendengar bahawa orang bukan Yahudi pun sudah menerima firman Allah .
44011002	Apabila Petrus pergi ke Yerusalem , orang Yahudi yang percaya kepada Yesus dan masih berpegang kepada upacara bersunat , mencela Petrus . Mereka berkata ,
44011003	“ Kamu menumpang di rumah orang bukan Yahudi yang tidak bersunat . Bahkan kamu makan bersama-sama mereka ! ”
44011004	Oleh itu Petrus memberikan laporan lengkap tentang apa yang sudah berlaku . Dia melaporkan hal itu mulai dari permulaan ,
44011005	“ Aku sedang berdoa di kota Yope , lalu melihat suatu penglihatan . Aku melihat sesuatu seperti kain lebar diturunkan dari langit , tergantung pada keempat-empat sudutnya , lalu berhenti di sisiku .
44011006	Semasa aku memperhatikan bahagian dalamnya , aku nampak binatang berkaki empat , binatang liar , binatang menjalar , dan burung-burung liar .
44011007	Lalu aku mendengar suara berkata kepadaku , ‘ Bangunlah Petrus ! Sembelihlah binatang itu dan makanlah ! ’
44011008	Tetapi aku menjawab , ‘ Tidak , Tuhan ! Aku belum pernah makan apa-apa yang haram atau najis . ’
44011009	Suara itu berkata lagi dari langit , ‘ Janganlah anggap haram apa yang sudah dinyatakan halal oleh Allah ! ’
44011010	Peristiwa itu berulang tiga kali dan akhirnya semuanya terangkat kembali ke langit .
44011011	Pada saat itu juga , tiga orang dari Kaisarea yang diutus kepadaku , tiba di rumah tempat aku menginap .
44011012	Roh Allah menyuruh aku mengikut mereka dengan tidak ragu-ragu . Enam orang saudara seiman dari Yope , menyertai aku ke Kaisarea , dan kami semua masuk ke rumah Kornelius .
44011013	Kornelius memberitahu kami bahawa dia melihat satu malaikat berdiri di rumahnya dan berkata , ‘ Suruhlah orang pergi ke Yope untuk memanggil seorang lelaki bernama Simon Petrus .
44011014	Dia akan menyampaikan berita yang boleh menyelamatkan engkau dan keluargamu . ’
44011015	Apabila aku mula bercakap , Roh Allah datang kepada mereka , seperti yang berlaku kepada kita pada mulanya .
44011016	Kemudian aku teringat bahawa Tuhan pernah berkata , ‘ Yohanes membaptis dengan air , tetapi kamu akan dibaptis dengan Roh Allah . ’
44011017	Nyatalah bahawa Allah mengurniai orang bukan Yahudi itu , pemberian yang seperti kita terima pada masa kita percaya kepada Tuhan Yesus Kristus . Siapakah aku ini sehingga cuba menghalang Allah ? ”
44011018	Apabila mereka mendengar hal itu , mereka tidak mencela Petrus lagi . Lalu mereka memuji Allah dan berkata , “ Jika demikian , Allah juga memberikan peluang kepada orang bukan Yahudi untuk bertaubat dan beroleh hidup sejati ! ”
44011019	Pada masa Stefanus dibunuh , orang yang percaya kepada Yesus tercerai-cerai kerana dianiaya . Ada yang lari sampai ke Fenisia , Siprus , dan Antiokhia . Mereka memberitakan perkhabaran daripada Allah kepada orang Yahudi sahaja .
44011020	Tetapi beberapa orang pengikut Yesus yang berasal dari Siprus dan Kirene , pergi ke Antiokhia . Mereka mengkhabarkan Berita Baik tentang Tuhan Yesus kepada orang bukan Yahudi .
44011021	Kuasa Tuhan menyertai mereka sehingga banyak orang percaya kepada Tuhan dan mengikut Dia .
44011022	Jemaah di Yerusalem mendengar peristiwa itu . Oleh itu mereka mengutus Barnabas ke Antiokhia .
44011023	Apabila dia tiba di Antiokhia dan melihat Allah memberkati orang di situ , dia bersukacita . Lalu dia menggalakkan mereka semua supaya tetap setia kepada Tuhan dengan sepenuh hati .
44011024	Barnabas seorang yang baik , dikuasai oleh Roh Allah dan sangat percaya kepada Tuhan , dan banyak orang mengikut Tuhan .
44011025	Kemudian Barnabas pergi ke Tarsus untuk mencari Saulus .
44011026	Apabila dia menjumpai Saulus , Barnabas membawa Saulus ke Antiokhia , dan selama setahun mereka berkumpul dengan jemaah di situ sambil mengajar banyak orang . Di Antiokhia , untuk kali pertama pengikut-pengikut Yesus disebut orang Kristian .
44011027	Pada waktu itu , beberapa orang nabi dari Yerusalem datang ke Antiokhia .
44011028	Seorang daripada mereka bernama Agabus . Dia berdiri dan dengan kuasa Roh Allah , Agabus bernubuat bahawa kebuluran yang teruk akan berlaku di seluruh dunia . ( Kebuluran itu berlaku pada masa pemerintahan Kaisar Klaudius . )
44011029	Semua pengikut Yesus di situ bersetuju untuk mengirim bantuan kepada saudara-saudara seiman yang tinggal di Yudea ; masing-masing akan memberikan bantuan menurut kemampuannya .
44011030	Mereka melakukan hal itu , lalu mengutus Barnabas dan Saulus untuk membawa wang itu kepada pemimpin-pemimpin jemaah .
44012001	Pada masa itu Raja Herodes mula menganiaya beberapa orang daripada jemaah .
44012002	Dengan perintah Raja Herodes , Yakobus , saudara Yohanes dipenggal kepalanya .
44012003	Apabila Raja Herodes melihat bahawa perkara itu menyenangkan hati orang Yahudi , Raja Herodes melanjutkan perbuatannya yang jahat dengan menangkap Petrus . ( Hal ini berlaku pada waktu Perayaan Roti Tidak Beragi . )
44012004	Setelah Petrus ditangkap , dia dimasukkan ke dalam penjara . Di situ dia dijaga oleh empat kumpulan askar , dan setiap kumpulan terdiri daripada empat orang askar . Raja Herodes bercadang mengadili Petrus di hadapan umum apabila perayaan Paska berakhir .
44012005	Oleh itu Petrus ditahan di penjara , tetapi jemaah tekun berdoa kepada Allah bagi Petrus .
44012006	Pada malam sebelum Raja Herodes menghadapkan Petrus kepada orang ramai , Petrus tidur terbelenggu dengan dua rantai yang diikatkan kepada dua orang askar ; seorang askar pada setiap sisinya . Di pintu penjara , askar-askar pengawal juga sedang bertugas .
44012007	Tiba-tiba malaikat Tuhan berdiri di situ dan cahaya bersinar di dalam bilik penjara itu . Malaikat itu menggoyang-goyang Petrus dan membangunkan dia , lalu berkata , “ Cepat bangun ! ” Pada saat itu juga jatuhlah rantai dari tangan Petrus .
44012008	Malaikat itu berkata lagi , “ Ikat tali pinggangmu dan pakailah kasut . ” Petrus pun berbuat demikian . Kemudian malaikat itu berkata pula , “ Pakailah jubahmu dan ikutlah aku . ”
44012009	Petrus mengikut malaikat itu keluar dari penjara . Tetapi Petrus tidak tahu sama ada perbuatan malaikat itu benar-benar berlaku atau tidak . Petrus menyangka semua itu hanya suatu penglihatan .
44012010	Mereka melalui tempat penjagaan yang pertama , kemudian yang kedua dan akhirnya tiba di pintu besi yang menuju ke bandar . Pintu itu terbuka dengan sendirinya , lalu mereka keluar . Mereka berjalan melalui suatu lorong , lalu tiba-tiba malaikat itu meninggalkan Petrus .
44012011	Barulah Petrus menyedari apa yang sudah berlaku kepada dirinya . Dia berkata , “ Sekarang aku tahu bahawa semuanya benar-benar berlaku . Tuhan telah mengirim malaikat-Nya untuk melepaskan aku daripada kuasa Raja Herodes dan daripada segala sesuatu yang akan dilakukan orang Yahudi kepadaku . ”
44012012	Apabila Petrus menyedari keadaannya , dia pergi ke rumah Maria , ibu Yohanes Markus . Banyak orang berkumpul di situ dan sedang berdoa .
44012013	Petrus mengetuk pintu luar , dan seorang hamba perempuan bernama Rode datang untuk membuka pintu .
44012014	Dia mengenali suara Petrus , tetapi kerana terlalu gembira dia cepat-cepat masuk kembali tanpa membuka pintu . Dia memberitahu bahawa Petrus berdiri di luar .
44012015	“ Kamu gila ! ” kata mereka . Tetapi Rode berkeras mengatakan orang itu Petrus . Oleh itu mereka berkata , “ Dia itu malaikatnya ! ”
44012016	Sementara itu Petrus terus-menerus mengetuk pintu . Akhirnya mereka membuka pintu , dan apabila mereka melihat Petrus , mereka hairan sekali .
44012017	Petrus memberikan isyarat dengan tangan supaya mereka tenang . Lalu dia menceritakan bagaimana Tuhan sudah membawa dia keluar dari penjara . Kemudian Petrus berkata , “ Beritahukan hal ini kepada Yakobus dan saudara-saudara yang lain . ” Kemudian dia meninggalkan tempat itu dan pergi ke tempat lain .
44012018	Pagi berikutnya berlakulah kegemparan di kalangan askar-askar itu . Apakah yang sudah berlaku terhadap Petrus ?
44012019	Raja Herodes menyuruh orang mencari Petrus , tetapi mereka tidak dapat menjumpai dia . Lalu Raja Herodes memberikan perintah supaya askar-askar pengawal itu disoal siasat lalu dihukum mati . Setelah itu Raja Herodes meninggalkan Yudea lalu tinggal di Kaisarea untuk beberapa waktu .
44012020	Raja Herodes sangat murka terhadap orang Tirus dan Sidon . Oleh itu mereka datang bersama untuk menghadap Raja Herodes . Mula-mula mereka meyakinkan Blastus , orang yang mengepalai istana Raja Herodes , supaya memihak mereka . Kemudian mereka pergi menghadap Raja Herodes dan minta berdamai , kerana bekalan makanan negeri mereka bergantung kepada negeri Raja Herodes .
44012021	Pada hari yang sudah ditetapkan , Raja Herodes mengenakan pakaian kebesaran lalu bersemayam di takhta dan menyampaikan ucapan kepada rakyat .
44012022	Orang ramai yang mendengar ucapan Raja Herodes berseru , “ Dewalah yang berkata-kata , bukan manusia . ”
44012023	Pada saat itu juga malaikat Tuhan memukul Raja Herodes , kerana raja tidak menghormati Allah . Raja Herodes dimakan cacing lalu mangkat .
44012024	Sementara itu firman Allah semakin tersebar luas dan banyak orang percaya kepada Yesus .
44012025	Setelah Barnabas dan Saulus menyelesaikan tugas , mereka kembali dari Yerusalem dan membawa serta Yohanes Markus .
44013001	Di kalangan jemaah di Antiokhia terdapat beberapa orang nabi dan guru : Barnabas , Simeon yang digelar Si Hitam , Lukius dari Kirene , Menahem yang dibesarkan bersama-sama Gabenor Herodes , dan Saulus .
44013002	Sementara mereka beribadat kepada Tuhan dan berpuasa , Roh Allah berkata kepada mereka , “ Pilihlah Barnabas dan Saulus khas untuk-Ku , supaya mereka menjalankan tugas yang sudah Aku tetapkan bagi mereka . ”
44013003	Setelah berpuasa dan berdoa , mereka meletakkan tangan ke atas kepala Barnabas dan Saulus , lalu mengutus mereka berdua .
44013004	Barnabas dan Saulus pergi ke Seleukia , kerana diutus oleh Roh Allah . Dari sana mereka belayar ke pulau Siprus .
44013005	Apabila mereka tiba di Salamis , mereka menyampaikan firman Allah di rumah ibadat orang Yahudi . Yohanes Markus menolong mereka dalam tugas itu .
44013006	Mereka menjelajah seluruh pulau itu , sehingga tiba di Pafos . Di situ mereka berjumpa dengan seorang ahli sihir bernama Bar-Yesus , seorang Yahudi yang menganggap dirinya sebagai nabi .
44013007	Dia sahabat Sergius Paulus , gabenor pulau itu , seorang yang cerdik dan bijaksana . Gabenor itu menjemput Barnabas dan Saulus , kerana dia ingin mendengar firman Allah .
44013008	Tetapi Barnabas dan Saulus ditentang oleh Elimas ahli sihir itu ( itulah namanya dalam bahasa Yunani ) , kerana Elimas cuba menghalang gabenor itu percaya kepada Yesus .
44013009	Tetapi Saulus - yang juga disebut Paulus - dikuasai oleh Roh Allah , dan menatap ahli sihir itu .
44013010	Lalu Paulus berkata , “ Kamu anak Iblis ! Kamu musuh segala apa yang baik . Kamu penuh dengan tipu muslihat . Kamu berdusta mengenai ajaran tentang Tuhan !
44013011	Tuhan akan menghukum kamu sekarang juga . Kamu akan menjadi buta , dan tidak dapat melihat cahaya matahari untuk sementara waktu . ” Pada saat itu juga Elimas merasa kabus gelap menutupi matanya , sehingga dia berjalan sambil meraba-raba mencari orang yang dapat menuntunnya .
44013012	Apabila gabenor itu melihat apa yang sudah berlaku , dia percaya kepada Yesus , kerana sangat mengagumi ajaran Tuhan .
44013013	Paulus dan rakan-rakannya belayar dari Pafos ke kota Perga di daerah Pamfilia . Di situ Yohanes Markus meninggalkan mereka lalu kembali ke Yerusalem .
44013014	Mereka melanjutkan perjalanan dari Perga ke kota Antiokhia di Pisidia . Pada hari Sabat mereka masuk ke rumah ibadat lalu duduk di situ .
44013015	Setelah Taurat Musa dan Kitab Nabi-Nabi dibacakan , para pemimpin rumah ibadat itu menyuruh orang berkata kepada Paulus dan rakannya , “ Saudara-saudara , jika ada nasihat untuk menggalakkan orang di sini , silalah katakan . ”
44013016	Paulus berdiri lalu memberikan isyarat dengan tangan , dan mula berkata , “ Saudara-saudara bangsa Israel dan semua saudara lain di sini yang taat kepada Allah , dengarlah !
44013017	Allah orang Israel telah memilih nenek moyang kita dan menjadikan mereka bangsa yang besar , semasa mereka tinggal di Mesir sebagai orang asing . Allah membawa mereka keluar dari Mesir dengan kuasa-Nya yang besar .
44013018	Dia bersabar terhadap mereka selama empat puluh tahun di padang gurun .
44013019	Dia memusnahkan tujuh bangsa di tanah Kanaan dan menjadikan negeri itu milik umat-Nya .
44013020	Semua itu berlangsung selama 450 tahun . Setelah itu Allah mengurniai mereka hakim-hakim sehingga masa Nabi Samuel .
44013021	Apabila mereka meminta seorang raja , Allah memberi mereka Saul anak Kis daripada suku Benyamin untuk menjadi raja selama empat puluh tahun .
44013022	Setelah Allah menyingkirkan dia daripada kedudukannya , Allah menjadikan Daud raja mereka . Inilah yang dikatakan oleh Allah tentang Daud , ‘ Aku mendapati Daud anak Isai seorang yang menyenangkan hati-Ku . Dia orang yang akan melakukan segala kehendak-Ku . ’
44013023	Yesuslah keturunan Daud , dan Allah menjadikan Dia Penyelamat bangsa Israel , seperti yang dijanjikan-Nya .
44013024	Sebelum Yesus memulakan tugas-Nya , Yohanes menyeru supaya semua orang Israel bertaubat daripada dosa lalu dibaptis .
44013025	Apabila Yohanes hampir menyelesaikan tugasnya , dia berkata kepada orang ramai , ‘ Siapakah aku ini menurut pendapat kamu ? Aku bukan orang yang kamu tunggu-tunggu . Dengarlah baik-baik ! Dia akan datang kemudian , dan aku tidak layak membuka kasut-Nya . ’
44013026	Saudara-saudara keturunan Abraham , dan semua saudara lain di sini yang taat kepada Allah ! Allah sudah mengirim berita penyelamatan itu kepada kita .
44013027	Orang yang tinggal di Yerusalem dan pemimpin-pemimpin mereka tidak sedar bahawa Dialah Penyelamat itu . Mereka tidak memahami ajaran nabi-nabi yang dibacakan setiap hari Sabat , sehingga mereka menghukum Yesus . Tetapi melalui perbuatan mereka itu berlakulah apa yang sudah dikatakan oleh nabi-nabi .
44013028	Meskipun mereka tidak mempunyai alasan apa-apa untuk menjatuhkan hukuman mati kepada Yesus , namun mereka meminta Pilatus menjatuhkan hukuman mati kepada-Nya .
44013029	Setelah mereka melakukan semua yang tertulis di dalam Alkitab tentang Dia , mereka menurunkan jenazah-Nya dari salib dan meletakkannya di dalam kubur .
44013030	Tetapi Allah membangkitkan Dia daripada kematian .
44013031	Kemudian selama beberapa hari Dia menampakkan diri kepada mereka yang dahulu berjalan bersama-sama Dia dari Galilea ke Yerusalem . Sekarang mereka menjadi saksi bagi-Nya kepada bangsa Israel .
44013032	Oleh itu kami di sini untuk menyampaikan Berita Baik ini kepada kamu . Apa yang dijanjikan oleh Allah kepada nenek moyang kita ,
44013033	sudah dilakukan-Nya bagi kita , iaitu keturunan mereka , dengan membangkitkan Yesus daripada kematian . Seperti yang tertulis di dalam Kitab Mazmur fasal dua , ‘ Engkaulah Anak-Ku , pada hari ini Aku menjadi Bapa-Mu . ’
44013034	Allah sudah membangkitkan Dia daripada kematian ; Dia tidak akan mengalami kematian lagi . Tentang hal ini Allah berfirman , ‘ Aku akan memberkati kamu dengan berkat yang suci , seperti yang Aku janjikan kepada Daud . ’
44013035	Begitu juga dalam ayat lain Dia berfirman , ‘ Engkau tidak akan membiarkan Hamba-Mu yang setia itu reput di dalam kubur . ’
44013036	Pada masa hidupnya , Daud melakukan kehendak Allah , lalu Daud meninggal , dikuburkan dengan nenek moyangnya dan jenazahnya reput .
44013037	Tetapi hal ini tidak berlaku terhadap Dia yang dibangkitkan oleh Allah daripada kematian .
44013038	Oleh itu , saudara-saudara , ketahuilah bahawa melalui Yesus berita tentang pengampunan dosa sudah disampaikan kepada saudara semua . Setiap orang yang percaya kepada-Nya dibebaskan daripada segala dosa yang tidak dapat dihapus oleh Taurat Musa .
44013039	
44013040	Berwaspadalah supaya apa yang dikatakan nabi-nabi ini tidak berlaku kepada saudara semua ,
44013041	‘ Dengarlah hai orang yang menghina Allah ! Kamu akan kehairanan lalu binasa ! Apa yang Aku lakukan pada masa ini tidak akan kamu percayai , meskipun orang menerangkannya kepada kamu ! ’ ”
44013042	Apabila Paulus dan Barnabas meninggalkan rumah ibadat itu , orang Yahudi meminta mereka datang kembali pada hari Sabat yang berikutnya , untuk memberitahu mereka perkara-perkara itu lagi .
44013043	Apabila perhimpunan di rumah ibadat berakhir , banyak orang Yahudi dan orang bangsa lain yang menganut agama Yahudi , mengikut Paulus dan Barnabas . Rasul-rasul itu menasihati mereka supaya terus-menerus hidup bersandar kepada rahmat Allah .
44013044	Pada hari Sabat berikutnya , hampir semua orang di bandar itu datang mendengar firman Tuhan .
44013045	Apabila orang Yahudi melihat orang ramai itu , mereka iri hati . Mereka menentang kata-kata Paulus dan menghina dia .
44013046	Tetapi Paulus dan Barnabas berkata-kata dengan lebih berani lagi . Mereka berkata , “ Firman Allah memang harus disampaikan kepada kamu terlebih dahulu . Tetapi kerana kamu menolak firman-Nya , dan menganggap diri kamu tidak layak menerima hidup sejati dan kekal , kami akan meninggalkan kamu lalu pergi kepada bangsa lain .
44013047	Hal itu demikian kerana inilah perintah yang diberikan oleh Tuhan kepada kami , ‘ Aku sudah menetapkan supaya kamu menjadi cahaya bagi bangsa bukan Yahudi , dan melalui kamu , Allah akan menyelamatkan seluruh dunia . ’ ”
44013048	Apabila orang bukan Yahudi mendengar kata-kata itu , mereka bersukacita dan memuji firman Tuhan . Mereka yang sudah dipilih oleh Allah untuk menerima hidup sejati dan kekal , pun percaya kepada Yesus .
44013049	Firman Tuhan tersebar ke serata tempat di daerah itu .
44013050	Tetapi orang Yahudi menghasut pembesar-pembesar kota itu dan wanita-wanita terkemuka bangsa asing yang takut akan Allah . Mereka mula menganiaya Paulus dan Barnabas , dan menghalau mereka berdua dari daerah itu .
44013051	Rasul-rasul itu mengebaskan debu pada kaki mereka di hadapan orang di situ sebagai amaran , lalu pergi ke Ikonium .
44013052	Tetapi pengikut-pengikut Yesus di Antiokhia sangat bersukacita dan mereka dikuasai oleh Roh Allah .
44014001	Hal yang sama juga berlaku di Ikonium . Paulus dan Barnabas masuk ke rumah ibadat orang Yahudi dan berkata-kata sedemikian rupa sehingga banyak orang Yahudi dan orang bangsa lain percaya kepada Yesus .
44014002	Tetapi orang Yahudi yang tidak mahu percaya kepada Yesus , menghasut orang bangsa lain sehingga mereka membenci orang yang percaya kepada Yesus .
44014003	Rasul-rasul tinggal lama di situ dan berkata-kata dengan berani tentang Tuhan . Tuhan pun membuktikan bahawa perkhabaran mereka tentang kasih-Nya itu benar dengan memberi mereka kuasa melakukan mukjizat dan perkara-perkara yang luar biasa .
44014004	Penduduk di bandar itu terbahagi menjadi dua golongan : ada yang berpihak kepada orang Yahudi dan ada yang berpihak kepada rasul-rasul itu .
44014005	Lalu orang Yahudi dan orang bukan Yahudi bersama-sama para pemimpin mereka bersepakat untuk menganiaya dan merejam rasul-rasul itu .
44014006	Apabila rasul-rasul mengetahui hal itu , mereka lari ke Listra dan Derbe , bandar-bandar di Likaonia dan ke daerah di sekitarnya .
44014007	Di situ mereka mengkhabarkan Berita Baik itu .
44014008	Di Listra ada seorang lelaki yang kakinya lumpuh sejak lahir dan dia tidak pernah berjalan .
44014009	Dia duduk di situ dan mendengarkan kata-kata Paulus . Paulus melihat bahawa orang itu dapat disembuhkan kerana dia percaya . Oleh itu Paulus menatap dia
44014010	dan berkata dengan suara lantang , “ Berdirilah tegak ! ” Orang itu melompat berdiri dan mula berjalan .
44014011	Apabila orang ramai melihat apa yang telah dilakukan oleh Paulus , mereka mula berseru dalam bahasa Likaonia , “ Lihatlah , dewa-dewa sudah menjadi seperti manusia dan turun ke dunia . ”
44014012	Barnabas dinamakan Zeus , dan Paulus dinamakan Hermes kerana dia yang berkata-kata .
44014013	Imam dewa Zeus , yang kuilnya terletak di luar bandar , datang membawa lembu jantan dan bunga ke pintu gerbang . Dia dan orang ramai hendak mempersembahkan korban kepada rasul-rasul itu .
44014014	Apabila Barnabas dan Paulus mendengar apa yang akan dilakukan oleh orang di situ , mereka mengoyak-ngoyak pakaian lalu berlari ke tengah-tengah orang ramai sambil berseru ,
44014015	“ Mengapa kamu melakukan hal ini ? Kami pun manusia seperti kamu semua ! Kami datang di sini untuk mengkhabarkan Berita Baik supaya kamu meninggalkan berhala-berhala yang tidak berguna itu , lalu datang kepada Allah yang hidup , Pencipta langit , bumi , dan laut serta semua yang ada di dalamnya .
44014016	Pada masa yang lampau Allah membiarkan semua orang mengikut kemahuan masing-masing .
44014017	Tetapi Allah sentiasa memberikan bukti-bukti tentang diri-Nya dengan perkara-perkara baik yang dilakukan-Nya . Dia mengurniai kamu hujan dari langit serta hasil bumi pada musimnya . Dia mengurniai kamu makanan serta menyenangkan hati kamu . ”
44014018	Walaupun rasul-rasul berkata demikian , masih sukar juga mereka mencegah orang ramai mempersembahkan korban kepada mereka .
44014019	Beberapa orang Yahudi yang datang dari Antiokhia di Pisidia dan juga dari Ikonium mempengaruhi orang ramai sehingga berpihak kepada mereka . Mereka merejam Paulus , lalu menyeret dia ke luar bandar . Mereka menyangka Paulus sudah mati .
44014020	Tetapi apabila pengikut Yesus di situ berkumpul di sekeliling Paulus , dia bangun lalu masuk kembali ke bandar . Keesokan harinya dia dan Barnabas berangkat ke Derbe .
44014021	Di Derbe , Paulus dan Barnabas mengkhabarkan Berita Baik dan banyak orang menjadi pengikut Yesus . Kemudian mereka kembali ke Listra , lalu pergi ke Ikonium dan kemudian ke Antiokhia di Pisidia .
44014022	Mereka menguatkan hati pengikut-pengikut di situ dan menggalakkan mereka supaya tetap percaya kepada Yesus . Rasul-rasul itu berkata , “ Kita harus mengalami banyak penderitaan supaya kita dapat menikmati Pemerintahan Allah . ”
44014023	Paulus dan Barnabas melantik pemimpin-pemimpin bagi setiap jemaah , lalu dengan berdoa dan berpuasa mereka menyerahkan jemaah kepada pemeliharaan Tuhan yang dipercayai oleh mereka .
44014024	Setelah Paulus dan Barnabas menjelajah daerah Pisidia , mereka sampai ke Pamfilia .
44014025	Mereka mengkhabarkan Berita Baik di Perga , lalu mereka pergi ke Atalia .
44014026	Dari situ mereka belayar kembali ke Antiokhia . Dahulu di kota itu mereka diserahkan kepada Allah yang akan memelihara mereka dengan penuh kasih , supaya dapat menjalankan tugas yang sekarang sudah diselesaikan .
44014027	Apabila mereka tiba di Antiokhia , mereka mengumpulkan jemaah di situ dan menceritakan segala yang sudah dilakukan oleh Allah melalui mereka . Mereka memberitahu bahawa Allah sudah membuka jalan supaya orang bukan Yahudi percaya kepada Yesus .
44014028	Paulus dan Barnabas tinggal lama dengan pengikut-pengikut Yesus di situ .
44015001	Beberapa orang dari Yudea datang ke Antiokhia dan mula mengajar pengikut Yesus di situ , “ Kamu tidak dapat diselamatkan jika kamu tidak disunat menurut Taurat Musa . ”
44015002	Tetapi Paulus dan Barnabas menentang keras ajaran mereka itu . Akhirnya Paulus dan Barnabas dipilih supaya pergi ke Yerusalem dengan beberapa orang lain dari Antiokhia untuk membincangkan masalah itu dengan rasul-rasul dan para pemimpin jemaah di situ .
44015003	Lalu jemaah di Antiokhia menghantar mereka sampai ke luar bandar . Sementara mereka melalui daerah Fenisia dan Samaria , mereka memberitahu bahawa orang bukan Yahudi sudah percaya kepada Allah . Berita ini menggembirakan semua pengikut Yesus di situ .
44015004	Apabila Paulus dan Barnabas tiba di Yerusalem , mereka disambut oleh jemaah , para rasul , dan pemimpin jemaah . Lalu Paulus dan Barnabas menceritakan segala yang sudah dilakukan oleh Allah melalui mereka .
44015005	Tetapi beberapa orang Farisi yang percaya kepada Yesus , berdiri dan berkata , “ Orang bukan Yahudi yang percaya kepada Yesus harus disunat dan diwajibkan menurut Taurat Musa . ”
44015006	Lalu para rasul dan pemimpin jemaah berkumpul untuk membincangkan masalah itu .
44015007	Setelah berbincang lama sekali , akhirnya Petrus berdiri dan berkata , “ Saudara-saudara tentu tahu bahawa beberapa waktu yang lalu Allah memilih saya daripada kalangan saudara untuk mengkhabarkan Berita Baik itu kepada orang bukan Yahudi , supaya mereka pun boleh mendengar dan percaya .
44015008	Allah yang mengenal hati manusia sudah menunjukkan bahawa Dia berkenan kepada orang bukan Yahudi dengan mengurniakan Roh Allah kepada mereka seperti yang sudah dikurniakan-Nya kepada kita .
44015009	Allah tidak membeza-bezakan orang Yahudi dengan orang bukan Yahudi . Dia mengampunkan dosa mereka kerana mereka percaya .
44015010	Oleh itu , mengapakah saudara-saudara mahu mencubai Allah dengan membebani pengikut-pengikut ini dengan kewajipan berat yang baik nenek moyang kita mahupun kita sendiri tidak sanggup melakukannya ?
44015011	Janganlah berbuat demikian ! Kita percaya dan diselamatkan kerana rahmat Tuhan Yesus ; demikianlah Allah menyelamatkan mereka juga . ”
44015012	Semua orang yang berkumpul di situ diam , sementara mendengarkan laporan Barnabas dan Paulus tentang segala mukjizat dan keajaiban yang dilakukan oleh Allah di kalangan orang bukan Yahudi melalui mereka .
44015013	Setelah mereka selesai memberikan laporan , Yakobus berkata , “ Saudara-saudara , dengarlah !
44015014	Simon baru sahaja menerangkan bagaimana Allah pada mulanya menunjukkan kasih-Nya kepada orang bukan Yahudi dengan memilih suatu kelompok di kalangan mereka untuk menjadi umat-Nya .
44015015	Hal ini sesuai dengan nubuat nabi-nabi , kerana di dalam Alkitab tertulis ,
44015016	‘ Setelah itu Aku akan kembali , firman Tuhan , Aku akan membina semula rumah Daud yang sudah roboh , dan memperbaiki runtuhannya . Aku akan menegakkannya semula ,
44015017	supaya semua orang yang lain akan mencari Aku , semua bangsa lain yang bukan Yahudi sudah Aku panggil untuk menjadi umat-Ku .
44015018	Demikianlah firman Tuhan yang telah menyatakan hal ini sejak dahulu . ’ ”
44015019	Yakobus melanjutkan kata-katanya , “ Menurut pendapat saya , kita tidak boleh menyusahkan orang bukan Yahudi yang percaya kepada Allah .
44015020	Sebaliknya , kita harus menulis sepucuk surat untuk menasihati mereka supaya tidak makan makanan yang najis di sisi agama kerana sudah dipersembahkan kepada berhala , atau makan daging binatang yang mati dicekik , atau makan darah . Mereka harus menjauhkan diri juga daripada perbuatan cabul .
44015021	Hal itu demikian , kerana sejak dahulu Taurat Musa telah dibacakan di rumah-rumah ibadat pada setiap hari Sabat , dan diberitakan di setiap kota . ”
44015022	Kemudian para rasul dan pemimpin jemaah bersama-sama jemaah itu membuat keputusan untuk memilih beberapa orang di kalangan mereka dan mengutus mereka ke Antiokhia bersama-sama Paulus dan Barnabas . Lalu mereka memilih Silas dan Yudas yang juga disebut Barsabas . Kedua-dua orang itu sangat dihormati oleh pengikut Yesus di Yerusalem .
44015023	Sepucuk surat yang berbunyi sebagai berikut dikirim melalui mereka , “ Kepada semua saudara yang berasal daripada bangsa bukan Yahudi , yang tinggal di Antiokhia , Siria , dan Kilikia . Salam daripada kami , rasul-rasul , pemimpin-pemimpin jemaah , dan jemaah di sini .
44015024	Kami mendengar bahawa beberapa orang daripada kalangan kami sudah menyusahkan dan membingungkan saudara semua dengan ajaran mereka . Padahal kami tidak menyuruh mereka melakukan hal itu .
44015025	Oleh itu kami bermesyuarat dan bersetuju memilih beberapa orang lalu mengutus mereka kepada saudara semua . Mereka akan pergi dengan Barnabas dan Paulus .
44015026	Kedua-dua orang saudara yang kami kasihi itu sudah mempertaruhkan nyawa kerana mengabdikan diri kepada Tuhan kita Yesus Kristus .
44015027	Kami mengutus Yudas dan Silas , lalu mereka akan memberitahukan hal yang sama , seperti yang kami tuliskan dalam surat ini .
44015028	Roh Allah dan kami bersetuju bahawa kami tidak perlu membebani saudara semua dengan kewajipan lain , kecuali yang mustahak sahaja :
44015029	Janganlah makan makanan yang sudah dipersembahkan kepada berhala ; jangan makan darah ; jangan makan daging binatang yang mati dicekik , dan jauhkan diri daripada perbuatan cabul . Jika saudara semua tidak melakukan perkara-perkara itu , saudara-saudara berbuat yang betul . Sekian sahaja dan salam bahagia . ”
44015030	Mereka yang diutus itu berangkat ke Antiokhia . Di situ mereka mengumpulkan semua pengikut Yesus lalu menyampaikan surat itu .
44015031	Apabila jemaah membaca surat itu , mereka bersukacita kerana surat itu menggalakkan mereka .
44015032	Yudas dan Silas , yang kedua-duanya nabi , bercakap lama sekali dengan mereka untuk memberikan semangat dan keberanian .
44015033	Setelah Yudas dan Silas tinggal di situ beberapa lama , jemaah di Antiokhia menyuruh mereka kembali dengan sejahtera kepada orang yang mengutus mereka . [
44015034	Tetapi Silas mengambil keputusan untuk tetap tinggal di situ . ]
44015035	Paulus dan Barnabas pun tinggal di Antiokhia beberapa lama . Di situ mereka mengajar dan menyampaikan firman Tuhan bersama-sama banyak orang lain .
44015036	Beberapa lama kemudian Paulus berkata kepada Barnabas , “ Marilah kita lawat semula saudara-saudara yang percaya kepada Yesus di semua kota yang sudah kita sampaikan firman Tuhan . Marilah kita lihat sama ada mereka tetap percaya kepada Tuhan . ”
44015037	Barnabas hendak membawa Yohanes Markus ,
44015038	tetapi Paulus tidak bersetuju untuk membawanya , kerana Markus meninggalkan mereka di Pamfilia , dan tidak menyertai mereka menyelesaikan tugas .
44015039	Oleh itu Paulus dan Barnabas bertengkar dengan sengit sehingga akhirnya mereka berpisah . Barnabas membawa Markus bersama-samanya lalu belayar ke Siprus .
44015040	Paulus memilih Silas , lalu berangkat dengan dia setelah jemaah di Antiokhia menyerahkan mereka kepada rahmat Tuhan .
44015041	Mereka menjelajahi daerah Siria dan Kilikia , serta menguatkan jemaah di situ .
44016001	Paulus meneruskan perjalanan ke Derbe dan kemudian ke Listra . Seorang pengikut Yesus bernama Timotius tinggal di situ . Ibunya , orang Yahudi yang sudah percaya kepada Yesus ; tetapi bapanya orang Yunani .
44016002	Semua pengikut Yesus yang tinggal di Listra dan Ikonium memuji Timotius .
44016003	Paulus hendak membawa Timotius dengannya . Oleh itu Paulus menyunat Timotius , kerana semua orang Yahudi di daerah itu tahu bahawa bapa Timotius orang Yunani .
44016004	Di setiap kota yang dikunjungi , mereka menyampaikan peraturan yang sudah ditetapkan oleh para rasul dan pemimpin jemaah di Yerusalem . Jemaah dinasihati supaya menurut peraturan itu .
44016005	Oleh itu iman jemaah semakin teguh dan setiap hari bilangan mereka semakin bertambah .
44016006	Kerana Roh Allah tidak membenarkan mereka memberitakan firman Allah di wilayah Asia , mereka menjelajah daerah Frigia dan Galatia .
44016007	Apabila mereka tiba di perbatasan Misia , mereka mencuba masuk ke wilayah Bitinia , tetapi Roh Yesus tidak membenarkan mereka .
44016008	Oleh itu mereka terus pergi ke Troas melalui Misia .
44016009	Pada malam itu dalam suatu penglihatan Paulus melihat seorang Makedonia berdiri di hadapannya dan memohon , “ Marilah datang ke Makedonia dan tolonglah kami ! ”
44016010	Setelah Paulus melihat penglihatan itu , kami bersependapat bahawa Allah telah menyuruh kami mengkhabarkan Berita Baik kepada orang di situ . Oleh itu kami segera bersiap-siap untuk berangkat ke Makedonia .
44016011	Kami meninggalkan Troas lalu langsung belayar ke Samotrake , dan hari berikutnya ke Neapolis .
44016012	Dari situ kami menuju ke Filipi , sebuah kota di daerah pertama negeri Makedonia . Filipi juga jajahan Empayar Roma . Di situ kami tinggal beberapa hari .
44016013	Pada hari Sabat kami ke luar bandar dan pergi ke tepi sungai , kerana kami berfikir di situ terdapat tempat orang Yahudi berdoa . Kami duduk dan bercakap dengan wanita-wanita yang berkumpul di situ .
44016014	Salah seorang pendengar kami bernama Lidia , pedagang kain ungu yang mahal . Dia berasal dari Tiatira dan dia mengasihi Allah . Oleh itu Tuhan membuka fikirannya sehingga dia menyambut ajaran Paulus .
44016015	Lidia dan seisi rumahnya dibaptis . Setelah itu dia menjemput kami ke rumahnya . Dia berkata , “ Jika saudara-saudara yakin bahawa saya benar-benar percaya kepada Tuhan , marilah menumpang di rumah saya . ” Dia mendesak supaya kami pergi ke rumahnya .
44016016	Pada suatu hari , kami sedang pergi ke tempat orang berdoa , apabila kami berjumpa dengan seorang hamba wanita . Dia dirasuk oleh roh jahat yang membolehkan dia meramalkan peristiwa yang akan datang . Dengan meramalkan nasib orang , dia mendatangkan keuntungan yang besar bagi pemilik-pemiliknya .
44016017	Wanita itu mengikuti Paulus dan kami sambil berseru , “ Mereka hamba Allah Yang Maha Tinggi ! Mereka datang untuk memberitahu bagaimana Allah dapat menyelamatkan kamu ! ”
44016018	Selama beberapa hari wanita itu terus-menerus berseru demikian , sehingga Paulus menjadi marah , lalu berpaling dan berkata kepada roh itu , “ Demi nama Yesus Kristus aku memerintah engkau keluar daripada wanita ini ! ” Pada saat itu juga roh itu meninggalkan wanita itu .
44016019	Apabila pemilik-pemiliknya sedar bahawa kesempatan untuk mendapat wang sudah lenyap , mereka menangkap Paulus dan Silas lalu menyeret kedua-dua mereka menghadap pihak berkuasa di padang kota .
44016020	Mereka menghadapkan Paulus dan Silas kepada pegawai-pegawai kerajaan Roma dan berkata , “ Kedua-dua orang ini orang Yahudi . Mereka menyebabkan kekacauan di kota kita .
44016021	Mereka mengajarkan adat resam yang bertentangan dengan hukum kita . Kita orang Roma dan tidak dapat menerima atau menurut adat resam itu ! ”
44016022	Orang ramai pun turut menyerang Paulus dan Silas . Pegawai-pegawai kerajaan mengoyak pakaian Paulus dan Silas lalu menyuruh orang mencambuk mereka .
44016023	Setelah mereka dicambuk dengan teruk , mereka dimasukkan ke dalam penjara . Ketua penjara disuruh menjaga mereka dengan ketat .
44016024	Setelah menerima perintah itu , ketua penjara itu menahan mereka di bilik penjara yang paling dalam , dan mengenakan pasung pada kaki mereka .
44016025	Kira-kira tengah malam Paulus dan Silas berdoa dan menyanyikan puji-pujian kepada Allah . Orang tahanan yang lain mendengar mereka .
44016026	Tiba-tiba berlaku gempa bumi yang kuat sekali , sehingga asas penjara itu bergoncang . Semua pintu penjara terbuka dan rantai yang membelenggu semua orang tahanan pun terlepas .
44016027	Ketua penjara itu terjaga , dan apabila dia nampak pintu-pintu penjara terbuka , dia menyangka semua orang tahanan sudah lari . Oleh itu dia menghunus pedang untuk membunuh diri .
44016028	Tetapi Paulus berseru dengan kuat sekali , “ Jangan bunuh diri ! Kami semua masih di sini ! ”
44016029	Ketua penjara itu meminta suluh lalu lari ke dalam , dan dengan gementar dia menjatuhkan diri pada kaki Paulus dan Silas .
44016030	Kemudian ketua penjara itu membawa mereka keluar dan berkata , “ Tuan-tuan , apakah yang harus saya lakukan supaya diselamatkan ? ”
44016031	Paulus dan Silas menjawab , “ Percayalah kepada Tuhan Yesus , lalu kamu akan diselamatkan - kamu dan keluargamu ! ”
44016032	Lalu Paulus dan Silas menerangkan firman Tuhan kepada ketua penjara itu dan kepada semua orang di rumahnya .
44016033	Pada malam itu juga , ketua penjara itu membawa mereka ke suatu tempat dan membasuh luka-luka mereka . Lalu dia dan keluarganya dibaptis .
44016034	Kemudian dia membawa Paulus dan Silas ke rumahnya lalu memberi mereka makanan . Ketua penjara itu dan keluarganya bersukacita kerana mereka sekarang percaya kepada Allah .
44016035	Keesokan paginya , pegawai-pegawai kerajaan Roma menyuruh pegawai-pegawai polis ke penjara untuk menyampaikan perintah supaya Paulus dan Silas dibebaskan .
44016036	Ketua penjara itu memberitahu Paulus , “ Pergilah dengan sejahtera , kerana pegawai-pegawai kerajaan sudah memberikan perintah supaya tuan berdua dibebaskan . ”
44016037	Tetapi Paulus berkata kepada pegawai-pegawai polis itu , “ Kami warganegara Roma ! Kami tidak didapati bersalah , tetapi kami sudah dicambuk di hadapan orang ramai , lalu dimasukkan ke dalam penjara . Sekarang mereka mahu menyuruh kami pergi dengan diam-diam ! Kami tidak mahu ! Pegawai-pegawai kerajaan Roma itu sendiri harus ke mari dan membebaskan kami . ”
44016038	Pegawai-pegawai polis itu melaporkan hal itu kepada pegawai-pegawai kerajaan Roma . Apabila mereka mendengar bahawa Paulus dan Silas warganegara Roma , mereka takut .
44016039	Oleh itu mereka datang meminta maaf . Kemudian mereka memimpin Paulus dan Silas keluar dari penjara , dan meminta supaya mereka meninggalkan kota itu .
44016040	Paulus dan Silas meninggalkan penjara itu lalu pergi ke rumah Lidia . Di situ mereka berjumpa dengan pengikut-pengikut Yesus , dan setelah menggalakkan orang di situ , Paulus dan Silas berangkat .
44017001	Paulus dan Silas meneruskan perjalanan melalui Amfipolis dan Apolonia , lalu tiba di Tesalonika . Di situ terdapat rumah ibadat orang Yahudi .
44017002	Seperti yang biasa dilakukan oleh Paulus , dia pergi ke rumah ibadat , dan berbincang dengan orang di situ tentang ayat-ayat Alkitab . Dia melakukan hal itu selama tiga hari Sabat berturut-turut .
44017003	Dia menjelaskan ayat-ayat Alkitab itu dan membuktikan bahawa Penyelamat yang diutus oleh Allah harus mengalami penderitaan dan bangkit daripada kematian . Paulus berkata bahawa Yesus yang diberitakannya kepada mereka itu Penyelamat yang diutus oleh Allah .
44017004	Beberapa orang antara mereka percaya kepada kata-kata Paulus lalu mengikut Paulus dan Silas ; begitu juga sebilangan besar orang Yunani yang takut akan Allah , dan banyak lagi wanita terkemuka .
44017005	Tetapi orang Yahudi iri hati , lalu mengumpulkan pengacau di jalan-jalan dan membentuk kumpulan perusuh . Lalu mereka menimbulkan kekacauan di seluruh kota itu dan menyerbu rumah Yason untuk mencari Paulus dan Silas . Mereka hendak membawa Paulus dan Silas menghadap orang ramai .
44017006	Tetapi apabila mereka tidak dapat menjumpai Paulus dan Silas , mereka menyeret Yason dan beberapa orang pengikut Yesus lainnya ke hadapan pihak berkuasa di kota itu dan berseru , “ Semua orang ini sudah menimbulkan kekacauan di serata tempat . Sekarang mereka datang ke kota kita ,
44017007	dan Yason menyambut mereka di rumahnya . Mereka semua melanggar hukum Kaisar Roma , kerana mereka berkata bahawa ada raja lain yang bernama Yesus . ”
44017008	Dengan kata-kata itu mereka menimbulkan kegemparan di kalangan orang ramai dan pihak berkuasa kota itu .
44017009	Lalu pihak berkuasa menyuruh Yason dan pengikut Yesus lainnya membayar ikat jamin . Setelah itu mereka dibenarkan pergi .
44017010	Pada malam itu pengikut Yesus di kota itu menyuruh Paulus dan Silas pergi ke Berea . Sebaik sahaja tiba di situ , mereka pergi ke rumah ibadat orang Yahudi .
44017011	Fikiran orang di situ lebih terbuka daripada fikiran orang di Tesalonika . Mereka suka sekali mendengar perkhabaran tentang Yesus , dan tiap-tiap hari mereka mengkaji Alkitab untuk mengetahui sama ada ajaran Paulus itu benar .
44017012	Banyak antara mereka percaya kepada Yesus . Banyak wanita Yunani yang terkemuka , dan orang lelaki Yunani yang percaya kepada Yesus .
44017013	Apabila orang Yahudi di Tesalonika mendengar bahawa Paulus mengkhabarkan firman Allah di Berea juga , mereka pun datang dan mula menghasut orang ramai supaya merusuh .
44017014	Dengan segera pengikut Yesus di situ menghantar Paulus ke pantai , tetapi Silas dan Timotius tetap tinggal di Berea .
44017015	Setelah menghantar Paulus sampai ke Atena , pengikut Yesus dari Berea kembali dengan membawa arahan daripada Paulus supaya Silas dan Timotius menyusul dia secepat mungkin .
44017016	Sementara Paulus menantikan Silas dan Timotius di Atena , hatinya sedih melihat kota itu penuh dengan berhala .
44017017	Oleh itu dia berbincang dengan orang Yahudi di rumah ibadat dan dengan orang bukan Yahudi yang menyembah Allah . Setiap hari Paulus berbincang dengan sesiapa sahaja yang lalu di padang kota dan mahu mendengarkan dia .
44017018	Beberapa orang guru yang mengikut faham Epikuros dan faham Stoa , berdebat dengan Paulus . Beberapa orang antara mereka bertanya , “ Orang ini tahu apa ? Pengetahuannya cetek , tetapi berlagak pandai ! ” Yang lain menjawab , “ Nampaknya dia bercakap tentang dewa bangsa asing . ” Mereka berkata demikian kerana Paulus berkata-kata tentang Yesus dan tentang kebangkitan daripada kematian .
44017019	Oleh itu mereka membawa Paulus ke mesyuarat Areopagus . Di situ mereka berkata , “ Kami ingin mendengar ajaran baru yang kamu beritakan itu .
44017020	Beberapa perkara yang kamu kemukakan itu aneh pada pendengaran kami . Oleh itu kami ingin mengetahui maknanya . ” (
44017021	Mereka berkata demikian , kerana semua orang Atena dan orang bangsa asing yang tinggal di situ suka sekali menghabiskan masa dengan mendengar dan menceritakan hal-hal yang paling mutakhir . )
44017022	Lalu Paulus berdiri di hadapan orang yang berkumpul di Areopagus dan berkata , “ Saudara-saudara orang Atena ! Saya melihat bahawa dalam segala hal , saudara-saudara sangat menghormati dewa-dewa .
44017023	Pada masa saya menjelajahi bandar dan melihat tempat ibadat saudara semua , saya menjumpai sebuah mazbah yang bertuliskan , ‘ Kepada Allah Yang Tidak Dikenal ’ . Sebenarnya , Allah yang saudara-saudara sembah tetapi tidak saudara-saudara kenal , Dialah yang sekarang saya beritakan kepada saudara semua .
44017024	Allah yang menjadikan dunia ini dengan segala isinya , Dialah Tuhan langit dan bumi . Dia tidak tinggal di dalam kuil-kuil yang dibuat oleh manusia .
44017025	Dia juga tidak memerlukan pertolongan manusia , kerana Dialah yang memberikan hidup dan nafas serta segala sesuatu kepada manusia .
44017026	Daripada seorang manusia , Dia menjadikan semua bangsa dan menyuruh mereka mendiami seluruh bumi . Sejak permulaan Dia juga menetapkan masa dan tempat mereka boleh hidup .
44017027	Allah berbuat demikian supaya mereka mencari Dia , dan mudah-mudahan mereka menjumpai Dia semasa mereka mencari-cari Dia . Tetapi sebenarnya Allah tidak jauh daripada kita masing-masing ,
44017028	dan kerana Dia , kita hidup dan bergerak dan ada di dunia ini . Beberapa orang penyair saudara semua juga berkata , ‘ Kita semua anak-Nya . ’
44017029	Kerana kita anak Allah , kita tidak boleh menganggap Allah seperti patung yang dibuat daripada emas atau perak atau batu , yang direka bentuk menurut kemahiran manusia .
44017030	Allah tidak mahu mengingat masa kita tidak mengenal Dia dahulu , tetapi sekarang Dia menyuruh semua orang di seluruh dunia bertaubat daripada cara hidup yang jahat .
44017031	Hal itu demikian kerana Dia sudah menetapkan suatu hari untuk mengadili seluruh dunia ini dengan adil . Tugas itu akan dilakukan oleh satu orang yang sudah dipilih-Nya . Supaya semua orang yakin akan hal itu , Allah sudah membangkitkan orang itu daripada kematian ! ”
44017032	Apabila orang di situ mendengar Paulus berkata tentang kebangkitan daripada kematian , beberapa orang antara mereka mengolok-olokkan dia . Tetapi yang lain berkata , “ Kami ingin mendengar saudara bercakap tentang hal ini lagi . ”
44017033	Lalu Paulus meninggalkan mesyuarat itu .
44017034	Beberapa orang mengikut Paulus dan percaya kepada Yesus . Antara mereka termasuk Dionisius , anggota mesyuarat Areopagus dan seorang wanita bernama Damaris serta beberapa orang lain .
44018001	Setelah itu Paulus meninggalkan Atena dan pergi ke Korintus .
44018002	Di situ dia berjumpa dengan seorang Yahudi bernama Akwila , yang dilahirkan di negeri Pontus . Akwila baru sahaja datang dari Italia dengan isterinya , Priskila . Mereka datang ke Korintus kerana Kaisar Klaudius mengusir semua orang Yahudi dari Roma . Paulus pergi menjumpai Akwila dan Priskila ,
44018003	lalu tinggal dan bekerja bersama-sama mereka , kerana mereka dan Paulus sama-sama menyara hidup dengan membuat khemah .
44018004	Setiap hari Sabat , Paulus mengadakan perbincangan dengan orang yang berkumpul di rumah ibadat untuk meyakinkan orang Yahudi mahupun orang Yunani tentang Yesus .
44018005	Setelah Silas dan Timotius tiba dari Makedonia , Paulus menggunakan seluruh masanya untuk memberitakan perkhabaran daripada Allah . Dia memberikan kesaksian kepada orang Yahudi bahawa Yesus Penyelamat yang diutus oleh Allah .
44018006	Tetapi mereka menentang dan menghina Paulus . Oleh itu Paulus mengebaskan debu daripada pakaiannya sebagai amaran kepada mereka dan berkata , “ Jika kamu binasa , kamu sendiri yang bertanggungjawab . Aku tidak bertanggungjawab terhadap hal itu . Mulai sekarang aku akan pergi kepada orang bukan Yahudi . ”
44018007	Lalu Paulus meninggalkan mereka dan pergi tinggal di rumah seorang bukan Yahudi yang bernama Titius Yustus . Dia menyembah Allah , dan rumahnya di sebelah rumah ibadat itu .
44018008	Krispus , ketua rumah ibadat itu dengan semua anggota keluarganya percaya kepada Tuhan Yesus . Banyak orang lain di Korintus juga mendengar berita daripada Allah , dan mereka percaya kepada Yesus lalu dibaptis .
44018009	Pada suatu malam dalam suatu penglihatan , Tuhan berfirman kepada Paulus , “ Janganlah takut ! Berkata-katalah terus dan jangan berhenti ,
44018010	kerana Aku menyertai engkau . Tidak seorang pun dapat mencederakan engkau , kerana banyak orang di kota ini umat-Ku . ”
44018011	Oleh itu Paulus tinggal di Korintus selama setahun setengah , dan mengajarkan perkhabaran daripada Allah kepada orang di situ .
44018012	Semasa Galio menjadi gabenor negeri Akhaya , orang Yahudi bersatu padu untuk menangkap Paulus dan membawa dia ke hadapan gabenor untuk diadili .
44018013	Mereka mengajukan tuduhan ini , “ Orang ini berusaha mempengaruhi orang ramai supaya menyembah Allah dengan cara yang bertentangan dengan hukum kami ! ”
44018014	Apabila Paulus hendak menjawab , Galio berkata kepada orang Yahudi di situ , “ Jika perkara ini tentang kesalahan atau perbuatan jenayah , bolehlah aku bersabar dan mendengarkan aduan kamu .
44018015	Tetapi kamu bertengkar tentang kata dan nama serta hukum kamu sendiri . Oleh itu kamu harus menyelesaikan masalah itu sendiri . Aku tidak mahu mengadili perkara semacam ini ! ”
44018016	Lalu Galio mengusir mereka ke luar .
44018017	Kemudian mereka menangkap Sostenes , ketua rumah ibadat itu lalu memukul dia di hadapan mahkamah . Tetapi Galio sama sekali tidak mempedulikan hal itu .
44018018	Paulus tinggal dengan pengikut Yesus di Korintus selama beberapa hari lagi . Kemudian dia meninggalkan mereka lalu belayar dengan Priskila dan Akwila ke Siria . Sebelum bertolak , Paulus mencukur rambutnya di Kengkrea kerana telah bernazar .
44018019	Apabila mereka tiba di Efesus , Paulus meninggalkan Priskila dan Akwila . Kemudian dia masuk ke rumah ibadat dan mengadakan perbincangan dengan orang Yahudi .
44018020	Mereka meminta supaya Paulus tinggal lebih lama di situ , tetapi Paulus tidak mahu .
44018021	Pada waktu berangkat , Paulus berkata kepada mereka , “ Jika diperkenankan oleh Allah , aku akan kembali . ” Setelah itu dia belayar dari Efesus .
44018022	Apabila dia tiba di Kaisarea , dia melanjutkan perjalanan ke Yerusalem untuk memberikan salam kepada jemaah di situ , lalu dia pergi ke Antiokhia .
44018023	Setelah tinggal beberapa lama di Antiokhia dia mengunjungi daerah Galatia dan Frigia untuk meneguhkan iman semua pengikut Yesus di situ .
44018024	Pada waktu itu seorang Yahudi bernama Apolos , yang lahir di Aleksandria , datang ke Efesus . Dia pandai berpidato dan sangat memahami isi Alkitab .
44018025	Dia telah mendalami ajaran tentang Yesus . Dengan penuh kesungguhan , dia mengisytiharkan dan mengajarkan ajaran tentang Yesus dengan betul . Tetapi dia hanya mengetahui baptisan yang diajarkan oleh Yohanes .
44018026	Dengan berani Apolos mula berkata-kata di rumah ibadat . Apabila Priskila dan Akwila mendengar dia , mereka membawa dia ke rumah . Mereka menerangkan penyelamatan Allah melalui Yesus dengan lebih tepat lagi .
44018027	Kemudian Apolos mahu pergi ke Akhaya . Oleh itu pengikut Yesus di Efesus menolong dia dengan menulis sepucuk surat kepada pengikut Yesus di Akhaya , supaya mereka menyambut Apolos . Apabila Apolos tiba di situ , dia sangat menolong orang yang dengan rahmat Allah , percaya kepada Yesus .
44018028	Dengan penuh wibawa Apolos mengalahkan orang Yahudi dalam perdebatan di hadapan umum . Dengan mengutip ayat-ayat Alkitab , dia membuktikan bahawa Yesus Penyelamat yang diutus oleh Allah .
44019001	Sementara Apolos tinggal di Korintus , Paulus menjelajah kawasan pedalaman daerah itu lalu tiba di Efesus . Di situ dia berjumpa dengan beberapa orang yang percaya kepada Yesus .
44019002	Dia bertanya kepada mereka , “ Sudahkah kamu menerima Roh Allah pada waktu kamu percaya kepada Yesus ? ” Mereka menjawab , “ Kami belum pernah mendengar bahawa ada Roh Allah . ”
44019003	“ Jika demikian , dengan baptisan apakah kamu dibaptis ? ” tanya Paulus . “ Dengan baptisan seperti yang diajarkan oleh Yohanes , ” jawab mereka .
44019004	Lalu Paulus berkata , “ Yohanes membaptis orang untuk menyatakan mereka sudah bertaubat daripada dosa . Dia memberitahu orang Israel supaya percaya kepada Orang yang akan datang kemudian daripadanya ; Orang itu Yesus . ”
44019005	Apabila mereka mendengar hal itu , mereka dibaptis demi nama Tuhan Yesus .
44019006	Ketika Paulus meletakkan tangannya ke atas kepala mereka , Roh Allah menguasai mereka , lalu mereka bertutur dalam bahasa-bahasa yang ajaib , serta menyampaikan perkhabaran Allah .
44019007	Mereka semuanya kira-kira dua belas orang .
44019008	Selama tiga bulan , dengan berani Paulus terus-menerus berkata-kata kepada orang di rumah ibadat . Dia berbincang dengan mereka dan berusaha untuk meyakinkan mereka tentang Pemerintahan Allah .
44019009	Tetapi beberapa orang antara mereka degil dan tidak mahu percaya . Di hadapan semua orang mereka mencerca rancangan Allah untuk menyelamatkan manusia melalui Yesus . Oleh itu Paulus meninggalkan mereka , lalu pergi dengan beberapa orang pengikut Yesus lainnya ke dewan syarahan Tiranus . Setiap hari Paulus mengadakan perbincangan di situ .
44019010	Perkara ini berlaku selama dua tahun sehingga semua orang yang tinggal di wilayah Asia , baik orang Yahudi mahupun orang bukan Yahudi mendengar firman Tuhan .
44019011	Allah melakukan mukjizat yang luar biasa melalui Paulus .
44019012	Bahkan sapu tangan dan kain yang pernah dipakai oleh Paulus pun dibawa kepada orang sakit , lalu mereka sembuh dan roh jahat keluar daripada mereka .
44019013	Beberapa orang Yahudi yang pergi ke serata tempat dan mengusir roh jahat , cuba menggunakan nama Tuhan Yesus untuk mengusir roh jahat . Mereka berkata kepada roh-roh jahat , “ Aku mengusir kamu demi nama Yesus yang diberitakan oleh Paulus . ”
44019014	Tujuh orang lelaki , iaitu anak-anak ketua imam Yahudi bernama Skewa berbuat demikian .
44019015	Tetapi roh jahat berkata kepada mereka , “ Yesus aku kenal , Paulus pun aku kenal , tetapi siapakah kamu ? ”
44019016	Lalu orang yang dirasuk roh jahat itu menyerang mereka dengan ganas dan mengalahkan mereka . Dia mencederakan mereka dan mengoyak-ngoyak pakaian mereka , sehingga mereka lari dari rumahnya .
44019017	Semua orang Yahudi dan orang bukan Yahudi yang tinggal di Efesus mendengar peristiwa itu , lalu mereka menjadi takut . Oleh itu nama Tuhan Yesus semakin dipuji-puji .
44019018	Banyak orang yang sudah percaya kepada Yesus , datang ke hadapan umum untuk mengakui perbuatan jahat mereka pada masa lampau .
44019019	Mereka yang biasa mengamalkan ilmu sihir mengumpulkan buku-buku mereka dan membakar semua itu di hadapan orang ramai . Apabila dijumlahkan , harga semua buku itu kira-kira lima puluh ribu keping wang perak .
44019020	Melalui semua peristiwa yang luar biasa itu firman Tuhan semakin tersebar luas dan semakin banyak orang percaya kepada Yesus .
44019021	Setelah semua peristiwa itu berlaku , Paulus mengambil keputusan untuk pergi ke Makedonia dan Akhaya lalu terus ke Yerusalem . “ Setelah aku pergi ke sana , ” katanya , “ aku harus pergi ke Roma juga . ”
44019022	Oleh itu Paulus mengutus Timotius dan Erastus , dua orang daripada pembantunya , pergi ke Makedonia terlebih dahulu . Sementara itu Paulus tinggal lebih lama di wilayah Asia .
44019023	Pada masa itulah berlaku rusuhan yang besar di Efesus kerana ajaran tentang Yesus .
44019024	Di kota itu ada seorang tukang perak bernama Demetrius , yang biasa membuat model kuil Dewi Artemis . Usahanya mendatangkan penghasilan yang besar bagi pekerja-pekerjanya .
44019025	Oleh itu dia mengumpulkan semua pekerjanya dan pekerja tukang perak yang lain , lalu berkata , “ Saudara-saudara tahu bahawa kekayaan kita datangnya daripada pekerjaan ini .
44019026	Sekarang saudara sekalian sudah melihat dan mendengar apa yang dilakukan oleh Si Paulus itu . Dia berkata bahawa berhala yang dibuat oleh manusia sama sekali bukan dewa . Dia berjaya meyakinkan banyak orang , bukan sahaja di Efesus , bahkan hampir di seluruh wilayah Asia .
44019027	Hal itu membahayakan kerana perniagaan kita akan mendapat nama buruk . Bukan itu sahaja , bahkan orang tidak akan menghormati kuil Dewi Artemis lagi dan kebesarannya pun akan lenyap . Padahal Dewi Artemis disembah oleh semua orang di Asia dan di seluruh dunia ! ”
44019028	Apabila mereka mendengar hal itu , mereka sangat marah dan mula berseru , “ Hidup Artemis , dewi orang Efesus ! ”
44019029	Rusuhan itu meluas ke seluruh kota . Kumpulan perusuh itu menangkap Gayus dan Aristarkhus , orang Makedonia yang menemani Paulus dalam perjalanannya , lalu menyeret mereka ke stadium kota itu .
44019030	Paulus sendiri mahu menghadap orang ramai untuk berkata-kata kepada mereka , tetapi pengikut Yesus di situ tidak membenarkan dia .
44019031	Beberapa orang pegawai kerajaan di daerah itu , yang bersahabat dengan Paulus , menyuruh orang memberitahu Paulus supaya tidak masuk ke stadium itu .
44019032	Sementara itu , orang yang berkumpul di stadium menjadi kacau-bilau . Ada yang berteriak begini dan ada yang berteriak begitu , kerana kebanyakan orang tidak tahu mengapa mereka datang di situ .
44019033	Beberapa orang menyangka bahawa Aleksander yang bertanggungjawab , kerana orang Yahudi menyuruh dia tampil ke muka . Aleksander memberikan isyarat dengan tangan supaya diberikan peluang untuk membela diri di hadapan orang ramai .
44019034	Tetapi apabila mereka melihat bahawa dia orang Yahudi , selama dua jam mereka berseru dengan serentak , “ Hidup Artemis , dewi orang Efesus ! ”
44019035	Akhirnya setiausaha kota berjaya menenteramkan orang ramai . Dia berkata , “ Hai penduduk Efesus ! Semua orang tahu bahawa Efesuslah kota yang memelihara kuil Dewi Artemis dan batu suci yang jatuh dari langit .
44019036	Tidak seorang pun dapat menafikan hal itu . Oleh itu bertenanglah dan jangan buat apa-apa dengan terburu-buru .
44019037	Saudara-saudara membawa kedua-dua orang ini ke mari , walaupun mereka tidak merompak kuil , ataupun menghina dewi kita .
44019038	Jika Demetrius dan pekerja-pekerjanya mahu mendakwa sesiapa , biarlah mereka membawa perkara itu ke mahkamah . Pada hari-hari tertentu orang boleh datang ke mahkamah dan para pegawai pun ada di situ .
44019039	Tetapi jika ada apa-apa lagi yang saudara-saudara kehendaki , hal itu harus diselesaikan dalam mesyuarat umum yang sah .
44019040	Oleh sebab apa yang berlaku hari ini , kita akan dituduh mengadakan rusuhan . Kita tidak mempunyai alasan untuk membenarkan rusuhan ini . ”
44019041	Setelah berkata demikian , setiausaha kota itu menyuruh mereka pulang .
44020001	Setelah keadaan di Efesus tenteram semula , Paulus mengumpulkan pengikut Yesus di situ lalu menggalakkan mereka . Kemudian dia mengucapkan selamat tinggal dan meneruskan perjalanan ke Makedonia .
44020002	Dia mengunjungi daerah Makedonia dan dengan banyak ajaran Paulus menggalakkan pengikut Yesus di situ . Kemudian dia pergi ke Akhaya .
44020003	Di situ dia tinggal selama tiga bulan . Dia sedang bersiap-siap untuk pergi ke Siria , apabila dia mendengar bahawa orang Yahudi berkomplot untuk membunuh dia . Oleh itu , Paulus mengambil keputusan untuk kembali melalui Makedonia .
44020004	Sopater anak Pirus yang berasal dari Berea pergi bersama-sama dia , begitu juga Aristarkhus dan Sekundus dari Tesalonika , Gayus dari Derbe , Tikhikus dan Trofimus dari daerah Asia , dan Timotius .
44020005	Mereka pergi terlebih dahulu lalu menunggu kami di Troas .
44020006	Setelah Perayaan Roti Tidak Beragi , kami belayar meninggalkan Filipi . Lima hari kemudian kami berjumpa dengan mereka di Troas . Di situ kami tinggal selama seminggu .
44020007	Pada petang Sabtu kami berkumpul untuk makan bersama-sama saudara seiman . Kerana Paulus akan berangkat esoknya , dia mengajar orang di situ . Dia berkata-kata terus sehingga tengah malam .
44020008	Banyak pelita dinyalakan di dalam bilik di tingkat atas , tempat kami berhimpun .
44020009	Seorang pemuda bernama Eutikhus duduk di jendela . Kerana Paulus tidak berhenti-henti berkata-kata , pemuda itu mengantuk lalu tertidur di jendela itu dan akhirnya jatuh ke tanah dari tingkat ketiga . Apabila mereka mengangkatnya , dia sudah mati .
44020010	Tetapi Paulus turun , lalu merebahkan diri ke atas pemuda itu dan memeluk dia . Paulus berkata , “ Janganlah khuatir , dia masih hidup ! ”
44020011	Kemudian Paulus naik kembali , lalu membahagikan roti dan makan bersama . Setelah lama bercakap dengan mereka , sehingga matahari terbit , Paulus berangkat .
44020012	Mereka membawa pemuda yang hidup itu pulang ke rumah dan mereka sangat terhibur .
44020013	Kami pergi ke kapal lalu belayar terlebih dahulu ke Asos . Di situ kami akan menyambut Paulus naik ke kapal . Dia menyuruh kami belayar terlebih dahulu kerana dia mahu ke Asos melalui jalan darat .
44020014	Setelah Paulus tiba di Asos , kami membawa dia naik ke kapal lalu bertolak ke Metilene .
44020015	Dari sana kami belayar pula , dan esoknya tiba di pulau Khios . Lusanya kami tiba di Samos dan sehari kemudian di Miletus .
44020016	Paulus mengambil keputusan supaya tidak singgah di Efesus , agar tidak membuang masa di daerah Asia . Dia ingin cepat-cepat tiba di Yerusalem , jika boleh sebelum hari Pentakosta .
44020017	Dari Miletus , Paulus mengirim berita ke Efesus , meminta supaya pemimpin-pemimpin jemaah di situ datang menjumpai dia .
44020018	Apabila mereka tiba , Paulus berkata kepada mereka , “ Kamu mengetahui cara hidupku selama aku bersama-sama kamu , sejak hari pertama aku tiba di daerah Asia .
44020019	Dengan rendah hati dan dengan mencucurkan air mata , aku mengabdikan diri sebagai hamba Tuhan , di tengah-tengah penderitaan yang aku alami kerana rancangan jahat orang Yahudi .
44020020	Kamu tahu bahawa aku tidak pernah merahsiakan apa-apa yang berguna bagi kamu , semasa aku berkhutbah dan mengajar di tempat-tempat awam dan di rumah-rumah .
44020021	Baik kepada orang Yahudi mahupun bukan Yahudi , aku memberikan amaran supaya mereka bertaubat daripada dosa lalu datang kepada Allah serta percaya kepada Yesus , Tuhan kita .
44020022	Sekarang untuk mentaati perintah Roh Allah , aku akan pergi ke Yerusalem tanpa mengetahui apa yang akan berlaku kepadaku di situ .
44020023	Aku hanya tahu bahawa di setiap kota , Roh Allah telah memberitahu aku bahawa aku akan mengalami penderitaan dan akan dipenjarakan .
44020024	Tetapi aku tidak mengambil berat sama ada aku hidup atau mati . Aku hanya ingin menyelesaikan tugas yang aku terima daripada Tuhan Yesus . Aku diberikan tugas untuk mengkhabarkan Berita Baik tentang rahmat Allah .
44020025	Aku sudah mengunjungi kamu semua dan memberitakan Pemerintahan Allah . Sekarang aku tahu bahawa tidak seorang pun daripada kamu akan berjumpa dengan aku lagi .
44020026	Oleh itu dengan sungguh-sungguh aku berkata kepada kamu pada hari ini : Jika sesiapa antara kamu binasa kelak , hal itu bukan tanggungjawabku .
44020027	Aku tidak pernah melalaikan tugas untuk menjelaskan segala kehendak Allah kepada kamu .
44020028	Hendaklah kamu menjaga diri serta menjaga jemaah yang sudah diserahkan kepada pemeliharaan kamu oleh Roh Allah . Jagalah jemaah Allah seperti gembala menjaga domba , kerana Allah sudah menjadikan jemaah milik-Nya sendiri melalui kematian Anak-Nya .
44020029	Aku tahu bahawa setelah aku pergi , serigala buas akan datang ke tengah-tengah kamu . Jemaah yang kamu jaga akan menjadi mangsa serigala .
44020030	Bahkan akan tiba masanya apabila beberapa orang di kalangan kamu sendiri akan memberitakan berita yang tidak betul untuk menyesatkan pengikut Yesus sehingga mengikut mereka .
44020031	Berwaspadalah ! Ingatlah bahawa selama tiga tahun , siang malam dengan mencucurkan air mata , aku telah mengajar setiap orang di kalangan kamu .
44020032	Sekarang aku menyerahkan kamu kepada pemeliharaan Allah . Perkhabaran tentang rahmat Allah juga akan memelihara kamu . Allah dapat menguatkan kamu dan mengurniai kamu berkat yang telah disediakan-Nya untuk semua umat-Nya .
44020033	Aku tidak pernah mengingini wang atau pakaian sesiapa pun .
44020034	Kamu sendiri tahu bahawa dengan tangan sendiri , aku bekerja untuk mencukupi keperluanku dan rakan-rakanku .
44020035	Dalam segala perkara aku sudah memberikan teladan kepada kamu bahawa dengan bekerja keras seperti ini , kita harus menolong orang yang lemah . Ingatlah akan kata-kata Tuhan Yesus , ‘ Lebih berbahagia memberi daripada menerima . ’ ”
44020036	Apabila Paulus selesai berkata-kata , dia berlutut dengan mereka semua lalu berdoa .
44020037	Sambil menangis mereka memeluk Paulus dan mengucapkan selamat tinggal .
44020038	Mereka amat sedih kerana Paulus berkata bahawa mereka tidak akan berjumpa dengan dia lagi . Kemudian mereka menghantar dia sampai ke kapal .
44021001	Setelah kami mengucapkan selamat tinggal kepada pemimpin-pemimpin jemaah dari Efesus itu , kami berangkat . Kami terus belayar ke Kos ; esoknya kami tiba di Rodes . Dari situ kami belayar ke Patara .
44021002	Di Patara kami menjumpai kapal yang akan bertolak ke Fenisia . Kami menaiki kapal itu lalu belayar
44021003	sampai ke tempat kami dapat melihat pulau Siprus . Kapal itu belayar terus menuju ke arah selatan sehingga sampai di Siria . Kami mendarat di Tirus , kerana di situ kapal akan memunggah muatan .
44021004	Di situ kami berjumpa dengan beberapa orang yang percaya kepada Yesus dan kami tinggal dengan mereka selama seminggu . Dengan pimpinan Roh Allah mereka memberitahu Paulus supaya jangan pergi ke Yerusalem .
44021005	Tetapi apabila tiba masanya kami melanjutkan perjalanan , kami pun berangkat . Semua pengikut Yesus itu bersama-sama anak dan isteri mereka menghantar kami sampai ke luar kota . Di tepi pantai kami semua berlutut lalu berdoa .
44021006	Setelah bersalam-salaman kami menaiki kapal dan mereka pulang ke rumah .
44021007	Kami melanjutkan perjalanan dan belayar dari Tirus ke Ptolemais . Di situ kami memberikan salam kepada saudara-saudara yang percaya kepada Yesus , dan tinggal dengan mereka selama sehari .
44021008	Keesokan harinya kami berangkat pula , lalu tiba di Kaisarea . Di situ kami menumpang di rumah seorang penginjil bernama Filipus . Dia salah seorang daripada tujuh orang yang dipilih untuk menolong para rasul di Yerusalem .
44021009	Dia mempunyai empat orang anak perempuan yang belum berkahwin dan mereka memberitakan perkhabaran daripada Allah .
44021010	Setelah beberapa hari kami di situ , seorang nabi bernama Agabus datang dari Yudea .
44021011	Dia datang kepada kami lalu mengambil tali pinggang Paulus . Dengan tali pinggang itu Agabus mengikat kaki dan tangannya sendiri lalu berkata , “ Inilah yang dikatakan oleh Roh Allah : Pemilik tali pinggang ini akan diikat seperti ini oleh orang Yahudi di Yerusalem dan mereka akan menyerahkan dia kepada orang bukan Yahudi . ”
44021012	Apabila kami mendengar kata-kata itu , kami dan semua saudara lain memohon Paulus supaya jangan pergi ke Yerusalem .
44021013	Tetapi dia menjawab , “ Mengapa kamu menangis seperti ini sehingga menyebabkan aku bersedih hati ? Aku sudah bersedia bukan sahaja untuk diikat di Yerusalem , tetapi juga untuk mati di situ kerana Tuhan Yesus . ”
44021014	Kerana Paulus tidak mahu mendengarkan kami , kami pun berhenti melarang dia . Kami berkata , “ Biarlah kehendak Tuhan berlaku . ”
44021015	Setelah kami tinggal di situ beberapa lama , kami mengemaskan barang lalu berangkat ke Yerusalem .
44021016	Beberapa orang pengikut Yesus dari Kaisarea mengikut kami dan menghantar kami ke rumah Manason , kerana di rumah dialah kami akan menginap . Manason berasal dari Siprus dan sudah lama menjadi pengikut Yesus .
44021017	Apabila kami tiba di Yerusalem , pengikut-pengikut Yesus di situ menyambut kami dengan sukacita .
44021018	Keesokan harinya Paulus pergi bersama-sama kami menjumpai Yakobus ; semua pemimpin jemaah pun hadir .
44021019	Paulus memberikan salam kepada mereka , lalu memberitahukan segala sesuatu yang sudah dilakukan oleh Allah melalui dia di kalangan orang bukan Yahudi .
44021020	Setelah mendengar laporan Paulus , mereka semua memuji Allah . Kemudian mereka berkata kepada Paulus , “ Saudara Paulus , dengarlah ! Di sini ada beribu-ribu orang Yahudi yang sudah percaya kepada Yesus , dan mereka mentaati Taurat Musa dengan setia .
44021021	Tetapi mereka sudah diberitahu bahawa saudara mengajar semua orang Yahudi yang tinggal di kalangan orang bukan Yahudi supaya tidak menurut Taurat Musa , tidak menyunat anak-anak mereka ataupun menurut adat istiadat orang Yahudi .
44021022	Mereka tentu sudah mendengar bahawa saudara sudah tiba di sini . Apakah yang harus kita lakukan sekarang ?
44021023	Kami mahu saudara melakukan hal ini . Di sini ada empat orang yang sudah bernazar .
44021024	Pergilah dengan mereka dan lakukanlah upacara penyucian diri , dan bayarlah biaya mereka juga . Kemudian mereka boleh mencukur rambut . Dengan cara demikian semua orang akan tahu bahawa apa yang didengar oleh mereka tentang saudara tidak benar , kerana saudara pun taat kepada Taurat Musa .
44021025	Tetapi bagi orang bukan Yahudi yang percaya kepada Yesus , kami telah mengirim sepucuk surat kepada mereka tentang keputusan kami . Mereka tidak boleh makan makanan yang sudah dipersembahkan kepada berhala , atau makan darah , atau makan daging binatang yang mati dicekik , dan mereka juga harus menjauhkan diri daripada perbuatan cabul . ”
44021026	Oleh itu , Paulus pergi dengan empat orang itu dan esoknya dia menjalankan upacara penyucian diri bersama-sama mereka . Kemudian Paulus masuk ke Rumah Tuhan dan mengumumkan bilangan hari apabila upacara penyucian itu akan selesai dan korban akan dipersembahkan bagi masing-masing .
44021027	Apabila jangka waktu tujuh hari hampir berakhir , beberapa orang Yahudi dari daerah Asia melihat Paulus di dalam Rumah Tuhan . Mereka menghasut orang ramai lalu menangkap Paulus .
44021028	Mereka berseru , “ Hai orang Israel , tolong ! Inilah orang yang pergi ke serata tempat dan mengajar semua orang menentang bangsa Israel , Taurat Musa , dan Rumah Tuhan ini . Malahan sekarang dia membawa orang bukan Yahudi ke dalam Rumah Tuhan . Dia telah menajiskan tempat yang suci ini ! ” (
44021029	Mereka berkata demikian , kerana mereka nampak Trofimus orang Efesus itu bersama-sama Paulus di kota . Mereka menyangka Paulus telah membawa dia ke dalam Rumah Tuhan . )
44021030	Seluruh kota itu menjadi kacau-bilau ; semua orang berlari bersama-sama dan menangkap Paulus lalu menyeret dia keluar dari Rumah Tuhan . Dengan segera pintu Rumah Tuhan ditutup .
44021031	Sementara perusuh-perusuh itu cuba membunuh Paulus , komandan pasukan Roma diberitahu bahawa seluruh Yerusalem sedang merusuh .
44021032	Dengan segera komandan membawa beberapa orang pegawai tentera serta askar , lalu cepat-cepat pergi ke tempat huru-hara itu . Semasa orang ramai itu melihat komandan dengan askarnya , mereka berhenti memukul Paulus .
44021033	Komandan itu menghampiri Paulus lalu menangkap dia , dan menyuruh orang membelenggu dia dengan dua rantai . Lalu komandan itu bertanya , “ Siapakah orang ini , dan apa yang sudah dilakukannya ? ”
44021034	Sesetengah orang ramai menjawab begini dan sesetengah yang lain menjawab begitu . Keadaan begitu kacau sehingga komandan itu tidak dapat mengetahui apa yang sebenarnya sudah berlaku . Oleh itu dia menyuruh askarnya membawa Paulus ke dalam kubu .
44021035	Mereka membawa dia sampai ke tangga , lalu askar-askar itu harus menggotong Paulus kerana orang ramai yang merusuh itu mengamuk .
44021036	Perusuh-perusuh itu mengikuti Paulus sambil berseru , “ Bunuh dia ! ”
44021037	Apabila askar-askar hampir sampai ke kubu , Paulus berkata kepada komandan itu , “ Bolehkah saya bercakap sebentar dengan tuan ? ” Komandan itu berkata , “ Kamu dapat berbahasa Yunani !
44021038	Jika demikian kamu bukan orang Mesir yang tempoh hari memulakan pemberontakan dan memimpin empat ribu orang pengganas bersenjata pergi ke padang gurun . ”
44021039	Paulus berkata , “ Saya orang Yahudi yang dilahirkan di Tarsus di negeri Kilikia . Saya warga kota yang penting itu . Tolong izinkan saya berucap kepada orang ramai ini . ”
44021040	Komandan itu mengizinkan dia berbuat demikian . Oleh itu Paulus berdiri di tangga dan memberikan isyarat dengan tangan supaya orang ramai diam . Apabila mereka tenang , Paulus berkata-kata kepada mereka dalam bahasa Ibrani .
44022001	Paulus berkata , “ Bapa-bapa dan saudara sekalian , dengarkanlah apa yang akan saya katakan untuk membela diri . ”
44022002	Apabila mereka mendengar Paulus berkata-kata dalam bahasa Ibrani , mereka lebih tenang lagi . Paulus melanjutkan kata-katanya ,
44022003	“ Saya orang Yahudi ; saya dilahirkan di Tarsus di negeri Kilikia , dan dibesarkan di Yerusalem sebagai murid Gamaliel . Saya diajar dengan teliti tentang Taurat nenek moyang kita , dan saya mengabdikan diri kepada Allah seperti saudara sekalian pada hari ini .
44022004	Saya menganiaya pengikut ajaran baru itu sehingga mereka mati . Saya menangkap orang lelaki dan perempuan , lalu memasukkan mereka ke dalam penjara .
44022005	Imam Agung dan semua anggota Majlis Agama dapat memberikan kesaksian bahawa saya tidak berdusta . Saya diberikan mereka surat-surat yang ditujukan kepada orang Yahudi di Damsyik . Dengan surat itu saya dibenarkan menangkap pengikut ajaran baru itu lalu membawa mereka ke Yerusalem untuk dihukum . ”
44022006	“ Semasa saya dalam perjalanan dan hampir tiba di Damsyik , pada kira-kira tengah hari , tiba-tiba cahaya terang dari langit memancar di sekeliling saya .
44022007	Saya rebah ke tanah lalu mendengar suara berkata kepada saya , ‘ Saulus , Saulus ! Mengapa engkau menganiaya Aku ? ’
44022008	Lalu saya bertanya , ‘ Siapakah tuan ? ’ ‘ Aku Yesus orang Nasaret yang engkau aniaya , ’ jawab-Nya .
44022009	Semua orang yang bersama-sama saya nampak cahaya itu , tetapi mereka tidak mendengar suara yang berkata-kata kepada saya .
44022010	Saya bertanya pula , ‘ Apakah yang harus saya lakukan , tuan ? ’ Tuhan menjawab , ‘ Bangunlah dan masuklah ke Damsyik . Di situ engkau akan diberitahu semuanya yang sudah ditetapkan oleh Allah yang harus engkau lakukan . ’
44022011	Saya menjadi buta kerana cahaya terang itu . Oleh itu teman seperjalanan saya memegang tangan saya dan memimpin saya masuk ke Damsyik .
44022012	Di situ ada seorang bernama Ananias . Dia seorang yang takut akan Allah dan mentaati Taurat kita . Dia sangat dihormati oleh semua orang Yahudi yang tinggal di Damsyik .
44022013	Dia datang dan berdiri di sisi saya , lalu berkata , ‘ Saudara Saulus , saudara dapat melihat lagi ! ’ Pada saat itu juga saya dapat melihat semula , lalu saya memandang dia .
44022014	Dia berkata , ‘ Allah yang disembah nenek moyang kita sudah memilih saudara supaya mengetahui kehendak Allah , dan melihat Yesus , Hamba Allah yang melakukan kehendak Allah , serta mendengar suara Yesus sendiri .
44022015	Saudara akan menjadi saksi untuk mengkhabarkan apa yang sudah saudara lihat dan dengar kepada setiap orang .
44022016	Sekarang janganlah tunggu lebih lama lagi . Bangunlah dan mintalah orang membaptis saudara . Berserulah kepada Tuhan supaya dosa saudara dihapuskan . ’ ”
44022017	“ Saya kembali ke Yerusalem dan sementara saya berdoa di Rumah Tuhan , saya melihat suatu penglihatan .
44022018	Dalam penglihatan itu saya melihat Tuhan berkata kepada saya , ‘ Cepat tinggalkan Yerusalem , kerana orang di sini tidak mahu menerima kesaksianmu tentang Aku . ’
44022019	Saya berkata , ‘ Ya Tuhan , mereka tahu bahawa aku sudah masuk ke rumah ibadat untuk menangkap dan memukul orang yang percaya kepada-Mu .
44022020	Apabila saksi-Mu Stefanus direjam , aku sendiri ada di situ dan menyetujui pembunuhan itu . Bahkan aku menjaga pakaian semua orang yang membunuh dia . ’
44022021	Tetapi Tuhan berkata lagi , ‘ Pergilah , kerana Aku akan menyuruh engkau ke tempat yang jauh , kepada orang bukan Yahudi . ’ ”
44022022	Sehingga saat itu , orang ramai mendengarkan kata-kata Paulus . Tetapi kemudian mereka mula berseru dengan kuat , “ Hapuskan dia ! Bunuh dia ! Dia tidak layak hidup ! ”
44022023	Mereka berteriak-teriak sambil mengebaskan pakaian sehingga debu berterbangan di udara .
44022024	Komandan pasukan Roma memerintahkan askar-askarnya membawa Paulus ke dalam kubu . Dia menyuruh mereka mencambuk Paulus untuk mengetahui alasan orang Yahudi berteriak sedemikian rupa terhadap dia .
44022025	Tetapi waktu Paulus telah diikat untuk dicambuk , Paulus berkata kepada pegawai tentera yang berdiri di situ , “ Bolehkah seorang warganegara Roma dicambuk sebelum dia diadili ? ”
44022026	Apabila pegawai tentera itu mendengar hal ini , dia pergi kepada komandan itu dan berkata , “ Apa yang sudah tuan lakukan ? Orang ini warganegara Roma ! ”
44022027	Oleh itu komandan itu pergi kepada Paulus dan bertanya , “ Katakanlah , adakah kamu warganegara Roma ? ” “ Ya , ” kata Paulus .
44022028	Komandan itu berkata pula , “ Saya menjadi warganegara Roma dengan membayar wang yang banyak . ” Paulus menjawab , “ Tetapi saya dilahirkan sebagai warganegara Roma . ”
44022029	Dengan segera askar-askar yang hendak menyoal Paulus berundur . Komandan itu pun takut apabila dia tahu bahawa Paulus warganegara Roma , dan kerana dia sudah merantai Paulus .
44022030	Tetapi komandan itu hendak mengetahui alasan sebenar yang menyebabkan orang Yahudi menuduh Paulus . Oleh itu , keesokan harinya komandan itu memanggil ketua-ketua imam dan semua anggota Majlis Agama supaya berkumpul . Kemudian dia membuka rantai yang mengikat Paulus lalu menghadapkan Paulus kepada mereka semua .
44023001	Paulus menatap anggota-anggota Majlis Agama lalu berkata , “ Saudara-saudara ! Sehingga hari ini , hati nurani saya tidak menyalahkan saya tentang kehidupan saya di sisi Allah . ”
44023002	Imam Agung Ananias menyuruh orang yang berdiri dekat Paulus menampar mulut Paulus .
44023003	Paulus berkata kepadanya , “ Allah pasti akan menampar tuan , yang seperti tembok berkapur putih . Tuan duduk di situ menghakimi saya menurut Taurat , tetapi tuan sendiri melanggar Taurat apabila menyuruh orang menampar saya ! ”
44023004	Beberapa orang yang di sebelah Paulus berkata kepadanya , “ Kamu menghina Imam Agung Allah ! ”
44023005	Paulus menjawab , “ Saudara-saudara , saya tidak tahu bahawa dia Imam Agung . Memang di dalam Alkitab ada tertulis , ‘ Janganlah hina pemimpin bangsa kamu . ’ ”
44023006	Paulus melihat bahawa sebahagian daripada Majlis Agama itu terdiri daripada orang Saduki dan sebahagian lagi orang Farisi . Oleh itu dia berseru kepada Majlis Agama , “ Saudara-saudara , saya orang Farisi , bapa saya pun orang Farisi . Saya diadili di sini kerana saya percaya bahawa orang mati akan dibangkitkan daripada kematian . ”
44023007	Sebaik sahaja Paulus berkata demikian , orang Farisi dan orang Saduki mula bertengkar , lalu perhimpunan itu berpecah menjadi dua kelompok . (
44023008	Hal itu berlaku kerana orang Saduki tidak percaya akan kebangkitan orang mati , dan tidak percaya akan adanya malaikat atau roh . Tetapi orang Farisi percaya akan ketiga-tiganya . )
44023009	Lalu berlakulah pertengkaran yang sengit . Beberapa orang Farisi yang menjadi guru Taurat berdiri dan membantah dengan keras , “ Orang ini tidak bersalah sedikit pun ! Barangkali memang ada roh atau malaikat yang berkata-kata kepadanya ! ”
44023010	Pertengkaran itu menjadi begitu sengit sehingga komandan itu takut kalau-kalau Paulus akan diserbu oleh mereka . Dia menyuruh askar-askarnya mengambil Paulus dari tengah-tengah mereka dan membawa dia ke kubu .
44023011	Pada malam itu , Tuhan berdiri di sisi Paulus dan berkata , “ Tabahkanlah hatimu ! Engkau sudah memberikan kesaksianmu tentang Aku di Yerusalem . Engkau harus memberikan kesaksian di Roma juga . ”
44023012	Pagi-pagi keesokan harinya , beberapa orang Yahudi berkumpul untuk merancangkan suatu pakatan . Mereka bersumpah tidak akan makan atau minum sehingga mereka membunuh Paulus .
44023013	Lebih daripada empat puluh orang termasuk dalam pakatan itu .
44023014	Mereka pergi kepada ketua-ketua imam dan para pemimpin masyarakat Yahudi , lalu berkata , “ Kami sudah bersumpah tidak akan makan atau minum sehingga kami membunuh Paulus .
44023015	Oleh itu saudara-saudara dan anggota-anggota Majlis Agama hendaklah mengirim sepucuk surat kepada komandan Roma , untuk meminta dia membawa Paulus datang menghadap saudara semua , seolah-olah hendak memeriksa perkaranya lagi dengan lebih teliti . Kami akan bersiap-siap untuk membunuh dia sebelum dia sampai ke sini . ”
44023016	Tetapi anak lelaki saudara perempuan Paulus mendengar berita tentang pakatan itu . Oleh itu dia masuk ke kubu dan memberitahu Paulus hal itu .
44023017	Kemudian Paulus memanggil seorang pegawai tentera dan berkata kepadanya , “ Bawalah pemuda ini kepada komandan ; dia mahu memberitahukan sesuatu kepadanya . ”
44023018	Pegawai tentera itu membawa pemuda itu kepada komandan dan berkata , “ Paulus , orang tahanan itu , memanggil saya . Dia menyuruh saya membawa pemuda ini kepada tuan , kerana dia mahu memberitahukan sesuatu kepada tuan . ”
44023019	Komandan itu memegang tangan pemuda itu , lalu membawa dia ke samping dan bertanya , “ Apa yang hendak kamu beritahu saya ? ”
44023020	Pemuda itu menjawab , “ Orang Yahudi telah bersepakat meminta tuan membawa Paulus menghadap Majlis Agama esok , seolah-olah Majlis Agama hendak memeriksa perkaranya lagi dengan lebih teliti .
44023021	Janganlah percaya kepada mereka , kerana lebih daripada empat puluh orang akan bersembunyi untuk menunggu dia . Mereka sudah bersumpah tidak akan makan atau minum sehingga mereka membunuh Paulus . Sekarang mereka sudah siap dan sedang menunggu jawapan tuan . ”
44023022	Komandan itu berkata , “ Jangan beritahu sesiapa pun bahawa kamu sudah melaporkan hal ini kepada saya . ” Lalu dia menyuruh pemuda itu pulang .
44023023	Kemudian komandan itu memanggil dua orang pegawai tenteranya dan berkata , “ Siapkan dua ratus orang askar , tujuh puluh orang askar berkuda , dan dua ratus orang askar bertombak . Mereka harus berangkat ke Kaisarea pada pukul sembilan malam ini juga .
44023024	Juga siapkan beberapa ekor kuda untuk Paulus , dan jagalah keselamatannya sehingga dia sampai kepada Gabenor Feliks . ”
44023025	Lalu komandan itu menulis sepucuk surat yang berbunyi seperti berikut :
44023026	“ Yang Terutama Gabenor Feliks . Salam daripada Klaudius Lisias .
44023027	Orang Yahudi sudah menangkap orang ini dan hendak membunuh dia . Tetapi saya mendapati dia warganegara Roma . Oleh itu , saya dengan pasukan saya pergi menyelamatkan dia .
44023028	Saya mahu mengetahui alasan mereka menuduh dia , maka saya membawa dia kepada Majlis Agama mereka .
44023029	Saya mendapati tuduhan mereka bersangkutan dengan hukum mereka sendiri . Dia tidak melakukan apa-apa yang patut dihukum dengan hukuman mati ataupun hukuman penjara .
44023030	Apabila saya diberitahu bahawa orang Yahudi sudah berkomplot untuk membunuh dia , dengan segera saya menghantar dia kepada Tuan Gabenor . Saya menyuruh para pendakwanya mengemukakan tuduhan mereka terhadap dia kepada Tuan Gabenor . ”
44023031	Askar-askar itu menjalankan tugas mereka dan membawa Paulus ke Antipatris pada malam itu juga .
44023032	Keesokan harinya askar yang berjalan kaki kembali ke kubu , tetapi askar yang berkuda meneruskan perjalanan dengan Paulus .
44023033	Apabila mereka tiba di Kaisarea , mereka menyampaikan surat itu kepada gabenor dan menyerahkan Paulus kepadanya .
44023034	Gabenor membaca surat itu lalu bertanya kepada Paulus dari mana asalnya . Apabila gabenor mengetahui bahawa Paulus berasal dari Kilikia ,
44023035	gabenor berkata , “ Baiklah ! Saya akan memeriksa perkara kamu apabila pendakwa-pendakwa kamu tiba . ” Lalu gabenor memberikan perintah supaya Paulus ditahan di dalam istana yang dahulu dibina oleh Raja Herodes .
44024001	Lima hari kemudian , Imam Agung Ananias dan beberapa orang pemimpin masyarakat Yahudi serta seorang peguam bernama Tertulus pergi ke Kaisarea . Mereka menghadap Gabenor Feliks dan mengemukakan tuduhan terhadap Paulus .
44024002	Apabila Paulus dipanggil menghadap , Tertulus menuduh Paulus seperti berikut , “ Tuan Yang Terutama ! Oleh sebab pimpinan tuan yang bijaksana , kami terus-menerus mengalami kesejahteraan di negeri ini . Banyak pembaharuan pun sudah dilaksanakan untuk kebaikan negeri kami .
44024003	Kami menghargai semuanya itu dan kami sangat berterima kasih kepada tuan .
44024004	Supaya tidak membuang banyak masa tuan , saya memohon supaya tuan sudi mendengarkan pengaduan kami yang ringkas ini .
44024005	Kami dapati orang ini pengacau yang berbahaya . Dia menimbulkan kekacauan di kalangan orang Yahudi di seluruh dunia dan dia pemimpin kumpulan orang Nasaret .
44024006	Dia cuba menajiskan Rumah Tuhan , lalu kami menangkap dia . [ Kami bercadang menghakimi dia menurut Taurat kami sendiri .
44024007	Tetapi Komandan Lisias merampas dia daripada kami .
44024008	Dia memberikan perintah supaya pendakwa-pendakwanya menghadap tuan . ] Jika tuan menyoal orang ini , tuan sendiri dapat mengetahui kebenaran segala tuduhan kami . ”
44024009	Orang Yahudi di situ juga turut menuduh Paulus dan mengatakan bahawa semua yang dikatakan oleh Tertulus itu benar .
44024010	Gabenor itu memberikan isyarat kepada Paulus bahawa dia boleh bercakap . Oleh itu Paulus berkata , “ Saya tahu bahawa tuan telah menjadi hakim negeri ini selama bertahun-tahun . Oleh itu saya bersukacita kerana dapat membela diri di hadapan tuan .
44024011	Tuan dapat mengetahui hal itu sendiri , bahawa tidak lebih daripada dua belas hari yang lalu , saya pergi ke Yerusalem untuk beribadat .
44024012	Orang Yahudi tidak mendapati saya bertengkar dengan sesiapa pun ataupun menimbulkan rusuhan , baik di dalam Rumah Tuhan mahupun di rumah ibadat ataupun di tempat lain di kota .
44024013	Mereka pun tidak dapat membuktikan tuduhan yang dikemukakan kepada tuan terhadap saya .
44024014	Saya mengaku di hadapan tuan bahawa saya menyembah Allah yang disembah oleh nenek moyang kami menurut ajaran Yesus , yang dianggap salah oleh mereka . Tetapi saya percaya juga kepada segala yang tertulis di dalam Taurat Musa dan Kitab Nabi-Nabi .
44024015	Seperti mereka , saya berharap kepada Allah bahawa semua orang akan dibangkitkan daripada kematian - orang baik , mahupun orang jahat !
44024016	Oleh itu saya berusaha sebaik-baiknya supaya hati nurani saya sentiasa bersih di sisi Allah dan di hadapan manusia .
44024017	Setelah beberapa tahun meninggalkan Yerusalem , saya kembali ke situ untuk membawa wang sumbangan bagi bangsa saya dan untuk mempersembahkan korban kepada Allah .
44024018	Apabila saya sedang melakukan perkara itu , mereka melihat saya di Rumah Tuhan setelah saya selesai melakukan upacara penyucian diri . Tidak ada orang ramai menyertai saya , dan tidak ada kekacauan berlaku di situ pada waktu itu .
44024019	Tetapi beberapa orang Yahudi dari daerah Asia ada di situ . Sebenarnya mereka yang harus menghadap tuan dan mengajukan tuduhan mereka , jika ada tuduhan terhadap saya .
44024020	Atau biarlah semua orang ini memberitahukan kesalahan saya yang didapati oleh mereka pada masa saya dibawa menghadap Majlis Agama .
44024021	Mereka mendapati satu perkara sahaja : Saya mengatakan hal ini di hadapan mereka , ‘ Hari ini saya diadili kerana saya percaya bahawa orang mati akan dibangkitkan daripada kematian . ’ ”
44024022	Kemudian Feliks , yang banyak pengetahuannya tentang ajaran Yesus , mengakhiri pembicaraan itu . Feliks berkata , “ Apabila Komandan Lisias datang , saya akan memutuskan perkara ini . ”
44024023	Lalu gabenor memerintahkan pegawai tentera yang menjaga Paulus supaya mengawal dia tetapi memberi dia kebebasan yang terhad , serta membenarkan sahabat-sahabat Paulus memberikan apa yang diperlukannya .
44024024	Beberapa hari kemudian , Gabenor Feliks datang dengan isterinya Drusila , seorang Yahudi . Feliks menyuruh orang memanggil Paulus , kemudian Feliks mendengarkan Paulus berkata-kata tentang kepercayaan kepada Kristus Yesus .
44024025	Tetapi apabila Paulus melanjutkan ucapannya tentang apa yang baik , tentang hal mengawal diri , dan tentang hukuman pada Hari Kiamat , Feliks menjadi takut lalu berkata , “ Kamu boleh pergi sekarang . Saya akan memanggil kamu lagi jika ada kesempatan . ”
44024026	Sementara itu Feliks juga berharap Paulus akan memberi dia wang . Oleh itu dia seringkali memanggil Paulus dan bercakap dengan dia .
44024027	Setelah dua tahun , Perkius Festus menggantikan Feliks sebagai gabenor . Kerana Feliks ingin mengambil hati orang Yahudi , dia membiarkan Paulus tinggal di dalam penjara .
44025001	Tiga hari setelah Gabenor Festus tiba di daerah itu , dia pergi dari Kaisarea ke Yerusalem .
44025002	Di situ ketua-ketua imam dan pemimpin orang Yahudi mengemukakan tuduhan mereka terhadap Paulus . Mereka memohon pertolongan Festus supaya
44025003	menghantar Paulus ke Yerusalem , kerana mereka sudah berkomplot untuk membunuh dia di perjalanan .
44025004	Tetapi Festus menjawab , “ Paulus ditahan di Kaisarea dan saya sendiri pun akan segera kembali ke sana .
44025005	Biarlah pemimpin-pemimpin kamu pergi dengan saya ke Kaisarea , lalu mendakwa dia jika dia memang bersalah . ”
44025006	Festus tinggal di Yerusalem kira-kira lapan atau sepuluh hari lagi , lalu dia kembali ke Kaisarea . Keesokan harinya dia duduk sebagai hakim di mahkamah dan memberikan perintah supaya Paulus dibawa menghadap .
44025007	Apabila Paulus tiba , orang Yahudi yang datang dari Yerusalem berdiri di sekelilingnya dan mula mengemukakan tuduhan-tuduhan berat , yang tidak dapat dibuktikan oleh mereka .
44025008	Tetapi Paulus membela diri dengan berkata , “ Saya tidak bersalah terhadap Taurat Musa , atau terhadap Rumah Tuhan , ataupun terhadap Kaisar Roma . ”
44025009	Tetapi Festus hendak mengambil hati orang Yahudi . Oleh itu dia bertanya kepada Paulus , “ Mahukah kamu pergi ke Yerusalem supaya saya boleh mengadili kamu di sana ? ”
44025010	Paulus menjawab , “ Saya berdiri di hadapan mahkamah Kaisar Roma , dan di sinilah saya harus diadili . Tuan sendiri tahu bahawa saya tidak bersalah terhadap orang Yahudi .
44025011	Jika saya sudah melanggar hukum dan melakukan sesuatu yang patut dijatuhi hukuman mati , saya rela mati . Tetapi jika tuduhan mereka tidak benar , tidak seorang pun boleh menyerahkan saya kepada mereka . Saya minta diadili oleh Kaisar Roma ! ”
44025012	Setelah berunding dengan para penasihatnya , Festus menjawab , “ Kerana kamu minta diadili oleh Kaisar Roma , kamu harus pergi menghadap Kaisar . ”
44025013	Beberapa lama kemudian , Raja Agripa dan Puteri Bernike datang ke Kaisarea untuk menyambut kedatangan Gabenor Festus .
44025014	Setelah beberapa hari mereka di situ , Festus menerangkan perkara Paulus kepada Raja Agripa . Festus berkata , “ Di sini ada seorang tahanan yang ditinggalkan oleh Feliks .
44025015	Semasa patik di Yerusalem , ketua-ketua imam dan para pemimpin masyarakat Yahudi mengemukakan tuduhan terhadap dia dan memohon patik menjatuhkan hukuman kepadanya .
44025016	Tetapi patik memberitahu mereka bahawa bukan kebiasaan orang Roma menyerahkan seseorang , sebelum orang itu berhadapan dengan para pendakwanya dan berpeluang membela diri .
44025017	Apabila mereka datang ke mari , pada keesokan harinya dengan tidak membuang masa lagi patik duduk sebagai hakim di mahkamah . Lalu patik memberikan perintah supaya orang itu dibawa menghadap .
44025018	Apabila para pendakwanya berdiri untuk mengemukakan tuduhan , mereka tidak mengajukan suatu kejahatan pun seperti yang patik sangka akan dilakukan mereka .
44025019	Mereka hanya berdebat dengan dia tentang agama mereka sendiri dan tentang seorang bernama Yesus . Orang itu sudah mati , tetapi Paulus berkeras mengatakan bahawa Dia hidup .
44025020	Patik tidak dapat mengambil keputusan tentang bagaimana patik boleh mendapatkan keterangan selanjutnya tentang perkara itu . Oleh itu patik bertanya kepada Paulus sama ada dia mahu pergi ke Yerusalem untuk diadili di sana kerana tuduhan-tuduhan itu .
44025021	Tetapi Paulus mengajukan rayuan supaya dia diadili oleh Kaisar dan supaya tetap ditahan sehingga perkaranya diputuskan . Oleh itu patik memberikan perintah supaya dia ditahan terus , sehingga patik mendapat peluang untuk menghantar dia kepada Kaisar . ”
44025022	Agripa bertitah kepada Festus , “ Beta pun ingin mendengar orang itu . ” “ Esok tuanku akan mendengar dia , ” jawab Festus .
44025023	Esoknya Raja Agripa dan Puteri Bernike datang lalu disambut dengan upacara kebesaran . Baginda berdua memasuki balai mahkamah bersama-sama para panglima angkatan perang dan orang terkemuka di kota itu . Dengan perintah Festus , Paulus dibawa menghadap .
44025024	Lalu Festus berkata , “ Tuanku Raja Agripa dan para hadirin ! Orang di hadapan patik ini didakwa oleh semua orang Yahudi , baik yang di Yerusalem mahupun yang di sini . Mereka berteriak-teriak bahawa dia tidak layak hidup lebih lama lagi .
44025025	Tetapi patik tidak mendapatkan kesalahan apa pun yang dilakukannya , yang layak dihukum dengan hukuman mati . Kerana dia sudah mengajukan rayuan supaya diadili oleh Kaisar , patik sudah mengambil keputusan untuk menghantar dia kepada Kaisar .
44025026	Tetapi patik belum mempunyai keterangan yang pasti tentang dirinya , yang dapat patik tuliskan dalam surat kepada Kaisar . Itulah sebabnya patik menghadapkan dia kepada semua yang hadir , terutama sekali kepada Tuanku Raja Agripa ! Dengan demikian , setelah pemeriksaan ini , ada sesuatu yang dapat patik tuliskan di dalam surat itu .
44025027	Menurut pendapat patik , tidaklah patut menghantar seorang tahanan tanpa menyatakan tuduhan yang jelas terhadap dia . ”
44026001	Raja Agripa bertitah kepada Paulus , “ Kamu dibenarkan bercakap untuk membela diri . ” Paulus memberikan isyarat dengan mengangkat tangan lalu menyampaikan pembelaannya seperti berikut ,
44026002	“ Tuanku Raja Agripa ! Hamba berasa bertuah kerana dibenarkan membela diri di hadapan tuanku daripada segala tuduhan orang Yahudi ,
44026003	terutama sekali kerana tuanku sangat memahami adat istiadat dan masalah orang Yahudi . Oleh itu , hamba memohon sudilah tuanku mendengarkan keterangan hamba dengan sabar .
44026004	Semua orang Yahudi mengetahui cara hidup hamba sejak hamba masih muda . Mereka tahu bahawa sejak permulaan , hamba hidup di negeri hamba sendiri dan kemudian di Yerusalem .
44026005	Sudah lama mereka mengenal hamba . Jika mereka mahu , mereka dapat memberikan kesaksian bahawa sejak permulaan hamba hidup sebagai orang Farisi , dan menuruti semua peraturan agama kami dengan teliti .
44026006	Sekarang hamba berdiri di hadapan tuanku kerana hamba berharap akan janji yang dibuat oleh Allah kepada nenek moyang kami .
44026007	Janji itu juga diharap-harapkan oleh dua belas suku Israel , sehingga mereka beribadat kepada Allah siang dan malam . Tuanku , justeru kerana harapan itulah hamba dituduh oleh orang Yahudi .
44026008	Mengapa saudara-saudara orang Yahudi , tidak dapat percaya bahawa Allah membangkitkan orang mati ?
44026009	Dahulu hamba sendiri pun berpendapat bahawa hamba harus melakukan semua yang terdaya untuk menentang Yesus orang Nasaret itu .
44026010	Itulah yang hamba lakukan di Yerusalem . Dengan surat kuasa daripada ketua-ketua imam , hamba memenjarakan banyak orang di kalangan umat Allah . Hamba pun memberikan persetujuan apabila mereka dijatuhi hukuman mati .
44026011	Sering kali hamba menyeksa mereka di rumah ibadat , dan memaksa mereka supaya tidak lagi percaya kepada Yesus . Hamba sangat marah terhadap mereka , sehingga hamba pergi ke kota-kota lain untuk menganiaya mereka . ”
44026012	“ Itulah matlamat hamba ketika pergi ke Damsyik dengan membawa surat kuasa daripada ketua-ketua imam .
44026013	Tuanku , pada masa hamba di tengah perjalanan , kira-kira pada tengah hari , hamba melihat cahaya yang lebih terang daripada matahari . Cahaya itu datang dari langit dan menyinari sekeliling hamba dan semua orang yang berjalan bersama dengan hamba .
44026014	Kami semua jatuh ke tanah . Lalu hamba mendengar suara berkata kepada hamba dalam bahasa Ibrani , ‘ Saulus , Saulus ! Mengapa engkau menganiaya Aku ? Jika engkau terus melawan , engkau hanya menyakiti dirimu sendiri ; engkau seperti seekor lembu yang menendang kayu penggiring yang tajam hujungnya . ’
44026015	Lalu hamba bertanya , ‘ Siapakah tuan ? ’ Tuhan menjawab , ‘ Aku Yesus yang engkau aniaya .
44026016	Bangunlah dan berdirilah ! Aku sudah menampakkan diri kepadamu dengan tujuan melantik engkau menjadi hamba-Ku . Engkau harus memberitahu orang lain apa yang engkau lihat hari ini tentang Aku dan tentang apa yang akan Aku tunjukkan kepadamu pada masa akan datang .
44026017	Aku akan menyelamatkan engkau daripada bangsa Israel dan daripada bangsa lain yang bukan Yahudi . Aku mengutus engkau kepada mereka ,
44026018	untuk membuka mata mereka , supaya mereka keluar dari kegelapan dan memasuki cahaya yang terang ; supaya mereka dilepaskan daripada kuasa Iblis lalu dikuasai oleh Allah . Oleh itu , dengan kepercayaan mereka kepada-Ku , dosa mereka akan diampunkan dan mereka akan menjadi umat yang dipilih oleh Allah . ’ ”
44026019	“ Tuanku Raja Agripa ! Itulah sebabnya hamba sentiasa berusaha untuk mentaati penglihatan yang hamba terima dari syurga .
44026020	Hamba memberitahu orang bahawa mereka harus bertaubat daripada dosa lalu datang kepada Allah , serta melakukan perkara-perkara yang membuktikan bahawa mereka sudah bertaubat . Hamba mengajarkan hal itu mula-mula di Damsyik dan di Yerusalem , kemudian di seluruh negeri orang Yahudi dan orang bukan Yahudi .
44026021	Kerana hal inilah orang Yahudi menangkap hamba sementara hamba di dalam Rumah Tuhan dan mereka cuba membunuh hamba .
44026022	Tetapi sehingga saat ini Allah telah menolong hamba , dan sekarang hamba berdiri di sini untuk memberikan kesaksian kepada semua orang , baik orang besar mahupun orang biasa . Apa yang hamba katakan sama dengan apa yang dikatakan oleh nabi-nabi dan Musa .
44026023	Mereka mengatakan bahawa Penyelamat yang diutus oleh Allah harus mengalami penderitaan , dan menjadi orang pertama yang bangkit daripada kematian . Dengan demikian Dia mengisytiharkan penyelamatan kepada orang Yahudi dan bukan Yahudi . Penyelamatan itu seperti cahaya bagi mereka . ”
44026024	Sementara Paulus membela diri , Festus berseru , “ Paulus , kamu gila ! Ilmu kamu yang banyak itu sudah menyebabkan kamu gila ! ”
44026025	Tetapi Paulus menjawab , “ Hamba tidak gila , Tuan Yang Terutama . Kata-kata yang hamba ucapkan itu benar dan keluar daripada fikiran yang waras .
44026026	Tuanku Raja Agripa , hamba berani berkata-kata di hadapan tuanku dengan terus terang , kerana tuanku faham akan perkara-perkara itu . Hamba yakin bahawa tuanku mengetahui semuanya , kerana hal-hal itu tidak berlaku di tempat yang tersembunyi .
44026027	Tuanku Raja Agripa , hamba tahu bahawa tuanku percaya kepada apa yang dikatakan oleh nabi-nabi itu ! ”
44026028	Raja Agripa bertitah kepada Paulus , “ Kamu fikir kamu boleh menjadikan beta seorang Kristian , dalam tempoh yang singkat ini ? ”
44026029	Paulus menjawab , “ Dalam tempoh yang singkat ataupun dalam tempoh yang panjang , hamba berdoa kepada Allah supaya tuanku dan para hadirin yang mendengarkan hamba hari ini boleh menjadi seperti hamba - tetapi tidak dirantai seperti hamba . ”
44026030	Kemudian raja , gabenor , Puteri Bernike , dan semua orang yang lain berdiri .
44026031	Setelah mereka ke luar , mereka bercakap sesama sendiri , “ Orang ini tidak melakukan apa-apa , sehingga dia patut dihukum mati atau dipenjarakan . ”
44026032	Lalu Raja Agripa berkata kepada Festus , “ Sebenarnya orang ini dapat dibebaskan , jika dia tidak mengajukan rayuan supaya perkaranya diadili oleh Kaisar . ”
44027001	Setelah diputuskan bahawa kami harus belayar ke Italia , Paulus dan beberapa orang tahanan lain diserahkan kepada Yulius , pegawai tentera daripada rejimen Roma yang disebut “ Rejimen Kaisar ” .
44027002	Kami menaiki kapal yang datang dari Adramitium , yang sudah siap untuk belayar ke pelabuhan-pelabuhan di daerah Asia . Aristarkhus , seorang Makedonia yang datang dari Tesalonika , juga bersama-sama kami .
44027003	Keesokan harinya kami tiba di Sidon . Yulius memperlakukan Paulus dengan baik . Dia membenarkan Paulus melawat sahabat-sahabatnya , supaya mereka dapat memberikan apa yang diperlukan oleh Paulus .
44027004	Dari situ kami meneruskan pelayaran . Kerana angin berlawanan dengan arah kapal , kami belayar menyusur pulau Siprus yang agak terlindung daripada angin .
44027005	Kami menyeberangi lautan yang berhadapan dengan Kilikia dan Pamfilia lalu tiba di Mira di negeri Likia .
44027006	Di situ pegawai tentera itu mendapatkan kapal yang datang dari Aleksandria dan akan belayar ke Italia . Oleh itu dia memindahkan kami ke kapal itu .
44027007	Selama beberapa hari kami belayar dengan lambat sekali , dan dengan susah payah akhirnya kami tiba di kota Knidus . Kerana angin terlalu kuat , kami tidak dapat meneruskan pelayaran ke jurusan itu . Oleh itu kami belayar ke selatan pulau Kreta melalui Tanjung Salmone supaya terlindung daripada angin .
44027008	Dengan susah payah kami belayar menyusur pantai pulau itu , dan akhirnya kami tiba di suatu tempat bernama Pelabuhan Indah , tidak berapa jauh dari kota Lasea .
44027009	Pada waktu itu Hari Pengampunan Dosa orang Yahudi sudah lalu . Kami tinggal lama di situ sehingga bukan masanya lagi untuk belayar dengan aman . Oleh itu Paulus menasihatkan mereka begini ,
44027010	“ Saudara-saudara , menurut pendapat saya , mulai sekarang perjalanan kita sangat berbahaya . Bukan sahaja muatan dan kapal kita akan mengalami kerosakan besar , bahkan nyawa pun akan hilang . ”
44027011	Tetapi pegawai tentera itu lebih percaya kepada kapten kapal dan pemilik kapal daripada kata-kata Paulus .
44027012	Pelabuhan di situ memang tidak baik bagi kapal untuk tinggal pada musim sejuk . Oleh itu kebanyakan anak kapal ingin belayar dan meninggalkan pelabuhan itu , serta berharap dapat sampai ke Feniks , lalu tinggal di situ sepanjang musim sejuk . Feniks itu pelabuhan di Kreta yang menghadap barat daya dan barat laut .
44027013	Pada waktu itu angin selatan mula bertiup dengan lembut , dan anak kapal menyangka mereka boleh belayar lagi . Oleh itu mereka membongkar sauh lalu belayar menyusur pantai pulau Kreta .
44027014	Tetapi tidak lama kemudian angin yang sangat kuat , yang disebut angin Timur Laut , membadai dari darat ,
44027015	dan memukul kapal kami . Kerana kapal tidak dapat belayar melawan angin , kami membiarkan kapal mengikut angin .
44027016	Kami terlindung sedikit apabila kami melalui sebelah selatan pulau Kauda yang kecil . Di situ dengan susah payah kami berjaya menyelamatkan sekoci kapal .
44027017	Setelah mereka menaikkan sekoci itu ke kapal , mereka memperkuat kapal dengan menggunakan tali yang diikatkan melingkari kapal itu . Kerana mereka takut terdampar di tebing pasir Sirtis , mereka menurunkan layar dan membiarkan kapal mengikut angin .
44027018	Angin terus-menerus membadai , sehingga keesokan harinya muatan kapal mula dibuang ke dalam laut .
44027019	Hari berikutnya anak kapal juga membuang sebahagian daripada alat-alat kapal .
44027020	Berhari-hari kami tidak dapat melihat matahari dan bintang , dan angin pun terus-menerus membadai . Akhirnya lenyaplah segala harapan kami untuk selamat .
44027021	Setelah beberapa lama mereka tidak makan , Paulus berdiri di tengah-tengah mereka dan berkata , “ Saudara-saudara sepatutnya menurut nasihat saya dan tidak belayar dari Kreta , maka kita tidak akan mengalami kerosakan dan kerugian ini .
44027022	Tetapi sekarang janganlah khuatir , kerana tidak seorang pun akan mati , hanya kapal ini tidak dapat diselamatkan .
44027023	Saya berkata demikian kerana semalam Allah yang memiliki saya dan yang saya sembah , menyuruh malaikat-Nya datang kepada saya .
44027024	Malaikat itu berkata , ‘ Janganlah takut , Paulus ! Engkau akan menghadap Kaisar . Oleh sebab kebaikan hati Allah kepadamu , semua orang yang belayar denganmu akan selamat . ’
44027025	Oleh itu tabahkanlah hati saudara-saudara . Saya percaya kepada Allah , bahawa segala-galanya akan berlaku seperti yang dikatakan-Nya kepada saya .
44027026	Tetapi kita akan terdampar di pantai suatu pulau . ”
44027027	Pada malam yang keempat belas , kami terapung-apung di Laut Tengah . Kira-kira tengah malam , anak kapal mengagak kapal sedang mendekati darat .
44027028	Oleh itu mereka melempar batu duga untuk mengukur dalamnya laut . Ternyata tempat itu sedalam kira-kira empat puluh meter . Tidak lama kemudian mereka mengukur lagi dan mendapati laut di tempat itu sedalam tiga puluh meter .
44027029	Mereka takut kapal akan terkandas pada batu karang . Oleh itu mereka menurunkan empat buah sauh dari buritan kapal , lalu berdoa agar fajar segera menyingsing .
44027030	Anak kapal cuba melarikan diri dari kapal . Mereka menurunkan sekoci ke laut lalu berpura-pura hendak menurunkan sauh dari bahagian depan kapal .
44027031	Tetapi Paulus berkata kepada pegawai tentera dan askar-askar di kapal itu , “ Jika anak kapal tidak tinggal di kapal , saudara semua tidak boleh selamat . ”
44027032	Oleh itu askar-askar mengerat tali yang mengikat sekoci lalu membiarkan sekoci itu hanyut .
44027033	Sebelum fajar menyingsing , Paulus memohon supaya mereka semua makan . Paulus berkata , “ Sudah empat belas hari saudara-saudara menunggu-nunggu dalam keadaan tegang , dan selama itu tidak makan apa-apa .
44027034	Oleh itu saya menggesa saudara-saudara supaya makan . Saudara semua memerlukan tenaga untuk menyelamatkan diri ; saudara semua akan selamat dan tidak cedera . ”
44027035	Setelah itu Paulus mengambil roti , lalu mengucap syukur kepada Allah di hadapan mereka semua . Kemudian Paulus membahagi roti itu dan mula makan .
44027036	Semangat mereka pulih , lalu mereka pun makan .
44027037	Bilangan orang di kapal itu 276 orang .
44027038	Setelah semua orang makan dengan secukupnya , mereka membuang muatan gandum ke laut , supaya kapal menjadi ringan .
44027039	Apabila hari sudah siang , anak kapal melihat pantai , tetapi mereka tidak mengenal teluk itu . Jika dapat mereka bercadang hendak mendarat di situ .
44027040	Oleh itu mereka memotong tali sauh dan membiarkan semua sauh tenggelam di laut . Mereka juga membuka tali yang mengikat kemudi . Kemudian mereka menaikkan layar di haluan kapal supaya angin meniup kapal itu ke hadapan dan menuju ke pantai .
44027041	Tetapi kapal itu melanggar tebing pasir . Bahagian depan kapal itu terkandas lalu tidak dapat bergerak , sedangkan bahagian belakang kapal hancur dipukul ombak yang kuat .
44027042	Askar-askar di kapal bercadang membunuh semua orang tahanan , supaya orang tahanan tidak dapat berenang ke darat lalu melarikan diri .
44027043	Tetapi pegawai tentera itu mahu menyelamatkan Paulus , maka dia melarang mereka melakukan hal itu . Sebaliknya dia memerintahkan semua orang yang dapat berenang supaya terjun terlebih dahulu dan berenang ke pantai .
44027044	Yang lain menyusul dengan bergayut pada papan atau pecahan kapal itu . Dengan cara demikian kami semua selamat sampai ke darat .
44028001	Setelah kami mendarat dengan selamat , baru kami tahu bahawa pulau itu bernama Malta .
44028002	Penduduk pulau itu sangat mesra dengan kami . Hujan mula turun dan udara pun sejuk . Oleh itu mereka menyalakan api dan menyambut kami semua .
44028003	Paulus mengumpulkan kayu dan ketika dia meletakkan kayu di atas api , seekor ular keluar kerana bahang api itu lalu memagut tangan Paulus .
44028004	Apabila penduduk pulau itu melihat ular terjuntai pada tangan Paulus , mereka bercakap sesama sendiri , “ Orang ini tentu pembunuh , tetapi dewi yang bernama Keadilan tidak membenarkan dia hidup , meskipun dia selamat daripada bahaya di laut . ”
44028005	Tetapi Paulus mengibaskan ular daripada tangannya sehingga ular itu jatuh ke dalam api , dan Paulus tidak cedera .
44028006	Mereka menjangka tangan Paulus akan bengkak , atau tiba-tiba dia akan rebah mati . Tetapi setelah menunggu beberapa lama dan tidak ada sesuatu yang luar biasa berlaku kepadanya , mereka berubah fikiran lalu berkata bahawa Paulus itu dewa .
44028007	Tidak jauh dari tempat itu terdapat tanah yang dimiliki oleh Publius , gabenor pulau itu . Dia menyambut kami dengan baik dan selama tiga hari kami menjadi tetamunya .
44028008	Pada masa itu bapanya sedang demam dan menderita cirit-birit . Paulus masuk ke biliknya , lalu berdoa sambil meletakkan tangannya pada bapa yang sakit itu dan sembuhlah dia .
44028009	Kerana peristiwa itu , semua orang sakit di pulau itu datang kepada Paulus , dan mereka semua disembuhkan .
44028010	Mereka memberi kami banyak hadiah , dan apabila kami hendak belayar , mereka membawa bekalan ke kapal bagi perjalanan kami .
44028011	Tiga bulan kemudian kami belayar dari pulau itu dengan kapal dari Aleksandria yang menggunakan lambang “ Dewa Kembar ” . Kapal itu sudah berlabuh di pulau itu sepanjang musim sejuk .
44028012	Kami tiba di kota Sirakusa dan tinggal di situ selama tiga hari .
44028013	Dari situ kami belayar lagi dan tiba di kota Regium . Keesokan harinya angin mula bertiup dari selatan dan dalam dua hari kami tiba di kota Putioli .
44028014	Di situ kami berjumpa dengan beberapa orang yang percaya kepada Yesus , dan dengan jemputan mereka kami tinggal dengan mereka selama seminggu . Lalu tibalah kami di Roma .
44028015	Pengikut Yesus di Roma mendengar khabar tentang kami . Mereka datang sampai ke Pasar Apius dan ke Penginapan Tiga untuk menyambut kami . Apabila Paulus berjumpa dengan mereka , dia bersyukur kepada Allah kerana hal itu menggalakkan dia .
44028016	Apabila kami tiba di Roma , Paulus dibenarkan tinggal seorang diri dengan dikawal oleh seorang askar .
44028017	Selepas tiga hari , Paulus memanggil pemimpin-pemimpin orang Yahudi tempatan . Sesudah mereka berkumpul , dia berkata kepada mereka , “ Saudara-saudara orang Yahudi , saya tidak bersalah apa-apa terhadap bangsa kita atau melanggar adat resam yang kita terima daripada nenek moyang kita . Meskipun demikian saya ditangkap di Yerusalem dan diserahkan kepada bangsa Roma .
44028018	Setelah memeriksa perkara saya , orang Roma hendak membebaskan saya kerana mereka tidak mendapati saya melakukan kesalahan yang patut dihukum dengan hukuman mati .
44028019	Tetapi orang Yahudi menentang keputusan itu , dan saya terpaksa mengajukan rayuan supaya diadili oleh Kaisar Roma , meskipun saya tidak mempunyai tuduhan terhadap bangsa saya sendiri .
44028020	Itulah sebabnya saya minta berjumpa dengan saudara-saudara supaya boleh bercakap dengan saudara semua . Sebenarnya saya dibelenggu seperti ini , kerana Dia yang diharapkan oleh bangsa Israel . ”
44028021	Lalu mereka berkata kepadanya , “ Kami belum menerima sepucuk surat pun dari Yudea tentang perkara saudara . Tiada seorang pun daripada mereka yang datang membawa khabar tentang saudara , atau bercakap buruk tentang saudara .
44028022	Tetapi kami ingin mendengar pendapat saudara , kerana kami tahu bahawa orang di serata tempat mencela kumpulan yang saudara anggotai . ”
44028023	Oleh itu mereka dan Paulus menetapkan satu hari untuk bertemu . Pada hari itu banyak orang datang ke tempat tinggal Paulus . Dari pagi hingga petang Paulus menjelaskan ajarannya tentang Pemerintahan Allah . Dia berusaha untuk meyakinkan mereka tentang Yesus dengan menggunakan ayat-ayat dari Taurat Musa dan Kitab Nabi-Nabi .
44028024	Ada orang yang percaya kepada apa yang dikatakan oleh Paulus , tetapi ada juga yang tidak percaya .
44028025	Dengan pendirian yang berlainan mereka meninggalkan tempat itu , kerana Paulus mengatakan hal ini kepada mereka , “ Memang benar apa yang dikatakan oleh Roh Allah melalui Nabi Yesaya kepada nenek moyang saudara-saudara !
44028026	Allah berfirman , ‘ Pergilah dan katakan hal ini kepada bangsa ini : Kamu akan mendengar dan mendengar , tetapi tidak faham ; kamu akan melihat dan melihat , tetapi tidak nampak ,
44028027	kerana seolah-olah fikiran bangsa ini tumpul , telinga pekak , dan mata buta . Jika mereka tidak demikian , tentu mata mereka akan melihat , telinga akan mendengar , dan fikiran boleh mengerti , sehingga mereka akan kembali kepada-Ku , dan Aku pun akan menyembuhkan mereka . ’ ”
44028028	Akhirnya Paulus berkata , “ Saudara-saudara harus tahu bahawa perkhabaran tentang penyelamatan yang dikurniakan oleh Allah , sekarang sudah dikhabarkan kepada orang bukan Yahudi . Mereka akan menerimanya ! ” [
44028029	Setelah Paulus berkata demikian , orang Yahudi meninggalkan tempat itu sambil bertengkar sesama sendiri dengan sengit . ]
44028030	Selama dua tahun Paulus tinggal di Roma , di rumah yang disewanya sendiri . Dia menyambut sesiapa sahaja yang datang melawatnya .
44028031	Dengan kebebasan dan keberanian , Paulus mengkhabarkan ajaran tentang Pemerintahan Allah , dan memberikan ajaran tentang Tuhan Yesus Kristus .
45001001	Surat ini daripada Paulus , hamba Kristus Yesus , dan rasul yang dipilih serta dipanggil oleh Allah , untuk mengisytiharkan Berita Baik daripada Allah .
45001002	Berita Baik itu telah dijanjikan oleh Allah sejak dahulu kala melalui nabi-nabi-Nya , dan janji itu tertulis di dalam Alkitab .
45001003	Berita Baik itu tentang Anak Allah , Tuhan kita Yesus Kristus . Sebagai manusia , Dia keturunan Daud ,
45001004	tetapi sebagai ilahi , Dia ternyata Anak Allah , kerana dengan kuasa yang besar Allah membangkitkan-Nya daripada kematian .
45001005	Melalui Dia , Allah sudah menganugerahi aku tugas istimewa untuk menjadi seorang rasul , supaya aku dapat mengabdikan diri kepada Kristus dengan memimpin orang daripada semua bangsa agar percaya dan taat kepada-Nya .
45001006	Kamu yang tinggal di Roma juga termasuk dalam golongan mereka , kerana kamu pun sudah dipanggil oleh Allah untuk menjadi milik Yesus Kristus .
45001007	Oleh itu aku menulis surat ini kepada kamu semua di Roma yang dikasihi oleh Allah , dan yang sudah dipanggil oleh-Nya untuk menjadi umat-Nya . Semoga Allah Bapa kita dan Tuhan Yesus Kristus mengurniai kamu berkat dan kesejahteraan .
45001008	Mula-mula sekali , aku bersyukur kepada Allah melalui Yesus Kristus bagi kamu semua , kerana seluruh dunia mendengar bahawa kamu percaya kepada Yesus .
45001009	Aku sentiasa mengingat kamu , setiap kali aku berdoa . Allah saksiku bahawa apa yang aku katakan itu benar . Dialah Allah yang aku taati dengan sepenuh hati dalam hal mengisytiharkan Berita Baik tentang Anak-Nya . Aku berdoa supaya Allah mengizinkan aku melawat kamu .
45001010	
45001011	Aku sangat ingin berjumpa dengan kamu , supaya aku dapat berkongsi berkat daripada Roh Allah dengan kamu , untuk menguatkan kamu .
45001012	Maksudku adalah supaya kepercayaanku kepada Yesus boleh menguatkan kamu , dan kepercayaan kamu kepada Yesus boleh menguatkan aku .
45001013	Saudara-saudaraku , ketahuilah bahawa sudah banyak kali aku bercadang hendak melawat kamu , tetapi selalu ada sahaja halangannya . Aku ingin supaya pelayananku di kalangan kamu berhasil , seperti pelayananku di kalangan orang bukan Yahudi di tempat lain .
45001014	Aku mempunyai kewajipan terhadap semua bangsa : yang beradab dan yang tidak beradab , yang berpendidikan dan yang tidak berpendidikan .
45001015	Itulah sebabnya aku ingin sekali mengisytiharkan Berita Baik itu kepada kamu juga , yang tinggal di Roma .
45001016	Aku yakin dengan sepenuhnya bahawa Berita Baik itu kuasa Allah yang menyelamatkan semua orang yang percaya kepada Yesus , mula-mula orang Yahudi , dan juga orang bukan Yahudi .
45001017	Berita Baik itu menunjukkan cara bagaimana hubungan manusia dengan Allah menjadi baik semula , iaitu melalui kepercayaan kepada-Nya , dari mula sehingga akhir . Hal itu seperti yang tertulis di dalam Alkitab , “ Orang yang percaya kepada Allah sehingga hubungannya dengan Allah baik semula , orang itu akan hidup ! ”
45001018	Dari syurga Allah menunjukkan kemurkaan-Nya terhadap segala dosa dan kejahatan manusia , kerana kejahatan menghalangi manusia untuk mengetahui ajaran benar tentang Allah .
45001019	Allah menghukum manusia , kerana apa yang dapat diketahui orang tentang Allah sudah jelas , oleh sebab Allah sendiri sudah menyatakannya .
45001020	Sejak Allah menciptakan dunia , sifat-sifat Allah yang tidak kelihatan , baik kuasa-Nya yang kekal mahupun keadaan-Nya sebagai Allah , dapat difahami oleh manusia melalui segala yang sudah diciptakan-Nya . Oleh itu manusia sama sekali tidak mempunyai dalih untuk membela diri .
45001021	Mereka mengenal Allah , tetapi mereka tidak menghormati Dia sebagai Allah . Mereka tidak bersyukur kepada-Nya . Sebaliknya mereka memikirkan perkara yang bukan-bukan , dan fikiran mereka dipenuhi kegelapan .
45001022	Mereka mengaku bijak , padahal mereka bodoh .
45001023	Mereka tidak menyembah Allah yang abadi , melainkan menyembah patung yang dibuat menurut rupa manusia yang fana , atau burung , atau binatang berkaki empat , ataupun binatang yang menjalar .
45001024	Itulah sebabnya Allah membiarkan mereka dikuasai oleh keinginan hati untuk melakukan perkara yang hina dan keji . Mereka melakukan hal-hal yang memalukan terhadap satu sama lain .
45001025	Mereka menukar ajaran benar daripada Allah dengan dusta . Mereka lebih suka menyembah dan mentaati apa yang diciptakan oleh Allah , daripada menyembah dan mentaati Allah yang menciptakan semuanya . Dialah yang seharusnya dipuji selama-lamanya ! Amin .
45001026	Kerana manusia berbuat demikian , Allah menyerahkan mereka kepada hawa nafsu yang keji . Wanita melakukan hubungan jenis dengan sesama wanita , dan hal itu tidak sepatutnya dilakukan .
45001027	Begitu juga halnya dengan lelaki ; mereka tidak lagi melakukan hubungan jenis dengan wanita , melainkan berahi terhadap sesama lelaki . Lelaki melakukan hubungan jenis dengan sesama lelaki , dan hal itu memalukan . Oleh itu mereka menerima hukuman yang setimpal dengan dosa mereka .
45001028	Kerana manusia tidak mahu mengakui Allah , Allah membiarkan fikiran mereka menjadi rosak , sehingga mereka melakukan hal-hal yang tidak senonoh .
45001029	Hati mereka penuh dengan kejahatan , kekejaman , ketamakan , kebusukan dan kedengkian , keinginan untuk membunuh , berkelahi , menipu , dan mendendam . Mereka suka mengumpat ,
45001030	memburukkan nama orang lain ; mereka sombong dan biadab , yang membenci Allah dan bercakap besar . Mereka memikirkan cara-cara baru untuk melakukan kejahatan . Mereka melawan ibu bapa ,
45001031	tidak berakhlak , memungkiri janji , dan tidak berperikemanusiaan .
45001032	Mereka tahu bahawa menurut hukum Allah , orang yang berbuat semua itu harus dihukum mati . Namun demikian mereka terus-menerus melakukan hal-hal itu ; bahkan mereka menyetujui orang lain yang berbuat demikian .
45002001	Oleh itu , sahabatku , siapakah kamu sehingga mahu menyalahkan orang lain ? Kamu sama sekali tidak mempunyai dalih untuk membela diri . Hal itu demikian , kerana apabila kamu menyalahkan orang lain , lalu kamu sendiri melakukan perbuatan yang sama , kamu menjatuhkan hukuman kepada diri kamu sendiri .
45002002	Kita tahu bahawa keputusan Allah memang benar , apabila Dia menghukum orang yang berbuat demikian .
45002003	Tetapi sahabatku , kamu pun melakukan perkara-perkara yang kamu tuduhkan kepada orang lain . Kamu pasti tidak dapat melepaskan diri daripada hukuman Allah .
45002004	Kamu mungkin meremehkan kebaikan hati Allah , kemurahan hati-Nya , dan kesabaran-Nya yang tidak terhingga . Kamu tentu tahu bahawa Allah menunjukkan kebaikan hati-Nya kerana Dia mahu kamu bertaubat daripada dosa .
45002005	Kamu degil dan keras kepala . Oleh itu , kamu sendiri yang menjadikan hukuman kamu semakin berat pada Hari Kiamat apabila Allah menyatakan kemurkaan-Nya dan menjatuhkan hukuman yang adil .
45002006	Hal itu demikian , kerana Allah akan membalas setiap orang setimpal dengan perbuatannya .
45002007	Allah akan memberikan hidup sejati dan kekal kepada mereka yang sentiasa berbuat baik , dan mengharapkan kemuliaan , penghormatan , dan hidup yang kekal .
45002008	Tetapi mereka yang mementingkan diri sendiri dan menolak Allah supaya dapat melakukan kejahatan , akan ditimpa kemurkaan dan kemarahan Allah .
45002009	Setiap orang yang berbuat jahat akan menanggung kesengsaraan dan penderitaan : mula-mula orang Yahudi , dan juga orang bukan Yahudi .
45002010	Tetapi Allah akan memberikan kemuliaan , penghormatan , dan kesejahteraan kepada semua orang yang berbuat baik : mula-mula kepada orang Yahudi , dan juga kepada orang bukan Yahudi .
45002011	Hal itu demikian , kerana Allah menghakimi semua orang dengan adil .
45002012	Orang bukan Yahudi tidak mempunyai Taurat Musa . Mereka berdosa dan binasa , tetapi mereka tidak dihukum menurut Taurat . Orang Yahudi mempunyai Taurat Musa . Mereka berdosa dan dihukum berdasarkan Taurat .
45002013	Hal itu demikian , kerana orang berbaik semula dengan Allah , bukan dengan mendengar Taurat , tetapi dengan melakukan apa yang diperintahkan oleh Taurat .
45002014	Orang bukan Yahudi tidak mempunyai Taurat , tetapi apabila mereka dengan kemahuan sendiri melakukan apa yang diperintahkan oleh Taurat , hal itu menunjukkan bahawa mereka mengetahui apa yang patut dan yang tidak patut dilakukan , walaupun mereka tidak mempunyai Taurat .
45002015	Kelakuan mereka menunjukkan bahawa apa yang diperintahkan oleh Taurat tertulis di dalam hati mereka . Hati nurani mereka pun membuktikan hal itu , kerana fikiran mereka kadangkala menyalahkan dan kadangkala membenarkan perbuatan mereka .
45002016	Oleh itu , menurut Berita Baik yang aku khabarkan , hal itu akan berlaku pada Hari Kiamat apabila melalui Yesus Kristus , Allah akan menghakimi segala rahsia hati dan fikiran manusia .
45002017	Bagaimana dengan kamu sendiri ? Kamu mengaku kamu orang Yahudi . Kamu bergantung kepada Taurat Musa dan membanggakan hubungan kamu dengan Allah .
45002018	Kamu mengetahui kehendak Allah , dan dengan mempelajari Taurat kamu sepatutnya tahu memilih apa yang baik .
45002019	Kamu yakin bahawa kamulah pemimpin orang buta dan kamu cahaya kepada mereka yang dalam kegelapan .
45002020	Kamu pendidik kepada orang yang bodoh , dan guru kepada orang yang belum matang . Kamu yakin bahawa di dalam Taurat , kamu mempunyai segala pengetahuan dan ajaran yang benar .
45002021	Kamu mengajar orang lain , tetapi mengapa kamu tidak mengajar diri sendiri ? Kamu berkata , “ Jangan mencuri ” - tetapi mengapa kamu sendiri mencuri ?
45002022	Kamu berkata , “ Jangan berzina ” - tetapi mengapa kamu sendiri berzina ? Kamu membenci berhala , tetapi mengapa kamu merompak rumah berhala ?
45002023	Kamu bangga kerana memiliki Taurat , tetapi mengapa kamu mempermalukan Allah dengan tidak mentaati perintah-Nya ?
45002024	Di dalam Alkitab tertulis , “ Kerana kamu , orang Yahudi , Allah dikufuri oleh orang bukan Yahudi . ”
45002025	Jika kamu taat kepada Taurat , sunat kamu itu berfaedah . Tetapi jika kamu tidak mematuhi Taurat , sunat kamu itu sia-sia .
45002026	Jika orang bukan Yahudi yang tidak bersunat , mematuhi Taurat , tidakkah Allah akan menganggap mereka sebagai orang yang bersunat ?
45002027	Oleh itu kamu orang Yahudi akan disalahkan oleh orang bukan Yahudi , kerana kamu yang mempunyai kitab Taurat dan yang bersunat , melanggar Taurat . Sedangkan mereka yang tidak bersunat , taat kepada Taurat .
45002028	Siapakah orang Yahudi sejati yang betul-betul bersunat ? Mereka bukanlah orang yang pada nama sahaja orang Yahudi dan yang bersunat secara lahir sahaja .
45002029	Sebaliknya orang Yahudi sejati adalah orang yang berjiwa Yahudi dan hati mereka bersunat . Semua itu dilakukan oleh Roh Allah dan bukan oleh apa yang tertulis di dalam Taurat . Orang seperti itu menerima pujian daripada Allah , bukan daripada manusia .
45003001	Jika demikian , adakah keuntungannya menjadi orang Yahudi ? Adakah faedahnya bersunat ?
45003002	Tentu banyak faedahnya ! Pada mulanya Allah mengamanahkan firman-Nya kepada orang Yahudi .
45003003	Tetapi bagaimana halnya jika sebahagian daripada orang Yahudi tidak setia ? Adakah kerana hal itu Allah menjadi tidak setia ?
45003004	Tentu tidak ! Allah sentiasa benar , walaupun setiap orang berdusta . Sebagaimana yang tertulis di dalam Alkitab , “ Apabila Engkau berfirman , setiap orang pasti tahu bahawa Engkau benar ; apabila Engkau dituduh , Engkau sentiasa menang . ”
45003005	Tetapi jika kejahatan kita menjadikan keadilan Allah semakin nyata , apakah yang akan kita katakan ? Adakah Allah tidak adil apabila Dia menghukum kita ? ( Di sini aku bercakap secara manusia . )
45003006	Sekali-kali tidak ! Jika Allah tidak adil , bagaimanakah Dia dapat menghakimi dunia ini ?
45003007	Jika perbuatanku yang tidak benar , menyebabkan apa yang benar tentang Allah semakin nyata , sehingga Dia dipermuliakan , mengapa aku disalahkan sebagai orang berdosa ?
45003008	Mengapa kita tidak berkata , “ Marilah kita lakukan kejahatan supaya timbul kebaikan ” ? Sebenarnya ada beberapa orang yang menghina aku dengan tuduhan bahawa aku mengatakan demikian . Allah akan menghukum mereka dengan sepatutnya .
45003009	Baiklah , adakah kedudukan kita sebagai orang Yahudi lebih baik daripada kedudukan orang bukan Yahudi ? Sekali-kali tidak ! Sudah aku jelaskan bahawa semua orang dikuasai dosa , baik orang Yahudi mahupun orang bukan Yahudi .
45003010	Seperti yang tertulis di dalam Alkitab , “ Tidak seorang pun yang benar di sisi Allah ,
45003011	tidak seorang pun yang memahami apa yang benar , dan tidak seorang pun menyembah Allah .
45003012	Semua orang sudah menjauhkan diri daripada Allah ; semuanya sudah sesat . Tidak seorang pun berbuat benar ; seorang pun tidak !
45003013	Kata-kata dari mulut mereka menyebabkan kematian , tipu muslihat mengalir dari lidah mereka , dan fitnah seperti bisa ular tersembur dari bibir mereka ;
45003014	mulut mereka penuh dengan kutuk dan cerca .
45003015	Mereka cepat mencederakan dan membunuh orang ;
45003016	mereka menyebabkan kebinasaan dan kehancuran di mana-mana .
45003017	Mereka tidak mengikut jalan kedamaian ,
45003018	dan mereka pun tidak menghormati Allah . ”
45003019	Sekarang kita tahu bahawa semua yang tertulis di dalam Taurat adalah bagi mereka yang hidup di bawah Taurat . Dengan demikian tidak seorang pun dapat berdalih , dan semua orang di dunia akan diadili oleh Allah .
45003020	Jika seseorang melakukan apa yang diwajibkan oleh Taurat , hal itu tidak bererti dia berbaik semula dengan Allah . Sebaliknya Taurat hanya menunjukkan manusia bahawa mereka berdosa .
45003021	Tetapi sekarang Allah sudah menunjukkan jalan bagaimana manusia dapat berbaik semula dengan-Nya . Hal itu tidak ada kaitannya dengan hukum , walaupun Taurat dan Kitab Nabi-Nabi menyatakan hal itu .
45003022	Allah memungkinkan orang berbaik semula dengan Dia , hanya melalui kepercayaan mereka kepada Yesus Kristus . Allah melakukan hal itu untuk semua orang yang percaya kepada Kristus , kerana tidak ada perbezaan antara orang Yahudi dengan orang bukan Yahudi :
45003023	Semua orang sudah berdosa dan jauh daripada Allah yang menyelamatkan mereka .
45003024	Tetapi oleh rahmat Allah yang dikurniakan dengan percuma , hubungan manusia dengan Allah menjadi baik semula , melalui Yesus Kristus yang membebaskan mereka .
45003025	Allah mempersembahkan Yesus Kristus sebagai korban supaya dengan kematian Yesus , dosa orang diampunkan apabila mereka percaya kepada-Nya . Allah berbuat demikian untuk menunjukkan keadilan-Nya . Pada masa lampau , Allah bersabar terhadap dosa manusia , sehingga tidak menghukum orang .
45003026	Tetapi sekarang Dia bertindak terhadap dosa untuk menyatakan keadilan-Nya . Dengan cara itu Allah menunjukkan bahawa Dia adil , dan bahawa Dia menyatakan semua orang yang percaya kepada Yesus sebagai orang yang sudah berbaik semula dengan Allah .
45003027	Oleh itu kita tidak mempunyai apa pun yang dapat kita banggakan ! Mengapa demikian ? Adakah kerana kita mentaati Taurat ? Tidak , tetapi kerana kita percaya .
45003028	Kesimpulannya begini : seseorang berbaik semula dengan Allah , kerana dia percaya kepada Yesus Kristus , dan bukan kerana dia melakukan apa yang diwajibkan oleh Taurat .
45003029	Adakah Allah itu Allah orang Yahudi sahaja ? Tentu tidak . Dia Allah orang bukan Yahudi juga !
45003030	Allah hanya satu . Dia memungkinkan orang Yahudi berbaik semula dengan Allah , kerana mereka percaya kepada Yesus Kristus . Dia juga yang memungkinkan orang bukan Yahudi berbaik semula dengan Allah , kerana mereka percaya kepada Yesus Kristus .
45003031	Adakah hal ini bererti bahawa kerana kita percaya kepada Yesus Kristus , kita boleh memansuhkan Taurat ? Tentu tidak ! Sebaliknya kita mendukung Taurat .
45004001	Jika demikian apakah yang dapat kita katakan tentang Abraham , nenek moyang bangsa kita ? Bagaimanakah pengalamannya ?
45004002	Jika Abraham diterima oleh Allah sebagai orang yang sudah berbaik semula dengan-Nya kerana hal-hal yang dilakukan oleh Abraham , maka Abraham boleh berbangga . Tetapi dia tidak dapat berbangga di sisi Allah .
45004003	Di dalam Alkitab tertulis , “ Abraham percaya kepada Allah , dan kerana kepercayaannya dia diterima oleh Allah sebagai orang yang sudah berbaik semula dengan Allah . ”
45004004	Seorang yang bekerja , biasanya menerima gaji , dan gajinya itu tidak dianggap sebagai suatu pemberian , kerana gaji itu haknya .
45004005	Tetapi seseorang yang percaya kepada Allah tidak bergantung kepada usahanya sendiri . Orang itu percaya kepada Allah yang menyatakan orang berdosa bebas daripada dosa . Kepercayaan orang itu menyebabkan dia diterima oleh Allah sebagai orang yang sudah berbaik semula dengan-Nya .
45004006	Itulah yang dimaksudkan oleh Daud apabila dia berkata tentang kebahagiaan orang yang diterima oleh Allah sebagai orang yang sudah berbaik semula dengan Allah , walaupun mereka tidak melakukan apa-apa supaya diterima oleh Allah . Daud berkata ,
45004007	“ Berbahagialah orang yang kesalahan mereka diampuni oleh Allah , dan dosa mereka dihapuskan oleh Allah !
45004008	Berbahagialah dia yang dosanya tidak diperhitungkan oleh Allah ! ”
45004009	Adakah kebahagiaan yang dimaksudkan Daud itu hanya dikhaskan untuk orang yang bersunat ? Tentu tidak . Kebahagiaan itu juga untuk orang yang tidak bersunat . Hal ini demikian , kerana sudah kami katakan sebelumnya bahawa , “ Abraham percaya kepada Allah , dan kerana kepercayaannya dia diterima oleh Allah sebagai orang yang sudah berbaik semula dengan Allah . ”
45004010	Bilakah perkara itu berlaku ? Sebelum atau sesudah Abraham bersunat ? Sebelum Abraham bersunat .
45004011	Abraham bersunat kemudian , dan sunatnya itu satu tanda untuk membuktikan bahawa Allah sudah menerima dia sebagai orang yang sudah berbaik semula dengan Allah , kerana Abraham percaya kepada-Nya . Demikianlah Abraham menjadi seperti bapa kepada semua orang yang percaya kepada Allah dan yang diterima oleh Allah sebagai orang yang sudah berbaik semula dengan-Nya , walaupun mereka tidak bersunat .
45004012	Abraham juga menjadi seperti bapa kepada orang yang bersunat dan yang hidup dengan kepercayaan kepada Allah , seperti bapa kita Abraham sebelum dia bersunat .
45004013	Allah berjanji kepada Abraham dan keturunannya bahawa dunia ini akan menjadi milik mereka . Allah berjanji demikian bukan kerana Abraham taat kepada Taurat , tetapi kerana dia percaya kepada Allah sehingga dia diterima oleh Allah sebagai orang yang sudah berbaik semula dengan-Nya .
45004014	Jika apa yang dijanjikan oleh Allah hanya diberikan kepada orang yang taat kepada Taurat , maka tidak ada gunanya orang percaya kepada Allah , dan janji Allah pun sia-sia .
45004015	Taurat mendatangkan kemurkaan Allah . Tetapi jika tidak ada hukum , maka pelanggaran pun tidak ada .
45004016	Janji Allah itu berdasarkan kepercayaan orang kepada Allah . Dengan demikian , janji itu dijamin sebagai kurnia Allah yang diberikan dengan percuma kepada semua keturunan Abraham , baik orang yang taat kepada Taurat , mahupun orang yang percaya kepada Allah seperti Abraham percaya kepada-Nya . Hal ini demikian kerana Abraham menjadi seperti bapa kepada kita semua .
45004017	Di dalam Alkitab tertulis bahawa Allah berfirman kepada Abraham , “ Aku sudah menjadikan engkau bapa kepada banyak bangsa . ” Demikianlah Allah memberikan janji itu kepada Abraham dan Abraham percaya kepada-Nya . Dialah Allah yang menghidupkan orang mati , dan juga Allah yang dengan firman-Nya mewujudkan apa yang tidak wujud .
45004018	Abraham tetap percaya dan berharap bahkan pada masa tidak ada harapan lagi baginya . Itulah sebabnya Allah menjadikan dia bapa kepada banyak bangsa . Seperti yang tertulis di dalam Alkitab , “ Keturunanmu akan menjadi banyak sekali . ”
45004019	Pada waktu itu umur Abraham sudah hampir seratus tahun . Dia tahu bahawa dia tidak mungkin mendapat keturunan , kerana badannya sudah sangat tua dan Sara , isterinya mandul . Tetapi walaupun demikian , dia tidak ragu akan janji Allah , dan imannya pun tidak menjadi lemah . Sebaliknya imannya menjadikan dia bertambah kuat , dan dia memuji-muji Allah .
45004020	
45004021	Abraham betul-betul yakin bahawa Allah sanggup melakukan apa yang sudah dijanjikan-Nya .
45004022	Itulah sebabnya Abraham “ diterima sebagai orang yang sudah berbaik semula dengan Allah ” , kerana dia percaya kepada Allah .
45004023	Kata-kata - “ diterima sebagai orang yang sudah berbaik semula dengan Allah ” - tertulis bukan hanya untuk Abraham ,
45004024	tetapi untuk kita juga . Kita pun akan diterima sebagai orang yang sudah berbaik semula dengan Allah , apabila kita percaya kepada Allah yang membangkitkan Yesus , Tuhan kita daripada kematian .
45004025	Yesus diserahkan untuk dibunuh kerana dosa kita ; Dia dibangkitkan supaya kita boleh berbaik semula dengan Allah .
45005001	Sekarang kita sudah berbaik semula dengan Allah kerana kita percaya kepada-Nya . Oleh itu kita hidup dalam kedamaian dengan Allah melalui Yesus Kristus , Tuhan kita .
45005002	Yesus membolehkan kita mengalami rahmat Allah , kerana kita percaya kepada Yesus dan sekarang kita menghayati rahmat itu . Oleh itu , kita membanggakan harapan untuk beroleh bahagian dalam kemuliaan Allah .
45005003	Kita juga membanggakan penderitaan kita , kerana kita tahu bahawa penderitaan menghasilkan ketekunan .
45005004	Ketekunan menyebabkan kita diperkenankan oleh Allah . Oleh itu kita mempunyai harapan .
45005005	Harapan itu tidak akan mengecewakan kita , kerana Allah sudah mencurahkan kasih-Nya ke dalam hati kita . Allah melakukan hal itu dengan perantaraan Roh-Nya , yang sudah dikurniakan-Nya kepada kita .
45005006	Semasa kita dalam keadaan tidak berdaya , Kristus mati pada masa yang ditetapkan oleh Allah untuk menyelamatkan kita , orang yang jahat .
45005007	Susahlah orang mahu mati bagi orang yang mentaati hukum agama . Mungkin ada orang yang bersedia mati bagi orang yang baik hati .
45005008	Tetapi Allah telah menunjukkan betapa besarnya kasih-Nya kepada kita , kerana Kristus mati bagi kita semasa kita masih berdosa .
45005009	Melalui kematian Kristus , kita sekarang berbaik semula dengan Allah . Oleh itu kita pasti akan diselamatkan oleh Kristus daripada kemurkaan Allah kelak .
45005010	Dahulu kita bermusuhan dengan Allah , tetapi Allah menjadikan kita sahabat-sahabat-Nya melalui kematian Anak-Nya . Sekarang sebagai sahabat-sahabat Allah , kita pasti akan diselamatkan kerana Kristus hidup .
45005011	Bukan itu sahaja ; kita pun bersukacita kerana apa yang sudah dilakukan oleh Allah melalui Tuhan kita Yesus Kristus . Melalui Kristus , kita sekarang dijadikan sahabat-sahabat Allah .
45005012	Dosa masuk ke dalam dunia melalui satu orang , dan dosa orang itu membawa kematian . Akibatnya maut menjangkiti segenap umat manusia , kerana semua orang berdosa .
45005013	Dosa sudah ada di dalam dunia sebelum Taurat diberikan . Tetapi jika tidak ada hukum , dosa tidak diperhitungkan .
45005014	Sungguhpun demikian , dari zaman Adam sampai kepada zaman Musa , maut menguasai segenap umat manusia , termasuk orang yang tidak berbuat dosa seperti yang dilakukan oleh Adam ketika dia melanggar perintah Allah . Adam itu gambaran daripada Dia yang akan datang kemudian .
45005015	Tetapi kedua-dua mereka tidak sama , kerana anugerah Allah sangat berbeza dengan dosa Adam . Memang betul bahawa banyak orang mati akibat dosa satu orang itu . Tetapi jauh lebih besar lagi akibat daripada rahmat Allah dan anugerah penyelamatan-Nya yang diberikan kepada banyak orang melalui rahmat satu orang , iaitu Yesus Kristus .
45005016	Anugerah Allah juga jauh lebih besar daripada dosa satu orang itu . Setelah satu orang itu berdosa , Allah memberikan keputusan “ Bersalah ” . Tetapi setelah banyak orang berbuat dosa , Allah mengurniakan anugerah-Nya dengan menyatakan mereka , “ Tidak bersalah ! ”
45005017	Memang betul bahawa melalui satu orang itu , maut mula berkuasa kerana dosa satu orang itu . Tetapi lebih besar lagi hal yang dicapai oleh satu orang lain , iaitu Yesus Kristus . Melalui Dia , Allah melimpahkan rahmat-Nya kepada banyak orang , dan dengan anugerah-Nya mereka dapat berbaik semula dengan Allah , serta akan hidup dan berkuasa melalui Kristus .
45005018	Oleh itu sebagaimana umat manusia dihukum kerana dosa satu orang ; dengan cara yang sama semua orang dibebaskan daripada kesalahan dan diberikan hidup , kerana perbuatan satu orang yang melakukan kehendak Allah .
45005019	Sebagaimana semua orang menjadi orang berdosa kerana satu orang tidak taat , demikian juga orang dapat berbaik semula dengan Allah , kerana satu orang taat kepada Allah .
45005020	Taurat diberikan oleh Allah . Tetapi apabila manusia semakin berusaha untuk mentaati Taurat , mereka semakin melanggarnya dan berdosa terhadap Allah . Tetapi apabila dosa bertambah , rahmat Allah pun semakin bertambah .
45005021	Oleh itu sebagaimana orang harus mati kerana berbuat dosa , demikian juga rahmat Allah berkuasa untuk membolehkan kita berbaik semula dengan Allah , sehingga kita beroleh hidup sejati dan kekal melalui Yesus Kristus , Tuhan kita .
45006001	Jika demikian , apakah yang harus kita katakan ? Haruskah kita terus-menerus berbuat dosa supaya rahmat Allah semakin bertambah ?
45006002	Tentu tidak ! Dosa tidak lagi berkuasa atas kita . Oleh itu bagaimanakah kita dapat terus-menerus melakukan dosa dalam hidup kita ?
45006003	Tidakkah kamu tahu bahawa pada masa kita dibaptis , kita dipersatukan dengan Kristus Yesus ? Hal ini bererti kita dipersatukan dengan kematian-Nya .
45006004	Dengan baptisan itu , kita dikubur dengan Kristus dan ikut mati bersama-sama Dia , supaya sebagaimana Kristus dibangkitkan daripada kematian oleh kuasa Bapa yang mulia , kita pun dapat mengamalkan hidup yang baru .
45006005	Jika kita sudah dipersatukan dengan Kristus kerana kita ikut mati dengan Dia , maka kita akan dipersatukan dengan Dia juga kerana kita ikut dihidupkan semula seperti Dia .
45006006	Kita tahu bahawa tabiat kita yang lama sudah disalibkan bersama-sama Kristus , supaya kuasa tabiat kita yang berdosa itu dimusnahkan , dan kita tidak akan diperhamba oleh dosa lagi .
45006007	Hal itu demikian , kerana apabila seseorang mati , dia dibebaskan daripada kuasa dosa .
45006008	Jika kita sudah mati bersama-sama Kristus , kita percaya bahawa kita pun akan hidup bersama-sama Dia .
45006009	Hal itu demikian , kerana kita tahu bahawa Kristus sudah dibangkitkan daripada kematian . Dia tidak akan mati lagi ; kematian tidak berkuasa atas-Nya lagi .
45006010	Kematian Kristus itu kematian terhadap dosa . Perkara itu berlaku satu kali sahaja untuk selama-lamanya . Tetapi hidup-Nya sekarang adalah hidup bagi Allah .
45006011	Kamu juga harus menganggap diri kamu mati terhadap dosa , tetapi hidup erat dengan Allah melalui Kristus Yesus .
45006012	Janganlah biarkan dosa menguasai hidup kamu yang fana , supaya kamu tidak mengikut keinginan hati yang jahat .
45006013	Janganlah serahkan sebarang anggota tubuh kamu kepada kuasa dosa untuk digunakan bagi tujuan yang jahat . Sebaliknya , serahkanlah diri kamu kepada Allah sebagai orang yang dahulunya mati , tetapi sekarang telah dihidupkan oleh Allah . Serahkanlah segenap diri kamu kepada Allah supaya Allah boleh menggunakan kamu untuk melakukan kehendak-Nya .
45006014	Dosa tidak boleh menguasai kamu , kerana kamu tidak lagi hidup di bawah Taurat , tetapi hidup di bawah rahmat Allah .
45006015	Apakah kesimpulannya sekarang ? Bolehkah kita berdosa , kerana kita sekarang hidup di bawah rahmat Allah dan tidak di bawah kuasa Taurat ? Tentu tidak !
45006016	Tentu kamu tahu bahawa jika kamu menghambakan diri kepada seseorang untuk melakukan kehendaknya , maka kamu menjadi hamba orang yang kamu taati : sama ada hamba kepada dosa yang mengakibatkan kematian , atau hamba kepada Allah yang dapat menjadikan kamu berbaik semula dengan Allah .
45006017	Tetapi bersyukurlah kepada Allah ! Dahulu kamu diperhamba oleh dosa , tetapi sekarang dengan sepenuh hati kamu mentaati ajaran benar yang sudah diberikan kepada kamu .
45006018	Kamu sudah dibebaskan daripada dosa , lalu menjadi hamba kepada kehendak Allah .
45006019	Kerana kamu susah memahami sesuatu , aku menggunakan contoh perhambaan . Dahulu kamu menyerahkan segenap diri kamu sebagai hamba kepada hal-hal keji dan jahat untuk tujuan yang jahat . Demikian juga sekarang kamu harus menyerahkan segenap diri sebagai hamba kepada kehendak Allah untuk tujuan-tujuan-Nya yang khas .
45006020	Pada waktu kamu diperhamba oleh dosa , kamu tidak dikuasai oleh kehendak Allah .
45006021	Tetapi apakah faedah yang kamu terima daripada perbuatan yang sekarang menyebabkan kamu berasa malu ? Perbuatan-perbuatan itu hanya mengakibatkan kematian !
45006022	Tetapi sekarang kamu sudah dibebaskan daripada dosa , dan menjadi hamba Allah . Faedahnya berupa kehidupan yang diabdikan kepada Allah dan hal ini menghasilkan hidup sejati dan kekal .
45006023	Kematian adalah upah dosa , tetapi hidup sejati dan kekal bersama-sama Kristus Yesus Tuhan kita adalah anugerah Allah .
45007001	Saudara-saudaraku , tentu kamu faham akan apa yang hendak aku katakan , kerana kamu semua memahami hukum . Seseorang berada di bawah kekuasaan hukum , hanya selama dia masih hidup .
45007002	Seorang wanita yang bersuami , umpamanya , terikat oleh hukum kepada suaminya hanya selama suaminya masih hidup . Tetapi jika suaminya meninggal , wanita itu bebas daripada hukum yang mengikatnya kepada suaminya .
45007003	Jika wanita itu hidup dengan lelaki lain semasa suaminya masih hidup , wanita itu dikatakan berzina . Tetapi jika suaminya meninggal , dari segi hukum , wanita itu sudah bebas . Jika dia berkahwin dengan lelaki lain , dia tidak berzina .
45007004	Saudara-saudaraku , begitu juga halnya dengan kamu . Dari segi Taurat , kamu sudah mati , kerana kamu sebahagian daripada tubuh Kristus . Kamu sekarang menjadi milik Dia yang sudah dibangkitkan daripada kematian , supaya kita menjadi berguna bagi Allah dalam kehidupan kita .
45007005	Dahulu kita hidup menurut tabiat manusia , dan pelbagai keinginan yang berdosa timbul dalam diri kita kerana adanya Taurat . Hal itu menyebabkan kita melakukan perkara-perkara yang mengakibatkan kematian .
45007006	Tetapi sekarang kita bebas daripada kuasa Taurat , kerana kita sudah mati terhadap Taurat yang dahulu menguasai kita . Kita tidak lagi mengabdikan diri dengan cara lama menurut hukum yang tertulis . Tetapi sekarang kita mengabdikan diri menurut cara baru yang ditunjukkan oleh Roh Allah .
45007007	Jika demikian , apakah yang dapat kita katakan ? Adakah Taurat itu jahat ? Tentu tidak ! Tetapi Tauratlah yang menyebabkan aku tahu akan dosa . Jika Taurat tidak mengatakan , “ Jangan tamak akan harta orang , ” aku tidak tahu akan ketamakan .
45007008	Melalui hukum itu , dosa mendapat peluang untuk membangkitkan pelbagai ketamakan dalam diriku . Jika tidak ada hukum agama , dosa tidak berkuasa .
45007009	Dahulu aku hidup tanpa hukum agama . Tetapi apabila aku mengetahui hukum itu , dosa mula berkuasa
45007010	dan aku pun mati . Hukum yang seharusnya menyebabkan aku hidup , malahan mendatangkan kematian .
45007011	Melalui hukum , dosa mendapat peluang untuk menipu dan membunuh aku .
45007012	Taurat berasal daripada Allah , dan setiap hukum berasal daripada Allah , maka setiap hukum adil dan baik .
45007013	Adakah hal ini bererti bahawa apa yang baik menyebabkan kematianku ? Tentu tidak ! Dosalah yang menyebabkan kematianku . Dengan menggunakan yang baik , dosa menyebabkan kematianku , supaya nyatalah sifat-sifat dosa . Melalui hukum , terbuktilah betapa jahatnya dosa .
45007014	Kita tahu bahawa Taurat berasal daripada Roh Allah ; tetapi aku ini hanya manusia yang dijual sebagai hamba kepada dosa .
45007015	Aku tidak memahami perbuatanku sendiri . Perkara-perkara yang ingin aku lakukan , tidak aku lakukan ; tetapi perkara-perkara yang aku benci , itulah yang aku lakukan .
45007016	Apabila aku melakukan perkara-perkara yang bertentangan dengan keinginanku , hal itu bererti aku mengakui bahawa Taurat itu baik .
45007017	Oleh itu sebenarnya bukan aku yang melakukan perkara-perkara itu , tetapi dosa yang menguasai diriku .
45007018	Aku tahu bahawa tidak ada sesuatu pun yang baik dalam diriku , ataupun dalam tabiatku sebagai manusia . Hal itu demikian kerana walaupun ada padaku keinginan untuk berbuat baik , tetapi aku tidak dapat melakukannya .
45007019	Aku tidak melakukan perkara baik yang ingin aku lakukan , sebaliknya aku melakukan perkara jahat yang tidak ingin aku lakukan .
45007020	Jika aku melakukan perkara-perkara yang tidak ingin aku lakukan , hal ini bererti bukan aku yang melakukannya , melainkan dosa yang menguasai diriku .
45007021	Oleh itu aku mendapati hukum ini berlaku : Apabila aku mahu melakukan yang baik , yang jahat sahaja menjadi pilihanku .
45007022	Batinku suka akan hukum daripada Allah .
45007023	Tetapi aku sedar bahawa dalam diriku ada hukum lain yang bertentangan dengan hukum yang diakui oleh akal budiku . Itulah sebabnya aku ditawan oleh hukum dosa yang menguasai diriku .
45007024	Beginilah keadaanku : aku mentaati hukum Allah dengan akal budi sahaja , sedangkan tabiatku sebagai manusia mengikut hukum dosa . Alangkah malangnya aku ini ! Siapakah yang dapat menyelamatkan aku daripada tubuh ini yang membawa aku kepada kematian ? Aku bersyukur kepada Allah ; Dia menyelamatkan aku melalui Yesus Kristus !
45007025	
45008001	Sekarang tidak ada lagi hukuman bagi mereka yang hidup bersatu dengan Kristus Yesus .
45008002	Hal itu demikian kerana hukum Roh Allah yang menyebabkan kita hidup bersatu dengan Kristus Yesus , sudah membebaskan aku daripada hukum dosa dan kematian .
45008003	Perkara yang gagal dilakukan oleh Taurat kerana tabiat manusia lemah , sudah dilakukan oleh Allah . Allah mengalahkan kuasa dosa yang ada dalam tabiat manusia dengan mengutus Anak-Nya sendiri , yang datang dalam keadaan manusia yang cenderung berbuat dosa , untuk menghapuskan dosa .
45008004	Allah berbuat demikian supaya kehendak-Nya yang dinyatakan di dalam Taurat dapat kita lakukan dengan sepenuhnya dalam hidup kita yang menurut kehendak Roh Allah , dan bukan menurut kehendak tabiat manusia .
45008005	Orang yang hidup menurut kehendak tabiat manusia , fikiran mereka dikuasai oleh tabiat manusia . Orang yang hidup menurut kehendak Roh Allah , fikiran mereka dikuasai oleh Roh Allah .
45008006	Jika fikiran kamu dikuasai oleh tabiat manusia , hal itu mengakibatkan kematian . Tetapi jika fikiran kamu dikuasai oleh Roh Allah , Allah akan mengurniai kamu hidup dan kedamaian .
45008007	Seseorang yang fikirannya dikuasai oleh tabiat manusia , menjadi musuh Allah . Orang itu tidak mentaati hukum Allah , dan sebenarnya dia tidak dapat mentaati hukum Allah .
45008008	Orang yang hidup menurut tabiat manusia , tidak dapat menyenangkan hati Allah .
45008009	Tetapi kamu tidak lagi hidup menurut tabiat manusia . Kamu hidup menurut kehendak Roh Allah - jika Roh Allah menguasai hidup kamu . Sesiapa tidak mempunyai Roh Kristus , orang itu bukan milik Kristus .
45008010	Tetapi jika Kristus hidup dalam diri kamu , Roh Allah mengurniakan hidup kepada kamu , walaupun badan kamu akan mati kerana dosa . Hal itu demikian kerana kamu sudah berbaik semula dengan Allah .
45008011	Jika Roh Allah yang membangkitkan Kristus daripada kematian , hidup dalam diri kamu , Dia yang membangkitkan Kristus daripada kematian itu , juga akan menghidupkan badan kamu yang fana . Dia melakukannya dengan Roh-Nya yang hidup dalam diri kamu .
45008012	Oleh itu saudara-saudaraku , inilah kewajipan kita : Kita tidak boleh hidup menurut kehendak tabiat manusia .
45008013	Jika kamu hidup menurut tabiat manusia , kamu akan mati ; tetapi jika dengan kuasa Roh Allah kamu mematikan semua perbuatan kamu yang berdosa , kamu akan hidup .
45008014	Orang yang dipimpin oleh Roh Allah ialah anak-anak Allah .
45008015	Roh yang dikurniakan oleh Allah kepada kamu tidak memperhamba kamu , sehingga kamu hidup dalam ketakutan . Sebaliknya Roh Allah menjadikan kamu anak-anak Allah , dan dengan kuasa Roh Allah kita memanggil Allah “ Bapa , ya Bapaku ! ”
45008016	Roh Allah bersama dengan roh kita menyatakan bahawa kita anak-anak Allah .
45008017	Kerana kita anak-anak Allah , kita akan menerima berkat-berkat yang disediakan oleh Allah untuk umat-Nya . Bersama dengan Kristus , kita juga akan menerima segala yang sudah disediakan oleh Allah untuk Dia , kerana jika kita menderita bersama-sama Kristus , kita juga akan mendapat kemuliaan-Nya .
45008018	Pada pendapatku , segala penderitaan yang kita alami sekarang tidak dapat dibandingkan dengan kemuliaan yang akan ditunjukkan kepada kita .
45008019	Dengan penuh kerinduan , alam semesta menanti-nantikan masanya Allah menunjukkan anak-anak-Nya .
45008020	Alam semesta sudah dibiarkan menjadi sia-sia , bukan kerana kehendak sendiri , tetapi kerana Allah menetapkannya demikian . Meskipun demikian ada juga harapan
45008021	bahawa pada suatu hari alam semesta akan dibebaskan daripada kuasa yang menghancurkannya , lalu menikmati kebebasan dan kemuliaan dengan anak-anak Allah .
45008022	Kita tahu bahawa sehingga saat ini alam semesta merintih kesakitan seperti kesakitan yang dialami wanita yang bersalin .
45008023	Bukan sahaja alam semesta yang merintih , tetapi kita juga merintih dalam batin . Kita yang sudah menerima Roh Allah sebagai kurnia Allah yang pertama , pun masih menunggu masanya Allah menjadikan kita anak-anak-Nya dan membebaskan diri kita seluruhnya .
45008024	Kerana dengan berharap , kita diselamatkan . Tetapi jika kita boleh melihat apa yang kita harapkan , maka hal itu bukan lagi harapan . Siapakah mengharapkan sesuatu yang sudah dilihatnya ?
45008025	Tetapi jika kita mengharapkan sesuatu yang belum kita lihat , kita menunggu dengan sabar .
45008026	Begitu juga Roh Allah datang menolong kita yang lemah ini . Kita tidak tahu bagaimana kita patut berdoa ; Roh itu sendiri bermohon kepada Allah dengan erangan yang tidak dapat diutarakan dengan kata-kata .
45008027	Allah yang mengetahui isi hati manusia , mengerti apa yang dimaksudkan oleh Roh itu , kerana Roh itu bermohon kepada Allah bagi umat-Nya , sesuai dengan kehendak Allah .
45008028	Kita tahu bahawa Allah mengendalikan segala hal sehingga menghasilkan yang baik bagi orang yang mengasihi Dia dan yang sudah dipanggil-Nya sesuai dengan rancangan-Nya .
45008029	Mereka yang sudah dipilih oleh Allah , juga telah ditetapkan-Nya dari dahulu supaya menjadi seperti Anak-Nya , Yesus Kristus . Dengan demikian Anak itu menjadi yang pertama antara banyak saudara .
45008030	Begitulah Allah memanggil mereka yang telah ditetapkan-Nya dari dahulu ; Allah membolehkan mereka yang dipanggil-Nya itu berbaik semula dengan Dia , dan Allah memberikan sebahagian daripada kemuliaan-Nya kepada mereka yang dibolehkan-Nya berbaik semula dengan Dia .
45008031	Oleh itu , apakah yang boleh kita katakan sekarang tentang semua itu ? Jika Allah berpihak kepada kita , siapakah dapat melawan kita ?
45008032	Allah tidak menghalang Anak-Nya mengalami penderitaan , tetapi mempersembahkan Anak-Nya sebagai korban untuk kita semua . Jika Allah mengurniai kita Anak-Nya sendiri , tidakkah Dia akan memberikan segala sesuatu yang lain ?
45008033	Siapakah berani menuduh kita , umat yang sudah dipilih oleh Allah ? Tiada seorang pun , kerana Allah sendiri menyatakan kita tidak bersalah .
45008034	Siapakah dapat menyalahkan kita ? Tiada seorang pun , kerana Kristus Yesus membela kita ! Dialah yang sudah mati , bahkan sudah dibangkitkan daripada kematian dan berada di sebelah kanan Allah .
45008035	Apakah yang dapat menghalang Kristus mengasihi kita ? Tiada sesuatu pun dapat menghalang Kristus mengasihi kita : baik kesusahan , kesukaran , penganiayaan , kelaparan , kemiskinan , bahaya mahupun kematian .
45008036	Seperti yang tertulis di dalam Alkitab , “ Sepanjang masa kami menghadapi bahaya maut kerana Engkau . Kami diperlakukan seperti domba yang akan disembelih . ”
45008037	Tidak ! Dalam semuanya kita mendapat kemenangan yang sempurna daripada Dia yang mengasihi kita !
45008038	Aku yakin bahawa tiada sesuatu pun dapat menghalang Kristus mengasihi kita : baik kematian mahupun kehidupan , baik malaikat mahupun penguasa lain di angkasa , baik hal-hal yang berlaku sekarang mahupun pada masa yang akan datang ;
45008039	baik hal-hal yang di langit mahupun yang di bumi - tidak ada sesuatu pun di alam semesta yang dapat menghalang Allah mengasihi kita , seperti yang sudah ditunjukkan-Nya melalui Kristus Yesus , Tuhan kita !
45009001	Apa yang aku katakan ini benar ; aku milik Kristus dan aku tidak berdusta . Hati nuraniku yang dikuasai oleh Roh Allah , juga meyakinkan aku bahawa aku tidak berdusta .
45009002	Aku sangat sedih dan menderita ,
45009003	kerana saudara-saudaraku , orang yang sebangsa denganku . Bagi kepentingan mereka , aku rela dikutuk oleh Allah dan dipisahkan daripada Kristus .
45009004	Merekalah umat yang dipilih oleh Allah ; Allah menjadikan mereka anak-Nya sendiri dan menunjukkan kemuliaan-Nya kepada mereka . Dia mengadakan perjanjian-perjanjian dengan mereka dan memberi mereka Taurat . Mereka diberitahu oleh Allah cara menyembah Dia dengan betul , dan mereka menerima janji-janji Allah .
45009005	Mereka keturunan nenek moyang kita yang terkemuka . Kristus , sebagai manusia , berasal daripada bangsa mereka . Hendaklah Allah yang menguasai segala sesuatu , dipuji selama-lamanya ! Amin .
45009006	Aku tidak mengatakan bahawa apa yang dijanjikan oleh Allah tidak berlaku . Apa yang dijanjikan-Nya sudah berlaku , kerana bukan semua orang Israel umat yang dipilih-Nya .
45009007	Bukan semua keturunan Abraham anak-anak Allah . Allah berfirman kepada Abraham , “ Hanya keturunan Ishak yang akan disebut keturunanmu . ”
45009008	Hal ini bererti bahawa tidak semua keturunan Abraham menjadi anak-anak Allah , tetapi hanya keturunan yang dilahirkan menurut janji Allah .
45009009	Hal itu demikian , kerana inilah yang difirmankan oleh Allah ketika Dia berjanji kepada Abraham , “ Pada waktu yang ditetapkan , Aku akan kembali , dan Sara akan melahirkan seorang anak lelaki . ”
45009010	Bukan demikian sahaja . Kedua-dua anak lelaki Ribkah mempunyai bapa yang sama , iaitu Ishak , nenek moyang kita .
45009011	Untuk menunjukkan bahawa salah seorang anak itu anak pilihan Allah , Allah berfirman kepada Ribkah , “ Yang sulung akan melayani yang bongsu . ” Allah berfirman demikian sebelum kedua-dua anak itu lahir dan sebelum mereka tahu berbuat apa yang baik atau yang jahat . Dengan demikian nyatalah bahawa pilihan Allah itu tidak berdasarkan perbuatan mereka , tetapi berdasarkan panggilan Allah sendiri .
45009012	
45009013	Di dalam Alkitab tertulis bahawa Allah berfirman , “ Yakub Aku kasihi , tetapi Esau Aku benci . ”
45009014	Jika demikian , bolehkah kita katakan bahawa Allah tidak adil ? Tentu tidak boleh !
45009015	Allah berfirman kepada Musa , “ Aku akan merahmati orang yang hendak Aku rahmati , dan Aku akan mengasihani orang yang hendak Aku kasihani . ”
45009016	Oleh itu , keputusan Allah tidak bergantung kepada kehendak atau perbuatan manusia , tetapi hanya kepada belas kasihan Allah .
45009017	Hal itu demikian , kerana di dalam Alkitab tertulis , “ Allah berfirman kepada raja Mesir , ‘ Untuk maksud ini Aku melantik engkau menjadi raja , supaya melalui engkau , Aku menyatakan kekuasaan-Ku dan memasyhurkan nama-Ku di seluruh dunia . ’ ”
45009018	Oleh itu , Allah berbelas kasihan kepada orang yang dikehendaki-Nya , dan Allah menjadikan orang berkeras kepala jika Dia berkehendak demikian .
45009019	Lalu kamu akan bertanya kepadaku , “ Jika demikian mengapa Allah mahu menyalahkan manusia ? Siapa dapat melawan kehendak Allah ? ”
45009020	Tetapi saudaraku , siapakah kamu sehingga berani menyoal Allah ? Bolehkah periuk tanah bertanya kepada yang membuatnya , “ Mengapa aku dibuat begini ? ”
45009021	Bukankah orang yang membuat periuk berhak menggunakan tanah liat itu sekehendak hatinya ? Dengan segumpal tanah liat , dia boleh membuat dua buah periuk : yang satu untuk kegunaan khas dan yang satu lagi untuk kegunaan sehari-hari .
45009022	Begitu juga halnya dengan apa yang dilakukan oleh Allah . Dia ingin menunjukkan kemurkaan-Nya dan menyatakan kekuasaan-Nya . Tetapi Allah sangat sabar terhadap mereka yang menjadi sasaran kemurkaan-Nya , iaitu mereka yang akan dimusnahkan .
45009023	Allah juga ingin menyatakan kebahagiaan berlimpah-limpah , yang dicurahkan-Nya kepada kita yang menjadi tumpuan belas kasihan-Nya . Kita sudah disiapkan oleh-Nya untuk menerima kebahagiaan itu .
45009024	Kita ini orang yang sudah dipanggil-Nya , dan kita terdiri daripada orang Yahudi dan bukan Yahudi .
45009025	Di dalam kitab Nabi Hosea , Allah berfirman , “ Orang yang bukan umat-Ku , akan Aku sebut ‘ Umat-Ku . ’ Bangsa yang tidak Aku kasihi , akan Aku sebut ‘ Kekasih-Ku . ’
45009026	Di tempat Allah berfirman , ‘ Kamu bukan umat-Ku , ’ di situ juga mereka akan disebut anak-anak Allah yang hidup . ”
45009027	Nabi Yesaya berseru tentang orang Israel , “ Sungguhpun bilangan orang Israel sebanyak pasir di laut , hanya sedikit sahaja yang akan diselamatkan ;
45009028	kerana Tuhan akan segera menjatuhkan hukuman kepada semua orang di bumi . ”
45009029	Seperti yang dikatakan Yesaya dahulu , “ Seandainya Tuhan Yang Maha Kuasa tidak memberi kita keturunan , pastilah kita semua sudah menjadi seperti Sodom dan Gomora . ”
45009030	Oleh itu , inilah kesimpulannya : Orang bukan Yahudi yang tidak berusaha untuk berbaik semula dengan Allah , sekarang dapat berbaik semula dengan Allah , kerana mereka percaya kepada-Nya .
45009031	Sebaliknya orang Israel yang selalu mencari hukum yang membolehkan mereka berbaik semula dengan Allah , tidak menjumpainya .
45009032	Mereka tidak menjumpai hukum itu kerana mereka bergantung kepada usaha mereka sendiri , dan tidak percaya kepada Allah . Oleh itu mereka tersandung pada ‘ batu sandungan ’ .
45009033	Di dalam Alkitab ada tertulis tentang batu itu , “ Lihatlah , Aku meletakkan satu batu di Sion yang akan menyebabkan orang tersandung , satu batu besar yang akan menyebabkan orang jatuh . Tetapi orang yang percaya kepada Dia , tidak akan dikecewakan . ”
45010001	Saudara-saudaraku ! Dengan sepenuh hati aku berharap supaya bangsaku diselamatkan ! Dengan tekun aku berdoa kepada Allah bagi mereka .
45010002	Aku boleh memberikan kesaksian bahawa mereka sungguh-sungguh mengabdikan diri kepada Allah . Tetapi pengabdian mereka tidak berdasarkan pengetahuan daripada Allah .
45010003	Mereka tidak mengetahui cara Allah membolehkan manusia berbaik semula dengan Dia . Sebaliknya mereka berusaha untuk mengikut cara mereka sendiri . Oleh itu mereka tidak mahu menerima cara Allah membolehkan manusia berbaik semula dengan Dia .
45010004	Kristus sudah menyebabkan Taurat tidak lagi berkuatkuasa . Oleh itu orang yang percaya kepada Kristus dapat berbaik semula dengan Allah .
45010005	Inilah yang ditulis oleh Musa tentang cara berbaik semula dengan Allah melalui ketaatan kepada Taurat , “ Orang yang mentaati Taurat akan hidup . ”
45010006	Tetapi tentang cara berbaik semula dengan Allah melalui kepercayaan kepada-Nya , Alkitab mengatakan demikian , “ Janganlah bertanya dalam hati , ‘ Siapakah yang akan naik ke syurga ? ’ ( maknanya membawa Kristus turun ) ,
45010007	atau ‘ Siapakah yang akan turun ke alam maut ? ’ ( maknanya membawa Kristus naik daripada kematian ) . ”
45010008	Beginilah maksudnya , “ Perkhabaran daripada Allah sangat dekat pada kamu , pada bibir kamu , dan di dalam hati kamu . ” Itulah perkhabaran yang kami isytiharkan ; perkhabaran bahawa orang harus percaya kepada Allah .
45010009	Jika kamu mengaku di hadapan orang bahawa “ Yesus itu Tuhan , ” dan kamu sungguh-sungguh percaya bahawa Allah sudah membangkitkan Yesus daripada kematian , kamu akan diselamatkan .
45010010	Kerana kita sungguh-sungguh percaya , kita diterima oleh Allah sebagai orang yang sudah berbaik semula dengan-Nya . Kerana kita mengakui Yesus di hadapan orang , kita diselamatkan .
45010011	Di dalam Alkitab tertulis , “ Orang yang percaya kepada Dia tidak akan dikecewakan . ”
45010012	Hal itu berlaku bagi semua orang , kerana tidak ada perbezaan antara orang Yahudi dengan orang bukan Yahudi . Allah yang satu itu Tuhan semua orang . Dia melimpahkan berkat-Nya kepada semua orang yang meminta pertolongan-Nya .
45010013	Di dalam Alkitab juga tertulis , “ Setiap orang yang berseru kepada Tuhan akan diselamatkan . ”
45010014	Tetapi bagaimanakah mereka dapat berseru kepada Tuhan jika mereka belum percaya kepada-Nya ? Bagaimanakah mereka dapat percaya kepada-Nya jika mereka belum mendengar perkhabaran tentang Dia ? Bagaimanakah mereka dapat mendengar perkhabaran itu , jika tidak ada yang mengisytiharkannya ?
45010015	Bagaimanakah perkhabaran itu dapat diisytiharkan jika tidak ada orang yang diutus untuk mengisytiharkannya ? Di dalam Alkitab tertulis begini , “ Alangkah baiknya ketibaan orang yang membawa Berita Baik daripada Allah ! ”
45010016	Tetapi tidak semua orang menyambut Berita Baik itu . Nabi Yesaya berkata , “ Ya Tuhan , siapakah yang percaya akan perkhabaran kami ? ”
45010017	Oleh itu orang dapat percaya kerana mendengar perkhabaran itu , dan orang dapat mendengar perkhabaran itu kerana ada orang yang memberitakan Kristus .
45010018	Tetapi aku bertanya : Betulkah mereka belum mendengar perkhabaran itu ? Tentu mereka sudah mendengarnya , kerana di dalam Alkitab tertulis , “ Suara mereka terdengar di seluruh dunia ; dan kata-kata mereka sampai ke hujung bumi . ”
45010019	Aku bertanya pula : Tidakkah orang Israel memahaminya ? Musa ialah orang pertama yang menjawab soalan itu . Dia berkata , “ Allah berfirman , ‘ Aku akan menjadikan kamu iri hati terhadap mereka yang bukan bangsa ; Aku akan menjadikan kamu marah terhadap bangsa yang bodoh . ’ ”
45010020	Yesaya lebih berani lagi ketika dia berkata , “ Allah berfirman , ‘ Aku dijumpai oleh mereka yang tidak mencari Aku , Aku menampakkan diri kepada mereka yang tidak bertanya tentang Aku . ’ ”
45010021	Tetapi tentang orang Israel Yesaya berkata , “ Allah berfirman , ‘ Sepanjang hari Aku menghulurkan tangan-Ku kepada bangsa yang tidak taat kepada-Ku dan yang melawan Aku . ’ ”
45011001	Kemudian aku bertanya : Adakah Allah menolak umat-Nya sendiri ? Tentu tidak ! Aku sendiri orang Israel keturunan Abraham , dan daripada suku Benyamin .
45011002	Allah tidak menolak umat-Nya yang dipilih-Nya dari mula-mula . Kamu mengetahui apa yang tertulis di dalam Alkitab tentang Elia semasa dia mengadukan perbuatan Israel kepada Allah . Elia berkata ,
45011003	“ Ya Tuhan , mereka sudah membunuh nabi-nabi-Mu dan memusnahkan mazbah-mazbah-Mu . Hanya aku seorang yang tertinggal , dan mereka hendak membunuh aku . ”
45011004	Apakah jawapan Allah kepada Elia ? Allah berfirman , “ Aku sudah menyisihkan tujuh ribu orang bagi diri-Ku dan mereka belum pernah menyembah Dewa Baal . ”
45011005	Demikian juga halnya sekarang : Ada sebilangan kecil orang yang sudah dipilih oleh Allah kerana rahmat-Nya .
45011006	Pilihan Allah itu tidak berdasarkan perbuatan mereka , tetapi berdasarkan rahmat Allah . Jika pilihan Allah itu berdasarkan perbuatan manusia , maka rahmat Allah itu bukanlah rahmat yang sejati .
45011007	Lalu bagaimana ? Umat Israel tidak mendapat apa yang dicari oleh mereka . Yang mendapatnya hanyalah sebilangan kecil orang yang sudah dipilih oleh Allah . Yang lainnya menjadi keras kepala sehingga tidak mendengar panggilan Allah .
45011008	Di dalam Alkitab tertulis , “ Allah menjadikan hati dan fikiran mereka lembap ; sampai hari ini mata mereka tidak dapat melihat dan telinga mereka tidak dapat mendengar . ”
45011009	Daud juga berkata , “ Biarlah pesta jamuan mereka menjadi perangkap , biarlah mereka jatuh , dan biarlah mereka dihukum !
45011010	Biarlah mata mereka menjadi buta sehingga tidak dapat melihat ; dan biarlah mereka sentiasa menderita kerana kesusahan . ”
45011011	Aku bertanya lagi : Ketika orang Yahudi tersandung , adakah hal ini berlaku supaya mereka jatuh dan tidak bangkit lagi ? Sekali-kali tidak ! Kerana mereka berdosa , orang bukan Yahudi diselamatkan , supaya orang Yahudi iri hati terhadap mereka .
45011012	Kerana orang Yahudi berdosa , dunia mendapat berkat yang berlimpah-limpah , dan kerana kemiskinan rohani orang Yahudi , orang bukan Yahudi mendapat berkat yang berlimpah-limpah . Jika demikian halnya , lebih besar lagi berkat yang akan dikurniakan oleh Allah , apabila semua orang Yahudi diselamatkan !
45011013	Sekarang aku berkata-kata kepada kamu , orang bukan Yahudi . Selama aku menjadi rasul kepada orang bukan Yahudi , aku bangga dengan tugasku itu .
45011014	Aku berharap dapat membuat bangsaku iri hati , dan kerana apa yang aku lakukan , Allah akan menyelamatkan sebahagian daripada mereka .
45011015	Kerana semasa mereka ditolak oleh Allah , orang bangsa lain di dunia dijadikan sahabat Allah . Apakah yang akan berlaku , apabila mereka diterima oleh Allah ? Keadaannya tentu seperti orang mati hidup semula !
45011016	Jika kepingan pertama daripada sebuku roti diberikan kepada Allah , seluruh roti itu menjadi milik Allah . Jika akar pokok dipersembahkan kepada Allah , cabang-cabang pokok itu pun milik-Nya .
45011017	Beberapa cabang pokok zaitun yang dipelihara sudah dikerat , lalu di situ dicantum sebatang cabang pokok zaitun liar untuk menikmati segala yang baik daripada pokok zaitun itu . Kamu orang bukan Yahudi seperti cabang pokok zaitun liar itu . Kamu dicantum di situ untuk menikmati berkat-berkat daripada orang Yahudi .
45011018	Oleh itu janganlah kamu hina mereka yang sudah dikerat seperti cabang-cabang itu . Janganlah menjadi sombong ! Kamu hanya cabang ; cabang tidak memberikan khasiat kepada akar , sebaliknya akar yang memberikan khasiat kepada cabang .
45011019	Tetapi kamu akan berkata , “ Tidakkah cabang-cabang itu dikerat supaya kami dapat dicantum ? ”
45011020	Memang betul . Mereka dikerat kerana mereka tidak beriman , tetapi kamu tetap di situ kerana kamu beriman . Janganlah hal itu menyebabkan kamu sombong , tetapi takutlah .
45011021	Jika orang Yahudi yang seperti cabang-cabang asli , dibenarkan oleh Allah untuk tumbuh terus pada pokok itu , tentu hal yang sama boleh dilakukan-Nya kepada kamu .
45011022	Di sini kita melihat bahawa Allah baik , tetapi Dia juga mengadili dengan keras . Dia bertindak keras terhadap mereka yang berdosa , tetapi Dia baik hati terhadap kamu asalkan kehidupan kamu layak menerima kebaikan-Nya . Jika tidak , kamu juga akan dikerat .
45011023	Jika orang Yahudi kembali dan percaya , mereka akan dicantum semula ke tempat asal , kerana Allah berkuasa melakukan hal itu .
45011024	Kamu yang bukan orang Yahudi seperti cabang yang dikerat daripada pokok zaitun liar . Walaupun bertentangan dengan alam semula jadi , kamu dicantum pada pokok zaitun yang dipelihara . Orang Yahudi seperti pokok zaitun yang dipelihara . Oleh itu lebih mudah bagi Allah mengembalikan cabang-cabangnya yang sudah dikerat kepada pokok asal .
45011025	Saudara-saudaraku ! Aku ingin kamu mengetahui suatu kebenaran yang belum diketahui orang . Jika kamu mengetahui perkara itu , kamu tidak akan menganggap diri kamu sangat bijak . Ketahuilah bahawa kedegilan umat Israel itu untuk sementara sahaja ; sikap itu berlaku sehingga lengkap bilangan orang bukan Yahudi yang datang kepada Allah .
45011026	Beginilah semua orang Israel akan diselamatkan . Di dalam Alkitab tertulis , “ Penyelamat akan datang dari Sion , Dia akan menghapuskan segala kejahatan keturunan Yakub .
45011027	Aku akan membuat perjanjian ini dengan mereka , pada waktu Aku mengampunkan dosa mereka . ”
45011028	Kerana orang Yahudi tidak mahu menerima Berita Baik daripada Allah , mereka menjadi musuh Allah . Tetapi hal itu membawa faedah bagi kamu , orang bukan Yahudi . Tetapi kerana pilihan Allah , orang Yahudi tetap dikasihi oleh Allah , kerana janji Allah kepada nenek moyang mereka .
45011029	Hal itu demikian kerana Allah tidak mengubah pendirian-Nya tentang orang yang dipilih-Nya dan diberkati-Nya .
45011030	Dahulu kamu , orang bukan Yahudi tidak taat kepada Allah . Tetapi sekarang kamu menerima belas kasihan Allah , kerana orang Yahudi tidak taat kepada Allah .
45011031	Demikian juga halnya dengan orang Yahudi . Kerana kamu sudah menerima belas kasihan Allah , sekarang orang Yahudi tidak taat kepada Allah , supaya mereka pun boleh menerima belas kasihan Allah .
45011032	Hal itu demikian , kerana Allah sudah membiarkan umat manusia menjadi seperti orang tahanan , kerana mereka tidak mentaati Dia . Allah berbuat demikian supaya Dia dapat menunjukkan belas kasihan-Nya kepada mereka semua .
45011033	Alangkah hebatnya kekayaan , kebijaksanaan , dan pengetahuan Allah ! Siapakah dapat menjelaskan keputusan-Nya ? Siapakah dapat memahami cara Dia melakukan sesuatu ?
45011034	Di dalam Alkitab tertulis , “ Siapakah yang dapat mengetahui fikiran Tuhan ? Siapakah yang dapat memberikan nasihat kepada-Nya ?
45011035	Siapakah yang pernah memberikan sesuatu kepada Tuhan , sehingga Dia harus memberikan balasan ? ”
45011036	Segala sesuatu diciptakan oleh Allah , dan segala sesuatu berasal daripada Dia , dan untuk Dia . Terpujilah Allah selama-lamanya ! Amin .
45012001	Saudara-saudaraku ! Kerana Allah sangat baik kepada kita , aku menggesa kamu supaya mempersembahkan diri sebagai suatu korban yang hidup , yang khas untuk Allah , dan yang menyenangkan hati-Nya . Demikianlah seharusnya kamu beribadat kepada Allah .
45012002	Janganlah ikut kebiasaan dunia , tetapi biarlah Allah membaharui cara kamu berfikir , sehingga kamu dapat mengetahui kehendak Allah - iaitu apa yang baik dan yang menyenangkan hati-Nya , serta yang sempurna .
45012003	Kerana kurnia Allah yang sudah dianugerahkan-Nya kepadaku , aku menasihati kamu semua : Janganlah anggap diri kamu lebih daripada yang sepatutnya , tetapi nilailah diri masing-masing dengan rendah hati menurut kebolehan yang dikurniakan oleh Allah , kerana kamu percaya kepada Yesus .
45012004	Tubuh kita mempunyai banyak anggota , dan setiap anggota tubuh mempunyai tugas yang berlainan .
45012005	Begitu juga halnya dengan kita . Sungguhpun bilangan kita banyak , tetapi kita satu tubuh kerana kita bersatu dengan Kristus . Kita semua dihubungkan satu dengan yang lain sebagai anggota-anggota daripada satu tubuh .
45012006	Oleh itu kita harus menggunakan kurnia-kurnia yang berlainan , menurut rahmat-Nya yang dianugerahkan oleh Allah kepada kita . Jika kita mempunyai kurnia untuk mengkhabarkan berita daripada Allah , kita harus melakukannya menurut kebolehan yang dikurniakan oleh Allah kepada kita .
45012007	Jika kita mempunyai kurnia untuk menolong orang lain , kita harus menolong mereka . Jika kita mempunyai kurnia untuk mengajar , kita harus mengajar .
45012008	Jika kita mempunyai kurnia untuk menggalakkan orang lain , kita harus melakukannya . Sesiapa yang mempunyai kurnia untuk berkongsi milik dengan orang lain , harus melakukannya dengan murah hati . Sesiapa yang mempunyai kurnia untuk menjadi pemimpin , harus memimpin dengan tekun . Sesiapa yang mempunyai kurnia untuk menunjukkan belas kasihan kepada orang lain , harus melakukannya dengan sukacita .
45012009	Kamu harus mengasihi orang lain dengan ikhlas . Kamu harus membenci apa yang jahat , tetapi berpegang kepada apa yang baik .
45012010	Kamu harus saling mengasihi dengan mesra sebagai saudara dalam keluarga Kristus . Hendaklah kamu saling mendahului untuk memberikan hormat .
45012011	Jangan malas , tetapi bekerjalah dengan rajin . Abdikanlah diri kepada Tuhan dengan semangat daripada Roh Allah .
45012012	Kerana kamu berharap kepada Tuhan , bersukacitalah . Bersabarlah semasa mengalami kesusahan dan berdoalah sentiasa .
45012013	Hendaklah kamu berkongsi milik dengan saudara seiman yang memerlukan bantuan , dan sambutlah saudara seiman yang tidak kamu kenal ke rumah .
45012014	Berdoalah kepada Allah supaya Dia memberkati orang yang menganiaya kamu . Mintalah Allah memberkati mereka , dan janganlah minta Allah mengutuk mereka .
45012015	Bersukacitalah dengan mereka yang bersukacita , dan menangislah dengan mereka yang menangis .
45012016	Hendaklah kamu semua hidup rukun . Janganlah bersikap sombong , janganlah tolak tugas yang dipandang rendah . Janganlah anggap diri kamu lebih bijak daripada yang sebenarnya .
45012017	Jika seseorang berbuat jahat terhadap kamu , janganlah balas dia dengan kejahatan . Berusahalah untuk melakukan apa yang dianggap baik oleh semua orang .
45012018	Dengan sedaya upaya , berusahalah untuk hidup damai dengan semua orang .
45012019	Saudara-saudaraku ! Jangan sekali-kali balas dendam ; biarlah Allah yang membalas dendam . Di dalam Alkitab tertulis , “ Aku akan membalas kejahatan mereka . Aku akan menghukum mereka , firman Tuhan . ”
45012020	Janganlah balas dendam , tetapi lakukanlah apa yang tertulis di dalam Alkitab , “ Jika musuhmu lapar , berilah dia makan ; jika dia dahaga , berilah dia minuman . Kerana dengan berbuat demikian , kamu akan membuat dia malu . ”
45012021	Janganlah biarkan diri kamu dikalahkan oleh kejahatan , tetapi kalahkanlah kejahatan dengan kebaikan .
45013001	Setiap orang harus taat kepada pemerintah , kerana pemerintah mendapat kekuasaan daripada Allah . Pemerintah yang ada sekarang pun ditetapkan oleh Allah .
45013002	Oleh itu orang yang menentang pemerintah , menentang apa yang sudah ditetapkan oleh Allah . Sesiapa yang berbuat demikian akan mendatangkan hukuman kepada dirinya sendiri .
45013003	Mereka yang berbuat baik tidak perlu takut kepada pemerintah . Hanya mereka yang berbuat jahat harus takut . Jika kamu tidak mahu berasa takut kepada pemerintah , berbuatlah baik , lalu kamu akan dipuji .
45013004	Hal itu demikian , kerana pemerintah itu hamba Allah , yang berkhidmat bagi kebaikan kamu . Tetapi jika kamu berbuat jahat , takutlah kepadanya , kerana pemerintah berkuasa untuk menjatuhkan hukuman . Pemerintah itu hamba Allah , yang menjatuhkan hukuman Allah kepada orang yang berbuat jahat .
45013005	Itulah sebabnya kamu harus taat kepada pemerintah - bukan sahaja kerana takut kepada hukuman Allah , tetapi kerana hati nurani kamu menyuruh kamu berbuat demikian .
45013006	Itulah sebabnya pula kamu membayar cukai , kerana pemerintah berkhidmat kepada Allah apabila menjalankan tugas .
45013007	Bayarlah apa yang harus kamu bayar kepada pemerintah . Bayarlah cukai pendapatan , jika kamu harus membayarnya . Bayarlah cukai tanah , jika kamu harus membayarnya . Hormatilah mereka yang harus dihormati , dan hargailah mereka yang harus dihargai .
45013008	Janganlah berhutang kepada sesiapa pun , kecuali berhutang kasih terhadap satu sama lain . Sesiapa yang mengasihi sesama manusia , mentaati Taurat .
45013009	Hukum yang mengatakan , “ Jangan berzina ; jangan membunuh ; jangan mencuri ; jangan tamak ” - semua ini dan hukum yang lain , sudah disimpulkan menjadi satu hukum sahaja , “ Kasihilah sesama manusia seperti kamu mengasihi dirimu sendiri . ”
45013010	Orang yang mengasihi orang lain , tidak akan berbuat jahat kepada orang itu . Oleh itu orang yang mengasihi sesama manusia , mentaati keseluruhan Taurat .
45013011	Kamu harus melakukan semuanya , kerana kamu tahu bahawa inilah masanya kamu bangun daripada tidur . Hal itu demikian kerana masa kita diselamatkan lebih dekat sekarang ini daripada masa kita mula percaya .
45013012	Malam hampir berlalu , dan fajar akan menyingsing . Marilah kita berhenti melakukan perkara-perkara yang dilakukan dalam kegelapan . Marilah kita lengkapi diri seolah-olah dengan senjata yang digunakan dalam terang .
45013013	Kita harus berkelakuan baik seperti orang yang hidup dalam terang dan bukan dalam kegelapan . Janganlah ikut pesta liar atau mabuk . Janganlah berkelakuan lucah atau tidak senonoh . Janganlah berkelahi ataupun iri hati .
45013014	Tetapi biarlah Tuhan Yesus Kristus menjadi pelindung kamu . Janganlah turuti tabiat manusia berdosa untuk memuaskan hawa nafsu .
45014001	Orang yang tidak yakin akan kepercayaan mereka harus disambut dengan baik di kalangan kamu . Janganlah bertengkar dengan mereka tentang pendirian peribadi .
45014002	Ada orang yang berpendirian bahawa mereka boleh makan apa sahaja , tetapi orang yang lemah keyakinannya hanya makan sayur-sayuran .
45014003	Orang yang makan apa sahaja tidak boleh menghina orang yang makan makanan tertentu , dan orang yang hanya makan makanan tertentu tidak boleh menyalahkan orang yang makan apa sahaja , kerana Allah sudah menerima dia .
45014004	Siapakah kamu sehingga kamu mahu menyalahkan hamba orang lain ? Hanya tuannya yang berhak menentukan baik tidaknya kerja hamba itu . Sesungguhnya hamba itu akan berjaya melakukan kerjanya , kerana Tuhan menolong dia .
45014005	Ada orang yang berpendapat bahawa suatu hari tertentu lebih mustahak daripada hari yang lain , sedangkan orang lain berpendapat bahawa semua hari sama sahaja . Hendaklah setiap orang yakin akan pendiriannya .
45014006	Sesiapa yang mengutamakan hari-hari tertentu , berbuat demikian untuk menghormati Tuhan . Sesiapa yang makan apa sahaja , berbuat demikian untuk menghormati Tuhan , kerana dia bersyukur kepada Allah bagi makanan itu . Sesiapa yang hanya makan makanan tertentu , juga menghormati Tuhan dan bersyukur kepada Allah .
45014007	Tidak seorang pun di kalangan kita yang hidup atau mati bagi dirinya sendiri .
45014008	Jika kita hidup , kita hidup untuk Tuhan . Jika kita mati , kita pun mati untuk Tuhan . Sama ada kita hidup atau mati , kita milik Tuhan .
45014009	Kristus mati dan hidup semula supaya Dia menjadi Tuhan kepada orang hidup dan orang mati juga .
45014010	Oleh itu , mengapa kamu menyalahkan saudara kamu ? Mengapa kamu yang lain menghina saudara kamu ? Kita semua akan menghadap Allah untuk diadili .
45014011	Di dalam Alkitab tertulis , “ Sesungguhnya , ” firman Tuhan , “ tiap-tiap orang akan sujud di hadapan-Ku , dan tiap-tiap orang akan mengaku bahawa Aku Allah . ”
45014012	Oleh itu , kita masing-masing harus mempertanggungjawabkan segala perbuatan kita kepada Allah .
45014013	Oleh itu janganlah kita salahkan satu sama lain . Sebaliknya kamu harus mengambil keputusan untuk tidak berbuat apa-apa yang menyebabkan saudara kamu tergoda dan berdosa .
45014014	Kerana aku bersatu dengan Tuhan Yesus , aku yakin bahawa tidak ada sesuatu pun yang pada dasarnya najis , tetapi jika seseorang menganggap sesuatu hal najis , maka najislah hal itu bagi dia .
45014015	Jika apa yang kamu makan , menyakiti hati seorang saudara seiman , tindakan kamu itu tidak berdasarkan kasih . Janganlah hancurkan seseorang dengan apa yang kamu makan , kerana Kristus sudah mati baginya .
45014016	Janganlah sebabkan apa yang kamu anggap baik , dianggap jahat oleh orang lain .
45014017	Hal itu demikian kerana Pemerintahan Allah bukanlah soal makanan atau minuman , tetapi kerelaan melakukan kehendak Allah , ketenangan hati , dan kegembiraan , yang semuanya dikurniakan oleh Roh Allah .
45014018	Orang yang mengabdikan diri kepada Kristus dengan cara demikian , menyenangkan hati Allah dan dihargai orang lain .
45014019	Itulah sebabnya kita harus sentiasa bertujuan untuk melakukan hal-hal yang membawa kerukunan , dan yang saling menguatkan iman .
45014020	Janganlah rosakkan apa yang sudah dilakukan oleh Allah , hanya kerana soal makanan . Semua makanan boleh dimakan , tetapi jika apa yang kamu makan menyebabkan orang lain berdosa , maka perbuatan itu salah .
45014021	Lebih baik tidak makan daging , atau minum wain , atau melakukan apa sahaja yang akan menyebabkan seorang saudara seiman berdosa .
45014022	Apa yang kamu percayai tentang perkara-perkara itu , biarlah hal itu diketahui oleh Allah dan kamu sahaja . Berbahagialah orang yang tidak berasa bersalah , apabila dia melakukan apa yang dianggapnya benar .
45014023	Tetapi jika seseorang meragui apa yang dimakannya , Allah menyalahkan dia , kerana perbuatan orang itu tidak berdasarkan keyakinan bahawa apa yang dilakukannya itu benar . Perbuatan seperti itu dosa .
45015001	Kita yang mempunyai iman teguh harus menolong orang yang lemah keyakinan untuk memikul beban mereka . Janganlah kita lakukan hal-hal yang menyenangkan hati kita sahaja .
45015002	Sebaliknya setiap orang daripada kita harus menyenangkan hati saudaranya bagi kebaikannya , supaya imannya menjadi semakin teguh .
45015003	Kita berbuat demikian , kerana Kristus pun tidak memikirkan kesenangan diri-Nya sendiri . Di dalam Alkitab tertulis , “ Segala cercaan yang ditujukan kepada-Mu kena padaku . ”
45015004	Segala yang tertulis di dalam Alkitab adalah untuk mengajar kita , supaya kita mempunyai harapan kerana ajaran daripada Alkitab menyebabkan kita bersabar dan berteguh hati .
45015005	Semoga Allah yang menyebabkan kamu bersabar dan berteguh hati , membolehkan kamu hidup seia sekata menurut teladan Kristus Yesus .
45015006	Dengan demikian kamu semua sama-sama dapat memuji Allah , Bapa Tuhan kita Yesus Kristus .
45015007	Sebagaimana Kristus sudah menyambut kamu , sambutlah satu sama lain untuk memuliakan Allah .
45015008	Ketahuilah bahawa Kristus menjadi hamba kepada orang Yahudi untuk menunjukkan bahawa Allah setia . Dia menepati semua janji yang dibuat-Nya dengan nenek moyang mereka .
45015009	Dia bahkan membolehkan orang bukan Yahudi memuliakan Allah kerana Allah mengasihani mereka . Di dalam Alkitab tertulis , “ Oleh itu , apabila aku di kalangan orang bukan Yahudi , aku akan memuji Engkau , aku akan menyanyikan pujian untuk-Mu . ”
45015010	Ada tertulis begini pula , “ Bersukacitalah bersama-sama umat Allah , hai orang bukan Yahudi ! ”
45015011	Ada tertulis begini pula , “ Pujilah Tuhan , hai semua orang bukan Yahudi ; pujilah Dia , hai semua orang ! ”
45015012	Nabi Yesaya juga berkata , “ Seorang daripada keturunan Isai akan datang ; Dia akan memerintah orang bukan Yahudi , dan mereka akan berharap kepada-Nya . ”
45015013	Semoga Allah yang memberi kamu harapan , memenuhkan hati kamu dengan kegembiraan dan kedamaian kerana kamu percaya kepada-Nya , supaya dengan kuasa Roh Allah kamu semakin berharap kepada Allah .
45015014	Saudara-saudaraku ! Aku yakin bahawa kamu sangat baik , dan kamu mengetahui segala sesuatu yang patut kamu lakukan . Kamu juga dapat saling menasihati .
45015015	Tetapi dalam suratku ini aku menulis dengan terus terang untuk mengingatkan kamu tentang beberapa buah perkara . Aku menulis dengan tegas , kerana Allah sudah mengurniai aku tugas khas .
45015016	Aku dijadikan hamba Kristus Yesus untuk menolong orang bukan Yahudi . Aku melakukan tugas seorang imam sewaktu aku mengkhabarkan Berita Baik daripada Allah , supaya orang bukan Yahudi menjadi sebagai suatu persembahan yang menyenangkan hati Allah , dan yang ditahbiskan kepada-Nya oleh Roh Allah .
45015017	Kerana aku bersatu dengan Kristus Yesus , aku berbangga dengan kerjaku untuk Allah .
45015018	Aku akan berani berkata-kata dan hanya tentang apa yang sudah dilakukan oleh Kristus melalui aku , supaya orang bukan Yahudi taat kepada Allah . Hal itu dilakukan dengan kata-kata dan perbuatan ,
45015019	dengan keajaiban dan mukjizat , serta dengan kuasa Roh Allah . Aku sudah mengisytiharkan keseluruhan Berita Baik tentang Kristus , dalam perjalananku dari Yerusalem sampai ke Ilirikum .
45015020	Aku berazam mengisytiharkan Berita Baik di tempat orang yang belum pernah mendengar tentang Kristus , supaya aku tidak membina kerja di atas asas yang diletakkan oleh orang lain .
45015021	Di dalam Alkitab tertulis , “ Mereka yang belum pernah menerima berita tentang Dia akan melihat , dan mereka yang belum pernah mendengar akan mengerti . ”
45015022	Itulah sebabnya banyak kali aku terhalang melawat kamu .
45015023	Tetapi sekarang kerjaku di daerah-daerah ini sudah selesai . Sudah bertahun-tahun lamanya aku ingin berjumpa dengan kamu .
45015024	Dalam perjalananku ke negeri Sepanyol , aku akan singgah di kota kamu . Selepas beberapa lama bergembira dengan kamu , aku berharap kamu dapat menolong aku meneruskan perjalanan ke Sepanyol .
45015025	Tetapi sekarang ini aku akan pergi ke Yerusalem untuk membawa bantuan bagi umat Allah di situ .
45015026	Jemaah di Makedonia dan Akhaya dengan sukacita membuat keputusan untuk memberikan derma kepada saudara-saudara yang miskin di kalangan umat Allah di Yerusalem .
45015027	Mereka sendiri membuat keputusan itu . Memang sebenarnya mereka patut menolong saudara-saudara yang miskin itu , kerana orang bukan Yahudi sudah menerima berkat rohani daripada orang Yahudi . Dengan demikian orang bukan Yahudi patut menolong orang Yahudi dengan berkat kebendaan .
45015028	Apabila aku menyelesaikan tugas itu , dan menyerahkan semua wang derma itu kepada mereka , aku akan berangkat ke negeri Sepanyol dan akan melawat kamu dalam perjalanan ke sana .
45015029	Apabila aku datang kepada kamu , aku akan berkongsi berkat yang berlimpah-limpah daripada Kristus dengan kamu .
45015030	Demi Tuhan kita Yesus Kristus , dan demi kasih yang dikurniakan oleh Roh Allah , aku menggesa kamu supaya berdoa dengan tekun kepada Allah bersama-sama aku untukku .
45015031	Berdoalah supaya orang di Yudea yang tidak percaya kepada Yesus Kristus tidak mencederakan aku , dan supaya umat Allah di Yerusalem senang hati dengan apa yang aku lakukan untuk menolong mereka .
45015032	Kemudian jika diperkenankan Allah , aku akan datang kepada kamu dengan penuh kegembiraan , dan lawatan itu akan menggembirakan dan menyegarkan aku .
45015033	Semoga Allah , sumber kedamaian kita , menyertai kamu semua . Amin .
45016001	Aku ingin memperkenalkan saudari kita , Febe , yang membantu jemaah di Kengkrea .
45016002	Sambutlah dia sebagai salah seorang umat Tuhan , sebagaimana umat Allah menyambut satu sama lain . Bantulah dia , jika dia memerlukan bantuan daripada kamu , kerana dia sudah membantu banyak orang termasuk aku sendiri .
45016003	Sampaikan salamku kepada Priskila dan Akwila , rakan-rakanku yang sama-sama bekerja untuk Kristus Yesus .
45016004	Mereka menyabung nyawa untukku . Aku berterima kasih kepada mereka - dan bukan aku sahaja , tetapi jemaah orang bukan Yahudi juga berterima kasih kepada mereka .
45016005	Sampaikan salamku kepada jemaah yang berkumpul di rumah mereka . Sampaikan salamku kepada Epenetus yang aku kasihi . Dia orang pertama di daerah Asia yang percaya kepada Kristus .
45016006	Sampaikan salamku kepada Maria yang sudah bekerja begitu keras bagi kamu .
45016007	Sampaikan salamku kepada Andronikus dan Yunias , yang sebangsa dengan aku dan yang dipenjarakan bersama-sama aku . Mereka terkenal antara rasul-rasul dan mereka lebih awal percaya kepada Kristus daripada aku .
45016008	Sampaikan salamku kepada Ampliatus , sahabat yang aku kasihi dan yang bersatu dengan Tuhan .
45016009	Sampaikan salam kepada Urbanus , rakan sekerja kita untuk Kristus , dan kepada Stakhis sahabat yang aku kasihi .
45016010	Sampaikan salam kepada Apeles yang kesetiaannya kepada Kristus sudah terbukti . Sampaikan salam kepada keluarga Aristobulus ,
45016011	dan kepada Herodion , yang sebangsa dengan aku . Sampaikan salam kepada saudara-saudara seiman dalam keluarga Narkisus .
45016012	Sampaikan salamku kepada Trifena dan Trifosa yang bekerja untuk Tuhan , dan kepada Persis sahabat yang aku kasihi . Dia sudah bekerja keras untuk Tuhan .
45016013	Aku mengirim salam kepada Rufus , hamba terpuji yang dipilih oleh Tuhan , dan kepada ibunya yang sentiasa memperlakukan aku sebagai anak sendiri .
45016014	Aku mengirim salam kepada Asinkritus , Flegon , Hermes , Patrobas , Hermas , dan semua saudara seiman yang bersama-sama mereka .
45016015	Sampaikan salam kepada Filologus dan Yulia , kepada Nereus dan saudara perempuannya , kepada Olimpas dan kepada semua umat Allah yang bersama-sama mereka .
45016016	Bersalam-salamanlah dengan mesra sebagai saudara Kristian . Semua jemaah Kristus menyampaikan salam mereka kepada kamu .
45016017	Saudara-saudaraku ! Aku menggesa kamu supaya berwaspada terhadap mereka yang menimbulkan perpecahan dan yang mengelirukan kepercayaan orang kepada Tuhan . Mereka mengajarkan perkara yang bertentangan dengan ajaran yang telah kamu terima . Jauhkan diri daripada mereka .
45016018	Orang yang berbuat demikian tidak melakukan kerja untuk Kristus Tuhan kita , tetapi untuk memuaskan keinginan hati sendiri . Dengan pujukan dan kata-kata yang elok-elok , mereka menipu orang yang tidak tahu apa-apa .
45016019	Semua orang sudah mengetahui betapa setianya kamu berpegang kepada ajaran Berita Baik itu . Oleh itu kamu menyebabkan aku amat gembira . Aku berharap supaya kamu bijak tentang perkara yang baik , dan tidak tahu apa-apa tentang perkara yang jahat .
45016020	Allah , sumber kedamaian kita akan segera menaruh Iblis di bawah kekuasaan kamu dan menghancurkannya . Semoga Yesus Kristus Tuhan kita memberkati kamu !
45016021	Timotius , rakan sekerjaku menyampaikan salamnya kepada kamu , demikian juga Lukius , Yason , dan Sosipater , sahabat-sahabat yang sebangsa dengan aku .
45016022	Aku , Tertius yang menulis surat ini menyampaikan salam sebagai sesama saudara Kristian .
45016023	Gayus mengirim salam kepada kamu . Aku menumpang di rumahnya dan jemaah juga mengadakan perjumpaan di sini . Erastus , bendahari kota dan saudara kita Kuartus , mengirim salam kepada kamu semua . [
45016024	Semoga Yesus Kristus Tuhan kita memberkati kamu semua . Amin . ]
45016025	Marilah kita muliakan Allah ! Dia berkuasa meneguhkan iman kamu sesuai dengan Berita Baik tentang Yesus Kristus , yang aku isytiharkan itu . Aku mengisytiharkannya sesuai dengan apa yang dinyatakan oleh Allah , iaitu rancangan Allah yang selama berabad-abad tidak diketahui orang .
45016026	Tetapi sekarang rancangan itu sudah dinyatakan melalui tulisan nabi-nabi , dan diberitakan kepada semua bangsa atas perintah Allah yang kekal , supaya mereka semua percaya dan taat kepada Allah .
45016027	Muliakanlah Allah yang esa dan yang maha bijak . Muliakanlah Dia selama-lamanya kerana apa yang sudah dilakukan oleh Yesus Kristus ! Amin .
46001001	Surat ini daripada Paulus yang dengan kehendak Allah sudah dilantik menjadi rasul Kristus Yesus , dan juga daripada saudara kita Sostenes .
46001002	Surat ini ditujukan kepada jemaah di Korintus , iaitu semua orang yang sudah dipanggil oleh Allah untuk menjadi umat-Nya kerana hidup bersatu dengan Kristus Yesus . Surat ini juga ditujukan kepada semua orang di mana sahaja yang menyembah Tuhan kita Yesus Kristus , iaitu Tuhan mereka dan Tuhan kita juga .
46001003	Semoga Allah Bapa kita dan Tuhan Yesus Kristus mengurniai kamu berkat dan kesejahteraan .
46001004	Aku sentiasa bersyukur kepada Allahku bagi kamu , kerana berkat yang sudah dikurniakan-Nya kepada kamu melalui Kristus Yesus .
46001005	Kerana kamu hidup bersatu dengan Kristus , kamu menjadi kaya dalam segala hal . Pengetahuan kamu tentang segala sesuatu sangat dalam dan kamu pandai memberitakannya .
46001006	Perkhabaran tentang Kristus sudah meresap ke dalam jiwa kamu ,
46001007	sehingga kamu tidak kekurangan satu berkat pun , sementara kamu menantikan Tuhan kita Yesus Kristus datang kembali .
46001008	Kristus sendiri akan meneguhkan kamu sampai pada akhirnya , supaya pada hari Tuhan kita Yesus Kristus datang kembali , kamu didapati tidak bercela .
46001009	Allah dapat dipercayai . Dialah Allah yang sudah memanggil kamu supaya menjadi satu dengan Anak-Nya , Yesus Kristus , Tuhan kita .
46001010	Saudara-saudaraku ! Dengan kekuasaan Tuhan kita Yesus Kristus , aku menggesa kamu semua supaya seia sekata sehingga tidak ada perpecahan di kalangan kamu . Hendaklah kamu bersatu , sehati dan sejiwa .
46001011	Aku berkata demikian , kerana beberapa orang daripada keluarga Kloe memberitahu aku bahawa pertengkaran berlaku di kalangan kamu .
46001012	Inilah yang aku maksudkan : Kamu semua mengatakan hal-hal yang berlainan . Ada yang berkata , “ Aku mengikut Paulus ” ; ada juga yang berkata , “ Aku mengikut Apolos ” ; ada pula yang berkata , “ Aku mengikut Petrus ” ; dan yang lain pula berkata , “ Aku mengikut Kristus . ”
46001013	Adakah Kristus terbahagi ? Paulus tidak mati pada kayu salib untuk kamu ! Kamu pun tidak dibaptis untuk menjadi pengikut Paulus !
46001014	Aku bersyukur kepada Allah kerana aku tidak membaptis sesiapa pun di kalangan kamu , kecuali Krispus dan Gayus .
46001015	Dengan demikian tidak seorang pun dapat berkata bahawa kamu dibaptis untuk menjadi pengikutku . (
46001016	Oh ya , aku juga membaptis Stefanus dan keluarganya . Tetapi selain daripada mereka , seingatku aku tidak membaptis orang lain . )
46001017	Kristus mengutus aku bukan untuk membaptis orang , tetapi untuk mengisytiharkan Berita Baik . Aku mengisytiharkannya tanpa menggunakan kata-kata yang berdasarkan kebijaksanaan manusia , supaya kuasa daripada kematian Kristus pada kayu salib tidak sia-sia .
46001018	Bagi orang yang menuju kebinasaan , berita tentang kematian Kristus pada kayu salib itu tidak bererti apa-apa . Tetapi bagi kita yang diselamatkan oleh Allah , berita itu menunjukkan kekuasaan Allah .
46001019	Di dalam Alkitab tertulis , “ Allah berfirman , ‘ Kebijaksanaan orang bijak akan Aku musnahkan , dan pengertian orang berilmu akan Aku lenyapkan . ’ ”
46001020	Oleh itu , apakah gunanya orang bijak ? Apakah gunanya ahli Taurat ? Apakah gunanya orang berilmu ? Allah sudah menunjukkan bahawa kebijaksanaan dunia ini kebodohan belaka !
46001021	Kerana Allah bijaksana , Dia menentukan supaya manusia tidak dapat mengenal-Nya melalui kebijaksanaan mereka sendiri . Sebaliknya Allah menetapkan bahawa Dia menyelamatkan orang yang percaya kepada-Nya melalui perkhabaran kami yang dianggap suatu kebodohan .
46001022	Orang Yahudi menuntut mukjizat sebagai bukti dan orang Yunani mementingkan kebijaksanaan .
46001023	Tetapi kami mengisytiharkan Kristus yang disalibkan . Berita itu menyinggung perasaan orang Yahudi , dan dianggap suatu kebodohan oleh orang bukan Yahudi .
46001024	Tetapi bagi mereka yang sudah dipanggil oleh Allah , baik orang Yahudi mahupun orang bukan Yahudi , berita itu Kristus , yang menunjukkan kekuasaan dan kebijaksanaan Allah .
46001025	Hal itu demikian kerana apa yang nampaknya seperti kebodohan Allah , sebenarnya lebih bijak daripada kebijaksanaan manusia ; apa yang nampaknya seperti kelemahan Allah , sebenarnya lebih kuat daripada kekuatan manusia .
46001026	Saudara-saudaraku ! Ingatlah akan keadaan kamu semasa Allah memanggil kamu . Menurut pandangan manusia hanya sedikit antara kamu yang bijak , atau berkuasa ataupun berkedudukan tinggi .
46001027	Allah sengaja memilih orang yang dianggap bodoh oleh dunia ini , untuk mempermalukan orang yang bijak . Allah juga memilih orang yang dianggap lemah oleh dunia ini untuk mempermalukan orang yang berkuasa .
46001028	Allah memilih orang yang dianggap rendah , hina dan tidak berguna oleh dunia ini , untuk menghancurkan orang yang dianggap penting oleh dunia ini .
46001029	Hal ini bererti tidak seorang pun dapat memegahkan diri di hadapan Allah .
46001030	Tetapi Allah sudah menjadikan kamu hidup bersatu dengan Kristus Yesus . Melalui Kristus , Allah menjadikan kita bijak . Melalui Kristus juga Allah memungkinkan kita berbaik semula dengan Allah , menjadikan kita umat-Nya yang khas dan membebaskan kita .
46001031	Oleh itu , seperti yang tertulis di dalam Alkitab , “ Sesiapa mahu berbangga , dia harus berbangga dengan apa yang sudah dilakukan oleh Tuhan . ”
46002001	Saudara-saudaraku ! Semasa aku datang kepada kamu untuk memberitakan rancangan Allah yang belum diketahui oleh dunia , aku tidak menggunakan kebijaksanaan dunia ini ataupun kata-kata yang susah difahami .
46002002	Aku berbuat demikian kerana ketika aku bersama-sama kamu , aku mengambil keputusan untuk memberitakan Yesus Kristus sahaja , terutama kematian-Nya pada kayu salib .
46002003	Oleh itu , ketika aku datang kepada kamu , aku lemah dan gementar kerana ketakutan .
46002004	Aku tidak mengajarkan dan mengkhabarkan Berita Baik itu dengan kata-kata menurut kebijaksanaan manusia . Tetapi aku menyampaikannya dengan cara yang membuktikan bahawa Roh Allah berkuasa .
46002005	Oleh itu , kepercayaan kamu kepada Kristus tidak berdasarkan kebijaksanaan manusia , tetapi berdasarkan kuasa Allah .
46002006	Walaupun demikian , aku juga berkata-kata tentang kebijaksanaan kepada mereka yang mempunyai kehidupan rohani yang matang . Tetapi kebijaksanaan itu bukanlah kebijaksanaan dunia ini , ataupun kebijaksanaan roh-roh yang berkuasa dan yang memerintah dunia ini . Kekuasaan roh-roh itu akan lenyap .
46002007	Kebijaksanaan yang aku sampaikan itu kebijaksanaan daripada Allah . Kebijaksanaan itu tidak diketahui oleh umat manusia , tetapi Allah sudah menyediakannya untuk kebahagiaan kita , sebelum Dia menjadikan dunia ini .
46002008	Semua roh yang berkuasa dan yang memerintah dunia ini tidak mengetahui kebijaksanaan itu . Seandainya roh-roh itu mengetahuinya , tentu roh-roh itu tidak akan menyalibkan Tuhan yang mulia .
46002009	Tetapi seperti yang tertulis di dalam Alkitab , “ Apa yang belum pernah dilihat atau didengar , atau terlintas dalam fikiran manusia , itulah yang disediakan oleh Allah untuk orang yang mengasihi Dia . ”
46002010	Tetapi melalui Roh-Nya , Allah menyatakan rancangan-Nya kepada kita . Roh Allah menyelidiki segala sesuatu , bahkan rancangan Allah yang paling tersembunyi sekalipun .
46002011	Sebagaimana roh seseorang mengetahui isi hati orang itu , begitu juga hanya Roh Allah mengetahui segala sesuatu tentang Allah .
46002012	Kita tidak menerima roh dunia ini , tetapi kita menerima Roh Allah , supaya kita mengetahui semua yang telah dikurniakan Allah kepada kita .
46002013	Oleh itu , ketika kami menjelaskan hal-hal tentang Allah kepada orang yang mempunyai Roh Allah , kami tidak berkata-kata menurut kebijaksanaan manusia , tetapi menurut ajaran Roh Allah .
46002014	Sesiapa yang tidak mempunyai Roh Allah , tidak dapat menerima kurnia daripada Roh Allah , kerana orang seperti itu tidak dapat memahaminya dan menganggapnya suatu kebodohan sahaja . Kurnia daripada Roh Allah hanya dapat dinilai secara rohani .
46002015	Sesiapa yang mempunyai Roh Allah dapat menilai segala sesuatu , tetapi tiada seorang pun dapat menilai orang itu .
46002016	Di dalam Alkitab tertulis , “ Siapakah yang mengetahui fikiran Tuhan ? Siapakah yang dapat menasihati Dia ? ” Tetapi kita mempunyai fikiran Kristus !
46003001	Saudara-saudaraku ! Sebenarnya aku tidak dapat bercakap dengan kamu seperti bercakap dengan orang yang mempunyai Roh Allah . Aku terpaksa bercakap dengan kamu seperti bercakap dengan orang yang masih dikuasai keinginan duniawi , atau seperti bercakap dengan orang yang masih kanak-kanak dalam kepercayaan mereka kepada Kristus .
46003002	Dahulu aku memberi kamu susu , bukan makanan orang dewasa kerana kamu belum sedia menerimanya . Tetapi sekarang pun kamu masih belum dapat menerima ajaran yang lebih dalam ,
46003003	kerana kamu masih hidup menurut tabiat manusia . Apabila kamu iri hati dan saling bertengkar , bukankah hal itu membuktikan bahawa kamu hidup menurut tabiat manusia , seperti orang yang tidak mengenal Allah ?
46003004	Apabila seseorang berkata , “ Aku mengikut Paulus , ” dan yang lain berkata , “ Aku mengikut Apolos , ” bukankah kelakuan kamu seperti kelakuan orang dunia ini ?
46003005	Sebenarnya siapakah Apolos itu ? Siapakah Paulus ? Kami hanya hamba Allah , yang memimpin kamu percaya kepada Kristus . Kami hanya menjalankan tugas masing-masing yang diberikan oleh Tuhan .
46003006	Aku menanam benih dan Apolos menyiramnya , tetapi Allah sendiri yang menyebabkan tanaman itu tumbuh .
46003007	Orang yang menanam benih dan orang yang menyiramnya tidaklah penting . Allah sahaja yang penting , kerana Dia yang menyebabkan tanaman itu tumbuh .
46003008	Orang yang menanam benih setaraf dengan orang yang menyiramnya ; Allah akan mengurniakan pahala menurut kerja masing-masing .
46003009	Kami orang yang bekerja bersama-sama untuk Allah , dan kamu bagaikan ladang Allah . Kamu juga bagaikan bangunan Allah .
46003010	Dengan kurnia yang dianugerahkan Allah , aku sebagai pembina yang mahir sudah meletakkan asas bangunan tersebut , dan orang lain membina bangunan di atas asas itu . Tetapi setiap orang haruslah membinanya dengan cermat ,
46003011	kerana Allah sendiri sudah menempatkan Yesus Kristus sebagai satu-satunya asas bagi bangunan itu , dan tidak ada asas yang lain .
46003012	Ada orang yang menggunakan emas , perak , atau batu permata untuk mendirikan bangunan di atas asas itu . Ada juga orang yang menggunakan kayu , rumput kering ataupun jerami .
46003013	Tetapi mutu kerja setiap orang akan kelihatan pada hari Kristus datang kembali , kerana pada hari itu api akan menyatakan kerja setiap orang . Api akan menguji dan menentukan mutu kerja setiap orang .
46003014	Jika apa yang didirikan di atas asas itu tahan api , pembinanya akan menerima pahala .
46003015	Tetapi jika kerja seseorang terbakar , dia akan rugi . Dia sendiri akan selamat , seperti orang yang melepaskan diri daripada api .
46003016	Tentu kamu tahu bahawa kamu tempat kediaman Allah , kerana Roh Allah tinggal di dalam kamu !
46003017	Oleh itu , jika seseorang memusnahkan tempat kediaman Allah , Allah pun akan memusnahkan orang itu , kerana tempat kediaman Allah itu khas untuk Allah dan kamulah tempat kediaman-Nya .
46003018	Janganlah sesiapa pun menipu diri sendiri . Jika sesiapa antara kamu menganggap dirinya bijak menurut penilaian dunia ini , biarlah dia menjadi bodoh supaya dia menjadi benar-benar bijaksana .
46003019	Hal itu demikian kerana apa yang dianggap oleh dunia sebagai kebijaksanaan , sebenarnya suatu kebodohan di sisi Allah . Di dalam Alkitab tertulis , “ Allah memerangkap orang bijak dengan kepintaran mereka sendiri . ”
46003020	Ada tertulis juga , “ Tuhan tahu bahawa fikiran orang bijak itu sia-sia . ”
46003021	Oleh itu , janganlah seorang pun membanggakan perbuatan manusia . Sebenarnya semuanya sudah diberikan kepada kamu :
46003022	Paulus , Apolos , Petrus , dunia ini , kehidupan dan kematian , zaman ini ataupun zaman akan datang . Semuanya milik kamu ,
46003023	dan kamu milik Kristus , dan Kristus milik Allah .
46004001	Kamu harus menganggap kami sebagai hamba Kristus , yang bertanggungjawab untuk mengisytiharkan rancangan Allah yang belum diketahui oleh dunia .
46004002	Inilah sifat utama yang harus dimiliki oleh seorang hamba seperti itu : Dia harus setia kepada tuannya .
46004003	Aku tidak menghiraukan apa yang kamu fikirkan tentang diriku ataupun apa yang difikirkan oleh sesiapa pun tentang diriku . Apa yang aku fikirkan tentang diriku sendiri pun tidak penting .
46004004	Aku tidak berasa bersalah , tetapi hal itu tidak membuktikan bahawa aku tidak bersalah . Tuhan sahaja yang berhak menentukan sama ada aku bersalah atau tidak .
46004005	Oleh itu , janganlah kamu buat keputusan bahawa seseorang bersalah atau tidak , sebelum waktunya . Tunggulah sehingga Tuhan datang kelak ; Dia akan mendedahkan segala rahsia yang tersembunyi dalam kegelapan . Dia juga akan membongkar segala niat yang terpendam di dalam hati manusia . Barulah setiap orang akan mendapat pujian yang layak diterimanya daripada Allah .
46004006	Saudara-saudaraku ! Demi kepentingan kamu , semua itu sudah aku kenakan kepada Apolos dan diriku sendiri . Dengan menggunakan diri kami sebagai contoh , kamu dapat memahami erti pepatah ini , “ Patuhlah kepada peraturan yang ada . ” Oleh itu tidak seorang pun antara kamu dapat membanggakan seseorang , dan menghina yang lain .
46004007	Siapakah yang menjadikan dirimu lebih baik daripada orang lain ? Bukankah Allah yang mengurniai kamu segala yang kamu miliki ? Oleh itu , bagaimanakah kamu dapat membanggakan diri , seolah-olah apa yang kamu miliki itu bukan suatu kurnia ?
46004008	Memang kamu tidak memerlukan apa-apa lagi ! Memang kamu sudah kaya ! Kamu sudah menjadi raja , tetapi kami tidak . Alangkah baiknya jika kamu benar-benar raja , supaya kami dapat memerintah bersama-sama kamu .
46004009	Hal itu demikian , kerana pada pendapatku , Allah memberikan kedudukan yang paling hina kepada kami rasul-rasul . Kami seperti orang yang dijatuhi hukuman mati di hadapan umum , dan dijadikan tontonan untuk semua malaikat dan umat manusia .
46004010	Kerana Kristus , kami menjadi orang bodoh , tetapi kerana Kristus kamu menjadi bijak . Kami lemah , tetapi kamu kuat ! Kami dihina , tetapi kamu dihormati !
46004011	Sampai saat ini kami lapar dan haus ; baju kami buruk ; kami dipukul ; kami tidak mempunyai tempat tinggal yang tetap ;
46004012	kami membanting tulang untuk mencari nafkah ; kami membalas kutukan dengan berkat , dan bersabar apabila dianiaya .
46004013	Kami membalas cacian dengan kata-kata manis . Kami dianggap seperti sampah masyarakat ; hingga saat ini kami masih dianggap sebagai sampah dunia .
46004014	Aku menulis hal ini kepada kamu bukanlah untuk mempermalukan kamu , tetapi untuk menasihati kamu seperti anak-anak sendiri yang aku kasihi .
46004015	Aku berkata demikian kerana sungguhpun sebagai orang Kristian kamu mungkin mempunyai sepuluh ribu orang pengasuh , tetapi kamu hanya mempunyai seorang bapa . Dalam hidup kamu sebagai orang yang bersatu dengan Kristus Yesus , aku menjadi seperti bapa kepada kamu , kerana aku yang membawa Berita Baik kepada kamu .
46004016	Oleh itu aku menggesa kamu supaya mengikut teladanku .
46004017	Bagi tujuan itu aku mengutus Timotius kepada kamu . Sebagai pengikut Kristus , dia seperti anakku sendiri yang aku kasihi , dan dia dapat dipercayai . Dia akan mengingatkan kamu cara hidup yang aku ikuti setelah aku percaya kepada Kristus Yesus , iaitu cara hidup yang aku ajarkan kepada jemaah di mana-mana .
46004018	Beberapa orang di kalangan kamu menjadi sombong , kerana mereka menyangka aku tidak akan melawat kamu .
46004019	Jika diperkenankan Tuhan , aku akan melawat kamu tidak lama lagi . Lalu aku akan melihat apa yang dapat dilakukan oleh mereka yang sombong itu , bukan hanya apa yang dikatakan oleh mereka .
46004020	Aku berkata demikian kerana Pemerintahan Allah dalam kehidupan seseorang dinyatakan oleh kekuatan hidupnya dan bukan oleh kata-katanya .
46004021	Yang manakah pilihan kamu ? Haruskah aku datang kepada kamu untuk mengajar dengan keras , atau datang untuk mengajar dengan kasih sayang dan kelembutan ?
46005001	Sebenarnya aku menerima laporan bahawa perbuatan cabul yang keterlaluan berlaku di kalangan kamu . Orang yang tidak mengenal Tuhan pun tidak melakukannya . Aku diberitahu bahawa seorang lelaki berzina dengan ibu tirinya !
46005002	Meskipun demikian , kamu masih membanggakan diri ! Sebaliknya kamu seharusnya berdukacita , dan kamu harus memastikan bahawa orang yang sudah melakukan perbuatan itu dibuang daripada kalangan kamu .
46005003	Meskipun aku jauh daripada kamu secara lahir , tetapi secara batin aku bersama-sama kamu . Oleh itu dengan kekuasaan Tuhan Yesus , aku menjatuhkan hukuman kepada orang yang melakukan perbuatan sekeji itu . Pada waktu kamu berkumpul , anggaplah aku hadir antara kamu secara batin , dan dengan kuasa Tuhan kita Yesus ,
46005004	
46005005	kamu harus menyerahkan orang itu kepada Iblis supaya tubuhnya dibinasakan . Dengan demikian rohnya boleh diselamatkan pada hari Tuhan datang kembali .
46005006	Kamu tidak patut sombong ! Tentu kamu tahu akan pepatah ini , “ Ragi yang sedikit membuat seluruh adunan naik ! ”
46005007	Buanglah ragi yang lama , iaitu ragi dosa , supaya kamu menjadi seperti adunan baru yang tidak beragi . Sebenarnya aku tahu bahawa kamu memang demikian . Perayaan Paska kita sudah tersedia , kerana Kristus , domba Paska kita sudah dikorbankan .
46005008	Marilah kita rayakan Perayaan Paska kita dengan roti yang tidak beragi , iaitu roti yang melambangkan kemurnian dan kejujuran . Janganlah kita rayakan Perayaan Paska dengan roti yang beragi lama , iaitu ragi dosa dan kejahatan .
46005009	Di dalam suratku yang lepas , aku memberitahu kamu supaya jangan bergaul dengan orang cabul .
46005010	Yang aku maksudkan bukanlah orang cabul atau tamak , atau penipu , atau penyembah berhala yang sama sekali tidak mengenal Allah . Bukan ! Jika kamu harus menjauhkan diri daripada mereka , kamu terpaksa keluar dari dunia ini sama sekali .
46005011	Tetapi inilah maksudku : Kamu tidak patut bergaul dengan orang yang mengaku dirinya orang Kristian , tetapi sebenarnya cabul atau tamak , atau menyembah berhala , atau mengumpat orang , pemabuk ataupun penipu . Janganlah makan dengan orang seperti itu !
46005012	Bukanlah urusanku untuk mengadili orang bukan Kristian . Allah sendiri akan mengadili mereka . Tetapi kamu harus mengadili anggota jemaah kamu sendiri . Di dalam Alkitab tertulis , “ Usirlah orang jahat dari kalangan kamu . ”
46005013	
46006001	Jika seseorang di kalangan kamu bersengketa dengan saudara seiman , dia seharusnya tidak membawa perkara itu ke hadapan hakim yang tidak mengenal Allah . Dia harus meminta umat Allah menyelesaikan perkara itu .
46006002	Kamu tentu tahu bahawa umat Allah akan mengadili dunia ini ! Jika kamu akan mengadili dunia ini , kamu tentu dapat mengadili perkara yang kecil .
46006003	Kamu tentu tahu bahawa kita akan mengadili malaikat-malaikat ! Oleh itu kita harus dapat mengadili perkara kehidupan sehari-hari !
46006004	Jika timbul perkara seperti itu , adakah kamu akan mengemukakannya kepada orang yang sama sekali tidak mempunyai kedudukan di kalangan jemaah ?
46006005	Sungguh memalukan ! Setidak-tidaknya tentu ada seorang di kalangan kamu yang cukup bijaksana untuk menyelesaikan persengketaan antara sesama orang Kristian .
46006006	Tetapi sebaliknya , seorang Kristian membawa seorang saudara seiman ke mahkamah , dan meminta orang bukan Kristian menyelesaikan perkara mereka .
46006007	Sebenarnya persengketaan di kalangan kamu yang memerlukan penyelesaian mahkamah , menunjukkan bahawa kamu tidak hidup berdasarkan ajaran Kristus . Lebih baiklah kamu diperlakukan dengan tidak adil atau dirugikan .
46006008	Tetapi kamu sendiri yang memperlakukan orang lain dengan tidak adil , dan kamu sendiri yang merugikan orang lain . Bahkan kamu melakukannya terhadap saudara seiman !
46006009	Kamu tentu tahu bahawa orang yang tidak melakukan kehendak Allah tidak akan menikmati Pemerintahan Allah . Janganlah tipu diri kamu sendiri . Orang yang berbuat cabul , atau yang menyembah berhala , atau yang berzina , atau yang bersemburit ,
46006010	atau yang mencuri , atau yang tamak , atau yang selalu mabuk , atau yang mengumpat orang , atau yang merompak - semua orang seperti itu tidak akan menikmati Pemerintahan Allah .
46006011	Demikianlah keadaan beberapa orang antara kamu dahulu . Tetapi Tuhan Yesus Kristus dan kuasa Roh daripada Allah kita membersihkan kamu daripada dosa , menjadikan kamu umat Allah , dan membolehkan kamu berbaik semula dengan Allah .
46006012	Mungkin seseorang berkata , “ Aku dibenarkan melakukan segala sesuatu . ” Betul , tetapi tidak semuanya berfaedah bagi kita . Aku pun dapat berkata bahawa aku dibenarkan melakukan segala sesuatu , tetapi aku tidak akan membiarkan sesuatu pun memperhamba diriku .
46006013	Seorang lain berkata , “ Makanan untuk perut dan perut untuk makanan . ” Betul , tetapi Allah akan meniadakan kedua-duanya . Tubuh kita tidak boleh digunakan untuk melakukan perbuatan cabul , tetapi untuk mengabdikan diri kepada Tuhan , dan Tuhan akan memelihara tubuh kita .
46006014	Allah sudah membangkitkan Tuhan Yesus daripada kematian , demikian juga Allah akan membangkitkan kita daripada kematian dengan kuasa-Nya .
46006015	Kamu tahu bahawa tubuh kamu itu anggota tubuh Kristus . Oleh itu , bolehkah aku mengambil anggota tubuh Kristus lalu menjadikannya anggota tubuh seorang pelacur ? Sekali-kali tidak !
46006016	Atau mungkinkah kamu tidak tahu bahawa seseorang yang bersetubuh dengan seorang pelacur , menjadi satu dengan pelacur itu ? Di dalam Alkitab tertulis dengan jelas , “ Kedua-duanya menjadi satu . ”
46006017	Tetapi seseorang yang menyatukan diri dengan Tuhan , roh orang itu menjadi satu dengan Roh Tuhan .
46006018	Jauhkanlah diri kamu daripada perbuatan cabul . Semua dosa lain yang dilakukan orang , tidak dilakukan terhadap tubuh mereka . Tetapi seseorang yang melakukan perbuatan cabul , berdosa terhadap tubuhnya sendiri !
46006019	Kamu tentu tahu bahawa tubuh kamu itu tempat kediaman Roh Allah . Roh itu tinggal di dalam kamu , dan Allah sendiri yang mengurniakan Roh itu kepada kamu . Diri kamu bukanlah milik kamu , tetapi milik Allah .
46006020	Kamu sudah dibeli oleh Allah dan harganya sudah dibayar lunas . Oleh itu , gunakanlah tubuh kamu untuk memuliakan Allah .
46007001	Sekarang aku akan membincangkan masalah yang kamu tulis kepadaku . Jika seorang lelaki tidak berkahwin , hal itu baik .
46007002	Tetapi supaya tidak tergoda untuk melakukan perbuatan yang cabul , lebih baik setiap lelaki mempunyai isteri masing-masing dan setiap wanita mempunyai suami masing-masing .
46007003	Seorang suami harus memenuhi kewajipannya sebagai suami kepada isterinya , dan seorang isteri harus memenuhi kewajipannya sebagai isteri kepada suaminya . Masing-masing harus memenuhi kewajipannya kepada yang lain .
46007004	Seorang isteri tidak berkuasa atas tubuhnya sendiri , tetapi suaminya yang berkuasa atas tubuhnya . Begitu juga seorang suami tidak berkuasa atas tubuhnya sendiri , tetapi isterinya yang berkuasa atas tubuhnya .
46007005	Janganlah saling jauhkan diri dalam hubungan sebagai suami isteri , kecuali kedua-dua belah pihak bersetuju , dan hanya untuk sementara waktu , supaya masing-masing dapat berdoa dengan tekun . Tetapi setelah itu kamu harus melanjutkan hubungan sebagai suami isteri . Dengan demikian Iblis tidak dapat menyebabkan kamu berdosa kerana kamu tidak dapat menahan nafsu .
46007006	Aku mengatakan hal ini bukan sebagai perintah , melainkan sebagai nasihat .
46007007	Sebenarnya aku lebih suka jika kamu semua menjadi seperti aku . Tetapi setiap orang sudah menerima kurnia yang khas daripada Allah . Seorang mempunyai kurnia ini , dan yang lain mempunyai kurnia itu .
46007008	Kepada mereka yang belum berkahwin dan kepada wanita yang sudah menjadi balu , inilah nasihatku : Lebih baik kamu tetap hidup sendirian seperti aku .
46007009	Tetapi jika kamu tidak dapat menahan nafsu , maka berkahwinlah . Lebih baik kamu berkahwin daripada nafsu berahi kamu berkobar-kobar .
46007010	Kepada mereka yang sudah berkahwin , beginilah perintahku . Sebenarnya bukan aku yang memberikan perintah ini , tetapi Tuhan . Seorang isteri tidak boleh meninggalkan suaminya .
46007011	Tetapi jika seorang isteri meninggalkan suaminya , dia harus tetap tidak bersuami , atau dia kembali kepada suaminya . Seorang suami tidak boleh menceraikan isterinya .
46007012	Kepada yang lain aku berkata begini ( ini nasihatku sendiri , bukan nasihat Tuhan ) : Jika seorang lelaki Kristian mempunyai isteri yang bukan Kristian , dan isterinya itu bersetuju hidup bersama-sama dia , orang itu tidak boleh menceraikan isterinya .
46007013	Jika seorang wanita Kristian mempunyai suami yang bukan Kristian , dan suaminya bersetuju hidup bersama-sama dia , maka isteri itu tidak boleh menceraikan suaminya .
46007014	Seorang suami yang tidak percaya kepada Kristus diterima oleh Allah , kerana perkahwinannya dengan isteri yang percaya kepada Kristus . Begitu juga seorang isteri yang tidak percaya kepada Kristus diterima oleh Allah , kerana perkahwinannya dengan suami yang percaya kepada Kristus . Jika tidak demikian halnya , anak-anak mereka akan menjadi seperti anak-anak orang yang tidak mengenal Allah . Sebenarnya anak-anak itu diterima oleh Allah .
46007015	Tetapi jika seorang yang bukan Kristian ingin meninggalkan isteri atau suaminya yang Kristian , biarlah dia berbuat demikian . Dalam hal yang demikian , suami atau isteri yang Kristian itu bebas membuat pilihan , tetapi Allah mahu kamu hidup damai .
46007016	Hai isteri yang sudah percaya kepada Kristus , bagaimana kamu boleh tahu dengan pasti bahawa kamu tidak akan menyelamatkan suami kamu ? Begitu juga , hai suami yang sudah percaya kepada Kristus , bagaimana kamu boleh tahu dengan pasti bahawa kamu tidak akan menyelamatkan isteri kamu ?
46007017	Hendaklah masing-masing hidup menurut pimpinan Tuhan seperti yang sudah ditentukan Tuhan baginya , semasa Allah memanggil dia . Inilah peraturan yang aku ajarkan kepada jemaah .
46007018	Umpamanya , jika seseorang sudah bersunat semasa Allah memanggilnya , maka orang itu tidak boleh mencuba menghapuskan tanda sunat itu . Begitu juga jika seseorang tidak bersunat semasa Allah memanggilnya , orang itu tidak usah minta disunat .
46007019	Tidaklah penting sama ada orang bersunat atau tidak . Yang penting adalah mentaati perintah Allah .
46007020	Hendaklah tiap-tiap orang tetap hidup dalam keadaan seperti pada masa Allah memanggilnya dahulu .
46007021	Jika kamu hamba , semasa dipanggil oleh Allah , janganlah hal ini menyusahkan hati kamu . Tetapi jika kamu mendapat peluang untuk menjadi orang bebas , gunakanlah peluang itu .
46007022	Hamba yang percaya kepada Tuhan , menjadi orang bebas di sisi Tuhan . Demikian juga orang bebas yang percaya kepada Kristus , menjadi hamba Kristus .
46007023	Allah sudah membeli kamu dan membayar harganya dengan lunas . Oleh itu , janganlah jadi hamba manusia .
46007024	Saudara-saudaraku , hendaklah setiap orang hidup bersama-sama Allah seperti dalam keadaan pada waktu dipanggil oleh Allah .
46007025	Aku tidak menerima perintah daripada Tuhan tentang orang yang belum berkahwin . Tetapi biarlah aku menasihati kamu , kerana oleh belas kasihan Tuhan , aku patut dipercayai .
46007026	Memandangkan segala kesusahan yang mengancam sekarang ini , aku berpendapat lebih baik seorang lelaki hidup dalam keadaannya seperti sekarang .
46007027	Jika kamu sudah beristeri , janganlah cuba ceraikan isterimu . Jika kamu belum beristeri , janganlah berkahwin .
46007028	Tetapi jika kamu berkahwin , kamu tidak berdosa . Begitu juga jika seorang gadis berkahwin , dia tidak berdosa . Tetapi orang yang berkahwin menghadapi banyak kesusahan , dan aku ingin kamu terhindar daripada kesusahan itu .
46007029	Saudara-saudaraku , maksudku begini : Kita tidak mempunyai banyak masa . Mulai sekarang , setiap lelaki yang beristeri hendaklah hidup seolah-olah dia tidak beristeri ;
46007030	orang yang menangis hendaklah hidup seolah-olah tidak berdukacita ; orang yang tertawa hendaklah hidup seolah-olah tidak gembira ; orang yang membeli barang hendaklah bersikap seolah-olah tidak memiliki barang yang dibeli ;
46007031	orang yang berurusan dengan hal-hal dunia , hendaklah hidup seolah-olah tidak sibuk dengan hal-hal itu . Kamu harus berbuat demikian kerana dunia dalam keadaan yang sekarang , akan segera lenyap .
46007032	Aku mahu kamu bebas daripada kekhuatiran . Seorang yang tidak beristeri akan menumpukan perhatian kepada hal-hal Tuhan , kerana dia ingin menyenangkan hati Tuhan .
46007033	Tetapi seorang yang beristeri menumpukan perhatian kepada hal-hal dunia ini , kerana dia ingin menyenangkan hati isterinya .
46007034	Akibatnya , hatinya berbelah bagi . Seorang wanita yang tidak bersuami , atau seorang gadis yang tidak berkahwin menumpukan perhatian kepada hal-hal Tuhan , kerana dia ingin mengabdikan seluruh jiwa raga kepada Tuhan . Tetapi seorang wanita yang sudah bersuami menumpukan perhatian kepada hal-hal dunia ini , kerana dia ingin menyenangkan hati suaminya .
46007035	Aku memberikan nasihat demikian kerana aku ingin menolong kamu . Aku tidak mahu mengadakan larangan ini itu bagi kamu . Sebaliknya aku ingin kamu melakukan apa yang benar dan patut , serta mengabdikan diri kepada Tuhan dengan sepenuh hati .
46007036	Inilah nasihat untuk pasangan yang sudah bertunang , tetapi mengambil keputusan untuk tidak berkahwin . Jika lelaki itu merasa tidak bertindak dengan sepatutnya terhadap tunangnya dan jika dia tidak dapat menahan nafsunya , serta merasa harus berkahwin dengan gadis itu , hendaklah dia melakukan apa yang dikehendakinya . Dia tidak berdosa , jika mereka berkahwin .
46007037	Tetapi jika seorang lelaki , tanpa paksaan sesiapa pun , mengambil keputusan untuk tidak berkahwin dengan tunangnya , dan jika dia dapat mengawal nafsunya dengan baik serta tahu akan apa yang hendak dilakukannya , maka lebih baik dia tidak berkahwin dengan tunangnya .
46007038	Dengan demikian orang yang berkahwin , melakukan perbuatan yang baik . Tetapi orang yang tidak berkahwin , melakukan perbuatan yang lebih baik .
46007039	Seorang wanita yang sudah berkahwin , terikat kepada suaminya hanya selama suaminya hidup . Setelah suaminya meninggal , wanita itu bebas berkahwin lagi dengan orang yang disukainya ; tetapi lelaki itu haruslah seorang Kristian .
46007040	Tetapi wanita itu akan lebih berbahagia jika dia tidak berkahwin lagi . Hal ini pendapatku sendiri , tetapi aku berpendapat bahawa aku dipimpin oleh Roh Allah .
46008001	Sekarang aku membincangkan hal makanan yang dipersembahkan kepada berhala . Memang benar seperti kata orang , “ Kita semua mempunyai pengetahuan . ” Tetapi pengetahuan menjadikan orang sombong , sedangkan kasih membina kehidupan orang .
46008002	Sesiapa yang menyangka dirinya mengetahui segala-galanya , sebenarnya tidak mengetahui apa yang seharusnya diketahui .
46008003	Tetapi orang yang mengasihi Allah , dikenal oleh Allah .
46008004	Sekarang tentang persoalan makan makanan yang sudah dipersembahkan kepada berhala : Kita tahu bahawa berhala menggambarkan sesuatu yang tidak wujud . Kita juga tahu bahawa Allah hanya satu ; tidak ada yang lain .
46008005	Sekalipun banyak yang disebut dewa dan tuhan , baik yang di syurga mahupun yang di bumi ,
46008006	tetapi bagi kita Allah hanya satu . Dia Bapa yang menciptakan segala sesuatu , dan untuk Dialah kita hidup . Tuhan hanya satu juga , iaitu Yesus Kristus . Melalui Dia segala sesuatu diciptakan , dan kerana Dialah kita hidup .
46008007	Tetapi tidak semua orang mengetahui hal itu . Ada orang yang dahulu biasa menyembah berhala , sehingga apabila sekarang mereka makan makanan yang sudah dipersembahkan kepada berhala , mereka masih berfikir bahawa makanan itu makanan berhala . Mereka merasa berdosa ketika makan makanan itu , kerana keyakinan mereka tidak teguh .
46008008	Sebenarnya makanan tidak dapat membuat hubungan kita dengan Allah menjadi lebih baik . Kita tidak akan rugi apa-apa jika kita tidak makan makanan itu dan kita pun tidak akan untung apa-apa jika kita memakannya .
46008009	Tetapi berwaspadalah ! Janganlah biarkan kebebasan kamu untuk melakukan apa sahaja , menyebabkan orang yang tidak yakin akan kepercayaan mereka , berdosa .
46008010	Andaikata seseorang yang keyakinannya tidak teguh melihat kamu yang dikatakan ‘ berpengetahuan ’ makan di kuil berhala , bukankah hal itu akan mendorong dia makan makanan yang dipersembahkan kepada berhala ?
46008011	Dengan demikian ‘ pengetahuan ’ kamu itu menyebabkan saudara kamu binasa , kerana keyakinannya tidak teguh . Padahal Kristus mati bagi dia juga .
46008012	Oleh itu kamu berdosa terhadap Kristus , kerana kamu berdosa terhadap saudara-saudara Kristian dan melukai keyakinan mereka yang tidak teguh itu .
46008013	Oleh itu , jika makanan menyebabkan saudaraku berdosa , aku tidak akan makan daging lagi . Dengan demikian aku tidak akan menyebabkan saudaraku berdosa .
46009001	Bukankah aku orang bebas ? Bukankah aku rasul ? Tidakkah aku pernah melihat Yesus Tuhan kita ? Bukankah kamu hasil kerjaku untuk Tuhan ?
46009002	Meskipun orang lain tidak mahu mengakui aku sebagai rasul , tentu kamu mahu mengakuinya ! Kerana kamu hidup bersatu dengan Tuhan , hal ini membuktikan bahawa aku seorang rasul .
46009003	Apabila orang mencela aku , inilah jawapanku :
46009004	Adakah kami tidak berhak menerima makanan dan minuman bagi kerja kami ?
46009005	Adakah kami tidak berhak membawa isteri Kristian dalam perjalanan , seperti yang dilakukan oleh saudara-saudara Tuhan Yesus dan oleh rasul-rasul lain , termasuk Petrus ?
46009006	Adakah hanya Barnabas dan aku yang harus mencari nafkah sendiri ?
46009007	Tidak ada askar yang membiayai diri sendiri dalam angkatan perang . Tidak ada peladang yang tidak makan buah anggur dari kebun sendiri . Tidak ada gembala yang tidak minum susu daripada domba mereka .
46009008	Semua contoh yang aku gunakan , diambil daripada pengalaman sehari-hari , tetapi Taurat pun mengemukakan hal yang sama .
46009009	Di dalam Taurat Musa tertulis , “ Janganlah berangus mulut lembu yang sedang mengirik biji-bijian . ” Tentunya Allah tidak memberikan perhatian kepada lembu sahaja .
46009010	Bukankah kita yang dimaksudkan oleh Allah , ketika Dia berfirman demikian ? Memang perintah itu tertulis untuk kita . Orang yang membajak tanah dan orang yang menuai tuaian sudah selayaknya bekerja dengan harapan menerima sebahagian daripada tuaian itu .
46009011	Kami sudah menabur benih rohani dalam hidup kamu . Oleh itu sudah sewajarnya jika kami menuai sedikit berkat kebendaan daripada kamu .
46009012	Jika orang lain berhak mengharapkannya daripada kamu , bukankah kami lebih berhak daripada mereka ? Tetapi kami belum menggunakan hak itu . Sebaliknya kami lebih suka menanggung segala sesuatu , supaya kami tidak menghalangi penyebaran Berita Baik tentang Kristus .
46009013	Tentu kamu tahu bahawa orang yang bekerja di dalam Rumah Tuhan menerima makanan mereka dari Rumah Tuhan . Orang yang bertugas mempersembahkan korban di atas mazbah , menerima sebahagian daripada korban itu .
46009014	Demikian juga Tuhan sudah menentukan bahawa orang yang mengkhabarkan Berita Baik menerima nafkah daripada kerja mengkhabarkan Berita Baik .
46009015	Tetapi aku belum pernah menggunakan satu pun daripada hak-hak itu . Aku pun menulis surat ini bukan untuk menuntut hak-hak itu bagi diriku sendiri . Lebih baik aku mati daripada kehilangan apa yang aku banggakan .
46009016	Aku tidak berhak membanggakan diri , kerana aku mengkhabarkan Berita Baik . Kerja mengkhabarkan Berita Baik adalah perintah Allah bagiku . Malanglah aku , jika aku tidak mengkhabarkan Berita Baik itu .
46009017	Jika aku melakukan kerja itu menurut kehendakku sendiri , maka aku boleh mengharapkan upah . Tetapi aku mengkhabarkan Berita Baik sebagai suatu kewajipan , kerana Allah sudah menugaskan aku melakukan kerja itu .
46009018	Maka apakah upahku ? Inilah upahku : Aku mendapat hak istimewa untuk mengkhabarkan Berita Baik tanpa meminta bayaran , dan tanpa menuntut hakku sebagai orang yang mengkhabarkan Berita Baik .
46009019	Aku orang bebas dan aku bukan hamba sesiapa pun . Tetapi aku menjadikan diriku hamba kepada semua orang , supaya aku dapat memimpin banyak orang menjadi pengikut Kristus .
46009020	Ketika aku mengkhabarkan Berita Baik kepada orang Yahudi , aku berlaku seperti orang Yahudi supaya dapat memimpin mereka menjadi pengikut Kristus . Ketika aku mengkhabarkan Berita Baik kepada orang yang mentaati Taurat Musa , aku berlaku seperti orang yang terikat kepada Taurat , walaupun sebenarnya aku tidak terikat kepada Taurat . Aku melakukannya supaya aku dapat memimpin mereka menjadi pengikut Kristus .
46009021	Ketika aku mengkhabarkan Berita Baik kepada orang bukan Yahudi , aku berlaku seperti orang bukan Yahudi , yang tidak terikat kepada Taurat orang Yahudi . Aku melakukannya supaya aku dapat memimpin mereka menjadi pengikut Kristus . Tetapi hal ini tidak bererti bahawa aku tidak taat kepada hukum Allah ; sebenarnya aku dikuasai oleh hukum Kristus .
46009022	Di kalangan orang yang tidak yakin akan kepercayaan mereka , aku pun berlaku seperti mereka , supaya aku dapat memimpin mereka menjadi pengikut Kristus . Oleh itu aku menyesuaikan diri dengan keadaan semua orang , supaya dengan segala cara aku dapat menyelamatkan beberapa orang daripada mereka .
46009023	Semua itu aku lakukan untuk Berita Baik , supaya aku dapat menerima berkatnya juga .
46009024	Kamu tentu tahu bahawa dalam lumba lari , semua peserta mengambil bahagian dalam perlumbaan , tetapi hanya seorang yang menerima hadiah . Oleh itu larilah sedemikian rupa sehingga kamu mendapat hadiah itu .
46009025	Setiap ahli sukan yang sedang menjalani latihan harus mematuhi disiplin yang ketat . Dia melakukannya kerana dia ingin mendapat hadiah kejuaraan , walaupun hadiah itu akan rosak . Kita pun seperti ahli sukan yang mematuhi disiplin yang ketat supaya mendapat hadiah kejuaraan yang tidak akan rosak .
46009026	Itulah sebabnya aku lari terus ke garis penamat . Seperti petinju , aku tidak mahu mensia-siakan tumbukanku .
46009027	Aku melatih diri dengan giat supaya aku dapat menguasai diri . Aku berbuat demikian , supaya aku tidak ditolak , setelah aku mengkhabarkan Berita Baik kepada orang lain .
46010001	Saudara-saudaraku , ingatlah akan peristiwa yang berlaku kepada nenek moyang kita yang mengikut Musa . Mereka semua dilindungi oleh tiang awan , dan mereka menyeberangi Laut Merah dengan selamat .
46010002	Untuk menjadi pengikut Musa , mereka dibaptis di dalam awan dan di dalam laut itu .
46010003	Mereka semua makan makanan rohani yang sama ,
46010004	dan minum minuman rohani yang sama . Mereka semua minum dari batu rohani yang menyertai mereka ; batu itu Kristus sendiri .
46010005	Meskipun demikian , Allah tidak berkenan kepada kebanyakan daripada mereka . Itulah sebabnya mayat mereka berselerakan di padang gurun .
46010006	Semua perkara itu menjadi contoh bagi kita untuk mengingatkan kita supaya tidak menginginkan perkara yang jahat , seperti yang dilakukan oleh mereka dahulu ;
46010007	juga supaya kita tidak menyembah berhala seperti yang dilakukan oleh sebahagian daripada mereka . Di dalam Alkitab tertulis , “ Umat itu mula makan minum dan menari untuk menyembah berhala . ”
46010008	Janganlah kita lakukan hal-hal cabul seperti yang dilakukan oleh sebahagian daripada mereka . Dalam sehari dua puluh tiga ribu orang mati akibat perbuatan itu .
46010009	Janganlah kita cubai Tuhan seperti yang dilakukan oleh sebahagian daripada mereka , sehingga mereka mati dipatuk ular berbisa .
46010010	Janganlah kita bersungut-sungut seperti yang dilakukan oleh sebahagian daripada mereka , sehingga mereka dibunuh oleh Malaikat Maut .
46010011	Semua perkara itu berlaku kepada mereka untuk menjadi contoh bagi orang lain . Semua itu ditulis untuk menjadi amaran bagi kita , kerana kita sekarang hidup pada akhir zaman .
46010012	Sesiapa yang menyangka dirinya berdiri teguh , hendaklah berwaspada supaya tidak jatuh .
46010013	Tiap-tiap cubaan yang kamu alami itu cubaan yang biasa dialami orang . Tetapi Allah setia kepada janji-Nya . Dia tidak akan membiarkan kamu dicubai lebih daripada yang dapat kamu tanggung . Pada waktu kamu ditimpa cubaan , Dia akan memberikan jalan keluar supaya kamu mendapat kekuatan untuk menanggungnya .
46010014	Oleh itu , saudara-saudara yang aku kasihi , jauhkanlah diri daripada penyembahan berhala .
46010015	Aku berkata-kata kepada kamu seperti kepada orang yang bijaksana . Pertimbangkanlah sendiri kata-kataku ini .
46010016	Semasa Perjamuan Tuhan , kita minum wain dengan mengucap syukur kepada Allah . Hal ini menunjukkan bahawa kita bersatu dengan Kristus dalam kematian-Nya . Semasa roti dibahagi-bahagikan untuk dimakan bersama-sama , hal ini menunjukkan bahawa kita bersatu dalam tubuh Kristus .
46010017	Kita yang banyak ini satu tubuh , kerana hanya ada satu roti dan kita semua makan daripada roti yang satu itu juga .
46010018	Perhatikanlah orang Yahudi : Mereka yang makan makanan yang dipersembahkan di atas mazbah , sama-sama beribadat kepada Allah .
46010019	Adakah aku memaksudkan bahawa berhala ataupun makanan yang dipersembahkan kepada berhala itu tidak mempunyai erti sama sekali ?
46010020	Tidak ! Apa yang dipersembahkan di atas mazbah berhala , tidak dipersembahkan kepada Allah melainkan kepada roh-roh jahat . Aku tidak mahu kamu menjadi satu dengan roh-roh jahat .
46010021	Kamu tidak boleh minum daripada cawan Tuhan , lalu minum pula daripada cawan roh jahat . Kamu tidak boleh makan di meja Tuhan , kemudian makan pula di meja roh jahat .
46010022	Jika kita cuba melakukannya maka kita akan menyebabkan Tuhan cemburu , dan kita tahu bahawa Dia lebih kuat daripada kita .
46010023	Orang berkata , “ Kita dibenarkan melakukan segala sesuatu . ” Betul , tetapi tidak semuanya berfaedah . “ Kita dibenarkan melakukan segala sesuatu ” - tetapi tidak semua perkara yang kita lakukan membina kehidupan kita .
46010024	Janganlah seorang pun lakukan sesuatu untuk kepentingan diri sendiri sahaja , tetapi lakukanlah sesuatu untuk kepentingan orang lain .
46010025	Kamu boleh makan apa sahaja yang dijual di pasar daging . Janganlah bertanya apa-apa , supaya tidak mengganggu hati nurani kamu .
46010026	Hal itu demikian , kerana di dalam Alkitab tertulis , “ Bumi ini dan segala isinya milik Tuhan . ”
46010027	Jika kamu dijemput makan oleh seorang yang bukan Kristian , dan kamu menerima jemputan itu , maka makanlah makanan yang dihidangkan . Janganlah bertanya apa-apa , supaya tidak mengganggu hati nurani kamu .
46010028	Tetapi jika seseorang berkata kepada kamu , “ Makanan ini sudah dipersembahkan kepada berhala , ” janganlah makan makanan itu , demi kebaikan orang itu dan demi hati nurani . (
46010029	Maksudku bukan hati nurani kamu , tetapi hati nurani orang itu . ) Mungkin orang bertanya , “ Mengapa kebebasanku harus dibatasi oleh hati nurani orang lain ?
46010030	Jika aku bersyukur kepada Allah bagi makananku , mengapa orang harus mencela aku , padahal aku sudah bersyukur kepada Allah bagi makanan itu ? ”
46010031	Apa sahaja yang kamu lakukan , sama ada makan ataupun minum , lakukanlah semuanya untuk memuliakan Allah .
46010032	Jagalah tingkah laku kamu agar kamu tidak menyebabkan orang lain berdosa , baik orang Yahudi mahupun orang bukan Yahudi , ataupun jemaah Allah .
46010033	Ikutlah teladanku . Aku berusaha menyenangkan hati semua orang dalam segala sesuatu yang aku lakukan . Aku tidak mengutamakan kepentingan diri sendiri , tetapi kepentingan orang lain , supaya mereka boleh diselamatkan .
46011001	Ikutlah teladanku , sebagaimana aku pun mengikut teladan Kristus .
46011002	Aku memuji kamu kerana kamu sentiasa mengingat aku dan mengikut ajaran yang aku berikan kepada kamu .
46011003	Aku mahu kamu memahami hal ini : Kristus ialah kepala setiap orang lelaki ; suami ialah kepala isteri dan Allah ialah kepala Kristus .
46011004	Oleh itu seorang lelaki yang menudung kepala ketika berdoa atau menyampaikan perkhabaran daripada Allah di hadapan orang ramai , mempermalukan Kristus .
46011005	Jika seorang wanita tidak menudung kepala ketika berdoa atau menyampaikan perkhabaran daripada Allah di hadapan orang ramai , dia mempermalukan suaminya . Wanita itu seperti wanita yang kepalanya dicukur .
46011006	Jika seorang wanita tidak mahu menudung kepalanya , lebih baik dia menggunting rambut . Tetapi amat memalukan jika seorang wanita dicukur kepalanya ataupun digunting rambutnya . Oleh itu lebih baik dia menudung kepalanya .
46011007	Seorang lelaki tidak perlu menudung kepala , kerana dia mencerminkan rupa dan kemuliaan Allah . Tetapi wanita mencerminkan kemuliaan lelaki ,
46011008	kerana lelaki tidak dijadikan daripada wanita , melainkan wanita dijadikan daripada lelaki .
46011009	Begitu juga lelaki tidak dijadikan untuk kepentingan wanita , tetapi wanita dijadikan untuk kepentingan lelaki .
46011010	Oleh itu , kerana malaikat-malaikat , seorang wanita harus menudung kepala sebagai tanda bahawa dia dibenarkan berdoa .
46011011	Meskipun demikian , dalam kehidupan kita sebagai orang Kristian , wanita bergantung kepada lelaki , dan lelaki pun bergantung kepada wanita .
46011012	Hal itu demikian kerana meskipun wanita dijadikan daripada lelaki , tetapi selepas itu lelaki dilahirkan oleh wanita ; dan segala sesuatu berasal daripada Allah .
46011013	Baiklah kamu pertimbangkan sendiri : Patutkah seorang wanita berdoa kepada Allah di hadapan orang ramai dengan tidak menudung kepala ?
46011014	Menurut kebiasaan , kamu diajar bahawa lelaki yang berambut panjang bukanlah suatu hal yang patut .
46011015	Tetapi bagi seorang wanita , rambut panjang yang diberikan kepadanya adalah untuk menutupi kepalanya dan menjadi kebanggaannya .
46011016	Tetapi jika sesiapa mahu bertengkar tentang masalah itu , inilah satu-satunya jawapan yang dapat aku berikan : Baik kita mahupun jemaah Allah lainnya , tidak mempunyai peraturan lain .
46011017	Tetapi tentang hal yang berikut ini , aku tidak memuji kamu . Pertemuan ibadat kamu sebenarnya tidak membawa kebaikan , melainkan keburukan .
46011018	Pertama sekali aku diberitahu bahawa dalam pertemuan kamu terdapat golongan yang berlawanan . Aku percaya bahawa sedikit sebanyak laporan itu benar . (
46011019	Sebenarnya tidak menghairankan jika timbul perpecahan antara kamu , supaya nyata siapa-siapa orang Kristian yang sejati . )
46011020	Pada waktu kamu berhimpun , sebenarnya yang kamu makan bukannya Perjamuan Tuhan .
46011021	Hal itu demikian kerana pada waktu makan , setiap orang berebut makanan , sehingga ada yang tidak mendapat makanan dan ada pula yang menjadi mabuk .
46011022	Tidakkah kamu mempunyai rumah sendiri , tempat kamu boleh makan minum ? Ataukah kamu mahu menghina jemaah Allah dan mempermalukan orang miskin ? Apakah yang harus aku katakan kepada kamu ? Haruskah aku memuji kamu ? Tentu tidak ! Aku tidak memuji kamu .
46011023	Aku berkata demikian kerana ajaran yang aku berikan kepada kamu , aku terima daripada Tuhan : Pada malam itu ketika Tuhan Yesus dikhianati , Dia mengambil roti ,
46011024	mengucap syukur kepada Allah , dan membahagi roti itu lalu berkata , “ Inilah tubuh-Ku yang diberikan untuk kamu . Lakukanlah hal ini untuk mengenang Aku . ”
46011025	Begitu juga setelah habis makan , Dia mengambil cawan itu lalu berkata , “ Cawan ini perjanjian Allah yang baru , yang disahkan dengan darah-Ku . Setiap kali kamu meminumnya , lakukanlah hal ini untuk mengenang Aku . ”
46011026	Oleh itu setiap kali kamu makan roti ini dan minum dari cawan ini , kamu memberitakan kematian Tuhan , sehingga Dia datang .
46011027	Dengan demikian sesiapa makan roti Tuhan atau minum dari cawan-Nya dengan cara yang tidak menghormati Dia , orang itu berdosa terhadap tubuh dan darah Tuhan .
46011028	Oleh itu setiap orang harus memeriksa diri lebih dahulu , barulah dia boleh makan roti itu dan minum dari cawan itu .
46011029	Hal itu demikian , kerana sesiapa makan roti dan minum dari cawan itu dengan tidak mengerti bahawa perjamuan itu berkenaan dengan tubuh Tuhan , orang itu akan mendatangkan hukuman kepada dirinya sendiri .
46011030	Itulah sebabnya banyak antara kamu yang sakit dan lemah , dan ada juga yang mati .
46011031	Jika kita memeriksa diri kita lebih dahulu , kita tidak akan dihukum oleh Allah .
46011032	Tetapi jika kita diadili dan dihukum oleh Tuhan , Dia melakukannya supaya kita tidak dihukum bersama-sama dunia ini .
46011033	Oleh itu , saudara-saudaraku , jika kamu berhimpun untuk makan Perjamuan Tuhan , kamu harus saling menunggu .
46011034	Jika sesiapa lapar , dia harus makan di rumah . Dengan demikian pada waktu kamu berhimpun , kamu tidak akan dihukum oleh Allah . Tentang masalah-masalah lain , aku akan menyelesaikannya apabila aku datang kelak .
46012001	Sekarang aku hendak membincangkan kurnia-kurnia yang diberikan oleh Roh Allah . Aku mahu kamu mengetahui yang sebenarnya tentang hal itu .
46012002	Pada waktu kamu belum mengenal Tuhan , kamu disesatkan untuk menyembah berhala yang tidak bernyawa .
46012003	Kamu harus tahu bahawa orang yang dipimpin oleh Roh Allah tidak dapat berkata , “ Terkutuklah Yesus ! ” Begitu juga tidak seorang pun dapat mengatakan , “ Yesuslah Tuhan ! ” kecuali orang itu dipimpin oleh Roh Allah .
46012004	Ada berbagai-bagai kurnia daripada Roh Allah , tetapi semuanya diberikan oleh Roh yang sama .
46012005	Begitu juga ada berbagai-bagai cara untuk mengabdikan diri kepada Tuhan , tetapi kita mengabdi kepada Tuhan yang sama .
46012006	Ada berbagai-bagai cara untuk melakukan kerja bagi Tuhan , tetapi Allah yang sama memberikan kebolehan kepada setiap orang untuk melakukan kerja masing-masing .
46012007	Bagi kebaikan kita semua , Allah memberikan bukti bahawa Roh-Nya ada pada setiap orang .
46012008	Ada orang yang dapat menyampaikan perkhabaran yang penuh dengan kebijaksanaan . Ada orang lain yang dapat menyampaikan pengetahuan tentang Allah . Tetapi kebolehan-kebolehan itu diberikan oleh Roh yang sama .
46012009	Kepada yang lain , Roh yang sama mengurniakan kepercayaan yang luar biasa kepada Kristus , sedangkan kepada yang lain pula Roh Allah mengurniakan kuasa untuk menyembuhkan orang sakit .
46012010	Kepada yang lain , Roh Allah mengurniakan kuasa untuk melakukan mukjizat , dan kepada yang lain pula , Roh itu memberikan kurnia untuk menyampaikan perkhabaran daripada Allah . Kepada yang lain pula , Roh Allah mengurniakan kebolehan untuk membeza-bezakan kurnia yang daripada Roh Allah dan yang bukan daripada Roh Allah . Ada pula yang dapat bertutur dalam pelbagai bahasa yang ajaib , dan ada juga yang dapat menerangkan erti bahasa-bahasa itu .
46012011	Tetapi semuanya dilakukan oleh Roh yang sama juga . Dia memberi setiap orang kurnia yang berlainan menurut kehendak-Nya sendiri .
46012012	Kristus bagaikan tubuh manusia , yang mempunyai banyak anggota . Tubuh itu satu tetapi terdiri daripada banyak anggota .
46012013	Demikian juga kita semua , baik orang Yahudi mahupun orang bukan Yahudi , baik hamba mahupun orang bebas ; kita semua sudah dibaptis oleh Roh yang sama , supaya kita menjadi satu tubuh . Allah sudah mencurahkan Roh yang sama itu kepada kita .
46012014	Aku berkata demikian kerana tubuh tidak terdiri daripada satu anggota sahaja , melainkan banyak anggotanya .
46012015	Kaki masih sebahagian daripada tubuh , walaupun kaki mungkin berkata , “ Kerana aku bukan tangan , aku bukan bahagian daripada tubuh . ”
46012016	Telinga masih sebahagian daripada tubuh , walaupun telinga mungkin berkata , “ Kerana aku bukan mata , aku bukan bahagian daripada tubuh . ”
46012017	Bagaimanakah tubuh boleh mendengar , jika seandainya seluruh tubuh itu mata sahaja ? Bagaimanakah tubuh boleh menghidu , jika seandainya seluruh tubuh itu telinga sahaja ?
46012018	Tetapi seperti yang kita ketahui , Allah meletakkan tiap-tiap anggota tubuh yang berlainan itu di tempat yang dikehendaki-Nya .
46012019	Tidak mungkin ada tubuh , jika semuanya hanya satu anggota .
46012020	Oleh itu memang ada banyak anggota , tetapi hanya satu tubuh .
46012021	Dengan demikian mata tidak boleh berkata kepada tangan , “ Aku tidak memerlukan kamu ! ” Kepala pun tidak boleh berkata kepada kaki , “ Aku tidak memerlukan kamu ! ”
46012022	Sebaliknya kita amat memerlukan anggota-anggota tubuh yang dianggap lemah .
46012023	Anggota tubuh yang kita anggap tidak begitu dihargai , kita berikan lebih banyak penghargaan . Anggota tubuh yang tidak selayaknya dipercakapkan , kita perlakukan dengan penuh kesopanan .
46012024	Anggota-anggota tubuh yang sudah kelihatan cantik tidak memerlukan perhatian . Allah sudah mengatur tubuh kita sedemikian rupa sehingga anggota tubuh yang kita anggap kurang dihargai mendapat lebih banyak penghargaan .
46012025	Dengan demikian tubuh itu tidak terbahagi-bahagi , dan setiap anggota saling memperhatikan .
46012026	Jika satu anggota tubuh menanggung penderitaan , semua anggota lain menanggung penderitaan juga . Jika satu anggota tubuh dipuji , semua anggota lain turut bersukacita .
46012027	Kamu semua tubuh Kristus , dan setiap orang sebahagian daripada tubuh itu .
46012028	Di kalangan jemaah , Allah sudah memberi semua orang kedudukan masing-masing . Pertama rasul-rasul , kedua nabi-nabi , dan ketiga guru-guru , kemudian mereka yang melakukan mukjizat , lalu mereka yang diberikan kurnia untuk menyembuhkan orang sakit , atau untuk menolong orang lain , atau untuk menjadi pemimpin , ataupun untuk bertutur dalam pelbagai bahasa yang ajaib .
46012029	Mereka bukan semuanya rasul , atau nabi , ataupun guru . Bukan semuanya mempunyai kuasa untuk melakukan mukjizat ,
46012030	atau untuk menyembuhkan orang , atau untuk bertutur dalam pelbagai bahasa yang ajaib , ataupun untuk menerangkan erti apa yang dikatakan dalam bahasa-bahasa itu .
46012031	Oleh itu , hendaklah kamu berhasrat untuk memperoleh kurnia-kurnia yang lebih utama . Tetapi aku akan menunjukkan kamu jalan yang terbaik .
46013001	Meskipun aku dapat bercakap dalam pelbagai bahasa manusia , bahkan dalam bahasa malaikat sekalipun , tetapi jika aku tidak mengasihi orang lain , maka kata-kataku hanya seperti bunyi bising yang tidak bermakna .
46013002	Meskipun aku mempunyai kurnia untuk menyampaikan perkhabaran daripada Allah , dan memahami hal-hal yang dalam , serta hal-hal yang tersembunyi , dan aku juga sangat percaya kepada Allah sehingga dapat mengalihkan gunung , tetapi jika aku tidak mengasihi orang lain , maka aku tidak berguna .
46013003	Meskipun aku mendermakan semua milikku kepada orang miskin , dan menyerahkan diriku untuk dibakar , tetapi jika aku tidak mengasihi orang lain , maka semua itu tidak berfaedah bagiku .
46013004	Sesiapa yang mengasihi orang lain , sabar dan baik hati ; dia tidak iri hati , tidak bercakap besar , dan tidak sombong .
46013005	Dia tidak berkasar , tidak mementingkan diri sendiri , tidak cepat tersinggung , dan tidak mendendam .
46013006	Sesiapa yang mengasihi orang lain , tidak gembira dengan kejahatan . Tetapi dia gembira dengan kebaikan .
46013007	Dia tahan menghadapi segala sesuatu ; dia mempercayai orang lain , tidak hilang harapan , dan sentiasa bersabar .
46013008	Orang perlu sentiasa mengasihi orang lain . Sekarang ada orang yang dapat menyampaikan perkhabaran daripada Allah , tetapi hal itu hanya untuk sementara . Sekarang ada yang mempunyai kurnia untuk bercakap dalam pelbagai bahasa yang ajaib , tetapi hal itu akan berakhir juga . Sekarang ada orang yang mengetahui banyak hal yang dalam , tetapi semua itu pun akan dilupakan .
46013009	Hal itu demikian kerana pengetahuan kita dan kebolehan kita untuk menyampaikan perkhabaran daripada Allah , kurang sempurna .
46013010	Tetapi apabila Allah membuat semuanya sempurna , maka yang tidak sempurna akan lenyap .
46013011	Semasa aku masih kanak-kanak , aku bercakap , bersikap , dan berfikir seperti kanak-kanak . Tetapi sekarang setelah dewasa , aku tidak lagi berkelakuan seperti kanak-kanak .
46013012	Allah yang kita lihat sekarang ini hanya seperti bayangan kabur pada cermin muka . Tetapi kelak kita akan melihat-Nya dengan jelas . Sekarang apa yang aku ketahui belum lengkap , tetapi kelak aku akan mengetahui semuanya , seperti Allah mengetahui segala sesuatu tentang diriku .
46013013	Sementara ini ada tiga perkara yang harus tetap dilakukan : percaya , berharap , dan mengasihi orang lain . Tetapi yang paling penting daripada ketiga-tiganya adalah mengasihi orang lain .
46014001	Oleh itu , kamu harus berusaha untuk mengasihi orang lain . Berusahalah juga untuk menerima kurnia-kurnia daripada Roh Allah , terutama sekali kurnia untuk menyampaikan perkhabaran daripada Allah .
46014002	Orang yang bercakap dalam bahasa yang ajaib , tidak bercakap dengan manusia , tetapi mereka bercakap dengan Allah . Tidak seorang pun dapat memahami apa yang dikatakan oleh mereka , kerana Roh Allah menyebabkan mereka berkata-kata tentang hal-hal yang hanya diketahui oleh Allah .
46014003	Tetapi orang yang menyampaikan perkhabaran daripada Allah , berkata-kata kepada manusia . Dengan demikian mereka menguatkan , menggalakkan dan menghibur orang lain .
46014004	Orang yang bercakap dalam bahasa yang ajaib hanya menguatkan diri sendiri , sedangkan orang yang menyampaikan perkhabaran daripada Allah meneguhkan jemaah .
46014005	Alangkah baiknya jika kamu semua dapat bercakap dalam bahasa-bahasa yang ajaib . Tetapi lebih baik lagi jika kamu semua dapat menyampaikan perkhabaran daripada Allah . Orang yang dapat mengkhabarkan berita daripada Allah , lebih berguna daripada orang yang bercakap dalam bahasa-bahasa yang ajaib , kecuali ada antara jemaah yang dapat menjelaskannya supaya jemaah dapat dikuatkan .
46014006	Saudara-saudaraku , seandainya aku datang kepada kamu dan berkata-kata dalam bahasa-bahasa yang ajaib , apakah faedahnya bagi kamu ? Tentu tidak ada faedahnya sama sekali ! Lain halnya jika aku menyampaikan suatu kenyataan daripada Allah , atau menjelaskan sesuatu tentang Allah , atau menyampaikan berita daripada Allah , ataupun mengajar .
46014007	Marilah kita ambil contoh alat-alat muzik yang tidak bernyawa , seperti seruling dan kecapi . Jika not-notnya tidak dimainkan dengan jelas , bagaimanakah orang dapat mengetahui lagu yang dimainkan ?
46014008	Jika trompet ditiup dengan tidak menentu , siapakah yang akan bersiap untuk berperang ?
46014009	Demikian juga , siapakah yang akan memahami apa yang kamu katakan , jika perkhabaran yang kamu sampaikan dalam bahasa yang ajaib itu tidak jelas ? Kata-kata kamu itu sia-sia .
46014010	Banyak bahasa di dunia ini , tetapi semuanya bermakna .
46014011	Jika aku tidak memahami bahasa yang digunakan seseorang , maka orang itu menjadi seperti orang asing kepadaku ; begitu juga aku kepada dia .
46014012	Aku tahu bahawa kamu ingin sekali menerima kurnia-kurnia daripada Roh Allah . Tetapi yang terutama , kamu harus berusaha untuk menggunakan kurnia-kurnia yang dapat meneguhkan jemaah .
46014013	Seseorang yang bercakap dalam bahasa yang ajaib , harus berdoa supaya Allah juga menganugerahi dia kurnia untuk menerangkan apa yang dikatakannya itu .
46014014	Jika aku berdoa dalam bahasa yang ajaib , rohku memang berdoa , tetapi fikiranku tidak terlibat .
46014015	Jika demikian , apakah yang harus aku lakukan ? Aku akan berdoa dengan rohku , tetapi aku akan berdoa dengan fikiranku juga . Aku akan menyanyi dengan rohku , tetapi aku akan menyanyi dengan fikiranku juga .
46014016	Jika kamu mengucap syukur kepada Allah dengan rohmu sahaja , orang lain dalam pertemuan itu tidak dapat berkata ‘ Amin ’ atau ‘ Aku bersetuju ’ , apabila kamu selesai berdoa . Dia tidak memahami apa yang kamu katakan .
46014017	Meskipun doa kesyukuranmu itu baik , tetapi kamu tidak meneguhkan orang lain .
46014018	Aku bersyukur kepada Allah kerana aku lebih sering bercakap dalam pelbagai bahasa yang ajaib daripada kamu semua .
46014019	Tetapi ketika jemaah berkumpul untuk beribadat , aku lebih suka menggunakan lima patah kata yang dapat difahami orang daripada menggunakan beribu-ribu patah kata dalam bahasa yang ajaib . Dengan demikian aku dapat mengajar orang lain dengan jelas .
46014020	Saudara-saudaraku , janganlah berfikir seperti kanak-kanak . Kamu haruslah seperti kanak-kanak yang tidak mengetahui apa-apa tentang kejahatan , tetapi kamu harus matang dalam pemikiran kamu .
46014021	Di dalam Alkitab tertulis , “ Tuhan berfirman , ‘ Melalui orang yang berkata-kata dalam bahasa yang ajaib , Aku akan berfirman kepada umat-Ku . Bahkan melalui orang asing , Aku akan berfirman kepada umat-Ku , namun demikian umat-Ku tidak mahu mendengar firman-Ku . ’ ”
46014022	Oleh itu , kurnia untuk bercakap dalam bahasa-bahasa yang ajaib adalah tanda untuk orang yang tidak percaya kepada Kristus , dan bukan untuk orang yang percaya kepada Kristus . Tetapi kurnia untuk menyampaikan perkhabaran daripada Allah adalah tanda untuk orang yang percaya kepada Kristus , bukan untuk orang yang tidak percaya kepada-Nya .
46014023	Andaikata jemaah berkumpul lalu semua orang mula bercakap dalam bahasa-bahasa yang ajaib , dan andaikata beberapa orang luar atau orang bukan Kristian datang , tentu mereka akan menyangka kamu semua gila .
46014024	Tetapi jika kamu semua menyampaikan perkhabaran daripada Allah , lalu datanglah orang bukan Kristian atau orang luar , orang itu akan mendengar apa yang kamu katakan dan menyedari dosa-dosanya . Dia akan disalahkan oleh apa yang didengarnya .
46014025	Semua hal yang tersembunyi di dalam hatinya akan terdedah . Lalu dia akan merendahkan diri dan menyembah Allah serta mengaku , “ Allah benar-benar hadir di kalangan kamu ! ”
46014026	Saudara-saudaraku , beginilah maksudku . Pada waktu kamu berhimpun untuk menyembah Tuhan , hendaklah seorang menyanyi , seorang lagi mengajar , seorang lagi menyampaikan perkhabaran daripada Allah , seorang lagi menyampaikan perkhabaran dalam bahasa yang ajaib , dan seorang lagi menjelaskan apa yang dikatakan orang itu . Semuanya harus dilakukan untuk menolong dan membina jemaah .
46014027	Jika ada yang hendak bercakap dalam bahasa yang ajaib , paling banyak haruslah dua atau tiga orang sahaja bergilir bercakap . Seseorang haruslah menjelaskan apa yang dikatakan itu .
46014028	Tetapi jika di situ tidak ada orang yang dapat menjelaskannya , maka orang yang bercakap dalam bahasa yang ajaib harus diam . Biarlah mereka berkata-kata dalam hati sahaja kepada Allah .
46014029	Dua atau tiga orang yang menerima perkhabaran daripada Allah harus menyampaikannya , sementara yang lain mempertimbangkan apa yang dikatakan itu .
46014030	Tetapi jika seorang yang hadir dalam perjumpaan itu menerima perkhabaran daripada Allah , maka orang yang sedang berkata-kata harus berhenti .
46014031	Kamu semua boleh menyampaikan perkhabaran daripada Allah , seorang demi seorang . Dengan demikian semua orang akan menerima ajaran dan galakan .
46014032	Kurnia daripada Roh Allah untuk menyampaikan perkhabaran daripada Allah harus dikendalikan oleh orang yang menyampaikannya .
46014033	Allah ialah Allah yang suka akan ketertiban , bukan kekacauan . Seperti yang berlaku di semua perjumpaan jemaah Allah ,
46014034	kaum wanita haruslah berdiam diri . Mereka tidak dibenarkan berkata-kata ; mereka harus patuh kerana demikianlah ajaran Taurat .
46014035	Jika mereka hendak mengetahui sesuatu , mereka harus bertanya kepada suami mereka di rumah . Amatlah memalukan jika seorang wanita berkata-kata di perjumpaan jemaah .
46014036	Perkhabaran Allah tidak datang daripada kamu , dan bukan kamu sahaja yang menerimanya .
46014037	Jika seseorang menganggap dirinya mempunyai kurnia untuk menyampaikan perkhabaran daripada Allah , atau mempunyai kurnia lain daripada Roh Allah , orang itu harus sedar bahawa apa yang aku tuliskan ini perintah daripada Tuhan .
46014038	Jika dia tidak mahu menerima perintah itu , janganlah pedulikan dia .
46014039	Oleh itu , saudara-saudaraku , berusahalah untuk menyampaikan perkhabaran daripada Allah , tetapi janganlah larang orang bercakap dalam bahasa-bahasa yang ajaib .
46014040	Semuanya harus dilakukan dengan baik dan teratur .
46015001	Saudara-saudaraku , sekarang aku hendak mengingatkan kamu tentang Berita Baik yang aku khabarkan dahulu . Kamu menerimanya , dan kepercayaan kamu kepada Kristus berdasarkan Berita Baik itu .
46015002	Itulah Berita Baik , perkhabaran yang aku beritakan kepada kamu . Berita Baik itu akan menyelamatkan kamu jika kamu berpegang kepadanya dengan teguh . Tetapi jika kamu tidak berpegang kepadanya dengan teguh , maka kepercayaan kamu sia-sia .
46015003	Apa yang aku sampaikan kepada kamu adalah apa yang sudah aku terima . Inilah perkara terpenting : Kristus mati kerana dosa kita , sesuai dengan yang tertulis di dalam Alkitab .
46015004	Hal ini juga tertulis di dalam Alkitab : Dia dikuburkan dan pada hari ketiga Dia dihidupkan semula .
46015005	Setelah itu Dia menampakkan diri kepada Petrus , dan kemudian kepada dua belas orang rasul .
46015006	Sesudah itu Dia menampakkan diri kepada lebih daripada lima ratus orang pengikut-Nya sekaligus . Kebanyakan daripada mereka masih hidup , meskipun beberapa orang sudah meninggal .
46015007	Sesudah itu Dia menampakkan diri juga kepada Yakobus dan kemudian kepada semua rasul .
46015008	Terakhir sekali Dia juga menampakkan diri kepadaku , yang lahir bukan pada waktunya .
46015009	Aku ini rasul yang paling tidak penting . Sebenarnya aku tidak layak disebut rasul , kerana aku sudah menganiaya jemaah Allah .
46015010	Tetapi kerana rahmat Allah , aku menjadi seperti sekarang ini dan berkat-Nya kepadaku tidak sia-sia . Sebaliknya aku bekerja lebih keras daripada semua rasul yang lain . Sebenarnya hal itu bukan usahaku sendiri , tetapi usaha Allah yang mengasihi aku dan yang bekerja bersama-samaku .
46015011	Oleh itu , sama ada aku yang mengkhabarkan Berita Baik kepada kamu ataupun rasul-rasul lain yang melakukannya , hal itu tidak penting . Kami semua mengisytiharkan perkhabaran yang sama dan kamu semua percaya kepadanya .
46015012	Kami mengisytiharkan bahawa Kristus sudah dibangkitkan daripada kematian . Mengapa beberapa orang di kalangan kamu berkata bahawa orang mati tidak akan dibangkitkan ?
46015013	Jika orang mati tidak dibangkitkan , hal itu bererti Kristus pun tidak dibangkitkan .
46015014	Jika Kristus tidak dibangkitkan daripada kematian , maka berita yang kami khabarkan dan kepercayaan kamu kepada Kristus sia-sia belaka .
46015015	Hal itu juga bererti kami berdusta tentang Allah , kerana kami berkata bahawa Allah sudah membangkitkan Kristus daripada kematian . Jika memang benar orang mati tidak dibangkitkan , maka Allah tidak membangkitkan Kristus daripada kematian .
46015016	Jika orang mati tidak dibangkitkan , maka Kristus pun tidak dibangkitkan .
46015017	Jika Kristus tidak dibangkitkan daripada kematian , maka kepercayaan kamu itu khayalan belaka dan kamu masih dikuasai dosa .
46015018	Hal itu juga bererti orang yang percaya kepada Kristus dan yang sudah mati , semuanya tidak mempunyai harapan .
46015019	Jika harapan kita kepada Kristus terbatas kepada hidup kita di dunia ini sahaja , maka kitalah yang paling malang antara semua orang di dunia ini !
46015020	Tetapi sebenarnya Kristus sudah dibangkitkan daripada kematian . Itulah jaminan bahawa mereka yang sudah mati akan dibangkitkan juga .
46015021	Hal itu demikian kerana sebagaimana kematian datang ke dunia melalui satu orang , begitu juga kebangkitan daripada kematian diberikan melalui satu orang .
46015022	Sebagaimana semua orang mati kerana tergolong satu dengan Adam , begitu juga semua orang akan dihidupkan semula kerana tergolong satu dengan Kristus .
46015023	Masing-masing akan dihidupkan semula menurut gilirannya : mula-mula Kristus ; kemudian mereka yang menjadi milik-Nya akan dihidupkan semula ketika Kristus datang lagi .
46015024	Kemudian tibalah akhir zaman . Pada waktu itu Kristus akan menaklukkan semua pemerintah , penguasa dan pemimpin , lalu Kristus akan menyerahkan kekuasaan-Nya sebagai raja kepada Allah , Bapa kita .
46015025	Kristus harus terus memerintah sehingga Allah menaklukkan semua musuh Kristus di bawah kekuasaan Kristus .
46015026	Musuh yang terakhir yang akan ditaklukkan ialah kematian .
46015027	Di dalam Alkitab tertulis , “ Allah sudah menaklukkan segala sesuatu di bawah kekuasaan-Nya . ” Jelaslah bahawa kata “ segala sesuatu ” itu tidak termasuk Allah sendiri , yang menaklukkan segala sesuatu di bawah kekuasaan Kristus .
46015028	Tetapi setelah segala sesuatu ditaklukkan di bawah pemerintahan Kristus , maka Dia sendiri sebagai Anak Allah akan meletakkan diri-Nya di bawah kekuasaan Allah , yang menyerahkan segala-galanya kepada-Nya . Demikianlah pada akhirnya Allah sendiri akan memerintah semuanya .
46015029	Bagaimana halnya dengan mereka yang dibaptis untuk orang mati ? Apakah yang diharapkan oleh mereka ? Jika memang benar orang mati tidak akan dihidupkan semula , mengapa mereka mahu dibaptis untuk orang mati ?
46015030	Jika tidak ada kebangkitan daripada kematian , mengapa kami mahu menghadapi bahaya setiap saat ?
46015031	Saudara-saudaraku , setiap hari aku menghadapi maut ! Aku berkata demikian kerana aku bangga akan kamu , dan kerana kita hidup bersatu dengan Kristus Yesus , Tuhan kita .
46015032	Dari segi kemanusiaan , apa gunanya berjuang seolah-olah melawan binatang buas di kota Efesus ini ? Jika memang orang mati tidak dihidupkan semula , maka lebih baik kita hidup seperti pepatah ini , “ Marilah kita makan minum dan bersuka-suka , kerana esok kita akan mati . ”
46015033	Janganlah kamu tertipu ! “ Persahabatan yang buruk merosakkan akhlak baik . ”
46015034	Hendaklah kamu insaf dan jangan berdosa lagi . Kamu seharusnya malu , kerana beberapa orang antara kamu masih belum mengenal Allah .
46015035	Mungkin orang bertanya , “ Bagaimanakah orang mati dihidupkan semula ? Tubuh apakah yang akan dimiliki mereka ? ”
46015036	Kamu sungguh bodoh ! Apabila kamu menanam benih di tanah , benih itu tidak akan tumbuh kecuali benih itu mati dahulu .
46015037	Yang kamu tanam di tanah itu benih semata-mata - mungkin benih gandum ataupun benih lain - bukan seluruh pokok yang akan tumbuh kelak .
46015038	Allah memberikan benih itu bentuk seperti yang dikehendaki-Nya sendiri . Setiap benih diberikan bentuk yang sendiri-sendiri .
46015039	Tubuh makhluk hidup tidak semuanya sama ; tubuh manusia , haiwan , burung , dan ikan semuanya berbeza .
46015040	Demikian juga dengan benda-benda yang di langit dan benda-benda yang di bumi . Keindahan benda-benda yang di langit berbeza dengan keindahan benda-benda yang di bumi .
46015041	Keindahan matahari lain daripada keindahan bulan . Bintang-bintang pun mempunyai keindahannya sendiri . Sebenarnya bintang-bintang pun mempunyai keindahan yang berlainan .
46015042	Demikianlah halnya kelak dengan orang mati yang dihidupkan semula . Pada masa tubuh itu dikuburkan , tubuh itu fana ; pada masa tubuh itu dibangkitkan , tubuh itu hidup selama-lamanya .
46015043	Pada masa tubuh itu dikuburkan , keadaannya buruk dan lemah ; pada waktu tubuh itu dibangkitkan , tubuh itu cantik dan kuat .
46015044	Pada masa dikuburkan , tubuh itu tubuh jasmani ; pada masa dibangkitkan , tubuh itu tubuh rohani . Jika ada tubuh jasmani , maka ada tubuh rohani juga .
46015045	Di dalam Alkitab tertulis , “ Adam , manusia pertama itu diciptakan sebagai makhluk hidup , ” tetapi Adam yang terakhir itu Roh yang memberikan hidup .
46015046	Yang jasmani datang lebih dahulu , kemudian datanglah yang rohani .
46015047	Adam yang pertama dijadikan daripada tanah di bumi , tetapi Adam yang kedua berasal dari syurga .
46015048	Orang yang tergolong orang dunia adalah seperti Adam yang dijadikan daripada tanah . Tetapi orang yang tergolong orang syurga adalah seperti Dia yang datang dari syurga .
46015049	Sebagaimana kita sekarang seperti orang yang dijadikan daripada tanah , maka kelak kita akan menjadi seperti Dia yang dari syurga itu .
46015050	Saudara-saudaraku , inilah maksudku : Tubuh yang dijadikan daripada daging dan darah , tidak dapat masuk ke Dunia Baru Allah ; tubuh yang fana tidak dapat menjadi abadi .
46015051	Ketahuilah rahsia ini : Tidak semua daripada kita akan mati . Tetapi ketika trompet dibunyikan untuk kali terakhir , dengan tiba-tiba dan dalam sekejap mata kita semua akan diubah . Hal itu berlaku , kerana ketika trompet dibunyikan , orang mati akan dibangkitkan dengan tubuh yang abadi , dan kita semua akan diubah .
46015052	
46015053	Tubuh yang fana harus diganti dengan tubuh yang abadi . Tubuh yang akan mati harus diganti dengan tubuh yang tidak dapat mati .
46015054	Apabila tubuh yang fana sudah diganti dengan tubuh yang abadi , dan tubuh yang akan mati sudah diganti dengan tubuh yang tidak dapat mati , maka berlakulah apa yang tertulis di dalam Alkitab , “ Kematian sudah dilenyapkan , dan kemenangan sudah tercapai ! ”
46015055	“ Hai maut , di manakah kemenanganmu ? Hai maut , di manakah sengatmu ? ”
46015056	Sengat maut itu dosa , dan dosa mendapat kuasa daripada Taurat .
46015057	Tetapi kita bersyukur kepada Allah yang memberikan kemenangan kepada kita melalui Yesus Kristus Tuhan kita !
46015058	Oleh itu , saudara-saudara yang aku kasihi , hendaklah kamu teguh dan kukuh . Hendaklah kamu rajin bekerja untuk Tuhan , kerana kamu tahu bahawa semua yang kamu lakukan untuk Tuhan , tidak sia-sia .
46016001	Sekarang aku hendak membincangkan wang yang hendak kamu kumpulkan untuk membantu umat Allah di Yudea . Kamu harus melakukan apa yang aku beritahukan kepada kumpulan-kumpulan jemaah di Galatia .
46016002	Pada tiap-tiap hari Ahad , setiap orang daripada kamu haruslah menyimpan sedikit wang sesuai dengan pendapatannya . Simpanlah wang itu sehingga aku datang , supaya pada waktu itu tidak payah lagi mengumpulkannya .
46016003	Setelah aku datang , aku akan memberikan surat pengenalan kepada beberapa orang yang kamu setujui . Aku akan mengutus mereka untuk membawa wang derma kamu ke Yerusalem .
46016004	Jika ada manfaatnya aku ikut serta , maka aku akan pergi bersama-sama mereka .
46016005	Aku akan melawat kamu setelah aku melalui Makedonia , kerana aku bermaksud akan lalu di situ .
46016006	Barangkali aku akan tinggal dengan kamu untuk beberapa lama , mungkin sepanjang musim sejuk . Setelah itu kamu boleh membantu aku meneruskan perjalanan ke tempat berikutnya .
46016007	Aku tidak mahu melawat kamu untuk masa yang singkat sahaja . Jika diperkenankan Tuhan , aku ingin tinggal agak lama dengan kamu .
46016008	Sementara itu aku akan tinggal di sini di Efesus , sehingga hari Pentakosta .
46016009	Di sini aku mempunyai banyak peluang untuk melakukan kerja yang bermanfaat , meskipun banyak juga orang yang menentang aku .
46016010	Jika Timotius datang , sambutlah dia dengan baik , kerana dia pun seperti aku yang bekerja untuk Tuhan .
46016011	Janganlah sesiapa pun memandang rendah kepadanya , tetapi bantulah dia meneruskan perjalanannya untuk kembali kepadaku dengan sejahtera , kerana aku menantikan kedatangannya bersama dengan saudara-saudara yang lain .
46016012	Sekarang tentang saudara kita , Apolos . Sudah beberapa kali aku menganjurkan dia melawat kamu bersama dengan saudara-saudara yang lain . Tetapi dia tidak yakin bahawa dia harus pergi sekarang . Jika ada peluang kelak , tentu dia akan datang .
46016013	Hendaklah kamu waspada dan teguh dalam hidup kamu sebagai orang Kristian . Hendaklah kamu tabah hati dan sungguh-sungguh percaya kepada Tuhan .
46016014	Lakukanlah semua kerja kamu dengan kasih .
46016015	Tentu kamu mengenal Stefanus dan keluarganya ; merekalah yang mula-mula menjadi orang Kristian di negeri Akhaya . Dengan sepenuh hati mereka melayani umat Allah .
46016016	Aku menganjurkan kamu supaya menurut pimpinan orang seperti itu dan setiap orang yang bekerjasama , dan melayani jemaah dengan mereka .
46016017	Aku bergembira dengan kedatangan Stefanus , Fortunatus , dan Akhaikus . Ketibaan mereka itu seolah-olah ketibaan kamu sendiri , kerana aku rindu akan kamu .
46016018	Mereka sungguh menggembirakan aku sebagaimana mereka sudah menggembirakan kamu . Orang seperti itu harus dihargai .
46016019	Kumpulan-kumpulan jemaah di Asia menyampaikan salam mereka kepada kamu . Akwila dan Priska serta jemaah yang berkumpul di rumah mereka pun mengirim salam Kristian yang mesra .
46016020	Semua saudara di sini menyampaikan salam mereka . Bersalam-salamanlah dengan mesra sebagai saudara-saudara Kristian .
46016021	Aku sendiri yang menulis salam ini : Salam daripada Paulus .
46016022	Terkutuklah orang yang tidak mengasihi Tuhan ! Maranatha - Ya Tuhan kami , datanglah !
46016023	Semoga Tuhan Yesus memberkati kamu .
46016024	Kasihku menyertai kamu semua yang hidup bersatu dengan Kristus Yesus .
47001001	Surat ini daripada Paulus yang dilantik sebagai rasul Yesus Kristus menurut kehendak Allah , dan daripada saudara kita Timotius . Surat ini ditujukan kepada jemaah Allah di Korintus , dan kepada semua umat Allah di seluruh Akhaya .
47001002	Semoga Allah Bapa kita dan Tuhan Yesus Kristus mengurniai kamu berkat dan kesejahteraan .
47001003	Marilah kita bersyukur kepada Allah , Bapa Tuhan kita Yesus Kristus . Dia Bapa yang berbelas kasihan dan Dia Allah yang sentiasa menolong kita .
47001004	Dia menolong kami semasa kami mengalami kesusahan , supaya dengan pertolongan yang kami terima daripada Allah , kami pun dapat menolong semua orang yang mengalami kesusahan .
47001005	Penderitaan yang dialami oleh Kristus , kami alami juga . Melalui Kristus juga , kami ditolong oleh Allah .
47001006	Jika kami menderita , hal itu untuk pertolongan dan penyelamatan kamu . Jika kami ditolong oleh Allah , kamu juga mendapat pertolongan sehingga kamu tabah hati dan sabar dalam menghadapi kesusahan yang seperti kami alami .
47001007	Oleh itu kami selalu yakin akan kamu . Kami tahu bahawa sebagaimana kamu mengalami penderitaan yang kami alami , kamu juga mendapat pertolongan seperti kami .
47001008	Saudara-saudaraku , kami mahu kamu mengetahui kesusahan yang kami alami di wilayah Asia . Penderitaan yang kami tanggung itu sedemikian berat sehingga kami kehilangan harapan untuk hidup .
47001009	Kami berasa seolah-olah sudah dijatuhi hukuman mati . Tetapi sebenarnya perkara itu berlaku , supaya kami tidak bergantung kepada diri sendiri , melainkan kepada Allah yang membangkitkan orang mati .
47001010	Dia sudah menyelamatkan kami daripada bahaya kematian yang besar itu , dan Dia akan menyelamatkan kami . Kepada Dialah kami berharap , kerana Dia akan menyelamatkan kami lagi .
47001011	Dengan bantuan doa kamu , kami yakin bahawa Allah akan memberkati kami sebagai jawapan kepada doa-doa kamu untuk kami . Lalu banyak orang akan bersyukur kepada Allah kerana kami .
47001012	Kami merasa bangga kerana hati nurani kami meyakinkan kami bahawa hidup kami di dunia ini , terutama sekali hubungan kami dengan kamu , dikuasai oleh keikhlasan dan ketulusan yang dikurniakan oleh Allah . Kami melakukannya bukan dengan kebijaksanaan manusia , tetapi dengan kebolehan yang diberikan oleh Allah .
47001013	Kami menulis kepada kamu hanya tentang perkara yang dapat kamu baca dan fahami . Aku berharap kamu akan betul-betul memahami kami kelak , walaupun sekarang kamu kurang memahami kami . Dengan demikian pada hari Tuhan Yesus datang kelak , kamu akan bangga dengan kami , seperti kami pun akan bangga dengan kamu .
47001014	
47001015	Aku begitu yakin akan semua itu , sehingga pada mulanya aku bercadang hendak melawat kamu , supaya kamu boleh menerima berkat dua kali ganda .
47001016	Aku bercadang hendak melawat kamu dalam perjalananku ke Makedonia dan juga dalam perjalanan kembali supaya kamu dapat membantu aku meneruskan perjalanan ke Yudea .
47001017	Tetapi aku mengubah rancanganku . Adakah hal itu bererti bahawa pendirianku tidak tetap ? Semasa aku mencadangkan sesuatu , adakah aku mementingkan diri sendiri sahaja , kerana sebentar berkata “ Ya ” dan sebentar “ Tidak ” ?
47001018	Demi Allah yang dapat dipercayai , janjiku kepada kamu bukanlah “ Ya ” dan “ Tidak . ”
47001019	Hal itu demikian kerana Yesus Kristus , Anak Allah yang diisytiharkan kepada kamu oleh Silas , Timotius dan aku sendiri bukanlah “ Ya ” dan “ Tidak . ” Sebaliknya Dia itu jawapan “ Ya ” daripada Allah ,
47001020	kerana melalui Dia , Allah sudah mengatakan “ Ya ” kepada semua janji-Nya . Itulah sebabnya melalui Yesus Kristus , kata “ Amin ” kita ucapkan untuk memuliakan Allah .
47001021	Allah sendirilah yang menjadikan kami dan kamu teguh bersatu dengan Kristus . Dia juga sudah memilih kita khas untuk diri-Nya sendiri .
47001022	Untuk mengesahkan kita sebagai milik Allah , Allah mengurniai kita Roh Allah di dalam hati kita . Roh itu jaminan bahawa Allah akan mengurniakan semua yang sudah dijanjikan-Nya kepada kita .
47001023	Allah saksiku ; Dia tahu akan isi hatiku ! Sebenarnya aku membatalkan lawatan ke Korintus , kerana aku tidak mahu menyedihkan hati kamu .
47001024	Kami tidak mahu memaksa kamu tentang apa yang harus kamu percayai , kerana kamu sungguh-sungguh percaya kepada Kristus . Kami hanya bekerjasama dengan kamu , supaya kamu semakin berbahagia .
47002001	Oleh itu aku mengambil keputusan untuk tidak melawat kamu lagi supaya tidak menyedihkan kamu .
47002002	Jika aku menyedihkan kamu , siapa pula yang dapat menggembirakan aku ? Tentunya orang yang sudah aku sedihkan .
47002003	Itulah sebabnya aku menulis surat itu kepada kamu . Dengan demikian apabila aku melawat kamu , aku tidak disedihkan oleh kamu yang seharusnya menggembirakan aku . Kerana aku yakin bahawa apabila aku gembira , kamu semua pun gembira .
47002004	Aku menulis kepada kamu dengan hati yang sedih dan berat , dan dengan mencucurkan air mata . Aku tidak bermaksud hendak menjadikan kamu sedih , tetapi hendak menyedarkan kamu bahawa aku sangat mengasihi kamu .
47002005	Jika seseorang sudah menyedihkan orang lain , dia melakukannya bukan terhadap aku , tetapi terhadap kamu semua atau setidak-tidaknya beberapa orang daripada kamu . ( Aku berkata demikian kerana aku tidak mahu bersikap terlalu keras terhadap orang itu . )
47002006	Cukuplah sudah hukuman yang sudah dijatuhkan kepada orang itu oleh kebanyakan daripada kamu .
47002007	Sekarang kamu harus mengampuni dia dan menggalakkan dia , supaya dia tidak terlalu sedih hati sehingga putus asa .
47002008	Oleh itu aku meminta supaya kamu meyakinkan dia bahawa kamu benar-benar mengasihi dia .
47002009	Aku menulis surat itu kepada kamu kerana aku hendak menguji kamu , sama ada kamu sentiasa sedia mentaati aku .
47002010	Apabila kamu mengampunkan kesalahan seseorang , maka aku pun mengampuni dia . Hal itu demikian kerana pada waktu aku mengampuni dia - jika memang ada yang perlu diampunkan - aku mengampuninya di hadapan Kristus untuk kebaikan kamu .
47002011	Aku berbuat demikian supaya Iblis tidak berpeluang untuk menguasai kita , kerana kita mengetahui rancangannya .
47002012	Ketika aku tiba di Troas untuk mengkhabarkan Berita Baik tentang Kristus , aku mendapati Tuhan sudah membuka jalan untuk menyampaikan Berita Baik di situ .
47002013	Tetapi aku gelisah kerana aku tidak dapat menjumpai saudara kita Titus . Oleh itu aku mengucapkan selamat tinggal kepada orang di situ , lalu pergi ke Makedonia .
47002014	Tetapi syukur kepada Allah ! Kerana kami hidup bersatu dengan Kristus , kami sentiasa dipimpin oleh Allah untuk menyertai perarakan kemenangan Kristus . Allah menggunakan kami agar berita tentang Kristus tersebar seperti bau yang harum semerbak ke merata tempat .
47002015	Kami seperti bau kemenyan yang harum , yang dipersembahkan oleh Kristus kepada Allah . Semerbak baunya merebak kepada orang yang sedang diselamatkan dan kepada orang yang sedang menuju kepada kebinasaan .
47002016	Bagi orang yang sedang menuju kepada kebinasaan , perkhabaran daripada Allah seperti bau kematian yang membunuh . Tetapi bagi orang yang sedang diselamatkan , perkhabaran itu seperti bau harum yang membawa kehidupan . Siapakah yang layak untuk menjalankan tugas itu ?
47002017	Kami bukan seperti kebanyakan orang lain yang memperlakukan Berita Baik daripada Allah , seperti barang niaga yang murah . Tetapi kerana Allah sudah mengutus kami , kami melakukan tugas itu dengan ketulusan di sisi-Nya , sebagai hamba Kristus .
47003001	Adakah hal ini kedengarannya seolah-olah kami membanggakan diri lagi ? Adakah kami , seperti orang lain , memerlukan surat perakuan untuk kamu , ataupun daripada kamu ? Tidak , kami tidak memerlukan surat perakuan .
47003002	Kamu sendirilah surat perakuan kami , yang tertulis di dalam hati kami dan yang boleh diketahui serta dibaca oleh semua orang .
47003003	Jelaslah bahawa kamu seperti surat yang ditulis oleh Kristus dan dikirim melalui kami . Surat ini tidak ditulis dengan dakwat , tetapi dengan Roh Allah yang hidup . Surat itu tidak ditulis pada batu tulis , tetapi pada hati manusia .
47003004	Kami berkata demikian kerana keyakinan kami kepada Allah melalui Kristus .
47003005	Kami tidak mempunyai suatu alasan pun untuk mendakwa bahawa kami sanggup melakukan kerja itu , tetapi keupayaan itu datangnya daripada Allah .
47003006	Dialah yang menyebabkan kami sanggup mengabdikan diri kepada perjanjian yang baru . Perjanjian itu tidak terdiri daripada hukum yang tertulis , tetapi daripada Roh Allah . Hukum yang tertulis itu membawa kematian , tetapi Roh Allah memberikan hidup .
47003007	Taurat itu diukir pada batu tulis dan kemuliaan Allah kelihatan pada masa Taurat itu diberikan . Walaupun cahaya kemuliaan Allah pada wajah Musa mula pudar , cahaya itu masih begitu gemilang sehingga orang Israel tidak dapat memandang muka Musa . Jika Taurat yang membawa kematian itu diberikan dengan kemuliaan seperti itu ,
47003008	tentu lebih gemilang lagi kemuliaan Allah pada waktu perjanjian yang diberikan oleh Roh Allah dimulakan .
47003009	Jika Taurat yang membawa hukuman kepada manusia sangat gemilang , maka lebih gemilang lagi perjanjian yang membolehkan manusia berbaik semula dengan Allah .
47003010	Boleh dikatakan bahawa dengan adanya kemuliaan yang sangat gemilang sekarang ini , kemuliaan yang gemilang pada masa lalu itu sudah tiada .
47003011	Jika sesuatu yang sementara mempunyai kemuliaan , maka sesuatu yang kekal mempunyai kemuliaan yang lebih gemilang lagi .
47003012	Kerana kami mempunyai harapan seperti itu , kami dapat berkata-kata dengan keyakinan .
47003013	Kami tidak seperti Musa yang harus menutupi muka dengan selubung , supaya orang Israel tidak dapat melihat cahaya pada mukanya pudar dan lenyap .
47003014	Fikiran mereka sudah tertutup . Sampai hari ini pun fikiran mereka masih berselubung pada masa mereka membaca kitab-kitab tentang perjanjian yang lama itu . Selubung ini hanya dapat tersingkap apabila orang bersatu dengan Kristus .
47003015	Sekarang pun apabila mereka membaca Taurat Musa , fikiran mereka masih berselubung .
47003016	Tetapi selubung itu dapat ditanggalkan , kerana di dalam Alkitab tertulis , “ Musa menanggalkan selubung muka , pada masa dia menghadap Tuhan . ”
47003017	Tuhan yang dimaksudkan di sini ialah Roh . Sesiapa mempunyai Roh Tuhan , orang itu bebas .
47003018	Sekarang muka kita tidak berselubung dan kita memantulkan kemuliaan Tuhan . Kemuliaan itu berasal daripada Tuhan , dan Tuhan itu Roh yang mengubah kita semua . Kita semakin menjadi seperti Dia dan semakin memiliki kemuliaan-Nya .
47004001	Kami tahu bahawa kerana belas kasihan Allah , Dia sudah mengurniai kami tugas ini . Oleh itu kami tidak patah semangat .
47004002	Kami tidak menggunakan cara gelap yang memalukan ; kami tidak berusaha untuk menipu orang ataupun memutarbalikkan firman Allah . Allah saksi kami bahawa kami mengisytiharkan ajaran benar daripada Berita Baik secara terang-terang . Dengan perbuatan itu , kami berharap semua orang akan menilai kami dengan baik dalam hati mereka .
47004003	Jika Berita Baik yang kami khabarkan itu sukar difahami , maka hanya mereka yang sedang menuju kepada kebinasaan tidak memahaminya .
47004004	Mereka tidak mahu percaya kepada berita yang kami khabarkan , kerana Iblis yang menguasai dunia ini menjadikan fikiran mereka tertutup . Mereka tidak dapat melihat cahaya yang menyinari mereka . Cahaya itu daripada Berita Baik tentang kemuliaan Kristus , yang merupakan gambaran Allah .
47004005	Kami tidak menyampaikan berita tentang diri kami sendiri . Kami mengisytiharkan Yesus Kristus itu Tuhan , dan kami ini hamba kamu kerana Yesus .
47004006	Allah yang berfirman , “ Daripada kegelapan , cahaya akan bersinar . ” Allah itu juga yang menyebabkan cahaya-Nya bersinar di dalam hati kami , sehingga kita dapat memahami kemuliaan Allah yang bersinar pada wajah Kristus .
47004007	Tetapi kami yang memiliki harta rohaniah ini , seperti bekas yang dibuat daripada tanah . Dengan demikian nyatalah bahawa kekuasaan tertinggi dimiliki oleh Allah , bukan kami .
47004008	Kami sering kali dianiaya , tetapi kami tidak menyerah kalah . Kadangkala kami kebingungan , tetapi tidak pernah putus harapan .
47004009	Banyak orang memusuhi kami , tetapi Allah tidak pernah meninggalkan kami . Meskipun kami sering dianiaya , kami tidak binasa .
47004010	Kami selalu menghadapi ancaman hukuman mati seperti yang dialami oleh Yesus , supaya kehidupan-Nya pun nyata pada tubuh kami .
47004011	Sepanjang hidup kami , kami sentiasa diancam oleh kematian kerana Yesus , supaya kehidupan Yesus pun nyata pada tubuh kami yang fana .
47004012	Hal ini bererti bahawa kami sentiasa menghadapi ancaman kematian , tetapi kamu mendapat hidup .
47004013	Di dalam Alkitab tertulis , “ Aku berkata-kata kerana aku percaya kepada Allah . ” Dengan kepercayaan seperti itu , kami pun berkata-kata kerana kami percaya .
47004014	Kami tahu bahawa Allah yang sudah membangkitkan Tuhan Yesus daripada kematian , akan membangkitkan kami juga dengan Yesus , dan membawa kamu serta kami ke hadirat Yesus .
47004015	Semua ini untuk kebaikan kamu . Kerana semakin banyak orang mengalami rahmat Allah , semakin banyak pula doa kesyukuran yang disampaikan kepada Allah . Dengan demikian Allah dimuliakan .
47004016	Itulah sebabnya kami tidak tawar hati . Meskipun tubuh kami ini menjadi reput , tetapi batin kami dibaharui setiap hari .
47004017	Kesusahan yang kami alami ini hanya untuk sementara dan tidak seberapa banyak , tetapi akan mendatangkan kemuliaan yang luar biasa dan kekal . Kemuliaan itu jauh lebih besar jika dibandingkan dengan kesusahan itu .
47004018	Hal itu demikian kerana kami menumpukan perhatian kepada apa yang tidak kelihatan , dan bukan kepada apa yang kelihatan . Apa yang kelihatan hanya tahan sementara , tetapi apa yang tidak kelihatan itu kekal selama-lamanya .
47005001	Kami berkata demikian kerana kami tahu bahawa apabila khemah - iaitu tubuh yang kita diami di dunia ini - dirobohkan , Allah akan menyediakan tempat tinggal di syurga bagi kita . Tempat tinggal itu dibuat oleh Allah sendiri , dan tahan selama-lamanya .
47005002	Dalam keadaan yang sekarang ini , kita mengeluh kerana sangat rindu untuk tinggal di khemah yang baru , yang dari syurga .
47005003	Kita ingin dipakaikan tubuh yang baru itu , supaya kita tidak telanjang .
47005004	Selama kita tinggal di dalam khemah di dunia ini , kita mengeluh kerana beban kita berat . Bukannya kita ingin meninggalkan tubuh kita yang di dunia ini , tetapi kita ingin dipakaikan tubuh yang dari syurga . Dengan demikian tubuh kita yang fana akan diubah oleh tubuh yang abadi .
47005005	Allah sudah mempersiapkan kita untuk perubahan itu , dan Dia mengurniai kita Roh-Nya sebagai jaminan bagi segala sesuatu yang disediakan-Nya untuk kita .
47005006	Oleh itu kami sentiasa tabah hati . Kami tahu bahawa selama kami tinggal di dalam tubuh ini , kami jauh dari tempat tinggal yang akan kami diami bersama-sama Tuhan .
47005007	Hidup kami berdasarkan kepercayaan kepada Kristus , dan bukan berdasarkan apa yang dapat dilihat .
47005008	Itulah sebabnya kami tabah hati . Kami lebih suka meninggalkan tubuh ini , supaya dapat tinggal bersama-sama Tuhan .
47005009	Oleh itu kami ingin menyenangkan hati Tuhan , baik selama kami di tubuh ini di sini , ataupun di sana .
47005010	Hal itu demikian kerana kita semua harus menghadap Kristus , yang akan menghakimi kita semua . Setiap orang akan mendapat balasan yang setimpal dengan perbuatannya di dunia ini - perbuatan baik ataupun jahat .
47005011	Kami mengetahui apa ertinya takut akan Tuhan ; itulah sebabnya kami berusaha meyakinkan orang lain . Allah mengenal kami dengan sepenuhnya , dan aku juga berharap kamu mengenal kami dengan baik .
47005012	Kami tidak mahu membanggakan diri di hadapan kamu . Sebaliknya kami hanya mahu memberikan alasan yang baik , supaya kamu boleh bangga dengan kami . Dengan demikian kamu dapat menjawab orang yang mementingkan rupa orang dan bukan sifat mereka .
47005013	Jika kami nampaknya gila , hal itu untuk kepentingan Allah . Jika kami nampaknya waras , hal itu untuk kepentingan kamu .
47005014	Kami dikuasai oleh kasih Kristus ; kami sedar bahawa satu orang , iaitu Yesus Kristus sudah mati untuk semua orang . Hal ini bererti bahawa semua orang juga sudah mati secara rohani .
47005015	Kristus mati untuk semua orang , supaya orang yang hidup tidak lagi hidup untuk diri sendiri , melainkan untuk Dia yang sudah mati dan dibangkitkan untuk kebaikan mereka .
47005016	Oleh itu , kami tidak lagi menilai seseorang menurut penilaian manusia . Dahulu kami memang pernah menilai Kristus menurut penilaian manusia , tetapi sekarang tidak lagi .
47005017	Apabila seseorang bersatu dengan Kristus , orang itu menjadi manusia baru . Yang lama sudah lenyap dan yang baru bermula .
47005018	Semua itu dilakukan oleh Allah . Melalui Kristus , Allah sudah mengubah kita daripada musuh menjadi sahabat-Nya . Dia juga menugaskan kita supaya menjadikan orang lain sahabat-Nya juga .
47005019	Inilah yang kami isytiharkan : Melalui Kristus , Allah menjadikan semua orang sahabat-Nya . Dengan rela hati Allah mengampunkan dosa mereka . Dia sudah menugaskan kami untuk memberitakan hal itu .
47005020	Demikianlah kami berkata-kata bagi pihak Kristus , seolah-olah Allah sendiri memohon kepada kamu melalui kami . Kami menggesa kamu bagi pihak Kristus , supaya kamu membolehkan Allah mengubah kamu daripada musuh menjadi sahabat-Nya .
47005021	Kristus tidak berdosa , tetapi demi kebaikan kita , Allah meletakkan dosa kita pada Dia . Dengan demikian kita berbaik semula dengan Allah , apabila kita bersatu dengan Kristus .
47006001	Kami bekerja bersama-sama Allah . Oleh itu kami menggesa kamu supaya tidak mensia-siakan rahmat Allah yang sudah kamu terima .
47006002	Di dalam Alkitab , Allah berfirman , “ Pada masa yang diperkenankan , Aku sudah mendengarkan engkau , dan pada hari penyelamatan , Aku sudah menolong engkau . ” Ketahuilah bahawa sekaranglah masa yang diperkenankan Allah , dan sekaranglah hari kamu diselamatkan !
47006003	Kami tidak mahu seorang pun mencela kerja kami . Oleh itu kami berusaha supaya orang tidak mempunyai alasan untuk mencela kami .
47006004	Sebaliknya , dalam segala hal kami menunjukkan bahawa kami hamba Allah , yang dengan sabar menanggung segala macam kesusahan .
47006005	Kami telah disesah , dipenjarakan , dan diserang oleh orang ramai ; kami bekerja keras , kurang tidur , dan kurang makan .
47006006	Dengan berlaku tulus , dengan menggunakan pengetahuan tentang Berita Baik , dengan bersabar , dengan kebaikan hati , dengan pertolongan Roh Allah , dengan kasih yang ikhlas , dengan memberitakan khabar daripada Allah , dan dengan kuasa Allah , kami menunjukkan bahawa kami ini hamba Allah . Kami berpegang pada cara hidup yang menurut kehendak Allah , sebagai senjata untuk menyerang mahupun untuk membela diri .
47006007	
47006008	Kami dihormati tetapi juga dihina ; kami dipuji tetapi juga diumpat . Kami dianggap sebagai pembohong , walaupun kami jujur .
47006009	Kami dianggap tidak terkenal , tetapi kami dikenal semua orang . Kami disangka mati , tetapi ternyata kami masih hidup . Meskipun kami dianiaya , kami tidak mati .
47006010	Walaupun kami menanggung sengsara , kami sentiasa bersukacita . Kami nampaknya miskin , tetapi kami sudah mengayakan kehidupan rohani banyak orang . Nampaknya kami tidak memiliki apa-apa , tetapi sebenarnya kami memiliki segala-galanya .
47006011	Sahabat-sahabatku di Korintus , kami sudah berterus-terang kepada kamu . Kami sudah mengutarakan segala isi hati kami .
47006012	Kami tidak menahan diri daripada mengasihi kamu ; kamulah yang menahan diri daripada mengasihi kami .
47006013	Sekarang aku berkata-kata seperti kepada anak-anakku sendiri . Tunjukkanlah kasih kamu kepada kami . Bukalah hati kamu untuk kami !
47006014	Janganlah cuba bekerjasama dengan orang yang tidak percaya kepada Kristus , kerana hal itu tidak sesuai . Kebaikan dan kejahatan tidak dapat bekerjasama . Cahaya dan kegelapan tidak dapat bersama-sama .
47006015	Kristus tidak dapat bersetuju dengan Iblis . Orang Kristian tidak mempunyai hal yang sama dengan orang bukan Kristian .
47006016	Tempat kediaman Allah tidak ada hubungannya dengan berhala . Kita ini tempat kediaman Allah yang hidup . Allah sendiri berfirman , “ Aku akan tinggal bersama-sama mereka , dan hidup antara mereka ; Aku akan menjadi Allah mereka , dan mereka akan menjadi umat-Ku .
47006017	Oleh itu , tinggalkanlah orang yang tidak mengenal Allah , dan asingkan diri daripada mereka . Janganlah berhubungan dengan sesuatu pun yang najis , maka Aku akan menerima kamu .
47006018	Aku akan menjadi Bapa kamu , dan kamu akan menjadi anak-anak-Ku lelaki dan perempuan , demikianlah firman Tuhan Yang Maha Kuasa . ”
47007001	Sahabat-sahabat yang aku kasihi , Allah menjanjikan semua itu kepada kita . Oleh itu kita harus menyucikan diri daripada segala yang menajiskan jiwa dan raga kita . Hendaklah kita takut akan Allah , supaya kita dapat mengamalkan hidup yang khas untuk Dia dengan sepenuhnya .
47007002	Sambutlah kami di hati kamu . Kami tidak bersalah terhadap sesiapa pun , atau merosakkan iman orang , ataupun merugikan orang lain .
47007003	Aku berkata demikian bukannya untuk menyalahkan kamu , kerana aku pernah berkata bahawa kami sangat mengasihi kamu dan bersedia sehidup semati .
47007004	Aku mempunyai keyakinan penuh terhadap kamu dan aku bangga sekali dengan kamu . Meskipun kami mengalami banyak kesukaran , aku tetap bersemangat dan penuh kegembiraan .
47007005	Apabila kami tiba di Makedonia , kami tidak sempat melepaskan lelah . Di mana-mana sahaja kami menemui kesukaran : pertengkaran dengan orang lain , dan kecemasan dalam hati .
47007006	Tetapi syukurlah , kerana Allah yang sentiasa menggalakkan orang yang lemah semangat , telah membesarkan hati kami dengan kedatangan Titus .
47007007	Kami terhibur bukan sahaja kerana kedatangannya , tetapi juga kerana laporannya bahawa kamu telah menggalakkan dia . Titus memberitahu kami bahawa kamu ingin berjumpa dengan aku , bahawa kamu menyesali perbuatan kamu dan bahawa sekarang kamu bersedia membela aku . Hal itu menjadikan aku lebih bersukacita lagi .
47007008	Meskipun suratku telah menyedihkan hati kamu , aku tidak menyesal menulisnya . Memang aku agak menyesal ketika kamu bersedih hati kerana suratku itu , meskipun kesedihan itu hanya untuk sementara .
47007009	Tetapi sekarang aku bersukacita - bukan kerana aku telah menyedihkan hati kamu , tetapi kerana kesedihan itu sudah mengubah kelakuan kamu . Kesedihan itu sejalan dengan kehendak Allah . Oleh itu kami tidak merugikan kamu ,
47007010	kerana kesedihan seperti itu menghasilkan perubahan hati yang mendatangkan penyelamatan . Hal itu tidak perlu disesalkan . Sebaliknya , kesedihan yang sejalan dengan kehendak manusia mengakibatkan kematian .
47007011	Lihatlah hasil daripada kesedihan kamu yang sejalan dengan kehendak Allah : Kamu betul-betul berusaha untuk membuktikan bahawa kamu tidak bersalah . Kamu marah kepada apa yang sudah berlaku dan kamu takut akan apa yang mungkin berlaku . Kamu rindu akan aku , kamu sangat ingin membela aku , dan rela menghukum yang bersalah . Dalam semua hal itu kamu sudah menunjukkan bahawa kamu tidak bersalah .
47007012	Oleh itu , meskipun aku menulis surat itu , aku menulisnya bukan kerana orang yang bersalah itu , ataupun orang yang menderita kerana kesalahan itu . Aku menulis surat itu supaya di sisi Allah kamu menyedari betapa besarnya perhatian kamu terhadap kami .
47007013	Itulah sebabnya kami digalakkan . Selain daripada digalakkan , kami juga digembirakan oleh kegembiraan Titus . Dia memberitahu kami bahawa kamu telah menggembirakan hatinya .
47007014	Dahulu aku membangga-banggakan kamu kepadanya . Syukurlah , kamu tidak mengecewakan aku . Apa yang kami katakan kepada kamu sentiasa benar . Demikian juga apa yang kami bangga-banggakan kepada Titus tentang kamu pun benar .
47007015	Titus semakin mengasihi kamu , apabila dia teringat bagaimana kamu semua sedia mentaati arahannya , dan menyambut dia dengan hormat dan rendah hati .
47007016	Aku sungguh bahagia kerana aku mempunyai keyakinan penuh kepada kamu .
47008001	Saudara-saudaraku , kami hendak kamu tahu bahawa Allah sangat baik kepada jemaah di Makedonia .
47008002	Mereka sudah diuji dengan kesusahan yang berat , tetapi mereka sentiasa bersukacita . Mereka sangat miskin , tetapi mereka sangat murah hati .
47008003	Aku dapat memberikan kesaksian bahawa mereka memberi menurut kemampuan mereka , bahkan lebih daripadanya . Dengan kehendak mereka sendiri ,
47008004	mereka meminta dan merayu kepada kami supaya dibenarkan membantu umat Allah di Yudea .
47008005	Pemberian mereka itu melebihi apa yang kami harapkan ! Mula-mula mereka menyerahkan diri kepada Tuhan , kemudian kepada kami juga , sesuai dengan kehendak Allah .
47008006	Oleh itu kami menggesa Titus yang memulakan usaha mengumpulkan wang derma di kalangan kamu , supaya dia meneruskan usaha itu dan menyelesaikannya .
47008007	Kamu unggul dalam semuanya : dalam kepercayaan kamu kepada Kristus , usaha kamu untuk mengkhabarkan Berita Baik , pengetahuan kamu tentang yang benar , usaha kamu untuk menolong , dan kasih kamu kepada kami . Oleh itu , kami juga ingin kamu unggul dalam usaha kamu yang baik ini .
47008008	Apa yang aku katakan itu bukanlah suatu perintah . Tetapi dengan menunjukkan betapa giatnya jemaah di Makedonia menolong orang lain , aku berharap kasih kamu yang sejati pun akan nyata .
47008009	Kamu tahu bahawa kita sangat dikasihi oleh Yesus Kristus Tuhan kita . Meskipun Dia kaya , Dia menjadikan diri-Nya miskin untuk kebaikan kamu , supaya dengan kemiskinan-Nya itu , kamu menjadi kaya .
47008010	Menurut pendapatku , lebih baik kamu selesaikan apa yang kamu mulakan pada tahun lalu . Kamulah yang pertama kali merancangkan dan memulakan usaha itu .
47008011	Teruskanlah dan selesaikanlah usaha itu . Semoga kamu sangat berminat menyelesaikannya sebagaimana kamu sangat berminat mencadangkannya dahulu . Berilah derma menurut kemampuan kamu .
47008012	Jika kamu sangat berminat memberi derma , Allah akan menerima pemberian kamu berdasarkan apa yang kamu miliki , bukan apa yang tidak kamu miliki .
47008013	Aku tidak berniat meringankan beban orang lain dengan memberatkan beban kamu . Pada masa ini kamu berkecukupan , maka sepatutnya kamu membantu mereka yang berkekurangan . Begitu juga apabila kamu berkekurangan dan mereka berkecukupan , mereka akan membantu kamu . Dengan demikian kedua-dua belah pihak mendapat layanan yang sama .
47008014	
47008015	Di dalam Alkitab tertulis , “ Orang yang mengumpulkan banyak makanan , tidak berkelebihan , dan orang yang mengumpulkan sedikit makanan , tidak berkekurangan . ”
47008016	Kami bersyukur kepada Allah yang sudah menyebabkan Titus sangat ingin menolong kamu , seperti kami juga !
47008017	Bukan sahaja dia rela memenuhi permintaan kami , tetapi dia juga sangat ingin menolong kamu sehingga dengan kemahuannya sendiri dia membuat keputusan untuk pergi kepada kamu .
47008018	Bersama dengan dia kami mengutus seorang saudara seiman yang sangat dihormati oleh jemaah di pelbagai tempat kerana pekerjaannya mengkhabarkan Berita Baik .
47008019	Lagi pula dia sudah dipilih dan dilantik oleh jemaah di wilayah Makedonia untuk menyertai kami dalam perjalanan kami . Dia akan menolong kami mengurus wang derma yang kami kumpulkan untuk memuliakan Tuhan , dan untuk menunjukkan bahawa kami ingin menolong .
47008020	Kami sangat berhati-hati mengurus wang derma yang besar jumlahnya itu , supaya tidak sesiapa pun dapat mencela kami .
47008021	Kami bertujuan melakukan apa yang benar bukan sahaja di sisi Tuhan , tetapi juga di hadapan manusia .
47008022	Bersama dengan Titus dan saudara itu , kami juga mengutus seorang saudara seiman yang lain . Kami sudah menguji dia berkali-kali dan ternyata dia sentiasa ingin menolong . Sekarang dia lebih lagi ingin menolong kamu , kerana dia mempunyai keyakinan terhadap kamu .
47008023	Titus itu rakanku dan bekerja bersama-sama aku untuk menolong kamu . Kedua-dua orang saudara yang pergi bersama-sama dia mewakili jemaah di sini , dan kerja mereka mendatangkan kemuliaan bagi Kristus .
47008024	Tunjukkanlah kasih kamu kepada mereka , supaya jemaah yang mengutus mereka akan mengetahui hal itu . Dengan demikian terbuktilah bahawa apa yang kami banggakan tentang kamu itu benar .
47009001	Sebenarnya tidak perlu lagi aku menulis kepada kamu tentang derma yang sedang dikirim kepada umat Allah di Yudea .
47009002	Aku tahu bahawa kamu suka menolong , dan aku sudah membanggakan kamu kepada orang di Makedonia . Aku berkata kepada mereka , “ Saudara seiman di Akhaya telah bersedia menolong sejak tahun lalu . ” Semangat kamu sudah mengobarkan semangat kebanyakan daripada mereka .
47009003	Sekarang aku mengutus Titus dan dua orang saudara seiman itu , supaya apa yang telah kami bangga-banggakan tentang kamu bukanlah cakap angin belaka . Oleh itu , hendaklah kamu siap menolong , kerana aku sudah berkata bahawa kamu bersedia menolong .
47009004	Apabila aku datang bersama-sama beberapa orang Kristian dari Makedonia , aku tidak ingin mereka mendapati kamu belum menyediakan wang derma itu . Jika hal itu berlaku , alangkah malunya kami kerana kami begitu yakin akan kamu . Kamu sendiri pun akan malu .
47009005	Oleh itu , aku fikir perlu juga menggesa saudara-saudara itu supaya pergi kepada kamu lebih dahulu daripada aku untuk mengurus derma yang kamu janjikan itu . Dengan demikian derma itu telah tersedia apabila aku tiba . Hal itu menunjukkan bahawa derma itu kamu berikan dengan rela hati dan bukan kerana terpaksa .
47009006	Ingatlah ! Orang yang menanam sedikit benih , akan mendapat tuaian yang sedikit . Tetapi orang yang menanam banyak benih , akan mendapat tuaian yang banyak juga .
47009007	Masing-masing harus memberi sebanyak yang telah ditentukannya . Orang harus memberi dengan rela dan sukacita , kerana Allah mengasihi orang yang memberi dengan senang hati .
47009008	Allah berkuasa memberkati kamu dengan berlimpah-limpah , sehingga kamu mempunyai apa yang kamu perlukan . Bahkan kamu akan mempunyai lebih daripada cukup untuk mengamalkan perbuatan baik .
47009009	Di dalam Alkitab tertulis , “ Dia bermurah hati kepada orang miskin , kebaikan hatinya kekal selama-lamanya . ”
47009010	Allah menyediakan benih untuk ditabur dan makanan untuk dimakan . Dia juga akan membekali kamu benih yang dapat kamu tanam , dan akan menyebabkan tanaman kamu tumbuh . Dengan demikian kamu semakin murah hati .
47009011	Allah akan menjadikan kamu berkecukupan supaya kamu sentiasa dapat bermurah hati . Dengan demikian banyak orang akan bersyukur kepada Allah kerana derma yang kamu kirim melalui kami .
47009012	Hal itu demikian , kerana perbuatan baik yang kamu lakukan itu bukan sahaja akan mencukupi keperluan umat Allah , tetapi juga menyebabkan banyak orang bersyukur kepada Allah .
47009013	Dengan perbuatan baik yang kamu tunjukkan itu , banyak orang Kristian di Yudea akan memuliakan Allah kerana kesetiaan dan ketaatan kamu kepada Berita Baik tentang Kristus . Mereka juga akan memuji Allah kerana dengan murah hati kamu berkongsi milik dengan mereka dan semua orang lain .
47009014	Mereka akan berdoa untuk kamu dengan penuh kasih sayang , kerana Allah sangat mengasihi kamu .
47009015	Marilah kita bersyukur kepada Allah bagi pemberian-Nya yang tidak terhingga .
47010001	Aku , Paulus memohon kepada kamu . Orang berkata bahawa aku ini lemah lembut apabila berhadapan dengan kamu , tetapi keras apabila jauh daripada kamu . Dengan kelembutan dan kebaikan hati Kristus , aku memohon
47010002	supaya kamu tidak memaksa aku bersikap keras terhadap kamu apabila aku datang kelak . Aku tahu bahawa aku boleh bersikap keras terhadap orang yang mengatakan bahawa aku bekerja dengan tujuan duniawi .
47010003	Memang benar kami ini hidup di dalam dunia , tetapi perjuangan kami tidak berdasarkan tujuan duniawi .
47010004	Senjata yang kami gunakan dalam perjuangan , bukannya senjata dunia ini , melainkan senjata yang diberikan oleh Allah . Dengan senjata itu kami boleh menghancurkan pertahanan musuh ; kami menghapuskan perdebatan
47010005	dan mengatasi setiap alasan yang diajukan oleh orang sombong untuk menentang pengetahuan tentang Allah . Kami menawan fikiran orang supaya taat kepada Kristus .
47010006	Setelah kamu membuktikan kesetiaan kamu , kami siap menghukum sesiapa pun yang tidak setia .
47010007	Kamu melihat hal-hal secara zahir sahaja . Jika sesiapa mengaku dirinya milik Kristus , hendaklah dia berfikir lagi dan sedar bahawa kami juga milik Kristus seperti dia .
47010008	Aku tidak malu walaupun aku terlalu membanggakan kekuasaan yang sudah diberikan oleh Tuhan kepada kami , kerana kekuasaan itu diberikan untuk membina kamu , bukannya untuk meruntuhkan kamu .
47010009	Aku tidak mahu kamu berfikir bahawa aku menakutkan kamu dengan surat-suratku .
47010010	Ada yang berkata , “ Surat-surat Paulus itu keras dan tegas , tetapi apabila dia bersama-sama kita , dia lemah perangainya dan kata-katanya tidak bererti apa-apa ! ”
47010011	Biarlah orang seperti itu sedar bahawa apabila kami bersama-sama kamu , kami akan bertindak seperti apa yang kami tulis dalam surat-surat kami .
47010012	Memang kami tidak berani menyamakan atau membandingkan diri dengan orang yang memuji diri mereka sendiri . Alangkah bodohnya mereka ! Mereka membuat penilaian sendiri , dan menilai diri mereka dengan penilaian itu .
47010013	Kami juga berbangga , tetapi tidak di luar batas yang ditentukan . Kami di dalam batas-batas kawasan pekerjaan yang sudah ditentukan oleh Allah bagi kami , dan kamu termasuk di dalam kawasan itu .
47010014	Kamu termasuk di dalam kawasan yang sudah ditentukan oleh Allah bagi kami . Oleh itu , kami tidak di luar batas kawasan pekerjaan kami ketika mengunjungi kamu dan membawa Berita Baik tentang Kristus .
47010015	Dengan demikian kami tidak berbangga dengan kerja orang lain yang di luar batas yang ditentukan oleh Allah bagi kami . Sebaliknya kami berharap agar kamu semakin percaya kepada Kristus , sehingga kami dapat meluaskan kerja kami di kalangan kamu , di dalam batas yang ditentukan oleh Allah .
47010016	Kemudian barulah kami dapat mengkhabarkan Berita Baik di negeri-negeri lain . Dengan demikian kami tidak mendapat pujian bagi kerja yang sudah dilakukan di kawasan pelayanan orang lain .
47010017	Di dalam Alkitab tertulis , “ Sesiapa mahu berbangga , hendaklah dia berbangga dengan apa yang sudah dilakukan oleh Tuhan . ”
47010018	Hal itu demikian kerana orang yang terpuji adalah orang yang dipuji oleh Tuhan , bukan orang yang memuji diri sendiri .
47011001	Benarkanlah aku bersikap agak bodoh sedikit . Boleh , bukan ?
47011002	Aku mengambil berat tentang kamu , seperti Allah pun mengambil berat tentang kamu . Kamu seperti anak dara yang suci yang sudah aku janjikan untuk dikahwinkan dengan seorang sahaja , iaitu Kristus .
47011003	Aku khuatir fikiran kamu akan dirosakkan sehingga kamu tidak lagi setia kepada Kristus . Hal itu berlaku kepada Hawa yang ditipu oleh kelicikan ular .
47011004	Aku lihat betapa relanya kamu menyambut sesiapa sahaja yang datang kepada kamu dan mengkhabarkan berita tentang Yesus yang lain , bukan Yesus yang kami perkenalkan itu . Kamu juga menyambut roh dan berita baik yang sama sekali berlainan dengan Roh Allah dan Berita Baik yang kamu terima daripada kami .
47011005	Aku tahu bahawa aku tidak lebih rendah daripada orang yang kamu anggap sebagai “ rasul ” yang istimewa itu !
47011006	Mungkin aku kurang pandai berkata-kata , tetapi pengetahuanku tentang Berita Baik itu dalam . Hal itu sudah kami buktikan kepada kamu pada setiap masa dan dalam segala hal .
47011007	Semasa aku mengkhabarkan Berita Baik daripada Allah kepada kamu , aku tidak meminta bayaran apa-apa pun . Aku merendahkan diri supaya kamu ditinggikan . Adakah hal itu suatu kesalahan ?
47011008	Pada masa aku melakukan pelayanan di kalangan kamu , aku dibiayai oleh jemaah lain . Boleh dikatakan aku ini seperti merompak jemaah itu supaya dapat menolong kamu .
47011009	Pada masa itu aku tidak pernah menyusahkan kamu meskipun aku memerlukan bantuan wang . Segala keperluanku disediakan oleh saudara-saudara yang datang dari Makedonia . Baik dahulu mahupun pada masa yang akan datang , aku tidak akan membebani kamu !
47011010	Demi ajaran Kristus yang benar dan yang ada padaku , aku berjanji bahawa tidak seorang pun di seluruh negeri Akhaya dapat menghapuskan kebanggaanku .
47011011	Adakah aku berkata demikian kerana aku tidak mengasihi kamu ? Allah tahu bahawa aku mengasihi kamu !
47011012	Apa yang aku lakukan sekarang akan aku lakukan terus-menerus supaya “ rasul-rasul ” yang lain itu tidak mempunyai alasan untuk berbangga dan berkata bahawa mereka bekerja seperti kami .
47011013	Mereka rasul palsu . Mereka berdusta tentang kerja mereka dan mereka menyamar seperti rasul Kristus .
47011014	Hal itu tidak menghairankan ! Iblis pun dapat menyamar seperti malaikat yang gilang-gemilang .
47011015	Oleh itu , tidaklah menghairankan jika hamba-hamba Iblis menyamar seperti hamba yang melakukan kehendak Allah . Akhirnya mereka akan menerima balasan yang setimpal dengan semua perbuatan mereka .
47011016	Biarlah aku ulangi hal ini sekali lagi : Janganlah sesiapa pun menganggap aku bodoh . Tetapi jika kamu tetap menganggap aku ini bodoh , benarkanlah aku yang bodoh ini berbangga sedikit .
47011017	Aku tidak mengikut perintah Tuhan apabila aku berbangga seperti ini ; aku bersikap seperti orang bodoh .
47011018	Tetapi kerana banyak orang berbangga dengan tujuan duniawi , aku pun mahu berbangga .
47011019	Kamu menganggap diri kamu bijak . Oleh itu , kamu bersabar terhadap orang bodoh !
47011020	Kamu membiarkan mereka memperhamba kamu atau merugikan kamu atau memerangkap kamu atau menghina kamu ataupun menampar kamu .
47011021	Aku malu mengaku bahawa kami tidak berani berbuat demikian . Jika orang berani membanggakan sesuatu , aku pun berani . ( Aku ini bercakap seperti orang bodoh . )
47011022	Adakah mereka orang Ibrani ? Aku pun orang Ibrani . Adakah mereka orang Israel ? Aku pun orang Israel . Adakah mereka keturunan Abraham ? Aku pun keturunan Abraham .
47011023	Adakah mereka hamba Kristus ? Mungkin kedengarannya aku ini gila , tetapi aku ini hamba yang lebih baik daripada mereka . Aku bekerja lebih keras , aku lebih sering dipenjarakan , aku lebih sering disesah dan aku kerap kali menghadapi maut .
47011024	Lima kali aku disesah orang Yahudi dengan pukulan cambuk tiga puluh sembilan kali .
47011025	Tiga kali aku disesah orang Roma , dan pernah direjam satu kali . Tiga kali aku mengalami nahas kapal karam dan satu kali aku terapung-apung di laut selama dua puluh empat jam .
47011026	Aku sering berpergian dan dalam perjalanan , aku pernah menghadapi bahaya banjir dan perompak , bahaya daripada orang Yahudi dan bukan Yahudi , bahaya di dalam bandar mahupun di gurun , bahaya di laut , dan bahaya daripada orang yang berpura-pura menjadi pengikut Kristus .
47011027	Aku bekerja mati-matian , kerap kali tidak makan , tidak minum dan tidak tidur , lapar , kesejukan kerana kurang pakaian dan tidak mempunyai tempat tinggal .
47011028	Di samping kesusahan yang lain , setiap hari aku mengkhuatirkan keadaan jemaah di semua tempat .
47011029	Apabila seseorang lemah , aku berasa lemah juga . Apabila seseorang berdosa , aku juga bersedih hati .
47011030	Jika aku mesti berbangga , aku akan berbangga dengan hal-hal yang menunjukkan kelemahanku .
47011031	Allah , Bapa Tuhan Yesus tahu bahawa aku tidak berdusta . Terpujilah nama-Nya selama-lamanya .
47011032	Ketika aku di Damsyik , gabenor yang dilantik oleh Raja Aretas memerintahkan askar-askarnya menjaga pintu kota untuk menangkap aku .
47011033	Tetapi dengan sebuah keranjang aku dihulurkan ke bawah melalui suatu lubang pada tembok kota . Demikianlah aku menyelamatkan diri daripadanya .
47012001	Aku harus berbangga meskipun hal itu tidak berfaedah . Tetapi sekarang aku mahu bercakap tentang penglihatan dan wahyu yang aku terima daripada Tuhan .
47012002	Aku kenal akan seorang Kristian yang empat belas tahun yang lalu diangkat ke syurga yang tertinggi . ( Aku tidak tahu sama ada hal ini benar-benar berlaku atau hanya suatu penglihatan - Allah sahaja yang tahu . )
47012003	Aku berkata sekali lagi , aku tahu bahawa orang itu diangkat ke Firdaus . ( Aku tidak tahu sama ada hal ini benar-benar berlaku atau hanya suatu penglihatan - Allah sahaja yang tahu . )
47012004	Di situ dia mendengar perkara-perkara yang tidak boleh dan tidak dapat diungkapkan .
47012005	Aku hendak membanggakan orang itu , bukan diriku sendiri . Aku akan membanggakan perkara-perkara yang menunjukkan kelemahanku sahaja .
47012006	Jika aku hendak berbangga , aku tidak melakukan sesuatu yang bodoh , kerana aku mengatakan yang benar . Aku tidak mahu orang memandang tinggi terhadap aku kerana penglihatan itu , tetapi hanya kerana melihat perbuatanku dan mendengar kata-kataku .
47012007	Tetapi supaya aku tidak terlalu sombong kerana penglihatan-penglihatan yang luar biasa itu , aku diberikan sejenis penyakit yang sangat menyakitkan . Penyakit itu alat Iblis untuk memukul aku supaya aku tidak terlalu sombong .
47012008	Tiga kali aku berdoa kepada Tuhan supaya menghilangkan penyakit itu .
47012009	Tetapi Tuhan menjawab , “ Aku mengasihi kamu dan hal itu sudah cukup bagimu , kerana kuasa-Ku nyata sekali pada masa kamu lemah . ” Oleh itu aku lebih suka membanggakan kelemahanku , supaya merasakan kuasa Kristus yang melindungi aku .
47012010	Aku bersukacita ketika mengalami kelemahan , hinaan , kesukaran , penganiayaan , dan kesusahan , kerana Kristus . Aku bersukacita , kerana ketika aku lemah , pada masa itulah aku mendapat kekuatan daripada Kristus .
47012011	Kamu sudah memaksa aku bersikap seperti orang bodoh . Kamulah yang seharusnya memuji aku . Meskipun aku ini bukan sesiapa tetapi aku tidak lebih rendah daripada “ rasul-rasul ” kamu yang istimewa itu !
47012012	Melalui aku , Allah melakukan banyak mukjizat dan hal-hal lain yang luar biasa , sementara aku menjalankan tugasku dengan penuh kesabaran untuk membuktikan bahawa aku seorang rasul .
47012013	Dalam hal apakah kamu kurang diperhatikan apabila dibandingkan dengan jemaah lain ? Hanya dalam hal ini : Aku tidak meminta kamu membiayai aku . Maafkanlah aku kerana kesalahan itu !
47012014	Inilah kali ketiga aku siap melawat kamu . Aku tidak mahu membebani kamu , kerana kamulah yang aku inginkan , bukan wang kamu . Anak-anak tidak perlu menyara ibu bapa . Sebaliknya , ibu bapa yang harus menyara anak-anak .
47012015	Aku rela menghabiskan segala-galanya , bahkan aku rela mengorbankan diri untuk menolong kamu . Patutkah kamu kurang mengasihi aku , kerana aku sangat mengasihi kamu ?
47012016	Tentu kamu bersetuju bahawa aku tidak pernah membebani kamu . Namun ada yang berkata bahawa aku ini licik dan memperdaya kamu dengan tipu muslihat .
47012017	Mana mungkin ? Pernahkah aku mencari keuntungan daripada kamu melalui utusan-utusan yang aku kirim kepada kamu ?
47012018	Aku mengutus Titus kepada kamu dan aku menyuruh saudara Kristian yang lain menyertai dia . Adakah Titus mengambil keuntungan daripada kamu ? Tidakkah dia dan aku bekerja dengan maksud yang sama , dan bertindak dengan cara yang sama ?
47012019	Janganlah kamu menyangka bahawa selama ini kami cuba membela diri . Allah tahu bahawa semua yang kami katakan menurut kehendak Kristus , dan segala yang kami lakukan itu semata-mata untuk membina kehidupan kamu .
47012020	Aku khuatir apabila aku melawat kamu kelak , aku akan mendapati kamu berlainan daripada apa yang aku harapkan . Kamu pun akan mendapati aku berlainan daripada apa yang kamu harapkan . Aku khuatir aku akan mendapati kamu berkelahi , iri hati , lekas marah , mementingkan diri sendiri , saling menghina dan memfitnah , sombong dan suka mengacau .
47012021	Aku khuatir apabila aku datang kelak , Allah akan memalukan aku di hadapan kamu . Aku akan menangis kerana banyak antara kamu yang berdosa dahulu , tidak bertaubat daripada perbuatan yang cabul , lucah , dan tidak senonoh .
47013001	Inilah kali ketiga aku akan datang melawat kamu . Di dalam Alkitab tertulis , “ Setiap tuduhan harus didukung oleh kesaksian dua atau tiga orang saksi . ”
47013002	Ketika aku melawat kamu pada kali kedua , aku sudah memperingatkan mereka yang telah berbuat dosa dan semua orang yang lain . Sekarang sementara aku jauh daripada kamu , aku memperingatkan kamu sekali lagi . Apabila aku datang kelak , tidak seorang pun akan terlepas daripada hukuman .
47013003	Kamu akan mendapat segala bukti yang kamu inginkan bahawa Kristus benar-benar berfirman melalui aku . Apabila Dia bertindak terhadap kamu , Dia tidak lemah ; sebaliknya Dia menunjukkan kuasa-Nya di kalangan kamu .
47013004	Meskipun Kristus lemah pada masa Dia disalibkan , tetapi sekarang Dia hidup dengan kuasa Allah . Kami pun lemah dalam hidup kami yang bersatu dengan Kristus . Tetapi apabila kami menghadapi kamu , kami akan mendapat kuasa Allah kerana kami bersatu dengan Kristus .
47013005	Ujilah diri kamu sendiri sama ada kamu betul-betul hidup berdasarkan kepercayaan kepada Kristus . Tentu kamu tahu bahawa Kristus Yesus hidup dalam diri kamu , kecuali kamu tidak lagi percaya kepada-Nya .
47013006	Aku harap kamu tahu bahawa kami telah diuji dan kami benar-benar rasul yang sejati .
47013007	Kami berdoa kepada Allah semoga Dia menolong kamu supaya tidak berbuat salah . Yang penting adalah kamu melakukan apa yang dikehendaki oleh Allah , dan bukan supaya nampaknya kami ini berjaya . Tidak mengapalah jika kami nampaknya gagal dalam tugas kami .
47013008	Kami tidak dapat melakukan hal-hal yang bertentangan dengan yang benar , kami hanya dapat melakukan yang benar .
47013009	Kami bergembira apabila kami lemah , tetapi kamu kuat . Kami berdoa supaya kamu menjadi sempurna .
47013010	Itulah sebabnya aku menulis surat ini sementara aku masih jauh daripada kamu . Apabila aku datang kelak , aku tidak perlu bertindak keras terhadap kamu dengan menggunakan kekuasaan yang diberikan oleh Tuhan kepadaku . Kekuasaan itu diberikan untuk membina kamu , bukan untuk meruntuhkan kamu .
47013011	Akhirnya , saudara-saudaraku , bersukacitalah ! Berusahalah untuk menjadi sempurna ; terimalah nasihatku . Hendaklah kamu sehati dan hidup rukun . Allah yang mengasihi kita dan mengurniai kita kedamaian akan menyertai kamu .
47013012	Bersalamanlah dengan mesra sebagai saudara-saudara seiman . Jemaah Allah di sini mengirim salam kepada kamu .
47013013	
47013014	Tuhan Yesus Kristus memberkati kamu , Allah mengasihi kamu , dan Roh Allah menyertai kamu semua .
48001001	Aku , Paulus , menyampaikan salam kepada jemaah di negeri Galatia . Aku dilantik menjadi rasul oleh Yesus Kristus dan Allah Bapa kita yang telah membangkitkan Yesus daripada kematian . Aku menjadi rasul bukan dengan perantaraan manusia ataupun kerana dilantik oleh manusia .
48001002	Semua saudara Kristian di sini turut menyampaikan salam kepada jemaah di negeri Galatia .
48001003	Semoga Allah Bapa kita dan Tuhan Yesus Kristus mengurniai kamu berkat dan kesejahteraan .
48001004	Untuk menyelamatkan kita daripada zaman yang jahat ini , Kristus telah menyerahkan diri-Nya sebagai korban bagi dosa-dosa kita . Dia melakukannya untuk mentaati kehendak Allah Bapa kita .
48001005	Terpujilah Allah selama-lamanya ! Amin .
48001006	Aku hairan terhadap tingkah laku kamu . Allah sudah memanggil kamu kerana rahmat Kristus . Tetapi dalam masa yang demikian singkat , kamu telah meninggalkan Dia lalu mengikut berita baik lain yang bukan daripada Allah .
48001007	Sebenarnya tidak ada berita baik lain . Tetapi aku berkata demikian kerana ada beberapa orang yang mengelirukan kamu dan cuba memutarbalikkan Berita Baik tentang Kristus .
48001008	Jika kami , ataupun malaikat dari syurga , mengkhabarkan berita baik yang berlainan daripada Berita Baik yang telah kami khabarkan kepada kamu , biarlah orang itu dihukum oleh Allah !
48001009	Kami telah mengatakannya dahulu , dan sekarang aku mengatakannya sekali lagi : Orang yang mengkhabarkan berita baik yang berlainan daripada Berita Baik yang telah kamu terima daripada kami , biarlah orang itu dihukum Allah !
48001010	Dengan berkata demikian , adakah aku mengharapkan sokongan manusia ? Tentu tidak ! Aku hanya menghendaki Allah mengatakan bahawa apa yang aku lakukan itu benar . Adakah aku berusaha untuk mengambil hati orang ? Jika aku masih berbuat demikian , aku bukanlah hamba Kristus .
48001011	Saudara-saudaraku , kamu harus tahu bahawa Berita Baik yang aku khabarkan itu tidak berasal daripada manusia .
48001012	Aku tidak menerima Berita itu daripada manusia . Tiada seorang pun mengajarkannya kepadaku . Yesus Kristus sendirilah yang menyatakan Berita Baik itu kepadaku .
48001013	Tentu kamu telah mendengar tentang kehidupanku dahulu sebagai penganut agama Yahudi . Kamu mengetahui betapa kejamnya aku menganiaya jemaah Allah , dan dengan segala upaya aku berusaha untuk membinasakan mereka .
48001014	Aku lebih maju daripada kebanyakan orang Yahudi yang sebaya dengan aku dalam hal mengamalkan agama Yahudi . Aku sangat taat kepada adat istiadat nenek moyang kita .
48001015	Tetapi oleh sebab rahmat-Nya , Allah memilih aku sebelum aku dilahirkan dan memanggil aku untuk mengabdikan diri kepada-Nya .
48001016	Allah menunjukkan Anak-Nya kepadaku supaya aku dapat mengkhabarkan Berita Baik tentang Anak-Nya kepada orang bukan Yahudi . Pada masa itu aku tidak minta nasihat daripada sesiapa pun .
48001017	Aku tidak pergi ke Yerusalem untuk berjumpa dengan mereka yang telah menjadi rasul terlebih dahulu daripadaku . Sebaliknya aku segera pergi ke negeri Arab dan kemudian kembali ke Damsyik .
48001018	Hanya selepas tiga tahun barulah aku pergi ke Yerusalem untuk melawat Petrus dan tinggal dengan dia selama dua minggu .
48001019	Aku tidak berjumpa dengan rasul-rasul lain , kecuali Yakobus , saudara Tuhan .
48001020	Apa yang aku tulis ini benar . Allah tahu bahawa aku tidak berdusta .
48001021	Kemudian aku pergi ke kawasan-kawasan di Siria dan Kilikia .
48001022	Pada masa itu anggota jemaah Kristian di negeri Yudea tidak begitu mengenal aku .
48001023	Mereka hanya mendengar orang berkata , “ Orang yang dahulu menganiaya kami , sekarang mengkhabarkan kepercayaan yang dahulu mahu dimusnahkannya . ”
48001024	Demikianlah mereka memuji Allah kerana aku .
48002001	Empat belas tahun kemudian , aku kembali ke Yerusalem bersama dengan Barnabas , dan Titus turut menyertai kami .
48002002	Aku pergi ke Yerusalem kerana Allah menyatakan kehendak-Nya bahawa aku harus pergi . Dalam satu perjumpaan khas dengan para pemimpin Kristian di situ , aku menjelaskan Berita Baik yang aku khabarkan kepada orang bukan Yahudi . Aku tidak mahu usahaku , baik yang dahulu mahupun yang sekarang menjadi sia-sia .
48002003	Sahabatku Titus , meskipun dia seorang Yunani , tidak dipaksa supaya bersunat ,
48002004	walaupun ada orang yang menginginkan hal itu . Mereka itu orang yang menyeludup ke dalam kumpulan kita dan berpura-pura menjadi saudara . Mereka mengintip kita untuk mengetahui kebebasan yang kita alami kerana bersatu dengan Kristus Yesus . Mereka mahu kita diperhamba semula .
48002005	Tetapi kami sama sekali tidak bersetuju dengan tuntutan mereka , kerana kami hendak menjaga kemurnian Berita Baik itu untuk kamu .
48002006	Mereka yang dianggap sebagai pemimpin Kristian , tidak menganjurkan apa-apa yang baru . Aku berkata demikian kerana aku tidak memandang kepada kedudukan mereka , kerana Allah pun tidak memandang kepada rupa orang .
48002007	Sebaliknya mereka mengaku bahawa Allah telah menugaskan aku mengkhabarkan Berita Baik kepada orang bukan Yahudi , sebagaimana Allah telah menugaskan Petrus mengkhabarkan Berita Baik kepada orang Yahudi .
48002008	Allah menjadikan aku rasul kepada orang bukan Yahudi , sebagaimana Allah menjadikan Petrus rasul kepada orang Yahudi .
48002009	Yakobus , Petrus , dan Yohanes , yang nampaknya menjadi pemimpin Kristian , mengaku bahawa Allah telah memberi aku tugas yang khas itu . Oleh itu mereka berjabat tangan dengan Barnabas dan aku sebagai tanda bahawa kami ini rakan sekerja . Lalu mereka dan kami bersetuju bahawa Barnabas dan aku akan bekerja di kalangan orang bukan Yahudi , sedangkan mereka di kalangan orang Yahudi .
48002010	Hanya satu permintaan mereka iaitu supaya kami sentiasa memperhatikan orang miskin di kalangan mereka . Perkara itu memang ingin aku lakukan .
48002011	Ketika Petrus datang ke Antiokhia , aku menentang dia di hadapan umum , kerana apa yang dilakukannya salah .
48002012	Pada mulanya Petrus makan dengan saudara-saudara bukan Yahudi . Tetapi setelah beberapa orang yang diutus oleh Yakobus tiba , Petrus menjauhkan diri daripada saudara bukan Yahudi dan tidak mahu duduk makan dengan mereka . Petrus takut akan orang yang berpendapat bahawa orang bukan Yahudi yang percaya kepada Kristus pun harus disunat .
48002013	Saudara Yahudi yang lain pula bersikap munafik seperti Petrus . Bahkan Barnabas pun terpengaruh untuk bersikap seperti mereka .
48002014	Ketika aku melihat sikap mereka tidak sesuai dengan ajaran Berita Baik yang benar itu , aku berkata kepada Petrus di hadapan semua orang di situ , “ Kamu orang Yahudi , tetapi kamu hidup seperti orang bukan Yahudi . Mengapa kamu sekarang mahu memaksa orang bukan Yahudi hidup seperti orang Yahudi ? ”
48002015	Memang benar kami ini dilahirkan sebagai orang Yahudi , dan bukan “ orang bukan Yahudi yang berdosa ” .
48002016	Meskipun demikian kami tahu bahawa orang berbaik semula dengan Allah kerana percaya kepada Yesus Kristus , dan bukan kerana mengikut Taurat . Kami pun percaya kepada Yesus Kristus , supaya kami berbaik semula dengan Allah melalui iman kami , bukan kerana kami mengikut Taurat . Dengan mengikut Taurat , tiada seorang pun dapat berbaik semula dengan Allah .
48002017	Dalam usaha kami untuk berbaik semula dengan Allah melalui hidup bersatu dengan Kristus , ternyata kami masih orang berdosa juga seperti orang bukan Yahudi . Adakah hal ini bererti bahawa Kristus yang menyebabkan kami berdosa ? Tentu tidak !
48002018	Jika aku mula membina semula sistem Taurat yang telah aku runtuhkan , maka aku menunjukkan bahawa aku sudah melanggar hukum .
48002019	Terhadap Taurat , aku ini seperti sudah mati . Aku telah dimatikan oleh Taurat itu sendiri , supaya aku dapat hidup untuk Allah . Aku sudah disalibkan bersama-sama Kristus .
48002020	Yang hidup sekarang ini bukanlah aku , tetapi Kristus yang hidup dalam diriku . Hidup yang aku hayati sekarang ini adalah hidup dengan iman kepada Anak Allah yang mengasihi aku dan yang telah mengorbankan diri-Nya untuk aku .
48002021	Aku tidak menolak rahmat Allah . Jika hubungan orang dengan Allah menjadi baik semula kerana mengikut Taurat , hal itu bererti kematian Kristus sia-sia sahaja !
48003001	Orang Galatia , kamu sungguh bodoh ! Siapakah telah memukau kamu ? Kematian Kristus pada kayu salib sudah aku jelaskan dengan seterang-terangnya kepada kamu !
48003002	Beritahulah aku satu hal ini : Adakah kamu menerima Roh Allah oleh sebab kamu mengikut Taurat , atau kerana kamu mendengar Berita Baik , lalu mempercayainya ?
48003003	Mengapa kamu menjadi begitu bodoh ? Setelah kamu memulakan hidup baru dengan Roh Allah , adakah kamu mahu menamatkannya dengan kekuatan sendiri ?
48003004	Adakah semua yang sudah kamu alami tidak bererti apa-apa ? Tentunya pengalaman itu mempunyai erti !
48003005	Allah mengurniakan Roh-Nya kepada kamu dan melakukan mukjizat-mukjizat antara kamu . Adakah Allah melakukan hal ini kerana kamu mengikut Taurat , atau kerana kamu mendengar Berita Baik lalu mempercayainya ?
48003006	Apa yang telah berlaku kepada Abraham sangatlah mustahak . Di dalam Alkitab tertulis seperti ini , “ Abraham percaya kepada Allah , dan kerana kepercayaannya dia diterima oleh Allah sebagai orang yang sudah berbaik semula dengan Allah . ”
48003007	Demikianlah kamu harus sedar bahawa orang yang percaya kepada Allah ialah orang yang benar-benar keturunan Abraham .
48003008	Alkitab telah memberitahu terlebih dahulu bahawa Allah memungkinkan orang bukan Yahudi berbaik semula dengan Allah , jika mereka percaya kepada-Nya . Di dalam Alkitab tertulis bahawa Berita Baik itu diberitahu kepada Abraham sebelum perkara itu berlaku , “ Melalui engkau , Allah akan memberkati semua umat manusia di atas bumi . ”
48003009	Abraham percaya lalu dia diberkati . Demikianlah Allah memberkati semua orang yang percaya kepada-Nya , seperti Dia memberkati Abraham .
48003010	Mereka yang bergantung kepada Taurat , hidup di bawah kutukan . Di dalam Alkitab tertulis , “ Orang yang tidak melakukan semua yang tertulis di dalam kitab Taurat , dikutuk oleh Allah ! ”
48003011	Sekarang nyatalah bahawa tidak seorang pun dapat berbaik semula dengan Allah kerana mengikut Taurat . Hal ini tertulis di dalam Alkitab , “ Hanya orang yang percaya kepada Allah sehingga hubungannya dengan Allah menjadi baik semula , akan hidup . ”
48003012	Tetapi Taurat tidak berdasarkan iman . Di dalam Alkitab tertulis , “ Orang yang melakukan semua hukum Taurat akan hidup kerana Taurat itu . ”
48003013	Tetapi Kristus telah membebaskan kita daripada kutukan yang didatangkan oleh Taurat . Dia melakukan hal ini dengan membiarkan diri-Nya terkutuk kerana kita . Di dalam Alkitab tertulis , “ Terkutuklah orang yang mati digantung pada pokok . ”
48003014	Kristus berbuat demikian supaya berkat yang dijanjikan oleh Allah kepada Abraham , juga boleh diberikan kepada orang bukan Yahudi . Dengan demikian kita yang percaya kepada Allah , dapat menerima Roh yang dijanjikan oleh Allah .
48003015	Saudara-saudaraku , biarlah aku gunakan contoh daripada pengalaman sehari-hari . Apabila dua orang mengikat janji , lalu menandatangani perjanjian itu , tidak seorang pun dapat membatalkannya ataupun menambahkan apa-apa .
48003016	Allah telah membuat janji-janji-Nya kepada Abraham dan kepada seorang keturunan Abraham . Di dalam Alkitab tidak tertulis , “ dan kepada keturunanmu , ” yang bererti banyak orang . Yang tertulis adalah , “ dan kepada seorang keturunanmu , ” yang bererti seorang sahaja , iaitu Kristus .
48003017	Inilah yang aku maksudkan : Allah telah membuat satu perjanjian dengan Abraham , dan Allah berjanji hendak memenuhinya . Taurat yang diberikan 430 tahun kemudian tidak dapat memansuhkan perjanjian itu ataupun membatalkan janji Allah .
48003018	Jika pemberian Allah diberi berdasarkan Taurat , maka pemberian itu tidak diberi berdasarkan janji Allah . Tetapi kerana Allah telah berjanji kepada Abraham , maka Allah memberikan pemberian itu kepadanya .
48003019	Jika demikian , apakah tujuan Taurat ? Taurat diberikan untuk menunjukkan pelanggaran manusia . Taurat itu terus berlaku sehingga kedatangan seorang keturunan Abraham , yang disebut dalam janji Allah kepada Abraham . Taurat disampaikan oleh malaikat-malaikat dengan perantaraan seorang manusia .
48003020	Seorang perantara diperlukan apabila ada dua pihak . Tetapi Allah tidak memerlukan perantara , kerana Dia sendiri bertindak .
48003021	Adakah hal ini bererti bahawa Taurat berlawanan dengan janji-janji Allah ? Tentu tidak ! Jika manusia sudah menerima hukum agama yang dapat memberikan hidup , maka manusia dapat berbaik semula dengan Allah , melalui ketaatan kepada hukum agama itu .
48003022	Tetapi di dalam Alkitab tertulis bahawa semua umat manusia dikuasai oleh dosa . Oleh itu pemberian yang dijanjikan berdasarkan kepercayaan kepada Yesus Kristus , diberikan kepada mereka yang percaya .
48003023	Sebelum adanya kepercayaan kepada Kristus , Taurat menawan kita seperti orang tawanan , sehingga iman itu dinyatakan .
48003024	Dengan demikian Taurat itu menjadi seperti pengawas kita sehingga Kristus datang untuk memungkinkan kita berbaik semula dengan Allah , kerana kita percaya kepada Kristus .
48003025	Sekarang , kerana sudah tiba masanya manusia dapat percaya kepada Kristus , Taurat tidak perlu mengawasi kita .
48003026	Kerana kamu percaya kepada Kristus Yesus , maka kamu menjadi anak-anak Allah dan bersatu dengan Kristus Yesus .
48003027	Kamu semua telah dibaptis dan disatukan dengan Kristus . Oleh itu , sekarang kamu sudah menerima sifat-sifat Kristus sendiri .
48003028	Dalam hal ini tidak ada lagi perbezaan antara orang Yahudi dengan orang bukan Yahudi , antara abdi dengan orang bebas , antara lelaki dengan perempuan . Kamu semuanya menjadi satu kerana Kristus Yesus .
48003029	Jika kamu milik Kristus , maka kamu keturunan Abraham dan akan menerima apa yang telah dijanjikan oleh Allah .
48004001	Tetapi perlu aku lanjutkan : Selama seorang ahli waris masih kanak-kanak , dia tidak berbeza dengan seorang abdi , meskipun sebenarnya anak itu memiliki segala-galanya .
48004002	Semasa ahli waris itu masih di bawah umur , beberapa orang wali akan menjaga dia dan mewakili dia dalam segala urusannya , sehingga dia mencapai umur yang sudah ditetapkan oleh bapanya .
48004003	Demikian juga dengan kita : selama kita masih belum dewasa , kita pun diperhamba oleh roh-roh yang menguasai dunia ini .
48004004	Tetapi pada saat yang tepat , Allah mengutus Anak-Nya sendiri ke dunia . Anak-Nya itu dilahirkan oleh seorang wanita dan hidup di bawah Taurat .
48004005	Dia diutus untuk membebaskan orang yang hidup di bawah Taurat , supaya kita boleh menjadi anak-anak Allah .
48004006	Kerana kamu anak-anak Allah , Allah menyuruh Roh Anak-Nya masuk ke dalam hati kita . Roh itulah yang menyebabkan kita berseru , “ Bapa , ya Bapaku . ”
48004007	Dengan demikian kamu bukan lagi abdi , tetapi anak . Kerana kamu anak-Nya , Allah akan mengurniai kamu segala yang telah disediakan untuk anak-anak-Nya .
48004008	Dahulu kamu tidak mengenal Allah . Oleh itu kamu menjadi abdi kuasa-kuasa yang kamu anggap sebagai tuhan , tetapi sebenarnya sama sekali bukan Tuhan .
48004009	Tetapi sekarang kamu mengenal Allah , atau , lebih tepat lagi , Allah mengenal kamu . Mengapa kamu mahu kembali kepada roh-roh yang menguasai dunia ini ? Roh-roh itu lemah dan tidak berguna . Mengapa kamu mahu diperhamba oleh roh-roh itu lagi ?
48004010	Kamu merayakan hari , bulan , musim , dan tahun tertentu .
48004011	Aku khuatir akan kamu . Mungkinkah jerih payahku bagi kamu sia-sia sahaja ?
48004012	Saudara-saudaraku , aku memohon supaya kamu menjadi seperti aku , kerana aku pun sudah menjadi seperti kamu . Kamu tidak pernah bersalah terhadap aku .
48004013	Masih ingatkah kamu , apa sebabnya aku mengkhabarkan Berita Baik kepada kamu pada kali pertama ? Sebabnya adalah kerana aku jatuh sakit .
48004014	Tetapi pada masa itu kamu tidak menghina ataupun menolak aku , meskipun penyakitku merupakan ujian berat bagi kamu . Sebaliknya , kamu menyambut aku seperti kamu menyambut malaikat Allah . Kamu menyambut aku seperti kamu menyambut Kristus Yesus .
48004015	Pada waktu itu kamu sangat bersukacita dan aku tahu bahawa kamu rela berbuat apa sahaja , bahkan mencungkil mata untuk diberikan kepadaku . Tetapi apa yang telah berlaku sekarang ?
48004016	Adakah sekarang kamu menganggap aku sebagai musuh kerana aku memberitahu kamu apa yang benar itu ?
48004017	Semua orang lain itu berusaha dengan sungguh-sungguh supaya kamu memihak kepada mereka , tetapi tujuan mereka tidak baik . Mereka berniat memisahkan kamu daripada aku supaya kamu menumpukan perhatian kepada mereka sahaja .
48004018	Memang baik menumpukan perhatian kepada hal-hal yang baik , asalkan jangan hanya semasa aku bersama-sama kamu .
48004019	Anak-anak yang aku kasihi ! Kerana kamu , sekali lagi aku menderita . Aku menderita seperti seorang ibu yang menderita pada masa melahirkan anak . Aku akan terus menderita sehingga kamu memiliki sifat-sifat Kristus .
48004020	Aku ingin sekali bersama-sama kamu sekarang , supaya aku boleh meluahkan isi hati dengan nada yang lebih lembut . Aku tidak tahu akan berbuat apa lagi dengan kamu .
48004021	Kepada kamu yang mahu diperhamba oleh Taurat , biarlah aku bertanya : Tidakkah kamu faham akan apa yang dikatakan oleh Taurat Musa ?
48004022	Di dalam Taurat tertulis bahawa Abraham mempunyai dua orang anak lelaki . Yang seorang dilahirkan oleh abdi wanita dan yang seorang lagi oleh wanita bebas .
48004023	Anak Abraham daripada abdi wanita , dikandung dan dilahirkan seperti anak-anak lain . Tetapi anak Abraham daripada wanita bebas itu , lahir kerana dijanjikan oleh Allah .
48004024	Peristiwa itu dapat digunakan sebagai kiasan . Kedua-dua orang wanita itu ibarat dua perjanjian . Hagar melambangkan perjanjian yang dibuat di Gunung Sinai , dan anak-anaknya dilahirkan sebagai abdi .
48004025	Jika orang bercakap tentang Hagar , mereka bercakap tentang Gunung Sinai , di negeri Arab . Hagar juga melambangkan kota Yerusalem dengan semua penduduknya yang sekarang ini sudah menjadi abdi .
48004026	Tetapi Yerusalem yang di syurga itu bebas . Yerusalem itu seperti ibu kita .
48004027	Di dalam Alkitab tertulis , “ Berbahagialah kamu , hai wanita mandul ! Bersorak-sorailah dan bersukacitalah , hai kamu yang tidak pernah merasakan sakit bersalin ! Wanita yang ditinggalkan suaminya akan mendapat lebih banyak anak daripada wanita yang hidup dengan suaminya . ”
48004028	Saudara-saudaraku , kamu anak-anak Allah yang dilahirkan kerana janji-Nya ; sama seperti Ishak .
48004029	Pada masa itu , anak yang dilahirkan oleh Hagar menganiaya anak yang dilahirkan kerana janji yang dibuat oleh Roh Allah . Demikian juga sekarang .
48004030	Tetapi apakah yang tertulis di dalam Alkitab ? Di situ tertulis , “ Usirlah abdi wanita itu dengan anak lelakinya , kerana anak daripada abdi wanita itu tidak akan mewarisi harta bapanya bersama-sama anak lelaki daripada wanita bebas itu . ”
48004031	Demikianlah , saudara-saudaraku , kita ini bukannya anak daripada abdi wanita , melainkan anak daripada wanita bebas .
48005001	Kita sekarang bebas , kerana Kristus telah membebaskan kita ! Oleh itu pertahankanlah kebebasan kamu dan jangan biarkan diri kamu diperhamba lagi .
48005002	Dengarlah ! Aku , Paulus , berkata kepada kamu : Jika kamu membenarkan orang menyunat kamu , hal ini bererti bahawa apa yang dilakukan oleh Kristus untuk kamu tidak bermakna apa-apa .
48005003	Sekali lagi aku memberikan peringatan kepada orang yang membiarkan dirinya disunat , bahawa dia wajib mentaati segenap Taurat itu !
48005004	Jika kamu berusaha untuk berbaik semula dengan Allah melalui ketaatan kepada Taurat , kamu telah memutuskan hubungan dengan Kristus . Dengan demikian kamu hidup di luar naungan rahmat Allah .
48005005	Tetapi bagi kami , kami berharap bahawa dengan pertolongan Roh Allah dan berdasarkan kepercayaan kami kepada Kristus , Allah memungkinkan kami berbaik semula dengan Dia .
48005006	Kerana pada masa kita bersatu dengan Kristus Yesus , bersunat atau tidak bersunat tidaklah menjadi soal . Yang penting hanyalah kepercayaan kepada Kristus , dan hal itu nyata dalam kasih kita kepada orang lain .
48005007	Dahulu kamu berjuang dengan baik . Siapakah yang menyebabkan kamu berhenti mentaati ajaran Tuhan ? Siapakah yang sudah memujuk kamu ?
48005008	Tentu bukan Allah , yang telah memanggil kamu .
48005009	Seperti kata orang , “ Ragi yang sedikit boleh menjadikan seluruh adunan naik . ”
48005010	Meskipun demikian aku masih yakin bahawa kamu tidak akan mengikut pendirian lain , kerana kita semua sudah bersatu dengan Tuhan . Aku pun yakin bahawa orang yang mengacau fikiran kamu pasti akan dihukum oleh Allah .
48005011	Tetapi tentang aku , saudara-saudaraku , jika aku mengajarkan bahawa orang perlu bersunat , mengapa aku masih dimusuhi ? Jika aku masih berbuat demikian , maka perkhabaranku tentang salib Kristus tidak seharusnya menimbulkan persoalan .
48005012	Aku berharap supaya semua orang yang mengacau fikiran kamu memisahkan diri daripada jemaah Kristian .
48005013	Saudara-saudaraku , kamu sudah dipanggil untuk menjadi orang bebas . Tetapi janganlah jadikan kebebasan itu alasan untuk membiarkan diri dikuasai oleh hawa nafsu . Sebaliknya , kamu harus saling mengasihi dan saling menolong ,
48005014	kerana segenap Taurat tersimpul dalam satu perintah ini : “ Kasihilah sesamamu manusia seperti kamu mengasihi dirimu sendiri . ”
48005015	Tetapi jika kamu berlaku seperti binatang , saling mencedera dan menyakiti , berwaspadalah . Jika tidak , kamu akan membinasakan satu sama lain .
48005016	Inilah maksudku : Biarlah Roh Allah memimpin hidup kamu dan janganlah hidup menurut keinginan tabiat manusia .
48005017	Hal itu demikian , kerana keinginan manusia bertentangan dengan keinginan Roh Allah , dan keinginan Roh Allah bertentangan dengan keinginan manusia . Kedua-duanya saling bermusuhan sehingga kamu tidak dapat melakukan apa yang kamu inginkan .
48005018	Tetapi jika Roh Allah memimpin kamu , kamu tidak dikuasai oleh Taurat .
48005019	Keinginan tabiat manusia nyata dalam semua perbuatan cabul , lucah , dan tidak senonoh ;
48005020	dalam penyembahan berhala dan penggunaan ilmu sihir . Orang bermusuhan dan berkelahi ; mereka cemburu , lekas marah , dan mementingkan diri sendiri . Mereka berpecah dan berpihak-pihak ,
48005021	mereka iri hati , suka mabuk , berpesta liar , dan sebagainya . Aku memperingatkan kamu sekarang sebagaimana aku telah memperingatkan kamu dahulu : Orang yang melakukan perbuatan-perbuatan itu tidak akan menikmati Pemerintahan Allah .
48005022	Sebaliknya , inilah hasilnya jika orang dipimpin oleh Roh Allah : Mereka saling mengasihi , bersukacita , hidup rukun , sabar , berbudi , baik hati , setia ,
48005023	rendah hati , dan dapat mengawal diri . Tidak ada hukum yang melarang perkara-perkara seperti itu .
48005024	Demikianlah , orang yang menjadi milik Kristus Yesus sudah mematikan tabiat manusia dengan segala nafsu dan keinginannya .
48005025	Roh Allah telah memberikan hidup baru kepada kita ; oleh itu Dia juga harus menguasai hidup kita .
48005026	Kita tidak boleh menjadi sombong atau saling menyakiti hati , ataupun iri hati terhadap satu sama lain .
48006001	Saudara-saudaraku , jika seseorang didapati melakukan sesuatu yang salah , hendaklah kamu yang hidup menurut pimpinan Roh Allah , membimbing orang itu kembali kepada jalan benar . Tetapi kamu harus melakukannya dengan lemah lembut . Berwaspadalah , supaya kamu sendiri tidak tergoda untuk berbuat hal yang sama .
48006002	Hendaklah kamu saling menolong memikul beban . Dengan cara demikian kamu akan mentaati perintah Kristus .
48006003	Jika seseorang menyangka dirinya penting , padahal tidak , orang itu menipu dirinya sendiri .
48006004	Tiap-tiap orang harus memeriksa kelakuannya sendiri , sama ada baik atau tidak . Jika baik , dia boleh berbangga dengan hal itu . Tetapi dia tidak perlu membandingkan apa yang dilakukannya dengan apa yang dilakukan orang lain ,
48006005	kerana tiap-tiap orang harus memikul tanggungjawab masing-masing .
48006006	Orang yang sedang menerima ajaran Kristus , harus memberi gurunya bahagian sepatutnya daripada semua yang baik yang dimilikinya .
48006007	Janganlah tipu diri sendiri . Tidak seorang pun dapat memperbodohkan Allah . Seseorang akan menuai apa yang ditanamnya .
48006008	Jika seorang menanam menurut tabiat manusianya , dia akan menuai kematian . Tetapi jika dia menanam menurut pimpinan Roh Allah , dia akan menuai hidup sejati dan kekal daripada Roh Allah .
48006009	Oleh itu , janganlah kita jemu melakukan perkara-perkara baik . Jika kita tidak berhenti-henti berbuat demikian , kelak kita akan menuai hasilnya .
48006010	Oleh itu , selama kita berpeluang , kita patut berbuat baik kepada semua orang , terutama sekali kepada saudara-saudara kita yang seiman .
48006011	Perhatikanlah bahagian ini yang aku tulis sendiri dengan huruf yang besar-besar !
48006012	Mereka yang berusaha untuk memaksa kamu bersunat adalah orang yang mahu membanggakan diri tentang hal-hal zahir . Tetapi mereka berbuat demikian supaya mereka tidak dianiaya oleh orang Yahudi oleh sebab salib Kristus .
48006013	Tetapi mereka yang membiarkan diri disunat , juga tidak mentaati Taurat . Mereka mahu kamu disunat supaya mereka boleh membanggakan diri bahawa kamu mentaati upacara penyunatan itu .
48006014	Tetapi aku hanya mahu membanggakan Tuhan kita Yesus Kristus yang sudah mati pada kayu salib . Oleh sebab Kristus sudah mati pada kayu salib , dunia ini tidak bererti apa-apa lagi bagiku . Aku seolah-olah sudah mati terhadap dunia ini .
48006015	Sama ada orang bersunat atau tidak , hal ini tidak menjadi soal . Yang penting adalah menjadi manusia baru .
48006016	Bagi mereka yang hidup dengan pendirian itu , dan juga bagi semua umat Allah , aku berdoa agar Allah mengurniai mereka kesejahteraan dan rahmat-Nya .
48006017	Akhirnya , janganlah seorang pun susahkan aku lagi , kerana bekas-bekas luka pada tubuhku membuktikan bahawa aku hamba Yesus .
48006018	Semoga Tuhan kita Yesus Kristus memberkati kamu semua . Amin .
49001001	Surat ini daripada Paulus , yang menjadi rasul Kristus Yesus kerana kehendak Allah . Surat ini ditujukan kepada umat Allah di Efesus yang setia dalam hidup yang bersatu dengan Kristus Yesus .
49001002	Semoga Allah Bapa kita dan Tuhan Yesus Kristus mengurniai kamu berkat dan kesejahteraan .
49001003	Marilah kita bersyukur kepada Allah dan Bapa Tuhan kita Yesus Kristus ! Kerana kita hidup bersatu dengan Kristus , Allah sudah memberkati kita dengan segala berkat rohani dari syurga .
49001004	Sebelum dunia ini diciptakan , Allah telah memilih kita untuk menjadi umat-Nya melalui hidup bersatu dengan Kristus , supaya kita menjadi suci dan tidak bercela di hadirat-Nya . Kerana kasih-Nya ,
49001005	Allah telah membuat keputusan untuk menjadikan kita anak-anak-Nya melalui Yesus Kristus . Itulah keinginan dan kehendak Allah .
49001006	Marilah kita memuji Allah bagi rahmat-Nya yang mulia , yang dikurniakan-Nya kepada kita melalui Anak yang dikasihi-Nya !
49001007	Hal itu demikian , kerana dengan kematian Kristus kita dibebaskan ; maknanya Allah sudah mengampunkan dosa kita . Alangkah mulianya rahmat Allah ,
49001008	yang sudah dikurniakan-Nya kepada kita dengan berlimpah-limpah ! Dengan segala kebijaksanaan dan pengertian ,
49001009	Allah telah melaksanakan tujuan-Nya . Dia memberitahu kita rancangan-Nya yang dirahsiakan , tetapi yang sudah ditentukan-Nya akan disempurnakan melalui Kristus .
49001010	Rancangan itu akan disempurnakan oleh Allah pada masa yang ditentukan-Nya . Rancangan itu adalah untuk menyatukan segala sesuatu yang telah diciptakan , baik yang di syurga mahupun yang di bumi , dengan Kristus sebagai kepala .
49001011	Allah melakukan semuanya menurut rancangan dan keputusan-Nya sendiri . Dari mula-mula lagi Dia telah memilih kita , kerana Dia mahu supaya kita menjadi umat-Nya oleh sebab hidup bersatu dengan Kristus .
49001012	Marilah kita , yang pertama sekali berharap kepada Kristus , memuji kemuliaan Allah !
49001013	Kamu juga menjadi umat Allah , ketika kamu mendengar berita tentang ajaran benar , iaitu Berita Baik yang membawa penyelamatan kepada kamu . Kamu percaya kepada Kristus , dan untuk menunjukkan bahawa kamu milik Allah , Allah mengurniai kamu Roh-Nya yang telah dijanjikan-Nya itu .
49001014	Roh itu jaminan bahawa kita akan menerima apa yang telah dijanjikan oleh Allah kepada umat-Nya . Hal itu meyakinkan kita bahawa Allah akan membebaskan umat-Nya dengan sepenuhnya . Marilah kita memuji kemuliaan-Nya !
49001015	Oleh itu , sejak aku mendengar berita bahawa kamu percaya kepada Tuhan Yesus , dan bahawa kamu mengasihi semua umat Allah ,
49001016	aku tidak berhenti-henti bersyukur kepada Allah untuk kamu . Aku mengingat kamu apabila aku berdoa .
49001017	Aku memohon supaya Allah Tuhan kita Yesus Kristus , Bapa yang mulia , mengurniai kamu Roh-Nya . Roh Allah akan menjadikan kamu bijaksana dan akan menunjukkan Allah kepada kamu sehingga kamu mengenal Dia .
49001018	Aku memohon agar Allah menjadikan fikiran kamu terbuka untuk memahami ajaran-Nya . Dengan demikian kamu mengetahui apa yang dapat kamu harapkan daripada Allah yang memanggil kamu . Betapa indah dan berlimpah-limpahnya berkat yang dijanjikan oleh Allah kepada umat-Nya ,
49001019	serta betapa besar kuasa-Nya yang menolong kita , orang yang percaya kepada Kristus . Kuasa itu seperti kuasa
49001020	yang digunakan oleh Allah ketika Dia membangkitkan Kristus daripada kematian , lalu memberi Dia tempat duduk di sebelah kanan-Nya di syurga .
49001021	Di situ Kristus berkuasa atas semua pemerintah , penguasa , pemimpin , dan raja . Kristus jauh lebih berkuasa daripada sesiapa pun , baik yang hidup pada zaman ini mahupun pada zaman yang akan datang .
49001022	Allah menaklukkan semuanya ke bawah kekuasaan Kristus , dan memberikan Kristus kepada jemaah sebagai penguasa segala sesuatu .
49001023	Jemaah itu tubuh Kristus , dan kesempurnaan Kristus , dan Kristus menyempurnakan segala sesuatu di mana-mana sahaja .
49002001	Dahulu kamu mati secara rohani , kerana kamu tidak taat kepada perintah Allah dan kamu berdosa .
49002002	Pada masa itu hidup kamu mengikut cara hidup yang jahat daripada orang di dunia ini . Kamu mentaati penguasa roh-roh jahat di angkasa , iaitu roh yang sekarang menguasai orang yang tidak taat kepada Allah .
49002003	Sebenarnya dahulu kita semua seperti mereka . Kita hidup mengikut tabiat manusia dan melakukan segala sesuatu yang dikehendaki tubuh dan fikiran kita . Seperti orang lain , kita pun kena kemurkaan Allah .
49002004	Tetapi Allah sangat berbelas kasihan dan Dia sangat mengasihi kita ,
49002005	sehingga sementara kita mati secara rohani kerana pelanggaran kita , Dia menghidupkan kita semula bersama-sama Kristus . Kamu sudah diselamatkan oleh rahmat Allah .
49002006	Kerana kita hidup bersatu dengan Kristus Yesus , Allah menghidupkan kita semula bersama-sama Dia supaya kita memerintah dengan Kristus di syurga .
49002007	Allah melakukan hal itu supaya pada zaman yang akan datang , semua orang akan mengetahui rahmat-Nya yang tidak terhingga itu . Dia menunjukkan kasih-Nya kepada kita melalui Kristus Yesus .
49002008	Hal itu demikian , kerana dengan rahmat Allah , kamu diselamatkan oleh sebab kamu percaya kepada Yesus . Penyelamatan itu bukan hasil usaha kamu sendiri , melainkan kurnia Allah . Oleh itu kamu tidak mempunyai alasan untuk bercakap besar tentang hal itu .
49002009	
49002010	Kita ciptaan Allah dan kerana kita hidup bersatu dengan Kristus Yesus , Allah telah menjadikan kita untuk mengamalkan perbuatan baik , yang sudah disediakan-Nya untuk kita lakukan .
49002011	Hai kamu yang bukan orang Yahudi ! Ingatlah akan keadaan kamu dahulu . Kamu disebut ‘ orang yang tidak bersunat ’ oleh orang Yahudi yang menyebut diri mereka ‘ orang yang bersunat ’ ( iaitu tanda yang dilakukan oleh manusia pada tubuh mereka ) .
49002012	Pada masa itu kamu tidak mengenal Kristus . Kamu orang asing , yang tidak termasuk umat pilihan Allah . Kamu tidak mempunyai bahagian dalam perjanjian yang dibuat oleh Allah dengan umat-Nya berdasarkan janji-janji-Nya kepada mereka . Kamu hidup di dunia ini tanpa harapan dan tanpa Allah .
49002013	Tetapi sekarang , kerana kamu hidup bersatu dengan Kristus Yesus , kamu yang dahulunya jauh daripada Allah , telah didekatkan kepada Allah oleh kematian Kristus .
49002014	Hal itu demikian kerana Kristus sendiri telah membawa kedamaian untuk kita dengan menjadikan orang Yahudi dan orang bukan Yahudi satu umat . Dengan kematian-Nya di kayu salib Kristus telah merobohkan tembok permusuhan yang memisahkan mereka .
49002015	Kristus memansuhkan semua perintah dan peraturan dalam Taurat , supaya daripada dua kaum itu , Dia boleh menjadikan mereka satu umat yang baru , yang hidup bersatu dengan Dia . Dengan cara itu Kristus mendatangkan kedamaian .
49002016	Dengan kematian-Nya di kayu salib , Kristus telah melenyapkan permusuhan mereka . Dengan salib itu Dia mempersatukan dua kaum itu dan memimpin mereka kembali kepada Allah .
49002017	Demikianlah Kristus datang dan mengisytiharkan Berita Baik tentang kedamaian itu kepada semua orang : baik kepada orang bukan Yahudi yang dahulu jauh daripada Allah , mahupun kepada orang Yahudi yang dekat dengan Allah .
49002018	Melalui Kristus , kita semua - orang Yahudi mahupun bukan Yahudi - dapat datang ke hadirat Bapa dengan pertolongan Roh Allah yang satu .
49002019	Oleh itu , kamu orang bukan Yahudi bukan lagi orang asing ataupun pendatang . Sekarang kamu warga umat Allah dan anggota keluarga Allah .
49002020	Kamu pun dibina di atas asas yang diletakkan oleh para rasul dan nabi , dengan Kristus Yesus sebagai batu asasnya .
49002021	Dialah yang menjadikan seluruh bangunan itu tersusun rapi dan meluaskannya sehingga menjadi Rumah Allah yang dikhaskan untuk Tuhan .
49002022	Kerana kamu hidup bersatu dengan Kristus , kamu juga dibina bersama-sama semua orang lain menjadi sebuah tempat kediaman Allah ; di situ Roh Allah tinggal .
49003001	Itulah sebabnya aku , Paulus , dipenjarakan kerana Kristus Yesus untuk kepentingan kamu orang bukan Yahudi .
49003002	Tentu kamu sudah mendengar berita bahawa Allah , kerana rahmat-Nya telah memberi aku tugas ini untuk kepentingan kamu .
49003003	Allah menyatakan rancangan-Nya yang dirahsiakan dan memberitahukannya kepadaku . ( Hal itu sudah aku tulis dengan singkat .
49003004	Jika kamu membacanya , kamu akan memahami pengertianku tentang rahsia Kristus . )
49003005	Pada masa yang lampau manusia tidak diberitahukan rahsia itu , tetapi sekarang Roh Allah telah menyatakannya kepada para rasul dan nabi yang mengabdikan diri kepada Allah .
49003006	Inilah rahsia itu : Melalui Berita Baik itu orang bukan Yahudi turut menerima berkat Allah bersama-sama orang Yahudi . Orang bukan Yahudi menjadi anggota daripada tubuh yang sama , dan menerima apa yang dijanjikan oleh Allah melalui Kristus Yesus .
49003007	Allah merahmati aku dan melalui kuasa-Nya yang bekerja dalam diriku , aku ditugaskan untuk mengisytiharkan Berita Baik itu .
49003008	Akulah yang paling hina antara umat Allah , namun Allah mengurniai aku tugas istimewa untuk mengisytiharkan Berita Baik kepada orang bukan Yahudi . Berita Baik itu tentang berkat-berkat yang tidak terhingga daripada Kristus .
49003009	Aku juga harus menjadikan semua orang tahu bagaimana Allah melaksanakan rancangan-Nya yang dirahsiakan itu . Allah , Pencipta semesta alam ini merahsiakan rancangan-Nya sejak dahulu ,
49003010	supaya sekarang melalui jemaah , semua yang memerintah dan yang berkuasa di angkasa dapat mengetahui pelbagai ragam kebijaksanaan Allah .
49003011	Melalui Kristus Yesus Tuhan kita , Allah melakukan hal itu seperti yang dirancang-Nya sejak permulaan .
49003012	Kerana kita percaya kepada Kristus dan hidup bersatu dengan Dia , kita berani datang ke hadirat Allah dengan penuh keyakinan .
49003013	Oleh itu , janganlah tawar hati oleh sebab aku mengalami penderitaan kerana kamu . Semuanya untuk kebaikan kamu .
49003014	Itulah sebabnya aku bertelut di hadapan Bapa .
49003015	Dialah yang menyebabkan setiap kaum di dunia dan di syurga menerima sifatnya yang khas .
49003016	Aku berdoa kepada Allah supaya daripada berkat-Nya yang berlimpah-limpah di syurga , Dia menguatkan batin kamu dengan Roh-Nya .
49003017	Semoga Kristus tinggal di dalam hati kamu , kerana kamu percaya kepada-Nya . Aku berdoa supaya semua perbuatan kamu berakarkan dan berdasarkan kasih .
49003018	Dengan demikian kamu bersama-sama umat Allah , dapat sungguh-sungguh memahami betapa luas dan panjangnya serta betapa tinggi dan dalamnya kasih Kristus ,
49003019	yang dengan akal manusia tidak dapat difahami sedalam-dalamnya . Semoga kamu mengenal kasih Kristus , sehingga kamu memperolehi sifat Allah .
49003020	Dengan kuasa Allah yang bekerja dalam diri kita , Allah dapat melakukan perkara yang jauh lebih banyak daripada yang kita minta atau fikirkan . Hendaklah Allah dimuliakan selama-lamanya di kalangan jemaah , melalui Kristus Yesus ! Terpujilah Allah ! Amin .
49003021	
49004001	Itulah sebabnya aku - orang yang dipenjarakan kerana mengabdikan diri kepada Tuhan - menggesa kamu supaya hidup sesuai dengan cara hidup yang ditetapkan oleh Allah ketika Dia memanggil kamu .
49004002	Hendaklah kamu sentiasa rendah hati , lemah lembut , dan sabar . Tunjukkanlah kasihmu dengan saling membantu .
49004003	Berusahalah sebaik-baiknya untuk hidup damai , supaya kesatuan yang diberikan oleh Roh Allah tetap terpelihara .
49004004	Hanya ada satu tubuh dan satu Roh , begitu juga kamu dipanggil oleh Allah untuk satu harapan .
49004005	Hanya ada satu Tuhan , satu iman , satu baptisan ,
49004006	dan satu Allah , Bapa semua orang . Dialah Tuhan semua orang , yang bekerja melalui semua orang , dan tinggal di dalam semua orang .
49004007	Setiap orang daripada kita menerima suatu kurnia menurut apa yang diberikan oleh Kristus .
49004008	Di dalam Alkitab tertulis , “ Ketika Dia naik ke tempat yang tertinggi , Dia membawa banyak tawanan ; Dia memberikan kurnia kepada manusia . ”
49004009	Inilah yang dimaksudkan dengan “ Dia naik ” : Mula-mula Dia turun ke tempat yang serendah-rendahnya di bumi ini .
49004010	Dia yang turun itu juga naik ke tempat yang jauh lebih tinggi daripada segala langit , sehingga alam semesta dipenuhi dengan kehadiran-Nya .
49004011	Dialah yang “ memberikan kurnia kepada manusia ” . Beberapa orang dilantik-Nya menjadi rasul , yang lain menjadi nabi , yang lain lagi menjadi pembawa Berita Baik , dan yang lain pula menjadi guru dan pemelihara jemaah .
49004012	Hal itu dilakukan-Nya supaya umat Allah dapat melakukan pelayanan yang sepatutnya dilakukan oleh pengikut Kristus , sehingga tubuh Kristus dikuatkan .
49004013	Dengan demikian kita menjadi satu oleh iman yang sama dan pengertian yang sama tentang Anak Allah . Kita akan menjadi matang dan sempurna seperti Kristus .
49004014	Barulah kita tidak menjadi anak-anak lagi , yang diumbang-ambingkan dan ditiup ke sana sini oleh angin ajaran orang licik . Mereka menyesatkan orang dengan tipu muslihat .
49004015	Sebaliknya , kita harus mengatakan perkara-perkara benar dengan hati yang penuh kasih , sehingga kita menjadi matang dalam segala hal dan menjadi seperti Kristus , iaitu kepala jemaah .
49004016	Di bawah pimpinan-Nya , semua anggota tubuh yang berlainan itu tersusun rapi , dan seluruh tubuh itu dihubungkan oleh sendi-sendi yang sudah tersedia . Oleh itu , apabila setiap anggota bekerja dengan sepatutnya , seluruh tubuh itu akan membesar dan menjadi kuat , kerana kasih .
49004017	Oleh itu , demi nama Tuhan aku memberikan amaran ini : Janganlah kamu hidup seperti orang yang tidak mengenal Allah , yang berfikiran sia-sia .
49004018	Mereka tidak dapat memahami apa-apa . Mereka tidak mengenal kehidupan yang diberikan oleh Allah , kerana mereka jahil dan degil .
49004019	Mereka tidak mempunyai perasaan malu lagi . Mereka menuruti segala hawa nafsu dan terus-menerus melakukan segala perkara yang tidak senonoh .
49004020	Bukan itu yang kamu pelajari tentang Kristus !
49004021	Kamu tentu sudah diberitahukan tentang Dia . Sebagai pengikut-Nya kamu telah menerima ajaran benar tentang Yesus .
49004022	Oleh itu , buanglah cara hidup yang lama , yang menyebabkan kamu berkelakuan seperti dahulu . Cara hidup itu membinasakan kamu , kerana kamu dikuasai keinginan yang menyesatkan .
49004023	Hati dan fikiran kamu haruslah dibaharui seluruhnya .
49004024	Hendaklah kamu hidup seperti manusia baru , yang diciptakan menurut rupa Allah . Dengan demikian orang dapat melihat bahawa kamu mengamalkan hidup yang menyenangkan hati Allah dan yang suci .
49004025	Oleh itu , kamu tidak boleh berdusta lagi ! Kamu harus mengatakan yang benar kepada saudara-saudara seiman , kerana kita semua anggota tubuh Kristus .
49004026	Jika kamu marah , janganlah biarkan kemarahan itu menyebabkan kamu berdosa . Janganlah marah sepanjang hari .
49004027	Janganlah berikan peluang kepada Iblis .
49004028	Orang yang biasa mencuri mesti berhenti mencuri . Mereka harus mula bekerja untuk mencari nafkah dengan jujur sehingga dapat menolong orang miskin .
49004029	Janganlah gunakan kata-kata kotor dalam percakapan kamu . Gunakanlah kata-kata yang membina dan memberikan pertolongan , supaya apa yang kamu katakan mendatangkan kebaikan kepada mereka yang mendengarnya .
49004030	Janganlah sedihkan Roh Allah . Jika kamu memiliki Roh Allah , hal itu menunjukkan bahawa kamu milik Allah . Roh itu jaminan bahawa Hari Pembebasan akan tiba bagi kamu .
49004031	Janganlah berdengki , geram , dan marah . Jangan lagi bertengkar dan memfitnah orang . Jangan lagi benci sesiapa pun .
49004032	Sebaliknya , hendaklah kamu baik hati , saling berbelas kasihan , dan saling mengampuni sebagaimana Allah telah mengampuni kamu melalui Kristus .
49005001	Kerana kamu anak-anak Allah yang dikasihi-Nya , kamu mesti berusaha mengikut teladan-Nya .
49005002	Hidup kamu harus dijiwai oleh kasih , sebagaimana Kristus mengasihi kita . Dia mengorbankan nyawa-Nya bagi kita , sebagai suatu persembahan yang harum dan korban yang menyenangkan hati Allah .
49005003	Kerana kamu umat Allah , tidak sepatutnya perbuatan yang cabul atau tidak senonoh , ataupun ketamakan berlaku antara kamu , supaya orang tidak mempunyai alasan untuk mengumpat kamu .
49005004	Kamu juga tidak patut menggunakan kata-kata yang lucah , cabul , atau tidak senonoh . Sebaliknya kamu harus bersyukur kepada Allah .
49005005	Kamu tentu tahu bahawa orang yang melakukan perbuatan cabul , atau yang tidak senonoh , ataupun yang tamak ( kerana ketamakan seperti penyembahan berhala ) , tidak akan menikmati Pemerintahan Kristus dan Allah .
49005006	Janganlah biarkan sesiapa pun menipu kamu dengan kata-kata dusta , kerana hal-hal inilah yang menimbulkan kemurkaan Allah terhadap mereka yang tidak taat kepada-Nya .
49005007	Oleh itu janganlah sekali-kali berhubungan dengan orang semacam itu .
49005008	Dahulu kamu hidup dalam kegelapan , tetapi sekarang kamu telah menjadi umat Tuhan , maka kamu hidup dalam cahaya . Itulah sebabnya kamu mesti hidup seperti orang yang hidup dalam cahaya ,
49005009	kerana cahaya itulah yang menyebabkan orang melakukan segala sesuatu yang baik , adil , dan tulus .
49005010	Berusahalah untuk melakukan apa yang menyenangkan hati Tuhan .
49005011	Janganlah lakukan perbuatan tidak berguna , yang biasa dilakukan oleh orang yang hidup dalam kegelapan . Sebaliknya , kamu harus mendedahkan perkara-perkara itu . (
49005012	Sebenarnya hal-hal yang dilakukan mereka dengan diam-diam amat memalukan untuk dipercakapkan . )
49005013	Segala sesuatu akan kelihatan dengan jelas , apabila disinari cahaya ,
49005014	kerana segala sesuatu yang dapat dilihat dengan jelas , adalah cahaya . Itulah sebabnya dikatakan , “ Bangunlah , hai kamu yang tidur , dan bangkitlah daripada kematian ! Kristus akan menyinari kamu . ”
49005015	Oleh itu , perhatikanlah cara hidup kamu dengan baik . Janganlah hidup seperti orang bodoh , tetapi hiduplah seperti orang bijak .
49005016	Setiap kali kamu berpeluang melakukan apa yang baik , gunakanlah peluang itu , kerana masa ini masa yang jahat .
49005017	Janganlah bertindak bodoh , tetapi berusahalah untuk mengetahui apa yang dikehendaki Tuhan bagi kamu .
49005018	Janganlah kamu menjadi mabuk oleh wain , kerana hal itu akan merosakkan hidup kamu . Tetapi hendaklah kamu dikuasai oleh Roh Allah .
49005019	Gunakanlah kata-kata daripada mazmur , nyanyian puji-pujian , dan lagu rohani dalam percakapan kamu . Nyanyikanlah puji-pujian dan mazmur kepada Tuhan dengan hati yang gembira .
49005020	Hendaklah kamu sentiasa bersyukur kepada Allah Bapa bagi segala sesuatu , demi nama Yesus Kristus Tuhan kita .
49005021	Untuk menghormati Kristus , hendaklah kamu taat kepada satu sama lain .
49005022	Hai isteri , taatlah kepada suami seperti kamu taat kepada Tuhan ,
49005023	kerana suami ialah ketua kepada isteri , sebagaimana Kristus ialah ketua kepada jemaah . Kristuslah Penyelamat jemaah , iaitu tubuh-Nya .
49005024	Oleh itu isteri harus taat dalam segala hal kepada suami , sebagaimana jemaah taat kepada Kristus .
49005025	Hai suami , kasihilah isteri kamu , sebagaimana Kristus mengasihi jemaah , dan mengorbankan nyawa-Nya untuk jemaah .
49005026	Kristus berbuat demikian untuk membersihkan jemaah dengan air dan dengan firman-Nya , supaya Dia dapat menyerahkan jemaah kepada Allah .
49005027	Dengan demikian Kristus memiliki jemaah yang penuh dengan kecemerlangan , yang murni , dan yang tidak bercacat cela sedikit pun .
49005028	Suami harus mengasihi isteri seperti mengasihi tubuh sendiri . Orang yang mengasihi isteri bererti mengasihi diri sendiri . (
49005029	Tidak seorang pun pernah membenci tubuhnya sendiri . Sebaliknya , dia memelihara dan menjaganya , seperti Kristus juga memelihara dan menjaga jemaah ,
49005030	kerana kita anggota tubuh Kristus . )
49005031	Di dalam Alkitab tertulis , “ Itulah sebabnya seorang lelaki akan meninggalkan ibu bapanya untuk bersatu dengan isterinya , dan kedua-duanya akan menjadi satu . ”
49005032	Ayat itu mengandungi erti yang dalam . Menurut pengertianku , ayat itu berkaitan dengan hubungan antara Kristus dan jemaah .
49005033	Tetapi ayat itu juga berkaitan dengan kamu : Setiap suami harus mengasihi isterinya seperti dia mengasihi dirinya sendiri , dan setiap isteri harus menghormati suaminya .
49006001	Hai anak-anak , sebagai pengikut Kristus , kamu harus taat kepada ibu bapa , kerana hal itulah yang seharusnya kamu lakukan .
49006002	“ Hormatilah ibu bapamu ” adalah perintah pertama daripada Allah yang disertai janji : “ supaya kamu hidup bahagia dan berumur panjang di bumi . ”
49006003	
49006004	Hai bapa-bapa , janganlah perlakukan anak-anak kamu sedemikian rupa sehingga mereka menjadi marah . Sebaliknya , didiklah mereka dengan ajaran dan nasihat Tuhan .
49006005	Hai abdi , hormatilah tuan kamu dan taatilah mereka dengan sepenuhnya . Lakukanlah semuanya dengan hati yang ikhlas , seperti kamu melakukan apa yang diperintahkan oleh Kristus .
49006006	Janganlah berbuat demikian hanya pada masa kamu diawasi , untuk mendapat pujian mereka . Tetapi sebagai abdi Kristus , kamu harus melakukan kehendak Allah dengan sepenuh hati .
49006007	Lakukanlah kerja kamu sebagai abdi dengan hati yang gembira , seolah-olah kamu bekerja untuk Tuhan , dan bukan hanya untuk manusia .
49006008	Ketahuilah bahawa setiap orang , baik abdi ataupun orang bebas , akan menerima pahala daripada Tuhan bagi semua perbuatan baik yang dilakukannya .
49006009	Hai pemilik abdi , perlakukanlah abdi kamu dengan sepatutnya . Jangan lagi gunakan ancaman . Ketahuilah bahawa kamu dan abdi kamu dimiliki oleh satu tuan , iaitu Tuhan yang di syurga , yang menghakimi semua orang dengan adil .
49006010	Akhirnya , binalah kekuatan kamu dengan menerima kekuatan daripada kuasa Tuhan , kerana kamu hidup bersatu dengan Dia .
49006011	Pakailah seluruh perlengkapan senjata daripada Allah , supaya kamu dapat mempertahankan diri daripada muslihat Iblis yang jahat .
49006012	Hal itu demikian kerana kita tidak berjuang melawan manusia , tetapi melawan segala kuasa jahat di angkasa , iaitu roh-roh yang berkuasa dan yang memerintah zaman yang gelap ini .
49006013	Oleh itu , sekarang , pakailah seluruh perlengkapan senjata daripada Allah , supaya pada hari yang jahat kamu dapat mempertahankan diri daripada serangan musuh . Dengan demikian setelah kamu berjuang sampai akhir , kamu tidak akan berganjak sedikit pun .
49006014	Oleh itu , kamu harus bersiap sedia ! Gunakanlah ajaran benar tentang Allah sebagai tali pinggang dan ketulusan sebagai perisai dada .
49006015	Hendaklah kesediaan untuk mengisytiharkan Berita Baik yang membawa kesejahteraan menjadi seperti kasutmu .
49006016	Hendaklah kamu sentiasa gunakan kepercayaan kamu kepada Allah sebagai perisai di tangan . Dengannya kamu dapat memadamkan semua anak panah berapi daripada Si Jahat .
49006017	Terimalah penyelamatan daripada Allah sebagai topi besi , dan firman Allah sebagai pedang daripada Roh Allah .
49006018	Lakukanlah semuanya sambil berdoa untuk meminta pertolongan daripada Allah . Berdoalah sentiasa , sebagaimana Roh Allah memimpin kamu . Oleh itu , bersiap sedialah dan janganlah menyerah . Berdoalah sentiasa untuk semua umat Allah .
49006019	Berdoalah untukku juga , supaya Allah memberitahu aku apa yang harus aku katakan , ketika menyampaikan perkhabaran . Berdoalah supaya dengan berani aku dapat memberitahukan rahsia Berita Baik itu .
49006020	Kerana Berita Baik itulah , aku menjadi seorang duta , walaupun aku sekarang dipenjarakan . Berdoalah supaya aku berani berkata-kata tentang Berita Baik itu , sebagaimana yang harus aku lakukan .
49006021	Tikhikus , saudara yang kita kasihi dan hamba yang setia dalam pekerjaan Tuhan , akan memberitahu kamu segala sesuatu tentang aku , supaya kamu mengetahui keadaanku .
49006022	Itulah sebabnya aku mengutus dia kepada kamu untuk memberitahu kamu keadaan kami semua , supaya kamu berbesar hati .
49006023	Semoga Allah Bapa dan Tuhan Yesus Kristus menolong semua orang Kristian hidup rukun , saling mengasihi , dan tetap percaya kepada Kristus .
49006024	Semoga Allah memberkati semua orang yang mengasihi Tuhan kita Yesus Kristus dengan kasih yang tidak kunjung padam .
50001001	Surat daripada Paulus dan Timotius , hamba-hamba Kristus Yesus , dan surat ini ditujukan kepada umat Allah di Filipi yang bersatu dengan Kristus , termasuk para pemimpin dan penolong jemaah .
50001002	Semoga Allah Bapa kita dan Tuhan Yesus Kristus mengurniai kamu berkat dan kesejahteraan .
50001003	Setiap kali aku teringat akan kamu , aku bersyukur kepada Allah .
50001004	Setiap kali aku berdoa untuk kamu , aku berdoa dengan sukacita .
50001005	Aku bersukacita kerana kamu telah menolong aku sehingga dapat mengkhabarkan Berita Baik itu , sejak hari pertama sehingga sekarang .
50001006	Aku yakin bahawa Allah , yang sudah memulakan pekerjaan yang baik pada diri kamu , akan meneruskannya sehingga selesai pada Hari Kristus Yesus datang kembali .
50001007	Aku sentiasa mengingati kamu dengan sukacita . Memang aku patut mempunyai perasaan seperti itu terhadap kamu , kerana kamu semua sudah memberikan kerjasama dalam menjalankan tugas khas yang diberikan oleh Allah kepadaku . Kamu melakukannya baik sekarang semasa aku dipenjarakan , mahupun dahulu sewaktu aku bebas membela dan mempertahankan Berita Baik itu .
50001008	Allah tahu bahawa apa yang aku katakan ini benar . Aku mengasihi kamu dengan kasih yang berasal daripada Kristus Yesus .
50001009	Aku berdoa supaya kasih kamu kepada Allah dan sesama manusia terus bertambah , sehingga kamu tahu akan apa yang benar dan dapat membuat pertimbangan yang sempurna .
50001010	Dengan demikian kamu dapat memilih apa yang terbaik , sehingga pada Hari Kristus datang kembali kamu bebas daripada segala celaan dan tuduhan .
50001011	Hidup kamu akan penuh dengan perbuatan yang benar-benar baik , kerana Yesus Kristus sahaja yang dapat menyebabkan kamu berbuat demikian . Oleh itu Allah akan dimuliakan dan dipuji .
50001012	Saudara-saudaraku , aku mahu kamu tahu bahawa semua perkara yang berlaku kepadaku sesungguhnya menyebabkan lebih banyak orang mendengar Berita Baik itu .
50001013	Akibatnya , semua pengawal istana dan orang di sini tahu bahawa aku dipenjarakan kerana aku hamba Kristus .
50001014	Oleh sebab aku dipenjarakan , kebanyakan orang Kristian di kota ini mempunyai keyakinan yang lebih teguh kepada Tuhan . Mereka semakin berani mengkhabarkan berita itu tanpa berasa takut .
50001015	Memang beberapa orang antara mereka mengkhabarkan Kristus kerana iri hati terhadap aku serta suka bertengkar . Tetapi yang lain mengisytiharkan Kristus dengan maksud yang baik .
50001016	Mereka melakukan hal itu kerana mengasihi Allah dan aku . Mereka tahu bahawa Allah telah melantik aku untuk mempertahankan Berita Baik itu .
50001017	Orang lain mengkhabarkan Kristus dengan maksud yang tidak baik . Mereka melakukannya untuk kepentingan diri sendiri , kerana menyangka hal itu akan lebih menyusahkan aku sementara aku di dalam penjara .
50001018	Tetapi tidak mengapa ! Aku tetap bergembira , asal sahaja Kristus diberitakan dengan segala cara , baik dengan maksud yang baik ataupun yang salah . Aku akan terus bersukacita ,
50001019	kerana aku tahu bahawa dengan doa kamu dan dengan pertolongan daripada Roh Yesus Kristus , aku akan dibebaskan .
50001020	Aku berharap dengan sepenuh hati supaya jangan sekali-kali aku gagal dalam tugasku . Tetapi pada setiap masa , terutama sekali sekarang , aku dapat berkata-kata dengan berani , sehingga dengan segenap jiwa raga , aku akan menyebabkan orang memuliakan Kristus , sama ada aku hidup ataupun mati .
50001021	Bagiku , hidup itu mengabdi kepada Kristus , dan kematian lebih berfaedah .
50001022	Tetapi jika dengan hidup di dunia ini , aku dapat melakukan lebih banyak pekerjaan yang berguna , aku tidak pasti yang mana akan aku pilih .
50001023	Amatlah susah membuat pilihan . Aku sangat ingin meninggalkan dunia ini untuk pergi tinggal dengan Kristus , kerana hal itu lebih baik .
50001024	Tetapi bagi kepentingan kamu , lebih mustahak aku hidup .
50001025	Aku yakin akan hal itu . Oleh itu aku tahu bahawa aku akan terus hidup untuk menolong kamu , supaya iman kamu semakin teguh dan kamu semakin bersukacita dalam kepercayaan kepada Kristus .
50001026	Dengan demikian apabila aku bersama-sama kamu lagi , kamu akan mempunyai lebih banyak alasan untuk berbangga dengan aku , kerana kamu sudah bersatu dengan Kristus Yesus .
50001027	Oleh itu penting bagi kamu untuk hidup sesuai dengan apa yang dituntut oleh Berita Baik tentang Kristus . Dengan demikian sama ada aku dapat berjumpa dengan kamu atau tidak , aku akan mendapat berita bahawa kamu berdiri teguh dan berjuang dengan satu tujuan dan satu keinginan , untuk iman yang berdasarkan Berita Baik itu .
50001028	Janganlah takut akan orang yang menganiaya kamu ; tabahkanlah hati . Hal itu akan membuktikan bahawa mereka akan kalah dan kamu akan menang , kerana Allah sendiri yang memberikan kemenangan itu kepada kamu .
50001029	Semua itu berlaku kerana kamu sudah diberikan oleh Allah anugerah untuk mengabdikan diri kepada Kristus , bukan sahaja dengan percaya kepada-Nya , tetapi juga dengan menderita bagi-Nya .
50001030	Sekarang kamu boleh menyertai aku dalam perjuanganku , perjuangan yang pernah kamu lihat aku lakukan dahulu . Sekarang kamu juga mendengar bahawa aku masih tetap berjuang .
50002001	Kerana kamu hidup bersatu dengan Kristus , kamu dikuatkan . Kerana Kristus mengasihi kamu , kamu dihiburkan . Kamu dipimpin oleh Roh Allah , dan kamu saling mengasihi serta saling berbelas kasihan .
50002002	Aku berharap saudara semua dapat benar-benar menyenangkan hatiku dengan hidup seia sekata , saling mengasihi dengan kasih yang sama dan mempunyai fikiran serta tujuan yang sama .
50002003	Janganlah lakukan sesuatu bagi kepentingan diri sendiri , atau kerana hendak menyombongkan diri . Sebaliknya dengan rendah hati , anggaplah orang lain lebih baik daripada diri sendiri .
50002004	Utamakan kepentingan orang lain , jangan hanya kepentingan diri sendiri .
50002005	Sikap kamu hendaklah seperti sikap Kristus Yesus :
50002006	Sebenarnya Dia ilahi , tetapi Dia tidak menganggap keadaan-Nya yang ilahi harus dipertahankan-Nya .
50002007	Sebaliknya , Dia rela melepaskan segala-galanya , lalu menjadi seperti seorang hamba . Dia datang sebagai manusia , dan hidup seperti manusia .
50002008	Dia merendahkan diri dan hidup dengan taat kepada Allah sehingga mati - iaitu mati di atas salib .
50002009	Itulah sebabnya Allah meninggikan Dia setinggi-tingginya , dan mengurniai Dia kedudukan yang lebih tinggi daripada semua kedudukan yang lain .
50002010	Oleh itu , untuk menghormati Yesus , semua makhluk di syurga , dan di bumi , dan di bawah bumi akan sujud menyembah Dia .
50002011	Mereka semua akan mengaku bahawa Yesus Kristus ialah Tuhan ; dengan demikian Allah Bapa dimuliakan .
50002012	Oleh itu , saudara-saudaraku yang tercinta , sebagaimana kamu sentiasa taat kepadaku ketika aku bersama-sama kamu , lebih mustahak lagi kamu taat kepadaku sekarang ini ketika kita berjauhan . Allah sudah menyelamatkan kamu , oleh itu kamu harus terus berusaha untuk menyempurnakan kesejahteraan kamu . Lakukanlah hal itu dengan penuh hormat kepada Allah ,
50002013	kerana Allah sentiasa bekerja di kalangan kamu untuk membuat kamu mahu dan sanggup melakukan apa yang dikehendaki-Nya .
50002014	Lakukanlah segala sesuatu tanpa bersungut-sungut atau bertengkar .
50002015	Dengan demikian kamu menunjukkan ketulusan dan kemurnian sebagai anak-anak Allah yang tidak bercela , yang hidup di kalangan orang jahat dan berdosa . Ketika kamu menyampaikan berita yang memberikan hidup yang sejati , kamu harus bersinar antara mereka seperti bintang menerangi langit . Jika kamu berbuat demikian , aku mempunyai alasan untuk berbangga dengan kamu pada Hari Kristus datang kembali . Hal itu membuktikan bahawa segala usaha dan jerih payahku tidak sia-sia .
50002016	
50002017	Mungkin aku akan dibunuh dan darahku menjadi seperti persembahan yang dicurahkan di atas korban yang kamu persembahkan kepada Allah , sebagai tanda bahawa kamu percaya kepada-Nya . Jika demikian , aku bersyukur dan bersukacita dengan kamu semua .
50002018	Begitu juga kamu harus bersukacita kerana apa yang akan berlaku dan turut bergembira denganku .
50002019	Aku berharap bahawa dengan pertolongan Tuhan Yesus , aku dapat segera mengutus Timotius kepada kamu , supaya berita tentang kamu boleh menenteramkan hatiku .
50002020	Timotius satu-satunya orang yang sehati denganku , dan dia benar-benar mengambil berat tentang kamu .
50002021	Semua orang lain sibuk mengurus kepentingan sendiri dan bukan kepentingan Yesus Kristus .
50002022	Kamu sendiri tahu bahawa Timotius sudah membuktikan betapa baik keperibadiannya . Aku dan Timotius sama seperti bapa dengan anak , yang sudah bekerja bersama-sama untuk menyebarkan Berita Baik .
50002023	Oleh itu aku bercadang mengutus dia kepada kamu , sebaik sahaja aku mengetahui apa yang akan berlaku kepadaku .
50002024	Aku berharap bahawa dengan pertolongan Tuhan , aku sendiri akan dapat mengunjungi kamu tidak lama lagi .
50002025	Aku merasa perlu menyuruh Epafroditus , yang kamu utus untuk menolong aku , kembali kepada kamu . Dia sudah bekerja dan berjuang dengan aku untuk mempertahankan Berita Baik .
50002026	Dia sangat ingin berjumpa dengan kamu semua , dan dia susah hati kerana kamu sudah mendengar bahawa dia sakit .
50002027	Memang benar dia sakit dan hampir meninggal . Tetapi Allah mengasihani dia , dan bukan dia sahaja tetapi aku juga , supaya aku tidak bertambah sedih .
50002028	Itulah sebabnya aku semakin ingin menyuruh dia kembali kepada kamu , supaya kamu bergembira semula apabila berjumpa dengan dia , dan kesedihanku pun akan hilang .
50002029	Oleh itu sambutlah dia dengan penuh kegembiraan sebagai seorang saudara seiman . Hormatilah semua orang yang seperti dia ,
50002030	kerana dia sudah mempertaruhkan nyawa dan hampir meninggal untuk kepentingan pekerjaan Kristus . Dia berbuat demikian untuk memberi aku pertolongan yang tidak dapat kamu berikan .
50003001	Akhirnya , saudara-saudaraku , semoga kamu bersukacita kerana telah hidup bersatu dengan Tuhan . Aku tidak berkeberatan mengulangi apa yang telah aku tulis dahulu , kerana hal itu baik untuk keselamatan kamu .
50003002	Berhati-hatilah dengan mereka yang melakukan perbuatan jahat . Mereka itu ibarat anjing . Mereka mendesak bahawa orang harus disunat .
50003003	Tetapi kitalah orang yang sudah menerima sunat yang benar , bukan mereka . Kita menyembah Allah dengan pertolongan Roh-Nya dan kita bersukacita kerana hidup bersatu dengan Kristus . Kita tidak bergantung kepada upacara yang lahiriah .
50003004	Sebenarnya aku boleh bergantung kepada upacara-upacara itu . Jika sesiapa menyangka dia boleh bergantung kepada upacara yang lahiriah , aku mempunyai alasan yang lebih banyak .
50003005	Aku disunat ketika berumur lapan hari . Aku dilahirkan sebagai orang Israel daripada suku Benyamin . Oleh itu aku orang Ibrani sejati . Dalam hal mentaati hukum agama Yahudi , aku tergolong orang Farisi .
50003006	Aku sangat bersemangat melakukan apa yang aku anggap sebagai kehendak Allah , sehingga aku menganiaya orang yang percaya kepada Kristus . Jika orang boleh kembali kepada Allah dengan mentaati perintah Taurat , maka aku sudah melakukan semua perintah itu .
50003007	Tetapi kerana apa yang sudah dilakukan oleh Kristus bagiku , semua yang dahulu aku anggap sebagai menguntungkan , kini merugikan .
50003008	Bukan sahaja hal-hal itu aku anggap merugikan , tetapi semua hal lain yang biasa aku lakukan , sekarang aku anggap merugikan . Dengan demikian aku akan mendapat apa yang jauh lebih menguntungkan , iaitu mengenal Kristus Yesus sebagai Tuhanku . Kerana Kristus , aku telah meninggalkan segala perkara yang biasa aku lakukan . Aku menganggap semua itu sebagai sampah sahaja , supaya aku boleh mendapat Kristus
50003009	dan bersatu dengan Dia . Hubungan baik dengan Allah tidak aku peroleh dengan jalan taat kepada Taurat . Tetapi sekarang aku mempunyai hubungan baik dengan Allah , kerana aku percaya kepada Kristus . Hubungan baik itu datang daripada Allah dan berdasarkan kepercayaan kepada Kristus .
50003010	Inilah satu-satunya keinginanku : mengenal Kristus dan mengalami kuasa yang membangkitkan Dia daripada kematian , turut menderita dengan Dia , dan menjadi seperti Dia dalam hal kematian-Nya .
50003011	Aku berharap Allah akan menghidupkan aku semula daripada kematian .
50003012	Aku tidak berkata bahawa aku sudah berjaya melakukan semua yang harus aku lakukan , ataupun sudah menjadi sempurna . Tetapi aku terus berusaha dengan sungguh-sungguh untuk memenangi hadiah yang disediakan oleh Kristus Yesus . Itulah tujuan Kristus Yesus menjadikan aku milik-Nya .
50003013	Saudara-saudaraku , sebenarnya aku tidak menganggap bahawa aku sudah berjaya memenangi hadiah itu . Tetapi satu perkara aku lakukan . Aku melupakan apa yang di belakang dan berusaha dengan gigih untuk mencapai apa yang di hadapan .
50003014	Itulah sebabnya aku berlari terus ke arah tujuanku untuk memenangi hadiah itu . Hadiah itu hidup sejati dan kekal yang merupakan panggilan Allah kepadaku melalui Kristus Yesus .
50003015	Kita semua yang sudah matang dalam kehidupan sebagai orang yang percaya kepada Kristus , harus bersikap demikian . Tetapi jika ada antara kamu yang berpendapat lain , Allah akan menjelaskan hal itu kepada kamu .
50003016	Bagaimanapun kita perlu memperhatikan hal ini : Kita harus tetap hidup menurut peraturan yang telah kita taati sehingga sekarang .
50003017	Saudara-saudaraku , ikutlah teladanku . Kami sudah memberikan teladan yang baik kepada kamu . Oleh itu perhatikanlah orang yang mengikut teladan kami itu .
50003018	Apa yang akan aku beritahukan kepada kamu , sudah banyak kali aku katakan kepada kamu dahulu , dan sekarang aku mengulanginya lagi dengan tangisan . Banyak orang dengan kehidupan mereka sudah merosakkan erti kematian Kristus di kayu salib .
50003019	Hidup orang seperti itu akan berakhir dengan kehancuran , kerana mereka bertuhankan keinginan tubuh mereka sendiri . Mereka membanggakan hal-hal yang seharusnya memalukan . Mereka hanya memikirkan perkara-perkara duniawi .
50003020	Tetapi kewarganegaraan kita di syurga . Dengan penuh harapan kita menanti-nantikan kedatangan Penyelamat kita , Tuhan Yesus Kristus dari syurga .
50003021	Dia akan mengubah tubuh kita yang lemah dan fana ini , menjadi seperti tubuh-Nya sendiri yang mulia itu . Dia dapat melakukan hal itu kerana Dia memiliki kuasa untuk menaklukkan segala sesuatu .
50004001	Oleh itu , saudara-saudaraku , demikianlah hendaknya kamu berdiri teguh dalam hidup yang bersatu dengan Tuhan . Aku sangat mengasihi dan sangat merindukan kamu ! Kamu sungguh menggembirakan aku dan menyebabkan aku berasa bangga !
50004002	Euodia dan Sintikhe , aku memohon supaya kamu berdua sehati sebagai saudara seiman yang mentaati Tuhan .
50004003	Rakanku yang setia , aku ingin kamu menolong kedua-dua orang wanita itu . Mereka sudah bekerja keras bersama-sama aku untuk mengkhabarkan Berita Baik , sama seperti Klemen dan semua orang lain yang bekerja bersama dengan aku . Nama mereka tertulis di dalam kitab Allah yang mengandungi nama orang yang memiliki hidup sejati .
50004004	Semoga kamu sentiasa bersukacita kerana hidup bersatu dengan Tuhan . Sekali lagi aku berkata : bersukacitalah !
50004005	Hendaklah kamu bertolak ansur . Tuhan akan datang segera .
50004006	Janganlah khuatir akan apa pun . Dalam segala hal , berdoalah dan mintalah kepada Allah apa yang kamu perlukan . Apabila berdoa kepada Allah , hendaklah kamu selalu mengucap syukur .
50004007	Kesejahteraan daripada Allah yang tidak mungkin difahami oleh manusia , akan menjaga hati dan fikiran kamu , kerana kamu sudah bersatu dengan Kristus Yesus .
50004008	Akhirnya , saudara-saudaraku , hendaklah kamu menumpukan fikiran hanya kepada perkara-perkara yang baik dan yang patut dipuji , iaitu perkara yang benar , yang mulia , yang adil , yang murni , yang elok dan yang terhormat .
50004009	Lakukanlah apa yang telah kamu pelajari dan terima daripadaku , baik kata-kata mahupun perbuatanku . Allah yang mengurniai kita kesejahteraan akan menyertai kamu .
50004010	Dalam hidupku yang bersatu dengan Tuhan , aku bersukacita kerana setelah sedemikian lama , sekali lagi kamu berpeluang mengambil berat terhadap diriku . Aku tidak bermaksud bahawa kamu sudah melupakan aku , tetapi kamu tidak berpeluang untuk menunjukkan bahawa kamu mengambil berat terhadap diriku .
50004011	Aku berkata seperti itu bukan kerana aku berkekurangan ; aku sudah belajar berpuas hati walaupun aku hanya memiliki sedikit .
50004012	Aku sudah mengalami hidup serba kekurangan dan juga lebih daripada kecukupan . Aku mengetahui rahsianya untuk menghadapi berbagai-bagai keadaan . Aku berpuas hati baik ketika kenyang ataupun lapar , baik ketika hidup mewah ataupun berkekurangan .
50004013	Dengan kuasa yang diberikan oleh Kristus , aku berdaya menghadapi segala macam keadaan .
50004014	Tetapi kamu sudah menolong aku dalam kesusahanku ; perbuatan kamu itu baik .
50004015	Kamu yang tinggal di Filipi benar-benar tahu bahawa ketika aku meninggalkan Makedonia , pada waktu aku mula mengkhabarkan Berita Baik di situ , kamulah satu-satunya jemaah yang menolong aku . Hanya kamu yang mengalami untung rugi bersama-sama aku .
50004016	Semasa aku di Tesalonika dan memerlukan bantuan , lebih daripada sekali kamu mengirim bantuan kepadaku .
50004017	Aku tidak ingin menerima pemberian sahaja , tetapi aku ingin melihat keuntungan dimasukkan ke dalam akaun kamu .
50004018	Aku mengaku sudah menerima segala yang kamu berikan , yang lebih daripada cukup itu ! Aku sudah menerima semua pemberian kamu yang dibawa oleh Epafroditus , dan sekarang aku mempunyai segala yang aku perlukan . Pemberian kamu seperti persembahan yang harum dan Allah berkenan menerima korban itu .
50004019	Allahku dengan kekayaan-Nya yang berlimpah-limpah , akan memenuhi segala keperluan kamu melalui Kristus Yesus .
50004020	Terpujilah Allah dan Bapa kita selama-lamanya ! Amin .
50004021	Sampaikan salamku kepada semua umat Allah yang menjadi milik Kristus Yesus . Terimalah salam daripada saudara-saudara seiman yang bersama-sama aku .
50004022	Semua umat Allah di sini mengirim salam kepada kamu , terutama mereka yang dari istana Kaisar .
50004023	Semoga Tuhan Yesus Kristus memberkati kamu semua .
51001001	Surat ini daripada Paulus , yang dengan kehendak Allah menjadi rasul Kristus Yesus , dan daripada saudara kita Timotius .
51001002	Surat ini ditujukan kepada umat Allah di Kolose , yang setia bersatu dengan Kristus . Semoga Allah Bapa kita mengurniai kamu berkat dan kesejahteraan .
51001003	Kami sentiasa bersyukur kepada Allah , Bapa Tuhan kita Yesus Kristus , apabila kami berdoa untuk kamu .
51001004	Hal itu demikian kerana kami telah mendapat berita tentang kepercayaan kamu kepada Kristus Yesus , dan tentang kasih kamu bagi semua umat Allah .
51001005	Apabila Berita Baik , perkhabaran yang benar itu disampaikan kepada kamu dahulu , kamu mendengar tentang harapan yang diberikan oleh Berita Baik itu . Kerana kamu berharap akan apa yang disediakan oleh Allah untuk kamu di syurga , kamu percaya kepada Kristus dan mengasihi umat Allah .
51001006	Berita Baik itu terus-menerus membawa berkat untuk manusia dan Berita Baik itu tersebar ke seluruh dunia , seperti yang berlaku di kalangan kamu sejak hari pertama kamu mendengar berita tentang rahmat Allah dan benar-benar menghayatinya .
51001007	Kamu mendengar hal itu daripada Epafras , rakan sekerja yang kami kasihi . Dia bekerja untuk Kristus bagi pihak kami dan dia dapat dipercayai .
51001008	Dia memberitahu kami bahawa dengan kuasa Roh Allah kamu dapat saling mengasihi .
51001009	Itulah sebabnya kami selalu berdoa bagi kamu , sejak kami mendengar berita tentang kamu . Kami berdoa kepada Allah supaya Roh Allah memberikan kebijaksanaan dan pengertian kepada kamu , sehingga boleh mengetahui kehendak Allah dengan sempurna .
51001010	Dengan demikian kamu dapat hidup menurut kehendak Tuhan , dan sentiasa melakukan apa yang menyenangkan hati-Nya . Cara hidup itu akan menghasilkan pelbagai perbuatan yang baik , dan pengetahuan kamu tentang Allah akan bertambah juga .
51001011	Semoga kamu dikuatkan oleh Allah dengan kuasa-Nya yang mulia , sehingga dapat menanggung derita dengan sabar . Dengan sukacita bersyukurlah kepada Bapa , yang telah menjadikan kamu layak menerima apa yang disediakan oleh Allah untuk umat-Nya dalam pemerintahan yang penuh dengan cahaya daripada Allah .
51001012	
51001013	Allah sudah menyelamatkan kita daripada kuasa kegelapan , dan memindahkan kita ke bawah pemerintahan Anak-Nya yang dikasihi-Nya .
51001014	Melalui Anak-Nya , Allah membebaskan kita dan mengampunkan dosa kita .
51001015	Kristus serupa dengan Allah , tetapi Kristus dapat dilihat , sedangkan Allah tidak . Kristus itu Anak sulung yang lebih utama daripada segala sesuatu yang diciptakan .
51001016	Hal itu demikian kerana melalui Dialah Allah menciptakan segala sesuatu di syurga dan di atas bumi , segala sesuatu yang kelihatan dan yang tidak kelihatan , termasuk juga roh-roh yang berkuasa dan yang memerintah . Allah menciptakan alam semesta melalui Kristus dan untuk Kristus .
51001017	Kristus sudah ada , sebelum segala sesuatu ada . Kerana Dia juga , segala sesuatu mempunyai tempat yang bersesuaian .
51001018	Kristuslah kepala jemaah , iaitu tubuh-Nya . Dialah sumber kehidupan jemaah itu . Dialah Anak sulung Allah ; Allah membangkitkan Dia daripada kematian , supaya Kristus sahaja yang menjadi terutama daripada segala sesuatu .
51001019	Allah sendiri yang menentukan bahawa keperibadian Allah juga terdapat dengan sepenuhnya dalam diri Anak .
51001020	Melalui Anak juga , Allah mengambil keputusan untuk membawa segala sesuatu , baik yang di bumi mahupun yang di syurga , kembali kepada-Nya . Allah melakukan hal itu melalui kematian Anak-Nya di kayu salib .
51001021	Dahulu kamu jauh daripada Allah , dan memusuhi Dia , kerana perbuatan dan fikiran kamu jahat .
51001022	Tetapi sekarang , dengan kematian Anak-Nya , Allah telah menjadikan kamu sahabat-sahabat-Nya , sehingga kamu dapat dibawa menghadap Dia dalam keadaan yang suci , murni , dan tidak bercela .
51001023	Tetapi kamu harus tetap percaya kepada Berita Baik itu dan dengan kepercayaan itu kamu dapat berdiri teguh . Janganlah lepaskan harapan yang kamu terima ketika mendengar Berita Baik daripada Allah . Itulah Berita Baik yang telah diisytiharkan kepada semua orang di dunia . Kerana Berita Baik itu , aku , Paulus menjadi hamba untuk mengisytiharkannya .
51001024	Sekarang aku bersukacita kerana boleh mengalami penderitaan untuk kepentingan kamu . Dengan penderitaan jasmani , aku melengkapi apa yang masih harus diderita oleh Kristus bagi pihak jemaah , iaitu tubuh-Nya .
51001025	Aku dijadikan penolong jemaah oleh Allah untuk kepentingan kamu . Aku diberikan tugas untuk menyampaikan keseluruhan perkhabaran Allah ,
51001026	yang dirahsiakan oleh Allah kepada semua orang selama berabad-abad yang lalu , tetapi sekarang dinyatakan kepada umat-Nya .
51001027	Allah merancang untuk menyatakan rahsia-Nya kepada umat-Nya ; rahsia yang agung dan mulia untuk umat manusia . Inilah rahsia itu : Kristus tinggal dalam diri kamu , dan hal ini bererti bahawa kamu akan ikut menikmati kemuliaan Allah .
51001028	Oleh itu kami mengisytiharkan Kristus kepada semua orang . Dengan segala kebijaksanaan kami memberikan amaran dan ajaran kepada mereka , supaya setiap orang dapat dibawa ke hadirat Allah sebagai orang yang matang dalam hal-hal rohani , kerana sudah bersatu dengan Kristus .
51001029	Untuk mencapai tujuan itu aku bekerja keras dengan segala kekuatan yang diberikan oleh Kristus , dan kekuatan itu nyata dalam apa yang aku lakukan .
51002001	Aku ingin kamu tahu bahawa aku bekerja keras untuk kamu dan untuk mereka yang di Laodikia , serta untuk semua orang lain yang belum mengenal aku .
51002002	Aku berbuat demikian supaya kamu dan mereka berteguh hati , dan juga bersatu kerana saling mengasihi . Dengan demikian kamu dan mereka sungguh-sungguh meyakini dan mengerti serta mengenal rahsia Allah , iaitu Kristus sendiri .
51002003	Kristuslah yang menyingkap segala kebijaksanaan dan pengetahuan Allah yang diibaratkan sebagai harta tersembunyi .
51002004	Aku memberitahu kamu hal ini supaya tidak disesatkan oleh hujah yang menarik dan kedengarannya betul .
51002005	Meskipun aku tidak bersama-sama kamu , anggaplah aku hadir di kalangan kamu . Aku gembira melihat kamu sehati dan percaya kepada Kristus dengan teguh .
51002006	Kamu sudah menerima Kristus Yesus sebagai Tuhan . Oleh itu hendaklah kamu hidup bersatu dengan Dia .
51002007	Hendaklah kamu berakar umbi dalam Dia . Binalah hidup kamu , dengan Kristus sebagai asasnya . Hendaklah kamu semakin percaya kepada Kristus , seperti yang sudah diajarkan kepada kamu . Hendaklah hati kamu penuh kesyukuran .
51002008	Berwaspadalah supaya tidak seorang pun memperhamba kamu dengan falsafah manusia , yang tidak berguna dan menyesatkan . Ajaran itu bukan daripada Kristus , melainkan ajaran manusia yang diturunkan dari generasi ke generasi , dan ajaran daripada roh-roh yang menguasai alam semesta .
51002009	Seluruh keperibadian Allah juga terdapat dalam diri Kristus , pada waktu Dia hidup di bumi sebagai manusia .
51002010	Kerana kamu hidup bersatu dengan Kristus , kamu juga diberikan hidup sejati . Semua roh yang berkuasa dan yang memerintah berada di bawah kekuasaan Kristus .
51002011	Kerana bersatu dengan Kristus , kamu sudah disunat , bukan dengan sunat yang dilakukan oleh manusia , tetapi dengan sunat yang dilakukan oleh Kristus , yang membebaskan kamu daripada kuasa keinginan yang berdosa .
51002012	Hal itu demikian kerana pada waktu kamu dibaptis , kamu dikubur bersama-sama Kristus . Dengan baptisan itu juga kamu dihidupkan kembali bersama-sama Kristus , kerana kamu percaya kepada kuasa Allah yang telah membangkitkan Kristus daripada kematian .
51002013	Dahulu kamu sudah mati secara rohani kerana kamu berdosa , dan juga kerana kamu bukan orang Yahudi dan tidak mengenal Taurat Musa . Tetapi sekarang Allah telah menghidupkan kamu bersama-sama Kristus . Allah telah mengampunkan semua dosa kita .
51002014	Dia telah membatalkan surat hutang kita yang mengancam kita dengan syarat-syarat berat . Dia menghapuskan semuanya dengan menyalibkan surat hutang itu di kayu salib .
51002015	Di kayu salib itu Kristus membebaskan diri daripada kuasa roh-roh yang berkuasa dan yang memerintah . Dia menjadikan mereka tontonan umum apabila Dia menggiring mereka sebagai tawanan dalam perarakan kemenangan-Nya .
51002016	Oleh itu janganlah biarkan orang membuat peraturan tentang apa yang kamu makan atau minum , atau tentang hari-hari perayaan agama , atau perayaan bulan baru , ataupun tentang hari Sabat .
51002017	Semua peraturan itu cuma bayangan daripada hal-hal yang akan datang , tetapi kenyataan daripada hal-hal itu ialah Kristus !
51002018	Janganlah biarkan diri kamu ditipu oleh sesiapa yang pura-pura rendah hati dan yang menyembah malaikat . Orang seperti itu sombong kerana fikiran duniawi , dan mereka bangga kerana melihat penglihatan tertentu .
51002019	Dia tidak lagi bergantung kepada Kristus yang menjadi kepala kepada jemaah , iaitu tubuh-Nya . Di bawah pimpinan Kristus seluruh tubuh itu dipelihara , dan juga disatukan oleh sendi dan urat , serta membesar menurut kehendak Allah .
51002020	Kamu sudah mati bersama-sama Kristus , dan sudah dibebaskan daripada roh-roh yang menguasai alam semesta . Tetapi mengapakah kamu hidup seperti orang yang masih dikuasai dunia ini ? Mengapakah kamu menurut peraturan seperti berikut ,
51002021	“ Jangan jamah ini , ” “ Jangan kecap itu , ” “ Jangan sentuh itu ” ?
51002022	Semua itu tidak berguna lagi , sebaik sahaja dipatuhi . Semua itu hanya peraturan dan ajaran manusia .
51002023	Memang peraturan-peraturan itu kelihatannya bijaksana , dengan desakan supaya orang menyembah malaikat , menyeksa diri , dan berpura-pura merendahkan diri . Tetapi semua peraturan itu tidak berguna untuk mengendalikan nafsu manusia .
51003001	Kamu sudah dihidupkan semula bersama-sama Kristus . Oleh itu kamu harus mengingini perkara-perkara yang di syurga , di tempat Kristus duduk di atas takhta di sebelah kanan Allah .
51003002	Hendaklah kamu memusatkan fikiran kepada perkara-perkara yang di syurga , bukan kepada perkara-perkara yang di bumi .
51003003	Hal itu demikian kerana kamu sudah mati , dan hidup kamu tersembunyi dengan Kristus di dalam Allah .
51003004	Hanya Kristus yang dapat menyebabkan hidup kamu betul-betul bererti , dan apabila Dia menampakkan diri lagi di bumi , kamu juga akan bersama-sama Dia dan menikmati kemuliaan-Nya !
51003005	Oleh itu , matikanlah keinginan duniawi yang menguasai diri kamu , seperti perbuatan cabul , perkara yang tidak senonoh , hawa nafsu , keinginan yang jahat , dan ketamakan ( kerana ketamakan itu serupa dengan penyembahan berhala ) .
51003006	Perkara-perkara semacam itu membangkitkan kemurkaan Allah terhadap orang yang tidak menurut perintah-Nya .
51003007	Dahulu kamu sendiri pun hidup menuruti keinginan-keinginan demikian , pada masa kamu dikuasai olehnya .
51003008	Tetapi sekarang kamu tidak boleh berbuat hal-hal ini lagi : marah , mengamuk , dan mempunyai perasaan benci terhadap orang lain . Janganlah caci maki orang ataupun guna kata-kata lucah .
51003009	Janganlah saling mendustai , kerana kamu sudah membuang hidup yang lama dengan semua sifatnya .
51003010	Sekarang kamu menjadi manusia baru yang sentiasa dibaharui oleh Penciptanya iaitu Allah , supaya menjadi seperti Dia . Dengan demikian kamu dapat mengenal Allah dengan sempurna .
51003011	Dengan demikian lenyaplah perbezaan antara orang bukan Yahudi dengan orang Yahudi , orang bersunat dengan orang yang tidak bersunat , orang asing dengan orang biadab , abdi dengan orang bebas . Kristuslah segala-galanya dan Dia bersatu dengan mereka semua .
51003012	Kamu umat Allah . Allah mengasihi kamu dan memilih kamu supaya menjadi milik-Nya sendiri . Oleh itu , kamu harus berbelas kasihan , baik hati , rendah hati , lemah lembut , dan bersabar .
51003013	Hendaklah kamu saling bersabar dan saling mengampuni apabila ada yang menaruh dendam terhadap orang lain . Kamu harus saling mengampuni sebagaimana Tuhan sudah mengampuni kamu .
51003014	Di samping melakukan semua itu , kamu harus saling mengasihi , kerana kasih menyatupadukan kamu dengan sempurna .
51003015	Hendaklah kedamaian yang diberikan oleh Kristus menolong kamu membuat keputusan tentang apa yang harus dilakukan , kerana Allah telah memanggil kamu supaya menjadi anggota satu tubuh , sehingga kamu dapat mengalami kedamaian itu . Bersyukurlah !
51003016	Hendaklah ajaran Kristus yang penuh berkat meresap di hati kamu . Hendaklah kamu saling mengajar dan menasihati dengan segala kebijaksanaan . Nyanyikanlah mazmur , nyanyian pujian , dan lagu rohani . Bernyanyilah untuk Allah dengan perasaan syukur di dalam hati .
51003017	Segala sesuatu yang kamu lakukan atau katakan , haruslah dilakukan demi nama Tuhan Yesus , sambil bersyukur kepada Allah Bapa bagi apa yang dilakukan oleh Tuhan Yesus untuk kamu .
51003018	Hai isteri , taatlah kepada suami , kerana demikianlah seharusnya kelakuan kamu sebagai orang Kristian .
51003019	Hai suami , kasihilah isteri dan janganlah berlaku kasar terhadap mereka .
51003020	Anak-anak , sebagai orang Kristian kamu wajib mentaati ibu bapa kamu , kerana hal itulah yang menyenangkan hati Allah .
51003021	Hai ibu bapa , janganlah sakiti hati anak-anak supaya mereka tidak menjadi tawar hati .
51003022	Hai abdi , dalam segala hal taatlah kepada tuan yang di dunia ini . Janganlah berbuat demikian hanya pada masa kamu diawasi , kerana ingin mendapat pujian . Taatilah mereka dengan ikhlas , kerana kamu menghormati Tuhan .
51003023	Lakukanlah semua tugas dengan sepenuh hati , seolah-olah kamu melakukannya untuk Tuhan dan bukan untuk manusia .
51003024	Ingatlah , kamu akan menerima pahala daripada Tuhan , yang telah disediakan Tuhan untuk umat-Nya . Hal itu demikian kerana tuan yang kamu layani sebenarnya Kristus .
51003025	Sesiapa yang berbuat salah akan dihukum setimpal dengan kesalahannya , kerana Allah mengadili setiap orang dengan tidak berat sebelah .
51004001	Hai kamu yang menjadi tuan kepada abdi , perlakukanlah abdi dengan baik dan adil . Ingatlah bahawa kamu juga mempunyai Tuan di syurga .
51004002	Hendaklah kamu berdoa dengan tekun dan berwaspada , sambil bersyukur kepada Allah .
51004003	Berdoalah juga bagi kami , supaya Allah memberi kami peluang baik untuk mengisytiharkan berita tentang rahsia Kristus . Kerana hal itulah , sekarang aku dipenjarakan .
51004004	Berdoalah supaya aku dapat menyampaikan berita itu dengan sejelas-jelasnya , kerana hal itulah yang mesti aku lakukan .
51004005	Hendaklah kamu bijaksana dalam hubungan dengan orang yang tidak percaya kepada Kristus , dan gunakan setiap peluang dengan sebaik-baiknya .
51004006	Hendaklah percakapan kamu menyeronokkan dan menarik . Hendaklah kamu tahu memberikan jawapan kepada setiap orang dengan sepatutnya .
51004007	Tikhikus , saudara yang kita kasihi akan memberitahu kamu segala berita tentang aku . Dia seorang pekerja yang setia dan dia bekerja untuk Tuhan bersama-sama kami .
51004008	Itulah sebabnya aku mengutus dia kepada kamu , supaya dia boleh menggembirakan kamu dengan memberitahukan keadaan kami semua .
51004009	Tikhikus akan disertai oleh Onesimus , seorang daripada kalangan kamu . Onesimus seorang yang setia dan kami mengasihinya . Mereka berdua akan memberitahu kamu segala sesuatu yang berlaku di sini .
51004010	Aristarkhus yang ada di penjara bersama-samaku , mengirim salam kepada kamu . Demikian juga Markus , saudara sepupu Barnabas . ( Kamu sudah diberitahu untuk menyambut Markus apabila dia datang . )
51004011	Yesus , yang dipanggil Yustus , mengirim salam juga . Hanya mereka bertiga daripada orang Yahudi , yang sudah percaya kepada Yesus dan yang bekerja bersama-sama aku untuk mewujudkan Pemerintahan Allah . Mereka sangat menolong aku .
51004012	Salam daripada Epafras , seorang lagi daripada kalangan kamu . Dia hamba Kristus Yesus , dan dia sentiasa berdoa dengan tekun bagi kamu . Dia memohon kepada Allah supaya iman kamu teguh , dan kamu betul-betul matang , serta taat kepada kehendak Allah dengan sepenuhnya .
51004013	Aku sendiri dapat memberikan kesaksian betapa kerasnya dia bekerja untuk kamu dan untuk orang di Laodikia dan Hierapolis .
51004014	Lukas , doktor yang kita kasihi dan Demas mengirim salam kepada kamu .
51004015	Sampaikanlah salam kami kepada saudara-saudara di Laodikia , dan kepada Nimfa , serta jemaah yang beribadat di rumahnya .
51004016	Setelah surat ini dibacakan kepada kamu , pastikanlah bahawa surat ini juga dibacakan kepada jemaah di Laodikia . Kamu juga harus membaca surat yang akan dikirim dari Laodikia .
51004017	Katakanlah kepada Arkhipus , “ Selesaikanlah tugas yang diberikan kepadamu untuk melakukan kerja bagi Tuhan . ”
51004018	Dengan tangan sendiri aku menulis kata-kata ini : Salam daripada Paulus . Janganlah lupa bahawa aku masih di dalam penjara ! Semoga Allah memberkati kamu .
52001001	Surat ini daripada Paulus , Silas , dan Timotius . Surat ini ditujukan kepada jemaah di Tesalonika , yang menjadi milik Allah Bapa dan Tuhan Yesus Kristus . Semoga Allah mengurniai kamu berkat dan kesejahteraan .
52001002	Kami sentiasa bersyukur kepada Allah kerana kamu semua . Setiap kali kami berdoa kepada Allah , kami sentiasa mendoakan kamu .
52001003	Apabila kami berdoa kepada Allah dan Bapa kita , kami mengingat bagaimana perbuatan kamu menunjukkan kepercayaan kamu kepada Kristus , bagaimana kamu mengasihi orang lain sehingga bekerja untuk membantu mereka , dan bagaimana kamu berharap dengan teguh kepada Tuhan kita Yesus Kristus .
52001004	Saudara-saudaraku , kami tahu bahawa Allah mengasihi kamu dan sudah memilih kamu menjadi milik-Nya sendiri .
52001005	Hal itu demikian , kerana kami mengisytiharkan Berita Baik kepada kamu , bukan dengan kata-kata sahaja , tetapi juga dengan kuasa , dengan Roh Allah dan dengan keyakinan bahawa Berita Baik itu benar . Kamu mengetahui cara hidup kami ketika kami bersama-sama kamu dan semua itu untuk kebaikan kamu .
52001006	Kamu mengikut teladan kami dan teladan Tuhan . Meskipun kamu menanggung banyak penderitaan , kamu menyambut perkhabaran itu dengan kegembiraan yang datang daripada Roh Allah .
52001007	Oleh itu kamu menjadi teladan kepada semua orang Kristian di Makedonia dan Akhaya .
52001008	Berita tentang Tuhan tersebar sampai ke Makedonia dan Akhaya , kerana kamu . Orang di mana-mana sahaja juga mendengar berita tentang kepercayaan kamu kepada Allah . Oleh itu kami tidak perlu berkata apa-apa lagi .
52001009	Semua orang berkata bahawa kamu menyambut kami dengan baik ketika melawat kamu dahulu . Mereka berkata bahawa kamu tidak mahu menyembah berhala lagi , tetapi datang kepada satu-satunya Allah yang hidup untuk mentaati dan menyembah Dia .
52001010	Mereka juga berkata bahawa kamu menantikan kedatangan Anak Allah dari syurga , iaitu Yesus yang sudah dibangkitkan oleh Allah daripada kematian . Yesuslah yang menyelamatkan kita daripada kemurkaan Allah yang akan datang .
52002001	Saudara-saudaraku , kamu sendiri tahu bahawa lawatan kami kepada kamu tidak sia-sia .
52002002	Kamu tahu bahawa kami dianiaya dan dihina di Filipi , sebelum kami datang kepada kamu di Tesalonika . Meskipun kami mengalami tentangan , Allah kita mengurniai kami keberanian untuk memberitahu kamu Berita Baik yang datang daripada-Nya .
52002003	Rayuan kami kepada kamu tidak berdasarkan kesilapan ataupun maksud yang tidak murni . Kami juga tidak cuba memperdaya sesiapa pun .
52002004	Sebaliknya kami sentiasa berkata-kata sebagaimana yang dikehendaki Allah , kerana kami dianggap layak oleh Allah untuk mengisytiharkan Berita Baik itu . Kami tidak berusaha untuk menyenangkan hati orang , tetapi kami berusaha untuk menyenangkan hati Allah yang menguji hati kami .
52002005	Kamu tahu bahawa kami tidak datang kepada kamu dengan kata-kata yang mengangkat , ataupun dengan maksud untuk mengambil untung daripada kamu . Allah saksi kami !
52002006	Kami tidak berusaha untuk mendapat pujian daripada sesiapa pun , baik daripada kamu mahupun daripada orang lain .
52002007	Sebenarnya sebagai rasul Kristus kami boleh menuntut sesuatu daripada kamu . Tetapi apabila kami bersama-sama kamu , kami bersikap lemah lembut seperti seorang ibu yang menjaga anak-anaknya .
52002008	Kerana kami mengasihi kamu , kami bersedia mati bagi kamu di samping memberitahu kamu Berita Baik daripada Allah . Kami sangat mengasihi kamu !
52002009	Saudara-saudaraku , tentu kamu ingat bagaimana kami bertungkus lumus ! Kami bekerja siang malam supaya kami tidak menjadi beban kepada kamu semasa kami mengisytiharkan Berita Baik daripada Allah .
52002010	Kamulah saksi kami , demikian juga Allah . Kelakuan kami suci , benar , dan tidak bercela terhadap kamu yang percaya kepada Kristus .
52002011	Kamu tahu bahawa kami memperlakukan setiap orang daripada kamu seperti seorang bapa memperlakukan anak-anaknya .
52002012	Kami menasihati kamu , kami menggalakkan kamu , dan kami menggesa kamu supaya hidup sedemikian rupa sehingga menyenangkan hati Allah . Dialah yang memanggil kamu untuk menikmati Dunia Baru Allah dan kemuliaan-Nya .
52002013	Kami mempunyai alasan lain yang menyebabkan kami sentiasa bersyukur kepada Allah . Ketika kami menyampaikan perkhabaran Allah kepada kamu , kamu mendengar dan menyambutnya bukan sebagai perkhabaran daripada manusia , tetapi sebagai perkhabaran daripada Allah . Memang perkhabaran itu daripada Allah ! Allah bekerja dalam diri kamu yang percaya kepada Kristus .
52002014	Saudara-saudaraku , kamu sudah mengalami perkara yang juga dialami oleh jemaah Allah di Yudea , yang menjadi milik Kristus Yesus . Kamu mengalami penganiayaan daripada orang sebangsa kamu sendiri , seperti jemaah di Yudea yang mengalami penganiayaan daripada orang Yahudi .
52002015	Orang Yahudi sudah membunuh Tuhan Yesus dan nabi-nabi , serta menganiaya kami juga . Mereka memusuhi semua orang dan mereka menyebabkan Allah sangat murka !
52002016	Bahkan mereka berusaha menghalangi kami mengisytiharkan perkhabaran Allah kepada orang bukan Yahudi , dan sebenarnya perkhabaran itu dapat menyelamatkan mereka . Demikianlah orang Yahudi terus-menerus menambah dosa sampai hadnya . Sekarang kemurkaan Allah menimpa mereka !
52002017	Tetapi saudara-saudara seiman , sejak kami terpisah daripada kamu untuk sementara waktu - jauh di mata tetapi dekat di hati - kami sangat merindui kamu . Kami berusaha seboleh-bolehnya supaya dapat berjumpa lagi dengan kamu !
52002018	Kami berniat melawat kamu lagi . Aku sendiri telah berusaha melawat kamu semula sekali dua , tetapi Iblis menghalangi kami .
52002019	Sesungguhnya kamulah harapan dan kegembiraan kami . Pada waktu Tuhan kita Yesus datang kelak , dan kita menghadap-Nya , maka kamulah yang akan menyebabkan kami dapat berbangga dengan kejayaan kami .
52002020	Sesungguhnya kamulah kebanggaan dan kegembiraan kami !
52003001	Akhirnya kerinduan kami tidak tertahan lagi . Oleh itu kami membuat keputusan untuk tinggal sendirian di Atena ,
52003002	sementara kami mengutus Timotius , saudara kita . Dia hamba Allah yang bekerja bersama-sama kami untuk mengkhabarkan Berita Baik tentang Kristus . Kami mengutus dia untuk menggalakkan kamu dan meneguhkan kepercayaan kamu kepada Kristus .
52003003	Dengan demikian tidak seorang pun daripada kamu meninggalkan Kristus kerana penganiayaan itu . Kamu sendiri tahu bahawa penganiayaan itu sebahagian daripada kehendak Allah bagi kita .
52003004	Semasa kami bersama-sama kamu , kami telah memberitahu kamu terlebih dahulu bahawa kita akan dianiaya . Sekarang kamu sendiri tahu bahawa hal itu benar-benar berlaku .
52003005	Itulah sebabnya aku mengutus Timotius , kerana aku ingin sekali mengetahui hal kepercayaan kamu kepada Kristus . Aku khuatir kalau-kalau Iblis sudah menggoda kamu sehingga segala usaha kami sia-sia .
52003006	Sekarang Timotius sudah kembali , dan dia membawa khabar baik bahawa kamu masih percaya kepada Kristus dan bahawa kamu saling mengasihi . Dia memberitahu kami bahawa kamu sentiasa gembira apabila mengenang kami dan kamu ingin berjumpa dengan kami seperti kami pun ingin berjumpa dengan kamu .
52003007	Itulah sebabnya , saudara-saudara seiman , dalam segala kesusahan dan penderitaan kami , kami terhibur oleh berita tentang kamu . Kepercayaan kamu kepada Kristus menggalakkan kami ,
52003008	kerana sekarang kami berasa sungguh-sungguh hidup , jika kamu tetap teguh bersatu dengan Tuhan .
52003009	Sekarang kami sangat bersyukur kepada Allah kerana kamu . Kami bersyukur kepada Allah bagi kegembiraan yang kami alami di hadirat-Nya kerana kamu .
52003010	Siang malam kami memohon kepada-Nya dengan sepenuh hati , supaya kami sendiri boleh berjumpa dengan kamu , dan melengkapkan apa yang masih kamu perlukan untuk percaya kepada Kristus .
52003011	Semoga Allah Bapa kita dan Tuhan kita Yesus , membuka jalan bagi kami untuk berjumpa dengan kamu !
52003012	Semoga Tuhan menyebabkan kamu semakin saling mengasihi dan semakin mengasihi semua orang , sehingga kasih kamu kepada orang lain seperti kasih kami kepada kamu .
52003013	Dengan cara ini Tuhan akan menguatkan hati kamu , sehingga kamu akan menjadi suci dan tidak bercela di hadirat Allah Bapa kita , pada waktu Tuhan kita Yesus datang dengan semua orang yang menjadi milik-Nya .
52004001	Akhirnya , saudara-saudaraku , kami telah memberikan teladan kepada kamu tentang cara hidup yang menyenangkan hati Allah . Aku tahu bahawa memang demikianlah cara kamu hidup . Tetapi sekarang demi nama Tuhan Yesus , kami meminta dan menggesa kamu supaya berbuat lebih daripada hal itu .
52004002	Aku berkata demikian kerana kamu mengetahui petunjuk-petunjuk yang telah kami berikan kepada kamu dengan kuasa Tuhan Yesus .
52004003	Inilah kehendak Allah bagi kamu : Hendaklah kamu mengamalkan hidup yang suci , dan menjauhkan diri daripada perbuatan yang cabul .
52004004	Setiap orang lelaki antara kamu harus tahu bagaimana hidup bersama-sama isterinya dengan cara yang menyenangkan hati Allah dan manusia ,
52004005	serta tidak mengikut hawa nafsu , seperti yang dilakukan orang yang tidak mengenal Allah .
52004006	Dalam hal seperti ini , janganlah seorang pun berbuat salah terhadap saudaranya , ataupun memperdayakan dia . Kami telah memberitahu kamu hal ini dahulu dan telah memberikan amaran yang keras kepada kamu bahawa Tuhan akan menghukum orang yang melakukan kesalahan seperti itu .
52004007	Allah tidak memanggil kita supaya hidup cabul , tetapi supaya kita hidup dengan cara yang menyenangkan hati Allah .
52004008	Oleh itu , orang yang menolak ajaran ini , bukannya menolak manusia , tetapi menolak Allah yang mengurniai kamu Roh-Nya yang suci .
52004009	Tidak perlu kami menulis tentang bagaimana kamu harus mengasihi saudara-saudara seiman . Kamu sendiri telah diajar oleh Allah bagaimana kamu harus saling mengasihi .
52004010	Kamu sudah menunjukkan hal ini kepada semua saudara seiman di seluruh Makedonia . Oleh itu , saudara-saudaraku , kami menggesa kamu supaya lebih saling mengasihi .
52004011	Berusahalah hidup dengan tenang ; janganlah campuri hal orang lain dan carilah nafkah sendiri , sebagaimana kami katakan kepada kamu dahulu .
52004012	Dengan cara ini kamu akan dihormati oleh mereka yang tidak percaya kepada Kristus . Kamu pun tidak perlu bergantung kepada sesiapa pun bagi keperluan kamu .
52004013	Saudara-saudaraku , kami ingin kamu mengetahui yang sebenarnya tentang mereka yang sudah meninggal dunia , supaya kamu tidak bersedih hati seperti orang yang tidak mempunyai harapan .
52004014	Kita percaya bahawa Yesus sudah mati dan hidup semula . Demikian juga kita percaya bahawa mereka yang percaya kepada Yesus dan sudah meninggal dunia akan dihidupkan semula oleh Allah supaya hidup bersama-sama Yesus .
52004015	Yang kami beritahukan kepada kamu ini ajaran Tuhan : Pada hari Tuhan datang kelak , kita yang masih hidup tidak akan mendahului mereka yang sudah meninggal dunia .
52004016	Pada masa itu malaikat agung akan berseru dengan suara yang kuat dan trompet Allah dibunyikan , lalu Tuhan sendiri akan turun dari syurga . Mereka yang percaya kepada Kristus dan sudah meninggal dunia akan dihidupkan terlebih dahulu .
52004017	Kemudian kita yang masih hidup pada waktu itu akan diangkat bersama-sama mereka ke awan untuk berjumpa dengan Tuhan di angkasa . Lalu kita akan bersama-sama Tuhan selama-lamanya .
52004018	Oleh itu , hendaklah kamu saling membesarkan hati dengan kata-kata ini .
52005001	Saudara-saudara seiman , kami tidak perlu menulis tentang masa dan waktu , apabila perkara-perkara ini akan berlaku .
52005002	Hal itu demikian kerana kamu sendiri tahu dengan jelas bahawa Hari kedatangan Tuhan akan tiba seperti pencuri datang pada malam hari .
52005003	Apabila orang berkata , “ Semuanya aman dan tenteram , ” pada waktu itulah mereka akan ditimpa kebinasaan dengan tiba-tiba dan tidak seorang pun dapat melepaskan diri . Hal itu akan berlaku dengan tiba-tiba seperti rasa sakit yang dialami seorang wanita semasa hendak melahirkan anak .
52005004	Tetapi kamu , saudara-saudara seiman , kamu tidak hidup dalam kegelapan . Hari itu tidak seharusnya mengejutkan kamu seperti kedatangan seorang pencuri .
52005005	Kamu semuanya orang yang hidup dalam cahaya , orang yang tergolong pada siang yang terang . Kita bukan orang yang hidup dalam kegelapan , atau yang tergolong pada malam yang gelap .
52005006	Oleh itu kita tidak seharusnya tidur seperti orang lain . Kita harus berjaga-jaga dan berwaspada .
52005007	Orang tidur pada malam hari ; orang pun mabuk pada malam hari .
52005008	Tetapi kita ini orang yang tergolong pada siang yang terang . Oleh itu kita harus berwaspada . Kita mesti percaya kepada Tuhan dan mengasihi orang lain , maka hal itu seperti melindungi diri dengan perisai dada . Dengan yakin kita berharap akan diselamatkan , dan hal ini seperti melindungi kepala dengan topi besi .
52005009	Allah memilih kita bukannya untuk mengalami kemurkaan-Nya , tetapi untuk diselamatkan melalui Tuhan kita Yesus Kristus .
52005010	Yesus mati untuk kita supaya kita boleh hidup bersama-sama Dia pada waktu Dia datang kelak , baik kita masih hidup ataupun telah mati pada waktu itu .
52005011	Oleh itu , hendaklah kamu saling menggalakkan dan saling menguatkan , seperti yang kamu lakukan sekarang ini .
52005012	Saudara-saudaraku , kami menggesa kamu supaya menghormati mereka yang bekerja di kalangan kamu . Mereka memimpin dan menasihati kamu dalam kehidupan kamu sebagai orang Kristian .
52005013	Perlakukanlah mereka dengan penuh hormat dan kasihilah mereka , kerana semuanya yang dilakukan oleh mereka . Hendaklah kamu hidup rukun .
52005014	Saudara-saudaraku , kami menggesa kamu supaya memberikan amaran kepada orang yang malas bekerja , menabahkan hati orang yang takut , menolong orang yang perlu ditolong , dan bersabar terhadap semua orang .
52005015	Janganlah seorang pun membalas kejahatan dengan kejahatan , tetapi kamu harus sentiasa berusaha untuk saling berbuat baik dan menolong semua orang .
52005016	Hendaklah kamu sentiasa bersukacita ,
52005017	dan berdoalah sentiasa .
52005018	Hendaklah kamu bersyukur dalam segala keadaan , kerana hal inilah yang dikehendaki oleh Allah daripada kamu sebagai orang yang hidup bersatu dengan Kristus Yesus .
52005019	Janganlah halang Roh Allah .
52005020	Janganlah hina perkhabaran-perkhabaran yang diberikan oleh Roh Allah .
52005021	Pertimbangkan semuanya ; ikutlah apa yang baik ,
52005022	dan jauhilah segala macam kejahatan .
52005023	Semoga Allah yang mengurniai kita kesejahteraan , menjadikan kamu sungguh-sungguh hidup khas untuk Allah . Semoga Allah menjaga roh , jiwa , dan tubuh kamu , sehingga tidak bercacat cela pada masa Tuhan kita Yesus Kristus datang kembali .
52005024	Allah yang memanggil kamu akan melakukan hal itu , kerana Dia setia .
52005025	Doakanlah kami , saudara-saudara seiman .
52005026	Bersalamanlah dengan mesra sebagai saudara Kristian .
52005027	Dengan kuasa Tuhan , aku menggesa kamu supaya membacakan surat ini kepada semua saudara seiman .
52005028	Semoga Tuhan kita Yesus Kristus memberkati kamu semua .
53001001	Surat ini daripada Paulus , Silas , dan Timotius , serta ditujukan kepada jemaah di Tesalonika , yang menjadi umat Allah Bapa kita dan Tuhan Yesus Kristus .
53001002	Semoga Allah Bapa kita dan Tuhan Yesus Kristus mengurniai kamu berkat dan kesejahteraan .
53001003	Saudara-saudaraku , kami harus sentiasa bersyukur kepada Allah kerana kamu . Memang sepatutnya kami berbuat demikian , kerana kamu semakin percaya kepada Yesus dan kamu semakin mengasihi satu sama lain .
53001004	Itulah sebabnya kami membanggakan kamu antara jemaah Allah di tempat lain . Dengan bangga kami menceritakan bagaimana kamu tetap percaya kepada Kristus semasa mengalami penganiayaan dan penderitaan .
53001005	Di sini nyata betapa adilnya penghakiman Allah : Allah akan menjadikan kamu layak untuk menikmati Dunia Baru Allah , yang baginya kamu telah mengalami penderitaan .
53001006	Allah akan melakukan apa yang adil . Dia akan mendatangkan penderitaan kepada orang yang membuat kamu menderita .
53001007	Dia pun akan memberikan kelegaan kepada kamu yang menanggung penderitaan dan juga kepada kami . Allah akan melakukan hal ini apabila Tuhan Yesus turun dari syurga dan menampakkan diri dengan malaikat-malaikat-Nya yang perkasa ,
53001008	dan dengan api yang bernyala-nyala . Dia datang untuk menghukum orang yang tidak mahu mengakui Allah dan orang yang tidak mahu mentaati Berita Baik tentang Yesus Tuhan kita .
53001009	Mereka akan menerima hukuman kebinasaan selama-lamanya ; mereka akan terpisah daripada hadirat Tuhan dan kekuasaan-Nya yang mulia .
53001010	Semua itu akan berlaku , apabila Tuhan datang pada Hari itu kelak untuk menerima kemuliaan daripada semua umat-Nya dan penghormatan daripada semua orang yang percaya kepada-Nya . Kamu pun akan bersama-sama umat Allah itu , kerana kamu percaya kepada perkhabaran yang kami sampaikan .
53001011	Itulah sebabnya kami sentiasa mendoakan kamu . Kami berdoa supaya Allah menjadikan kamu layak untuk hidup menurut kehendak-Nya ; untuk hal itulah Dia telah memanggil kamu . Semoga Allah dengan kekuasaan-Nya memenuhi segala keinginan kamu untuk berbuat baik , dan menyempurnakan segala usaha yang kamu lakukan , kerana percaya kepada Kristus .
53001012	Dengan demikian Yesus Tuhan kita akan kamu muliakan dan kamu pun akan dimuliakan oleh-Nya . Semuanya akan berlaku kerana rahmat Allah kita dan rahmat Tuhan Yesus Kristus .
53002001	Tentang kedatangan Tuhan kita Yesus Kristus dan tentang hal kita dikumpulkan bersama-sama Dia kelak , aku menggesa kamu , saudara-saudaraku supaya hal-hal ini tidak berlaku .
53002002	Janganlah kamu gelisah , dan janganlah fikiran kamu cepat dikelirukan kerana orang berkata bahawa hari kedatangan Tuhan sudah tiba . Mungkin ada yang berpendapat bahawa kami mengatakan demikian semasa bernubuat atau mengajar atau menulisnya di dalam surat .
53002003	Janganlah biarkan orang menipu kamu , kerana hari itu hanya akan tiba , apabila banyak orang memberontak terhadap Allah , dan Manusia Jahat yang ditetapkan masuk ke neraka , menampilkan diri .
53002004	Dia akan melawan semua yang disebut tuhan . Dia menganggap dirinya lebih berkuasa daripada semua yang disembah oleh manusia . Bahkan dia akan masuk ke Rumah Allah dan duduk di situ serta mengisytiharkan dirinya sebagai Allah .
53002005	Ingatlah bahawa aku pernah memberitahu kamu semua itu semasa aku bersama-sama kamu .
53002006	Namun kamu tahu bahawa ada sesuatu yang menghalang perkara itu daripada berlaku sekarang ini . Manusia Jahat itu akan menampilkan diri pada masa yang ditentukan oleh Allah .
53002007	Kekuasaan yang melakukan kejahatan sudah mula bertindak secara rahsia . Tetapi perkara yang akan berlaku itu tidak akan terjadi , selagi yang menahannya tidak disingkirkan .
53002008	Kemudian Manusia Jahat itu akan kelihatan , tetapi apabila Tuhan Yesus datang , Dia akan membunuh Manusia Jahat itu dengan nafas dari mulut-Nya , dan membinasakannya dengan kegemilangan hadirat-Nya .
53002009	Manusia Jahat itu akan datang dengan kuasa Iblis . Dia akan melakukan segala macam mukjizat dan keajaiban yang menyesatkan orang .
53002010	Dia akan menggunakan segala tipu muslihat jahat untuk menyesatkan semua orang yang akan binasa . Mereka akan binasa kerana tidak mahu menerima atau menghargai berita benar daripada Allah yang dapat menyelamatkan mereka .
53002011	Itulah sebabnya Allah mengirim kuasa yang menyesatkan kepada mereka sehingga mereka percaya kepada apa yang tidak benar .
53002012	Akibatnya , semua orang yang tidak percaya kepada berita benar daripada Allah , tetapi menyukai dosa akan dihukum .
53002013	Kami mesti sentiasa bersyukur kepada Allah bagi kamu , saudara-saudara yang dikasihi Tuhan . Hal itu demikian kerana Allah telah memilih kamu antara orang yang terdahulu sekali diselamatkan-Nya . Dengan kuasa Roh-Nya dan dengan kepercayaan kamu kepada berita benar daripada Allah , Allah telah menjadikan kamu umat-Nya yang suci .
53002014	Allah memanggil kamu melalui Berita Baik yang kami khabarkan kepada kamu . Dia memanggil kamu supaya ikut memiliki kemuliaan Tuhan kita Yesus Kristus .
53002015	Oleh itu , saudara-saudaraku , kamu harus tetap percaya dan berpegang kepada ajaran-ajaran yang telah kami sampaikan , baik secara lisan mahupun bertulis .
53002016	Allah Bapa kita mengasihi kita , dan kerana rahmat-Nya Dia menyebabkan kita sentiasa tabah mengharapkan yang baik . Semoga Dia dan Tuhan kita Yesus Kristus sendiri menggalakkan kamu dan menguatkan kamu untuk melakukan dan mengatakan yang baik .
53002017	
53003001	Akhirnya , saudara-saudaraku , berdoalah untuk kami , supaya perkhabaran Tuhan boleh terus tersebar dengan cepat dan diterima dengan baik , sebagaimana halnya antara kamu dahulu .
53003002	Berdoalah juga supaya Allah menyelamatkan kami daripada orang yang kejam dan jahat , kerana tidak semua orang percaya kepada perkhabaran itu .
53003003	Tetapi Tuhan kita setia . Dia akan menguatkan kamu dan menyelamatkan kamu daripada Si Jahat .
53003004	Tuhanlah yang menyebabkan kami mempercayai kamu , dan kami yakin bahawa kamu sedang melakukan dan akan terus melakukan apa yang kami beritahu kamu .
53003005	Semoga Tuhan memimpin kamu untuk lebih memahami kasih Allah dan ketabahan yang diberikan oleh Kristus .
53003006	Saudara-saudaraku , demi nama Tuhan Yesus Kristus , kami memerintah kamu supaya menjauhkan diri daripada semua saudara yang hidup bermalas-malas , dan yang tidak mengikut ajaran yang kami berikan .
53003007	Kamu sendiri tahu bahawa kamu harus melakukan apa yang telah kami lakukan . Semasa kami bersama-sama kamu , kami tidak bermalas-malas .
53003008	Kami membayar semua makanan yang kami makan . Kami bekerja dengan tidak mengenal lelah , supaya kami tidak menjadi beban kepada sesiapa pun di kalangan kamu .
53003009	Kami berbuat demikian bukan kerana kami tidak berhak menuntut pertolongan kamu , tetapi supaya kami menjadi teladan kepada kamu .
53003010	Semasa kami bersama-sama kamu , kami memberikan peraturan berikut , “ Orang yang tidak mahu bekerja , tidak boleh makan . ”
53003011	Kami berkata demikian kerana kami mendengar bahawa ada beberapa orang di kalangan kamu yang bermalas-malas . Mereka tidak melakukan sesuatu pun kecuali mencampuri urusan orang lain .
53003012	Demi nama Tuhan Yesus Kristus kami memerintah dan memperingatkan orang seperti itu , bahawa mereka mesti hidup dengan sepatutnya dan mencari nafkah sendiri .
53003013	Tetapi kamu , saudara-saudara seiman , janganlah jemu berbuat baik .
53003014	Mungkin ada orang yang tidak mahu mengikut apa yang kami katakan di dalam surat ini . Jika demikian , perhatikanlah mereka dan jangan bergaul dengan mereka agar mereka malu .
53003015	Tetapi janganlah anggap mereka sebagai musuh . Sebaliknya , nasihatilah mereka sebagai saudara .
53003016	Semoga Tuhan , sumber kesejahteraan kita , sentiasa mengurniai kamu kesejahteraan dalam segala hal . Tuhan menyertai kamu semua .
53003017	Dengan tanganku sendiri aku menulis kata-kata ini : Salam daripada Paulus . Demikianlah caraku menandatangani semua suratku dan beginilah aku menulisnya .
53003018	Semoga Tuhan kita Yesus Kristus memberkati kamu semua .
54001001	Surat ini daripada Paulus yang menjadi rasul Kristus Yesus dengan perintah Allah , Penyelamat kita dan Kristus Yesus , harapan kita .
54001002	Aku menulis surat ini kepada Timotius , yang dalam iman kita kepada Kristus , bagaikan anakku sendiri . Semoga Allah Bapa dan Kristus Yesus Tuhan kita mengurniai engkau berkat , rahmat dan kesejahteraan .
54001003	Aku ingin engkau tinggal di Efesus sebagaimana aku tekankan pada waktu aku pergi ke Makedonia . Beberapa orang di Efesus sedang menyebarkan ajaran sesat , dan engkau mesti menyuruh mereka berhenti mengajarkannya .
54001004	Suruhlah mereka berhenti mengajarkan dongeng dan senarai nenek moyang yang sangat panjang . Semua itu hanya menimbulkan pertengkaran dan tidak berguna bagi rancangan Allah yang dapat diketahui melalui kepercayaan kepada-Nya .
54001005	Perintah ini bertujuan menjadikan kita saling mengasihi dengan kasih yang berasal daripada hati yang murni , hati nurani yang suci , dan kepercayaan yang sungguh-sungguh kepada Tuhan .
54001006	Beberapa orang sudah menyimpang daripada hal-hal itu , lalu tersesat dalam perbincangan yang sia-sia .
54001007	Mereka ingin menjadi guru Taurat , tetapi mereka tidak memahami kata-kata mereka sendiri ataupun hal-hal yang dikemukakan mereka dengan penuh keyakinan .
54001008	Kita tahu bahawa Taurat baik , jika digunakan dengan betul .
54001009	Perlu diingat bahawa hukum diadakan bukan untuk orang baik , tetapi untuk orang jahat dan pelanggar hukum , orang yang tidak mengenal Allah dan orang berdosa , orang yang tidak salih dan yang duniawi , orang yang membunuh ayah atau ibu , pembunuh ,
54001010	orang yang cabul dan yang memburit , pedagang abdi , pembohong , saksi palsu , dan sesiapa sahaja yang membuat perkara-perkara yang bertentangan dengan ajaran yang benar .
54001011	Ajaran itu terdapat di dalam Berita Baik yang dipercayakan kepadaku untuk diisytiharkan . Berita Baik yang mulia itu diberikan oleh Allah yang patut dipuji .
54001012	Aku bersyukur kepada Kristus Yesus Tuhan kita , yang sudah memberi aku kekuatan untuk menjalankan pekerjaanku . Aku berterima kasih kepada-Nya , kerana Dia menganggap aku layak , dan telah melantik aku untuk melakukan tugas itu ,
54001013	meskipun dahulu aku mengkufuri , menganiaya dan menghina Dia . Tetapi Allah mengasihani aku , kerana pada waktu itu aku tidak percaya kepada Kristus , sehingga aku tidak tahu apa yang aku lakukan .
54001014	Tetapi Tuhan kita melimpahkan rahmat-Nya kepadaku . Dia membolehkan aku percaya kepada-Nya dan mengasihi orang lain , kerana hidup bersatu dengan Kristus Yesus .
54001015	Pernyataan ini sungguh benar dan harus diterima serta dipercayai sepenuhnya : Kristus Yesus datang ke dunia untuk menyelamatkan orang berdosa . Akulah yang paling jahat ,
54001016	tetapi justeru kerana itulah Allah mengasihani aku , supaya Kristus Yesus dapat menunjukkan kesabaran dengan sepenuhnya terhadap aku , orang yang paling berdosa . Hal ini menjadi contoh untuk semua orang yang kelak akan percaya kepada-Nya dan mendapat hidup sejati dan kekal .
54001017	Hendaklah Allah , Raja yang kekal , yang hidup selama-lamanya , yang tidak kelihatan , dan yang esa , dihormati serta dimuliakan selama-lamanya ! Amin .
54001018	Timotius , anakku , arahan ini aku berikan kepadamu , sesuai dengan nubuat tentang dirimu yang disampaikan dahulu . Gunakanlah kata-kata nubuat itu sebagai senjatamu dalam perjuangan yang baik itu .
54001019	Hendaklah imanmu menjadi pegangan hidup dan hendaklah engkau mempunyai hati nurani yang suci . Ada orang yang tidak mempedulikan hati nurani , sehingga iman mereka hancur .
54001020	Himeneus dan Aleksander tergolong kepada orang yang sedemikian . Aku telah menghukum kedua-duanya dengan menyerahkan mereka kepada kuasa Iblis , untuk mengajar mereka berhenti mengkufuri Allah .
54002001	Pertama sekali aku menggesa supaya doa permohonan dan ucapan syukur disampaikan kepada Allah untuk semua orang ,
54002002	untuk raja-raja dan semua penguasa . Berdoalah kepada Allah supaya kita boleh hidup dengan aman dan tenteram . Kita harus menghormati Allah , dan berlaku sopan terhadap orang lain .
54002003	Hal ini baik dan menyenangkan hati Allah , Penyelamat kita .
54002004	Dia mahu semua orang diselamatkan serta mengetahui ajaran benar tentang penyelamatan ,
54002005	kerana hanya ada satu Allah dan hanya ada satu yang dapat memimpin manusia kepada Allah , iaitu Kristus Yesus yang datang ke bumi sebagai manusia .
54002006	Dia telah menyerahkan diri-Nya untuk menyelamatkan manusia daripada dosa . Hal ini membuktikan bahawa pada waktu yang tepat , Allah menghendaki semua orang diselamatkan .
54002007	Itulah sebabnya aku diutus sebagai rasul dan guru kepada orang bukan Yahudi untuk memberitakan perkhabaran tentang iman yang benar . Aku tidak berdusta . Aku mengatakan yang benar !
54002008	Aku mahu orang lelaki berdoa di mana-mana sahaja dengan hati yang suci , tanpa kemarahan ataupun pertengkaran .
54002009	Aku juga mahu kaum wanita menghias diri dengan sederhana dan mengenakan pakaian yang senonoh . Jangan dandani diri dengan potongan rambut yang bukan-bukan , atau perhiasan emas atau mutiara , atau pakaian yang mahal-mahal .
54002010	Sebaliknya , wanita harus menghias diri dengan perbuatan baik yang sepatutnya dilakukan oleh wanita yang mengabdikan diri kepada Allah .
54002011	Wanita harus belajar dengan berdiam diri dan dengan rendah hati .
54002012	Aku tidak membenarkan wanita mengajar ataupun memerintahi lelaki ; wanita mesti berdiam diri .
54002013	Hal ini demikian kerana Adam yang diciptakan dahulu , kemudian barulah Hawa .
54002014	Lagi pula bukan Adam yang ditipu , tetapi wanita yang tertipu , sehingga melanggar perintah Allah .
54002015	Meskipun demikian wanita akan diselamatkan dengan melahirkan anak , jika dengan rendah hati mereka tetap beriman , mengasihi orang lain , dan hidup suci .
54003001	Sungguh benar kata-kata ini , “ Seseorang yang ingin menjadi pemimpin jemaah , dia menginginkan pekerjaan yang sangat baik . ”
54003002	Seorang pemimpin jemaah haruslah orang yang tidak bercela . Dia mesti mempunyai seorang isteri sahaja , bijaksana , tahu mengawal diri , dan tertib kelakuannya . Dia mesti suka menyambut orang ke rumahnya , dapat mengajar orang ,
54003003	dan bukan seorang pemabuk yang suka berkelahi . Sebaliknya , dia mesti lemah-lembut dan suka akan kedamaian . Dia tidak boleh tamak akan wang .
54003004	Dia mesti tahu mengurus rumah tangganya dengan baik dan mendidik anak-anaknya agar menurut perintahnya serta menghormati dia .
54003005	Jika seseorang tidak tahu mengurus rumah tangganya sendiri , bagaimanakah dia dapat mengurus jemaah Allah ?
54003006	Pemimpin jemaah seharusnya bukan orang yang baru sahaja menjadi Kristian , kerana nanti dia menjadi sombong lalu terkutuk seperti Iblis dahulu .
54003007	Dia mestilah seorang yang dihormati oleh orang di luar jemaah , supaya dia tidak dipermalukan lalu jatuh ke dalam perangkap Iblis .
54003008	Penolong jemaah mestilah juga orang yang baik sifatnya dan tulus . Mereka tidak boleh minum terlalu banyak wain atau tamak akan wang .
54003009	Dengan hati nurani yang murni , mereka mesti berpegang kepada ajaran iman Kristian yang sudah dinyatakan oleh Allah .
54003010	Mereka harus diuji dahulu dan jika terbukti mereka tidak bercela , barulah mereka boleh membantu .
54003011	Isteri mereka pun mestilah orang yang baik sifatnya . Mereka tidak boleh mengumpat ; mereka haruslah tahu mengawal diri dan jujur dalam segala perkara .
54003012	Seorang penolong jemaah mesti mempunyai seorang isteri sahaja . Dia mesti tahu mendidik anak-anaknya dan mengurus rumah tangganya dengan baik .
54003013	Pembantu jemaah yang menjalankan tugas dengan baik akan dihormati , dan mereka dapat bercakap dengan kewibawaan tentang kepercayaan mereka kepada Kristus Yesus .
54003014	Semasa aku menulis surat ini kepadamu , aku berharap dapat segera pergi melawat engkau .
54003015	Tetapi jika aku terlambat , surat ini akan memberitahu engkau bagaimana kita harus hidup sebagai orang Kristian . Kita anggota keluarga Allah , iaitu jemaah Allah yang hidup . Jemaah inilah tiang dan penunjang ajaran yang benar tentang Allah .
54003016	Tidak seorang pun dapat menafikan betapa mulianya rahsia kepercayaan kita : Kristus Yesus menampakkan diri dengan rupa manusia , dan dinyatakan benar oleh Roh Allah , serta dilihat oleh para malaikat . Dia diisytiharkan antara bangsa-bangsa , dan Dia dipercayai di seluruh dunia , dan telah diangkat ke syurga .
54004001	Roh Allah dengan jelas mengatakan bahawa pada akhir zaman beberapa orang akan menyangkal Kristus . Mereka akan taat kepada roh yang menyesatkan dan kepada ajaran roh jahat .
54004002	Ajaran itu disampaikan oleh orang munafik dan pendusta yang tidak mempedulikan suara hati mereka .
54004003	Mereka mengajar orang supaya tidak berkahwin dan tidak memakan makanan tertentu . Tetapi Allah menciptakan makanan untuk dimakan , dan kita sebagai orang Kristian yang mengenal ajaran yang benar harus menerima semua makanan dengan mengucap syukur kepada-Nya .
54004004	Segala sesuatu yang sudah diciptakan oleh Allah itu baik . Tiada satu pun yang harus ditolak . Terimalah segala-galanya dengan mengucap syukur kepada-Nya ,
54004005	kerana firman Allah dan doa yang diucapkan menjadikan makanan itu suci .
54004006	Jika engkau memberikan semua petunjuk ini kepada saudara-saudara seiman , engkau akan menjadi hamba Kristus Yesus yang baik . Teguhkanlah hidup kerohanianmu dengan ajaran iman Kristian dan ajaran benar yang telah engkau ikuti .
54004007	Jauhkanlah dirimu daripada cerita-cerita tahayul yang jahat dan sia-sia . Latihlah dirimu untuk kehidupan yang beribadat .
54004008	Latihan jasmani ada faedahnya , tetapi latihan rohani sangat berfaedah dalam segala hal , kerana latihan rohani memberikan faedah kepada hidup kita baik sekarang mahupun pada masa yang akan datang .
54004009	Kata-kata ini sungguh benar dan harus benar-benar diterima serta dipercayai .
54004010	Kita berjuang dan bekerja keras , kerana kita berharap sepenuhnya kepada Allah yang hidup , Penyelamat semua orang , terutama sekali orang yang percaya kepada-Nya .
54004011	Ajarkanlah semua itu dan suruhlah mereka mentaatinya .
54004012	Jangan biarkan sesiapa pun menghina engkau kerana engkau muda . Sebaliknya , hendaklah engkau menjadi teladan bagi semua orang yang percaya kepada Kristus dengan percakapanmu , kelakuanmu , kasihmu untuk orang lain , imanmu kepada Kristus dan cara hidupmu yang suci .
54004013	Sementara itu sehingga aku datang kelak , gunakanlah masamu dengan membaca Alkitab kepada jemaah , dan berkhutbah serta mengajar .
54004014	Janganlah abaikan pemberian yang dikurniakan oleh Allah kepadamu pada masa nabi-nabi menyampaikan perkhabaran Allah tentang dirimu , dan para pemimpin jemaah memberkatimu dengan meletakkan tangan pada kepalamu .
54004015	Lakukanlah semuanya tanpa mengenal lelah , supaya kemajuanmu dilihat oleh semua orang .
54004016	Berhati-hatilah dengan dirimu sendiri dan ajaranmu . Jika engkau selalu melakukannya , engkau akan menyelamatkan baik dirimu sendiri mahupun orang yang mendengar engkau .
54005001	Janganlah marahi orang yang lebih tua daripadamu , tetapi hendaklah engkau bercakap kepadanya seolah-olah dia bapamu . Perlakukanlah orang muda seperti saudaramu ,
54005002	dan wanita tua seperti ibu . Dengan hati yang tulus , hendaklah engkau memperlakukan wanita muda seperti adik .
54005003	Hormatilah balu yang benar-benar hidup seorang diri .
54005004	Tetapi jika seorang balu mempunyai anak cucu , mereka inilah yang harus terlebih dahulu menjalankan kewajipan agama terhadap kaum keluarga sendiri . Dengan cara itu mereka membalas budi ibu bapa , nenek , dan datuk . Perbuatan ini menyenangkan hati Allah .
54005005	Seorang balu yang benar-benar seorang diri , tanpa seseorang yang dapat memeliharanya , hanya berharap kepada Allah . Siang malam dia berdoa kepada Allah meminta pertolongan-Nya .
54005006	Tetapi seorang balu yang hidup berfoya-foya , dia ini sudah pun mati meskipun dia masih hidup .
54005007	Sampaikanlah petunjuk-petunjuk ini kepada mereka , supaya jangan sesiapa pun dapat mencela mereka .
54005008	Jika seseorang tidak memelihara sanak saudaranya , apa lagi anggota keluarganya sendiri , dia menyangkal Kristus . Dia lebih jahat daripada orang yang tidak beriman .
54005009	Seorang balu yang memenuhi syarat-syarat berikut ini boleh digolongkan ke dalam senarai balu : umurnya harus lebih daripada enam puluh tahun , hanya berkahwin sekali ,
54005010	dan terkenal kerana perbuatannya yang baik , misalnya membesarkan anak-anaknya dengan baik , menyambut orang ke dalam rumahnya , melayani orang seiman , menolong orang susah , dan sentiasa melakukan apa yang baik .
54005011	Jangan golongkan balu muda ke dalam senarai itu . Jika perasaan berahi mereka timbul , mereka ingin berkahwin lagi . Dengan demikian mereka meninggalkan Kristus ,
54005012	lalu bersalah kerana memungkiri janji mereka kepada Kristus .
54005013	Selain daripada itu mereka suka membuang masa dengan keluar masuk rumah orang . Tetapi yang lebih buruk lagi , mereka mengumpat dan turut campur urusan orang lain serta mempercakapkan perkara-perkara yang tidak seharusnya dikatakan .
54005014	Oleh itu aku mahu supaya balu muda berkahwin lagi , mempunyai anak dan mengurus rumah tangga , agar musuh kita tidak berpeluang menjahatkan nama kita .
54005015	Hal itu demikian kerana ada balu yang sudah meninggalkan Kristus lalu mengikut Iblis .
54005016	Tetapi jika seorang wanita Kristian mempunyai anggota keluarga yang sudah menjadi balu , hendaklah dia memelihara mereka dan tidak membebani jemaah dengan tugas itu . Dengan demikian jemaah dapat menolong balu yang sama sekali tidak mempunyai sanak keluarga .
54005017	Pemimpin jemaah yang menjalankan tugas dengan baik sebagai pemimpin , layak menerima bayaran dua kali ganda , terutama sekali mereka yang rajin berkhutbah dan mengajar .
54005018	Seperti yang tertulis di dalam Alkitab , “ Janganlah berangus mulut lembu yang sedang mengirik biji-bijian , ” dan juga , “ Orang yang bekerja layak menerima upah . ”
54005019	Janganlah percaya tuduhan terhadap seorang pemimpin jemaah , kecuali tuduhan itu diperkuat oleh dua atau tiga orang saksi .
54005020	Orang yang berbuat dosa harus ditegur di hadapan jemaah , supaya yang lain menjadi takut .
54005021	Di hadapan Allah , Kristus Yesus , dan malaikat-malaikat yang suci , aku mengarahkan engkau mentaati perintah-perintah ini tanpa prasangka terhadap sesiapa pun dan tidak berat sebelah .
54005022	Janganlah tergesa-gesa letakkan tangan pada seseorang untuk melantik dia sebagai hamba Tuhan . Jika orang lain berdosa , janganlah terikut-ikut . Jagalah supaya dirimu tetap murni .
54005023	Jangan minum air sahaja , tetapi minumlah sedikit wain untuk menolong pencernaanmu , kerana engkau sering sakit .
54005024	Dosa beberapa orang sudah nyata sebelum diadili , tetapi dosa beberapa orang lain akan ketahuan kemudian .
54005025	Demikian juga perbuatan baik mudah dilihat dan yang tidak kelihatan pun tidak akan tetap tersembunyi .
54006001	Orang Kristian yang menjadi abdi mesti menghormati tuan mereka , supaya orang tidak dapat memburukkan nama Allah ataupun ajaran kita .
54006002	Abdi Kristian yang menjadi milik orang Kristian , tidak boleh menghina tuan mereka , kerana mereka saudara seiman . Sebaliknya , abdi harus melayani tuan mereka dengan lebih baik , kerana orang yang menikmati pelayanan itu saudara seiman yang dikasihi . Engkau harus mengajarkan perkara-perkara ini kepada jemaah dan menggalakkan mereka melakukannya .
54006003	Sesiapa mengajarkan ajaran yang bertentangan dengan ajaran benar daripada Tuhan kita Yesus Kristus dan ajaran agama kita ,
54006004	dia sombong dan tidak tahu apa-apa ! Keinginannya tidak wajar . Dia suka berdebat dan bertengkar tentang istilah sehingga mengakibatkan kecemburuan , perselisihan , penghinaan , kecurigaan ,
54006005	dan pertengkaran yang tidak habis-habis dengan semua orang yang tidak tahu berfikir dan tidak mengenal apa yang benar . Mereka menyangka dapat menjadi kaya kerana beragama .
54006006	Agama memang menyebabkan orang menjadi kaya , jika orang puas dengan apa yang dimiliki .
54006007	Adakah kita membawa sesuatu ke dalam dunia ini ? Tidak ! Dapatkah kita membawa sesuatu ke luar dunia ini ? Tidak !
54006008	Oleh itu , cukuplah jika kita mempunyai pakaian dan makanan .
54006009	Orang yang ingin menjadi kaya tergoda dan terjerat oleh bermacam-macam keinginan yang sia-sia dan mencelakakan . Keinginan seperti itu menjatuhkan dan membinasakan orang .
54006010	Sikap mencintai wang menimbulkan segala macam kejahatan . Ada orang yang mengejar wang , sehingga menyangkal Kristus dan akhirnya menderita serta berdukacita .
54006011	Tetapi engkau , hai orang yang melakukan kehendak Allah , jauhkanlah dirimu daripada segala perkara itu . Berusahalah supaya sentiasa melakukan kehendak Allah , hidup beribadat , sentiasa percaya kepada Kristus , mengasihi saudara seiman , tabah menghadapi penderitaan , dan bersikap lemah-lembut .
54006012	Berjuanglah sungguh-sungguh untuk hidup sebagai orang Kristian yang setia , supaya engkau merebut hadiah hidup sejati dan kekal , kerana untuk hidup itulah Allah memanggil engkau apabila engkau mengaku percaya kepada Kristus di hadapan banyak orang .
54006013	Di hadapan Allah yang memberikan nyawa kepada semua makhluk , dan juga di hadapan Kristus Yesus yang memberikan kesaksian yang benar kepada Pontius Pilatus , aku menggesa engkau :
54006014	Taatilah semua perintah itu dengan saksama supaya orang tidak dapat mencelamu , sehingga pada hari Tuhan kita Yesus Kristus datang kembali .
54006015	Kedatangan-Nya akan ditentukan pada waktu yang tepat oleh Allah sendiri . Dialah Penguasa Satu-satunya , Raja Yang Terutama dan Tuhan Yang Agung .
54006016	Dialah satu-satunya yang hidup selama-lamanya . Dia hidup dalam cahaya yang tidak dapat didekati oleh sesiapa pun . Tiada seorang pun pernah melihat Dia atau dapat melihat-Nya . Hendaklah Dia selalu dihormati dan berkuasa selama-lamanya ! Amin .
54006017	Nasihatilah orang yang kaya dengan harta dunia , supaya jangan sombong dan jangan bergantung kepada barang-barang yang tidak tetap , seperti kekayaan . Berharaplah kepada Allah yang mengurniai kita segala sesuatu dengan berlimpah-limpah untuk dinikmati .
54006018	Nasihatilah mereka supaya berbuat baik , supaya rajin berbuat kebajikan , murah hati , dan suka memberi .
54006019	Dengan jalan ini mereka mengumpulkan harta yang akan menjadi asas yang kukuh untuk masa depan . Dengan demikian mereka akan mendapat hidup kekal iaitu hidup sejati .
54006020	Timotius , jagalah baik-baik apa yang telah dipercayakan kepadamu . Jauhkanlah dirimu daripada percakapan yang tidak berguna dan perdebatan yang sia-sia tentang hal-hal yang disebut orang sebagai “ Pengetahuan ” .
54006021	Ada orang yang mengaku memiliki pengetahuan itu , tetapi akibatnya mereka menyimpang daripada ajaran Kristian . Semoga Allah memberkati kamu semua .
55001001	Surat ini daripada Paulus yang menjadi rasul Kristus Yesus kerana kehendak Allah , dan yang diutus untuk mengisytiharkan hidup yang dijanjikan oleh Allah . Hidup itu kita terima kerana bersatu dengan Kristus Yesus .
55001002	Aku menulis surat ini untuk Timotius , anakku yang aku kasihi . Semoga Allah Bapa dan Kristus Yesus Tuhan kita mengurniai engkau berkat , rahmat , dan kesejahteraan .
55001003	Aku bersyukur kepada Allah yang aku sembah dengan hati nurani yang murni , seperti yang dilakukan nenek moyangku dahulu . Semasa berdoa , aku bersyukur kepada Allah setiap kali aku teringat akan engkau , baik siang mahupun malam .
55001004	Aku ingat akan tangisanmu dan aku ingin sekali berjumpa dengan engkau supaya aku benar-benar gembira .
55001005	Aku teringat akan imanmu yang sungguh-sungguh itu , seperti iman nenekmu Lois dan ibumu Eunike . Aku yakin bahawa engkau pun memiliki iman itu .
55001006	Itulah sebabnya aku mengingatkan engkau supaya sentiasa menggunakan pemberian yang dikurniakan oleh Allah kepadamu pada waktu aku meletakkan tanganku pada kepalamu .
55001007	Roh yang diberikan oleh Allah kepada kita tidak menjadikan kita penakut , sebaliknya Roh Allah melengkapi kita dengan kuasa , kasih , dan kekuatan untuk mengawal diri .
55001008	Oleh itu , janganlah malu memberikan kesaksian tentang Tuhan kita dan juga janganlah malu akan aku , yang dipenjarakan kerana Kristus . Sebaliknya , hendaklah engkau dengan kekuatan yang diberikan oleh Allah , turut menderita untuk Berita Baik itu .
55001009	Allah menyelamatkan dan memanggil kita menjadi umat-Nya sendiri , bukan kerana apa yang sudah kita lakukan , tetapi kerana tujuan-Nya dan rahmat-Nya sendiri . Dia memberikan kita rahmat-Nya melalui Kristus Yesus sebelum dunia ini diciptakan .
55001010	Tetapi sekarang rahmat-Nya telah dinyatakan kepada kita dengan kedatangan Penyelamat kita , Kristus Yesus . Yesus sudah mengalahkan kuasa kematian dan membawa hidup yang kekal melalui Berita Baik itu .
55001011	Allah sudah melantik aku menjadi rasul dan guru untuk mengisytiharkan Berita Baik itu .
55001012	Itulah sebabnya aku menderita semua ini . Tetapi aku tetap yakin , kerana aku mengenal siapa yang aku percayai . Aku yakin bahawa Dia berkuasa menjaga apa yang telah dipercayakan-Nya kepadaku sehingga Hari Kiamat .
55001013	Ikutilah ajaran benar yang telah aku ajarkan kepadamu . Hendaklah engkau tetap berpegang kepada iman dan kasih yang menjadi milik kita kerana bersatu dengan Kristus Yesus .
55001014	Dengan kuasa Roh Allah yang hidup di dalam kita , jagalah Berita Baik yang telah dipercayakan kepadamu , seperti engkau menjaga harta yang berharga .
55001015	Engkau tahu bahawa semua orang di wilayah Asia telah meninggalkan aku , termasuk Figelus dan Hermogenes .
55001016	Semoga Tuhan mengasihani keluarga Onesiforus , kerana Onesiforus sering menggembirakan hatiku . Meskipun aku dipenjarakan , dia tidak malu dengan keadaanku .
55001017	Setibanya di Roma , dia mula mencari aku sehingga bertemu dengan aku .
55001018	Semoga Tuhan mengasihani dia pada Hari Kiamat . Engkau pun tahu bahawa dia sangat menolong aku di Efesus .
55002001	Timotius , anakku ! Kuatkanlah dirimu dengan rahmat-Nya yang menjadi milik kita , kerana kita bersatu dengan Kristus Yesus .
55002002	Ajaran yang engkau dengar ketika aku mengisytiharkannya di hadapan banyak saksi , hendaklah engkau percayakan kepada orang yang boleh dipercayai dan yang dapat mengajar orang lain .
55002003	Engkau juga harus turut menderita sebagai askar Kristus Yesus yang setia .
55002004	Seorang askar yang sedang bertugas ingin menyenangkan hati komandannya . Dia tidak membabitkan diri dengan urusan orang awam .
55002005	Seorang olahragawan tidak akan memenangi hadiah kecuali dia mentaati peraturan .
55002006	Peladang yang bekerja keras patut mendapat bahagian pertama daripada hasil tuaian .
55002007	Renungkanlah apa yang aku katakan ini , kerana Tuhan akan membolehkan engkau memahami semuanya .
55002008	Ingatlah akan hal ini : Menurut Berita Baik yang aku isytiharkan , Yesus Kristus telah dibangkitkan daripada kematian dan Dia keturunan Daud .
55002009	Oleh sebab aku mengisytiharkan Berita Baik itu , aku menderita , bahkan aku dirantai seperti seorang penjahat . Tetapi firman Allah tidak dapat dirantai .
55002010	Itulah sebabnya aku bertabah hati menanggung semuanya demi kepentingan umat yang telah dipilih oleh Allah , supaya mereka juga mendapat penyelamatan yang diberikan melalui Kristus Yesus dan yang disertai kemuliaan yang kekal .
55002011	Sungguh benar kenyataan ini : “ Jika kita mati bersama-sama Dia , kita juga akan hidup bersama-sama Dia .
55002012	Jika kita tetap bertabah , kita juga akan memerintah bersama-sama Dia . Jika kita menyangkal Dia , Dia juga akan menyangkal kita .
55002013	Jika kita tidak setia , Dia tetap setia , kerana Dia tidak dapat bertentangan dengan diri-Nya sendiri . ”
55002014	Nasihatilah ahli jemaahmu dan ingatkan mereka di hadapan Allah , supaya jangan bertengkar tentang istilah . Perkara itu tidak ada gunanya , malahan merosakkan iman orang yang mendengarnya .
55002015	Berusahalah sebaik-baiknya untuk mendapat pujian daripada Allah , seperti seorang pekerja yang tidak malu dengan pekerjaannya . Hendaklah engkau mengajar ajaran benar daripada Allah dengan betul .
55002016	Jauhkanlah dirimu daripada percakapan yang sia-sia dan menghina Allah . Percakapan seperti itu hanya membuat orang semakin jauh daripada Allah .
55002017	Ajaran mereka itu seperti luka yang mengudis dan tidak dapat sembuh . Dua orang daripada mereka ialah Himeneus dan Filitus .
55002018	Mereka telah menyimpang daripada ajaran yang benar , dan sekarang merosakkan iman sesetengah orang yang percaya kepada Kristus . Mereka berkata bahawa kebangkitan daripada kematian sudah berlaku .
55002019	Tetapi asas kukuh yang sudah diletakkan oleh Allah tidak dapat digoncangkan . Di atasnya tertulis kata-kata ini : “ Tuhan mengenal orang milik-Nya , ” dan “ Sesiapa yang berkata bahawa dia milik Tuhan , mesti berhenti melakukan perbuatan yang salah . ”
55002020	Di dalam rumah yang besar ada bermacam-macam pinggan mangkuk . Ada yang dibuat daripada perak dan emas , ada juga yang dibuat daripada kayu dan tanah . Ada yang digunakan untuk keperluan istimewa , ada juga yang digunakan untuk keperluan biasa .
55002021	Sesiapa yang membersihkan diri daripada segala ajaran sesat , akan digunakan untuk tujuan yang mulia . Dia telah mengabdikan diri kepada Tuannya dan berguna bagi-Nya . Dia sedia digunakan untuk semua pekerjaan yang baik .
55002022	Jauhkanlah diri daripada nafsu orang muda . Berusahalah untuk hidup menurut kehendak Allah , setia kepada-Nya , mengasihi saudara seiman , dan hidup damai dengan mereka . Lakukanlah semua perkara itu bersama-sama mereka yang meminta pertolongan Tuhan dengan hati yang tulus .
55002023	Jauhkan diri daripada perdebatan yang sia-sia dan tidak berguna . Engkau tahu bahawa semua itu hanya menimbulkan pertengkaran .
55002024	Hamba Tuhan tidak sepatutnya bertengkar . Dia mesti ramah dengan semua orang dan dapat mengajar orang dengan baik dan sabar .
55002025	Dia mesti menasihati lawannya dengan lemah lembut . Mudah-mudahan Allah memberi mereka peluang untuk bertaubat daripada dosa dan untuk mengenal ajaran yang benar .
55002026	Lalu mereka akan insaf dan terlepas daripada perangkap Iblis yang telah menawan dan memaksa mereka mengikut kehendaknya .
55003001	Ingatlah hal ini ! Pada hari-hari terakhir akan timbul banyak kesusahan .
55003002	Manusia akan mementingkan diri sendiri , tamak dan serakah , sombong dan bongkak . Mereka akan menghina dan melawan ibu bapa , tidak tahu berterima kasih dan tidak mahu mengenal Allah .
55003003	Mereka tidak mengasihi sesama manusia , tidak berbelas kasihan , suka mengumpat , suka akan keganasan ; mereka kejam dan benci akan kebaikan .
55003004	Mereka suka berkhianat , tidak berfikir panjang dan sombong . Mereka lebih menyukai kesenangan dunia daripada mengasihi Allah .
55003005	Pada lahirnya mereka menjalankan kewajipan agama kita , tetapi mereka tidak menurut ajarannya . Jauhkanlah dirimu daripada mereka .
55003006	Beberapa orang daripada mereka pergi ke rumah orang , lalu menguasai wanita yang tidak berpendirian dan dibebani perasaan berdosa serta dipengaruhi segala macam keinginan .
55003007	Wanita-wanita itu selalu ingin belajar tetapi tidak dapat mengetahui ajaran yang benar itu .
55003008	Sebagaimana Yanes dan Yambres melawan Musa dahulu , demikianlah juga semua orang ini menentang ajaran Allah . Fikiran mereka rosak dan iman mereka hancur .
55003009	Tetapi mereka tidak akan berjaya , kerana semua orang akan tahu tentang kebodohan mereka , seperti yang dialami oleh Yanes dan Yambres dahulu .
55003010	Tetapi engkau telah mengikut ajaranku , kelakuanku , dan tujuan hidupku . Engkau telah memperhatikan bagaimana aku sungguh percaya kepada Kristus dan sabar menanggung penderitaan ; bagaimana aku mengasihi saudara seiman dan bertabah hati .
55003011	Engkau melihat bagaimana aku menanggung penganiayaan dan penderitaan . Engkau tahu akan segala yang berlaku kepadaku di Antiokhia , Ikonium , dan Listra . Aku telah dianiaya dengan kejam , tetapi aku diselamatkan oleh Tuhan daripada semuanya .
55003012	Semua orang yang mahu hidup beribadat dan bersatu dengan Kristus akan dianiaya .
55003013	Orang jahat dan penipu akan menjadi semakin jahat . Mereka menipu orang lain , padahal mereka sendiri juga tertipu .
55003014	Tetapi Timotius , hendaklah engkau tetap berpegang kepada ajaran benar yang sudah diajarkan kepadamu dan yang engkau percayai dengan sepenuhnya . Engkau mengetahui siapa guru-gurumu dahulu ,
55003015	dan sejak kecil lagi engkau telah mengenal Alkitab . Alkitab itu boleh memberi engkau kebijaksanaan untuk mendapat penyelamatan melalui iman kepada Kristus Yesus .
55003016	Semua yang tertulis di dalam Alkitab diilhami oleh Allah dan berguna untuk mengajar apa yang benar , untuk menegur dan membetulkan apa yang salah , dan untuk mengajar orang supaya hidup menurut kehendak Allah .
55003017	Dengan Alkitab , orang yang mengabdikan diri kepada Allah dapat dilengkapi dengan sempurna untuk melakukan segala macam pekerjaan yang baik .
55004001	Kristus Yesus akan datang lagi untuk menghakimi orang yang hidup dan yang mati . Dia akan datang untuk memerintah sebagai Raja . Oleh itu , di hadapan Allah dan Kristus Yesus , dengan sepenuh hati aku menggesa engkau
55004002	supaya mengkhabarkan berita daripada Allah dan sentiasa bertekun untuk mengisytiharkannya , baik masanya tepat atau tidak . Hendaklah engkau meyakinkan orang , menunjukkan kesalahan mereka dan memberikan galakan kepada mereka . Ajarlah orang dengan segala kesabaran .
55004003	Akan tiba masanya apabila orang tidak mahu mendengar ajaran yang benar . Mereka akan menuruti keinginan sendiri dan mengumpulkan banyak guru yang mahu mengajar perkara-perkara yang ingin didengar oleh mereka .
55004004	Mereka akan menutup telinga terhadap apa yang benar , tetapi menumpukan perhatian kepada cerita dongeng .
55004005	Dalam keadaan apa pun , engkau mesti tahu mengawal diri . Tabahlah dalam penderitaan , laksanakan tugas mengisytiharkan Berita Baik , dan jalankanlah kewajipanmu sebagai hamba Allah dengan sebaik-baiknya .
55004006	Tentang diriku , sudah tiba masanya aku akan mati sebagai korban kepada Allah . Tidak lama lagi aku meninggalkan dunia ini .
55004007	Aku sudah berusaha dengan sebaik-baiknya dalam perlumbaan dan aku sudah sampai di garis akhir . Aku tetap setia kepada Kristus sampai akhir .
55004008	Sekarang hadiah kemenangan menantikan aku . Pada Hari Kiamat , Tuhan , Hakim yang adil akan menyerahkan hadiah itu kepadaku , kerana aku telah hidup menurut kehendak-Nya . Bukan aku sahaja yang akan menerimanya , tetapi juga semua orang yang menantikan kedatangan-Nya dengan penuh kerinduan .
55004009	Berusahalah untuk datang kepadaku secepat mungkin .
55004010	Demas sudah meninggalkan aku kerana mencintai dunia ini . Dia sudah pergi ke Tesalonika . Kreskes pun sudah pergi ke Galatia dan Titus ke Dalmatia .
55004011	Hanya Lukas bersama-sama aku di sini . Jemputlah Markus dan bawalah dia bersama denganmu , kerana dia dapat menolong aku dalam pekerjaanku .
55004012	Aku sudah menyuruh Tikhikus pergi ke Efesus .
55004013	Apabila engkau datang , bawalah baju panas yang aku tinggalkan di Troas di rumah Karpus . Bawalah gulungan-gulungan naskhah itu juga , terutamanya gulungan naskhah yang dibuat daripada kulit .
55004014	Aleksander , tukang besi itu sudah melakukan perkara-perkara yang jahat terhadapku . Tuhan akan membalas dia menurut perbuatannya .
55004015	Engkau sendiri harus berhati-hati dengannya , kerana dia sangat menentang perkhabaran kita .
55004016	Tidak seorang pun mendampingi aku ketika aku membela diriku kali pertama ; semuanya meninggalkan aku . Semoga Allah tidak menyalahkan mereka dalam hal ini !
55004017	Tetapi Tuhan menyertai aku . Dia memberi aku kekuatan , sehingga aku dapat mengisytiharkan seluruh Berita Baik itu supaya didengar oleh semua orang bukan Yahudi . Aku pun diselamatkan daripada hukuman mati .
55004018	Tuhan juga akan menyelamatkan aku daripada segala kejahatan . Dia akan membawa aku dengan selamat ke dalam Kerajaan-Nya di syurga . Hendaklah Dia dimuliakan selama-lamanya ! Amin .
55004019	Aku mengirim salam kepada Priskila dan Akwila dan kepada keluarga Onesiforus .
55004020	Erastus tinggal di Korintus , tetapi Trofimus aku tinggalkan di Miletus kerana dia sakit .
55004021	Berusahalah dengan sebaik-baiknya untuk datang sebelum musim sejuk . Ebulus , Pudes , Linus , dan Klaudia mengirim salam kepadamu ; demikian juga semua saudara seiman yang lain .
55004022	Semoga Tuhan menyertai engkau . Semoga Allah memberkati kamu semua .
56001001	Aku , Paulus menulis surat ini sebagai hamba Allah dan rasul Yesus Kristus . Aku dipilih dan diutus untuk meneguhkan iman umat pilihan Allah . Aku juga harus memimpin mereka supaya mengenal ajaran benar yang diajarkan oleh agama kita .
56001002	Ajaran itu berdasarkan harapan kita untuk menerima hidup sejati dan kekal . Allah yang tidak berdusta , telah menjanjikan hidup itu sebelum permulaan zaman .
56001003	Pada waktu yang tepat , Allah menyatakan janji itu dalam perkhabaran-Nya . Perkhabaran tersebut diamanahkan kepadaku dan aku mengisytiharkannya dengan perintah Allah Penyelamat kita .
56001004	Titus , dalam iman kita kepada Kristus , engkau bagaikan anakku sendiri . Semoga Allah Bapa dan Kristus Yesus Penyelamat kita mengurniai engkau berkat dan kesejahteraan .
56001005	Aku meninggalkan engkau di Kreta supaya engkau dapat menyelesaikan semua perkara yang masih perlu dilakukan , dan melantik pemimpin jemaah di setiap kota . Ingatlah akan petunjuk-petunjukku ini :
56001006	Seorang pemimpin jemaah haruslah orang yang tidak bercela ; dia mesti mempunyai seorang isteri sahaja ; anak-anaknya mesti percaya kepada Kristus , berkelakuan baik , dan bersifat taat .
56001007	Hal itu demikian kerana seorang pemimpin jemaah bertugas mengurus pekerjaan Allah . Oleh itu dia haruslah tidak bercela . Dia tidak boleh sombong ataupun cepat marah , atau pemabuk , atau suka berkelahi , ataupun tamak akan wang .
56001008	Dia mesti suka menyambut orang ke rumah dan menyukai apa yang baik . Dia harus tahu mengawal diri , jujur , suci , dan berdisiplin .
56001009	Dia mesti berpegang teguh pada perkhabaran yang dapat dipercaya dan yang sesuai dengan asas kepercayaan . Dengan demikian dia dapat menggalakkan orang lain dengan ajaran yang benar , dan juga menunjukkan kesalahan orang yang menentang ajaran itu .
56001010	Dia harus berbuat demikian , kerana banyak orang yang memberontak dan menipu orang lain dengan cakap karut mereka , terutama sekali orang yang dahulunya beragama Yahudi .
56001011	Mereka harus dihentikan menyebar ajaran sesat itu , kerana mereka merosakkan iman banyak keluarga . Perbuatan mereka itu hanya bertujuan untuk mencari wang dan hal itu sungguh memalukan .
56001012	Seorang nabi dari Kreta pun pernah berkata , “ Orang Kreta selalu berdusta . Mereka seperti binatang buas yang rakus dan malas . ”
56001013	Apa yang dikatakannya itu memang benar . Itulah sebabnya dengan tegas kamu mesti menegur orang yang mengajarkan ajaran sesat , supaya mereka tetap berpegang teguh pada ajaran yang benar ,
56001014	dan tidak lagi mengendahkan dongeng-dongeng orang Yahudi ataupun peraturan daripada orang yang tidak mahu menerima ajaran benar itu .
56001015	Bagi orang yang suci , semuanya suci . Tetapi bagi orang yang fikiran mereka dicemari dosa dan tidak percaya kepada apa yang benar , tiada sesuatu pun yang suci , kerana fikiran dan hati nurani mereka sudah tercemar !
56001016	Mereka mengaku mengenal Allah , tetapi perbuatan mereka tidak membuktikannya . Mereka terkutuk dan tidak taat kepada Allah ; mereka tidak dapat melakukan apa yang baik .
56002001	Tetapi engkau , Titus , harus mengajarkan apa yang sesuai dengan asas kepercayaan yang benar .
56002002	Nasihatilah orang lelaki yang tua supaya bijaksana , bersifat baik , dan tahu mengawal diri . Mereka juga harus sentiasa percaya kepada Kristus , mengasihi saudara seiman , dan tabah menghadapi penderitaan .
56002003	Demikian juga , nasihatilah wanita yang tua supaya kelakuan mereka sesuai dengan kelakuan wanita yang mengabdikan diri kepada Allah . Mereka tidak boleh mengumpat atau menjadi kaki botol . Mereka mesti mengajarkan apa yang baik .
56002004	Dengan demikian wanita yang tua dapat mendidik wanita yang muda supaya mengasihi suami dan anak-anak ,
56002005	tahu mengawal diri , suci dan menjadi suri rumah yang baik , serta taat kepada suami . Dengan demikian tidak ada orang yang dapat mencela perkhabaran daripada Allah .
56002006	Begitu juga , gesalah orang muda supaya mengawal diri .
56002007	Hendaklah engkau menjadi teladan kelakuan yang baik dalam segala perkara . Hendaklah engkau jujur dan bersungguh-sungguh , apabila engkau mengajar .
56002008	Gunakanlah kata-kata bijak yang tidak dapat dicela orang , supaya musuhmu malu kerana tidak dapat mengecam kita .
56002009	Abdi harus menurut perintah tuan mereka dan menyenangkan hati mereka dalam segala hal . Abdi tidak boleh membantah
56002010	ataupun mencuri . Sebaliknya abdi mesti sentiasa bersikap baik dan setia , supaya dengan perbuatan mereka itu orang memuji ajaran tentang Allah , Penyelamat kita .
56002011	Hal itu demikian , kerana Allah sudah menunjukkan rahmat-Nya untuk menyelamatkan umat manusia .
56002012	Rahmat-Nya mengajar kita supaya hidup salih dan tidak mengejar hal-hal keduniaan . Di dalam dunia ini kita harus hidup dengan mengawal diri , jujur , dan menghormati Allah .
56002013	Sekarang kita sedang menantikan Hari yang kita harap-harapkan itu , apabila keagungan Allah Maha Besar dan Yesus Kristus Penyelamat kita akan kelihatan .
56002014	Dia sudah mengorbankan nyawa untuk membebaskan kita daripada segala kejahatan , menyucikan kita , dan menjadikan kita milik-Nya sahaja , serta menjadikan kita rajin berbuat baik .
56002015	Ajarkanlah semua perkara itu , dan dengan penuh wibawa hendaklah engkau menggalakkan dan menegur para pendengarmu . Janganlah biarkan seorang pun memandang rendah kepadamu .
56003001	Ingatkan anggota jemaahmu supaya taat kepada pemerintah dan penguasa , patuh kepada mereka dan bersedia melakukan segala perkara yang baik .
56003002	Beritahu jemaahmu supaya tidak mengumpat ataupun bertengkar dengan sesiapa pun , tetapi bersikap ramah tamah dan lemah lembut kepada semua orang .
56003003	Kita harus bersikap demikian , kerana dahulu kita juga bodoh , tidak taat , dan sesat . Kita diperhamba oleh berbagai-bagai nafsu dan keinginan . Hidup kita dipenuhi dengan perasaan dengki dan cemburu , dan kita saling membenci .
56003004	Tetapi Allah , Penyelamat kita menunjukkan kasih dan kebaikan hati-Nya kepada kita .
56003005	Dia menyelamatkan kita , bukan kerana perbuatan baik kita , tetapi kerana belas kasihan-Nya . Allah menyelamatkan kita melalui Roh-Nya , yang mengurniai kita kelahiran baru dan hidup baru dengan membasuh kita .
56003006	Allah melimpahkan Roh-Nya kepada kita melalui Yesus Kristus , Penyelamat kita ,
56003007	supaya oleh rahmat-Nya , kita berbaik semula dengan Allah , dan kita menerima hidup sejati dan kekal yang kita harap-harapkan .
56003008	Kata-kata itu sungguh benar . Aku mahu engkau memberikan perhatian kepada perkara-perkara tersebut , supaya orang yang percaya kepada Allah sungguh-sungguh berusaha untuk melakukan perbuatan yang baik dan berguna bagi semua orang .
56003009	Tetapi jauhkanlah diri daripada perdebatan yang sia-sia , senarai nenek moyang , pertengkaran , dan perkelahian tentang Taurat . Semua itu sia-sia dan tidak berguna .
56003010	Berikanlah amaran kepada orang yang menyebabkan perpecahan dalam jemaah . Nasihatilah orang itu sekurang-kurangnya dua kali , setelah itu jauhilah dia .
56003011	Engkau tahu bahawa orang seperti itu jahat dan dosa-dosanya membuktikan dia bersalah .
56003012	Apabila aku mengutus Artemas atau Tikhikus kepadamu , berusahalah seboleh-bolehnya untuk datang kepadaku di Nikopolis , kerana aku telah mengambil keputusan akan tinggal di sana pada musim sejuk .
56003013	Berusahalah seboleh-bolehnya untuk menolong Zenas , peguam itu dan Apolos , supaya mereka dapat memulakan perjalanan . Pastikanlah mereka tidak kekurangan apa-apa .
56003014	Hendaklah jemaah kita mengamalkan perbuatan baik supaya dapat membantu orang yang memerlukan pertolongan . Dengan demikian hidup mereka berguna .
56003015	Semua saudara yang bersama-sama aku mengirim salam kepadamu . Sampaikanlah salam kami kepada sahabat-sahabat kita yang seiman . Semoga Allah memberkati kamu semua .
57001001	Surat ini daripada Paulus , yang dipenjarakan kerana mengabdikan diri kepada Kristus Yesus , dan daripada saudara kita Timotius .
57001002	Surat ini ditujukan kepada Filemon , sahabat dan rakan kami , dan kepada jemaah yang berkumpul di rumahmu , serta kepada saudara kita Apfia , dan rakan seperjuangan kita Arkhipus .
57001003	Semoga Allah Bapa kita dan Tuhan Yesus Kristus mengurniai kamu berkat dan kesejahteraan .
57001004	Saudaraku Filemon , setiap kali aku berdoa , aku menyebut namamu dan bersyukur kepada Allahku .
57001005	Aku berbuat demikian kerana aku diberitahukan bahawa kamu mengasihi semua umat Allah , dan sungguh-sungguh percaya kepada Tuhan Yesus .
57001006	Aku berdoa semoga persaudaraan kita sebagai orang yang percaya kepada Kristus , akan mendatangkan pengertian yang lebih mendalam tentang setiap berkat yang kita miliki kerana hidup bersatu dengan Kristus .
57001007	Saudaraku Filemon , kasihmu bagi umat Allah sudah menggembirakan dan menggalakkan aku ! Kamu menggembirakan hati semua umat Allah .
57001008	Itulah sebabnya sebagai saudara yang seiman , aku sebenarnya dapat memerintah kamu melakukan apa yang harus dilakukan .
57001009	Tetapi kerana aku mengasihi kamu , aku hanya mengajukan permintaan . Aku berbuat demikian , meskipun aku ini duta Kristus Yesus , dan sekarang aku dipenjarakan kerana Dia .
57001010	Aku mengajukan suatu permintaan bagi pihak Onesimus , yang aku anggap seperti anak sendiri , kerana dia juga percaya kepada Kristus . Semasa di penjara , aku menjadi seperti bapa kepadanya .
57001011	Dahulu dia tidak berguna bagimu , tetapi sekarang dia berguna bukan sahaja bagimu , tetapi bagiku juga .
57001012	Aku menghantar dia kembali kepadamu , dia yang sangat aku kasihi .
57001013	Sebenarnya aku ingin dia tetap di sini bersama-sama aku untuk membantu aku bagi pihakmu , selama aku dipenjarakan kerana mengisytiharkan Berita Baik .
57001014	Tetapi aku tidak mahu memaksa kamu menolong aku . Aku lebih suka jika kamu melakukannya dengan rela hati . Oleh itu aku tidak mahu melakukan apa-apa kecuali kamu bersetuju .
57001015	Mungkin Onesimus berpisah daripada kamu untuk sementara , supaya kamu boleh mendapatnya kembali untuk seterusnya .
57001016	Sekarang dia bukan sahaja abdi , tetapi lebih daripada itu . Dia saudara Kristian yang dikasihi . Dia sangat bererti bagiku , dan dia lebih bererti lagi bagimu , baik sebagai abdi mahupun sebagai sesama saudara yang percaya kepada Tuhan !
57001017	Oleh itu , jika kamu menganggap aku sebagai rakan sekerja , sambutlah dia kembali seperti kamu menyambut aku .
57001018	Jika dia sudah bersalah atau berhutang kepadamu , biarlah aku yang menanggungnya .
57001019	Lihatlah , kata-kata berikut aku tulis sendiri : Aku , Paulus akan melunasi semuanya . ( Aku tidak perlu mengingatkan kamu bahawa kamu berhutang kepadaku kehidupanmu sebagai orang Kristian . )
57001020	Oleh itu , demi Tuhan tolonglah aku dan gembirakanlah hatiku sebagai sesama saudara yang percaya kepada Kristus .
57001021	Semasa menulis surat ini , aku yakin bahawa kamu akan mengabulkan permintaanku . Sebenarnya aku tahu bahawa kamu akan melakukan hal yang lebih daripada permintaanku .
57001022	Sementara itu , tolong sediakan bilik untukku di rumahmu , kerana aku berharap Allah akan mengabulkan doa kamu semua dan membolehkan aku kembali kepada kamu .
57001023	Epafras , yang dipenjarakan bersama-sama aku kerana Kristus Yesus , mengirim salam kepada kamu .
57001024	Terimalah juga salam rakan-rakan sekerjaku : Markus , Aristarkhus , Demas , dan Lukas .
57001025	Aku berdoa semoga Tuhan Yesus Kristus memberkati kamu semua .
58001001	Pada masa lampau , banyak kali Allah berfirman kepada nenek moyang kita melalui nabi-nabi dengan berbagai-bagai cara .
58001002	Tetapi pada zaman akhir ini Dia telah berfirman kepada kita melalui Anak-Nya . Melalui Anak-Nya inilah Allah menciptakan alam semesta . Allah sudah menetapkan bahawa Anak-Nya inilah yang berhak memiliki segala sesuatu pada akhirnya .
58001003	Dia memancarkan kemuliaan Allah yang gilang-gemilang dan Dia perwujudan Allah sendiri . Dia memelihara keutuhan alam semesta ini dengan firman-Nya yang berkuasa . Setelah Dia memungkinkan manusia dibebaskan daripada dosa , Dia duduk di syurga di sebelah kanan Allah , Penguasa Yang Tertinggi .
58001004	Anak itu mendapat kedudukan yang jauh lebih tinggi daripada malaikat , dan nama yang diberikan oleh Allah kepada-Nya pun jauh lebih terhormat daripada nama-nama malaikat .
58001005	Tidak pernah Allah berfirman kepada mana-mana malaikat-Nya , “ Engkaulah Anak-Ku ; pada hari ini Aku menjadi Bapa-Mu . ” Tidak pernah Allah berfirman tentang malaikat yang mana pun begini , “ Aku akan menjadi Bapa-Nya , dan Dia akan menjadi Anak-Ku . ”
58001006	Tetapi pada masa Allah mengutus Anak-Nya yang sulung ke dunia ini , Dia berfirman , “ Semua malaikat Allah wajib menyembah Anak itu . ”
58001007	Tentang malaikat-malaikat , Allah berfirman demikian , “ Allah menjadikan malaikat-malaikat-Nya angin , dan hamba-hamba-Nya nyala api . ”
58001008	Tetapi tentang Anak itu , Allah berfirman , “ Takhta-Mu , ya Allah , akan kekal selama-lamanya ! Engkau memerintah umat-Mu dengan keadilan .
58001009	Engkau suka akan keadilan , dan benci akan kecurangan ; itulah sebabnya Allah , Allah-Mu , memilih Engkau dan memberi Engkau kehormatan yang mendatangkan kegembiraan yang jauh lebih besar daripada yang diberikan-Nya kepada sahabat-sahabat-Mu . ”
58001010	Allah juga berfirman , “ Engkau , ya Tuhan , pada mulanya menjadikan bumi , dan dengan tangan-Mu sendiri Engkau menjadikan langit .
58001011	Semua itu akan lenyap , dan menjadi usang seperti pakaian ; tetapi Engkau tidak akan berubah .
58001012	Alam semesta Engkau lipat seperti jubah , dan akan Engkau ganti seperti pakaian . Tetapi Engkau tidak akan berubah , dan hidup-Mu tidak akan berakhir . ”
58001013	Allah tidak pernah berfirman kepada malaikat-Nya yang mana pun begini , “ Duduklah di sebelah kanan-Ku , sehingga musuh-musuh-Mu Aku jadikan alas kaki-Mu . ”
58001014	Jika demikian , apakah sebenarnya malaikat-malaikat itu ? Mereka roh yang berbakti kepada Allah , dan yang disuruh oleh-Nya untuk menolong orang yang akan menerima penyelamatan .
58002001	Itulah sebabnya kita harus lebih bersungguh-sungguh berpegang kepada ajaran-ajaran yang sudah kita dengar , supaya kita tidak meninggalkan kepercayaan kita .
58002002	Perkhabaran yang disampaikan oleh para malaikat kepada nenek moyang kita sudah terbukti benar , dan orang yang tidak menurutinya atau mentaatinya sudah menerima hukuman yang setimpal .
58002003	Oleh itu , bagaimanakah kita boleh selamat , jika kita tidak mempedulikan penyelamatan yang agung itu ? Tuhan sendirilah yang pertama sekali mengisytiharkan penyelamatan itu , dan orang yang mendengarnya sudah membuktikan kebenarannya kepada kita .
58002004	Di samping itu , Allah juga menguatkan kesaksian mereka dengan melakukan pelbagai mukjizat dan keajaiban . Dia juga membahagi-bahagikan pemberian Roh Allah menurut kehendak-Nya sendiri .
58002005	Allah tidak melantik malaikat menjadi penguasa dunia baru yang akan datang - iaitu dunia yang sedang kita percakapkan sekarang .
58002006	Sebaliknya , seperti yang tertulis pada suatu bahagian Alkitab , “ Ya Allah , apakah manusia itu , sehingga Engkau mahu mengingat mereka ? Manusia hanya manusia , tetapi Engkau memperhatikan mereka ?
58002007	Untuk seketika Engkau menjadikan manusia lebih rendah daripada malaikat ; Engkau mengurniai manusia kemuliaan dan kehormatan ,
58002008	serta menjadikan manusia penguasa atas segala sesuatu . ” Ayat itu mengatakan bahawa Allah menjadikan manusia “ penguasa atas segala sesuatu ” ; hal itu bererti tiada suatu pun yang tidak dikuasai oleh manusia . Tetapi sekarang kita tidak melihat manusia berkuasa atas segala sesuatu .
58002009	Tetapi kita sudah melihat Yesus berkuasa ! Untuk seketika , Dia dijadikan sedikit lebih rendah daripada malaikat , supaya dengan rahmat Allah , Dia dapat mati untuk semua orang . Sekarang kita melihat Dia dikurniai kemuliaan dan kehormatan kerana Dia sudah menderita sampai mati .
58002010	Memang sudah sepatutnya Allah , yang menciptakan dan memeliharakan segala sesuatu , menjadikan Yesus , penyelamat yang sempurna melalui penderitaan . Dengan demikian Allah dapat membawa banyak orang ikut menikmati kemuliaan Yesus , kerana Yesus itu pemimpin yang membawa orang kepada penyelamatan .
58002011	Yesus menyucikan manusia daripada dosa mereka . Dia dan mereka yang disucikan-Nya mempunyai satu Bapa . Itulah sebabnya Yesus tidak malu mengakui mereka sebagai saudara-saudara-Nya .
58002012	Yesus berkata kepada Allah , “ Aku akan memberitahu saudara-saudara-Ku tentang Engkau ; Aku akan memuji Engkau apabila jemaah beribadat . ”
58002013	Yesus juga berkata , “ Aku akan berharap kepada Allah . ” Yesus berkata juga , “ Inilah Aku bersama-sama anak-anak yang telah diberikan oleh Allah kepada-Ku . ”
58002014	Oleh sebab mereka yang disebut anak-anak adalah manusia yang terdiri daripada darah dan daging , maka Yesus sendiri menjadi seperti mereka dan hidup dalam keadaan manusia . Dia berbuat demikian , supaya dengan kematian-Nya Dia dapat memusnahkan Iblis yang menguasai kematian .
58002015	Dengan cara itu Dia membebaskan mereka yang seumur hidup diperhamba , kerana takut akan kematian .
58002016	Nyatalah bahawa bukan malaikat yang ditolong-Nya , tetapi Dia menolong keturunan Abraham .
58002017	Hal ini bererti Dia harus menjadi seperti saudara-saudara-Nya dalam segala hal . Dengan demikian Dia dapat menjadi Imam Agung yang setia dan berbelas kasihan . Dengan pelayanan-Nya itu dosa manusia dapat diampunkan .
58002018	Oleh itu , sekarang Dia dapat menolong mereka yang kena cubaan , kerana Dia sendiri pernah dicubai dan menderita .
58003001	Saudara-saudara Kristian yang dipanggil oleh Allah ! Cuba fikirkan sedalam-dalamnya hal ini : Yesus diutus oleh Allah untuk menjadi Imam Agung bagi kepercayaan yang kita anut .
58003002	Yesus setia kepada Allah yang sudah memilih Dia untuk tugas itu , sebagaimana Musa pun setia melakukan tugasnya di rumah Allah .
58003003	Orang yang membina sebuah rumah mendapat kehormatan yang lebih besar daripada rumah itu sendiri . Demikian juga Yesus layak mendapat kemuliaan yang jauh lebih besar daripada Musa .
58003004	Memang tiap-tiap rumah dibina oleh seseorang , tetapi Allah yang membina segala sesuatu .
58003005	Musa setia sebagai hamba di dalam rumah Allah . Dia berucap tentang hal-hal yang akan difirmankan oleh Allah pada masa hadapan .
58003006	Tetapi Kristus setia sebagai Anak yang bertanggungjawab terhadap rumah Allah . Kitalah rumah Allah , sekiranya kita tetap bersemangat dan tetap yakin untuk mendapat apa yang kita harapkan .
58003007	Oleh itu , seperti kata Roh Allah , “ Jika pada hari ini kamu mendengar suara Allah ,
58003008	janganlah berkeras kepala seperti nenek moyang kamu yang memberontak terhadap Allah , ketika mereka menguji Dia di padang gurun .
58003009	‘ Di sana nenek moyang kamu menguji Aku dan mencubai Aku , ’ firman Allah , ‘ meskipun mereka telah melihat apa yang Aku lakukan selama empat puluh tahun . ’
58003010	Itulah sebabnya Aku murka terhadap mereka dan berfirman , ‘ Mereka sentiasa menderhaka , dan tidak mahu mentaati perintah-Ku . ’
58003011	Aku murka dan bersumpah , ‘ Mereka tidak akan masuk ke negeri itu untuk mendapat rehat bersama-sama Aku ! ’ ”
58003012	Saudara-saudaraku , berhati-hatilah supaya tidak seorang pun di kalangan kamu yang hatinya begitu jahat dan tidak percaya sehingga meninggalkan Allah yang hidup .
58003013	Oleh itu , supaya tidak seorang pun di kalangan kamu ditipu oleh dosa lalu menjadi keras kepala , setiap hari kamu mesti saling menasihati selama kita masih hidup dalam zaman yang disebut “ Hari Ini ” di dalam Alkitab .
58003014	Kita semua rakan seperjuangan Kristus , sekiranya sampai akhir kita memegang teguh keyakinan yang kita miliki pada mulanya .
58003015	Inilah yang tertulis di dalam Alkitab , “ Jika pada hari ini kamu mendengar suara Allah , janganlah berkeras kepala seperti nenek moyang kamu , ketika mereka memberontak terhadap Allah . ”
58003016	Siapakah orang yang mendengar suara Allah lalu memberontak terhadap-Nya ? Mereka semua yang dipimpin oleh Musa keluar dari Mesir .
58003017	Terhadap siapakah Allah murka selama empat puluh tahun ? Terhadap mereka yang berdosa , yang jatuh mati di padang gurun .
58003018	Ketika Allah bersumpah , “ Mereka tidak akan masuk ke negeri itu untuk mendapat rehat bersama-sama Aku ” - siapakah yang dimaksudkan oleh-Nya ? Mereka yang memberontak terhadap Allah .
58003019	Sekarang kita faham bahawa mereka tidak dapat masuk ke negeri itu , kerana mereka tidak mahu percaya kepada Allah .
58004001	Tetapi sekarang Allah memberikan janji itu kepada kita bahawa kita boleh mendapat rehat yang difirmankan-Nya . Oleh itu biarlah kita berwaspada supaya tidak seorang pun di kalangan kamu gagal mendapat rehat itu .
58004002	Hal itu demikian , kerana seperti mereka , kita sudah mendengar Berita Baik itu . Mereka mendengar perkhabaran itu , tetapi berita itu tidak berguna bagi mereka , kerana ketika mereka mendengarnya , mereka tidak percaya kepada janji Allah itu .
58004003	Tetapi kita yang percaya kepada Allah , menerima rehat yang dijanjikan oleh Allah . Hal itu sesuai dengan yang difirmankan-Nya , “ Aku murka dan bersumpah , ‘ Mereka tidak akan masuk ke negeri itu untuk mendapat rehat bersama-sama Aku ! ’ ” Allah berfirman demikian meskipun kerja-Nya telah selesai sejak Dia menciptakan dunia ini .
58004004	Tentang hari ketujuh , ada tertulis di dalam Alkitab , “ Pada hari ketujuh Allah berehat daripada semua kerja-Nya . ”
58004005	Hal itu dikatakan sekali lagi , “ Mereka tidak akan masuk ke negeri itu untuk mendapat rehat bersama-sama Aku . ”
58004006	Mereka yang lebih dahulu mendengar Berita Baik itu , tidak mendapat rehat itu kerana mereka tidak percaya . Jika demikian , ada orang lain yang boleh mendapat rehat itu .
58004007	Hal ini nyata kerana Allah telah menentukan suatu hari yang lain , yang disebut “ Hari Ini . ” Allah berfirman tentang hal ini bertahun-tahun kemudian melalui Daud , dalam ayat yang telah dikutip tadi , “ Jika pada hari ini kamu mendengar suara Allah , janganlah berkeras kepala . ”
58004008	Sekiranya Yosua sudah memberi mereka rehat yang dijanjikan oleh Allah , tentu Allah tidak akan berfirman lagi tentang suatu hari yang lain .
58004009	Oleh itu masih ada lagi rehat bagi umat Allah , seperti Allah berehat pada hari yang ketujuh itu .
58004010	Hal itu demikian kerana sesiapa mendapat rehat yang dijanjikan oleh Allah , akan berehat juga daripada kerjanya sebagaimana Allah berehat daripada kerja-Nya .
58004011	Oleh itu , marilah kita berusaha sebaik-baiknya untuk mendapat rehat yang dijanjikan oleh Allah . Janganlah seorang pun daripada kita gagal seperti mereka dahulu , kerana tidak percaya kepada Allah .
58004012	Firman Allah itu hidup dan berkuasa , lebih tajam daripada pedang bermata dua . Firman itu menusuk sampai ke batas antara jiwa dan roh , sampai ke batas antara sendi-sendi dan tulang sumsum . Firman Allah menghakimi fikiran dan niat hati manusia .
58004013	Tiada sesuatu pun dapat disembunyikan daripada Allah . Segala sesuatu di alam semesta terbuka dan terdedah di sisi Allah . Kita semua harus memberikan pertanggungjawapan tentang hidup kita kepada Allah .
58004014	Oleh itu , hendaklah kita berpegang teguh kepada pengakuan iman kita , kerana kita mempunyai Imam Agung yang besar , yang sudah masuk ke hadirat Allah . Dia Yesus , Anak Allah .
58004015	Imam Agung kita ini bukanlah imam yang tidak dapat bersimpati terhadap segala kelemahan kita . Sebaliknya , kita mempunyai Imam Agung yang pernah dicubai dalam segala hal seperti kita sendiri , tetapi Dia tidak berbuat dosa !
58004016	Oleh itu , marilah kita dengan penuh keberanian menghadap takhta Allah , kerana di situ rahmat-Nya melimpah . Di situ kita akan menerima belas kasihan-Nya dan mengalami kasih-Nya , pada masa kita memerlukan pertolongan .
58005001	Tiap-tiap imam agung dipilih daripada kalangan umat , dan dilantik untuk mengabdikan diri kepada Allah sebagai wakil mereka . Tugasnya mempersembahkan pemberian dan korban untuk pengampunan dosa .
58005002	Oleh sebab dia sendiri lemah dalam banyak perkara , dia dapat berlaku lemah lembut terhadap orang yang sesat kerana tidak tahu apa-apa .
58005003	Oleh sebab dia sendiri lemah , dia mesti mempersembahkan korban bukan sahaja untuk dosa umat , tetapi juga untuk dosanya sendiri .
58005004	Tiada seorang pun mempermuliakan dirinya sendiri dengan menjadi imam agung . Hanya dengan panggilan Allah , seseorang dapat menjadi imam agung , seperti yang berlaku kepada Harun .
58005005	Demikian juga , Kristus tidak mempermuliakan diri-Nya sendiri dengan menjadi Imam Agung . Sebaliknya Allah berfirman kepada-Nya , “ Engkaulah Anak-Ku ; pada hari ini Aku menjadi Bapa-Mu . ”
58005006	Dalam ayat lain Allah berfirman juga , “ Engkau akan menjadi Imam selama-lamanya , seperti Imam Melkisedek . ”
58005007	Semasa Yesus hidup di bumi ini , Dia berdoa dan memohon dengan seruan dan tangisan kepada Allah yang berkuasa menyelamatkan Dia daripada kematian . Oleh sebab Yesus merendahkan diri dan taat kepada Allah , Allah mendengarkan permintaan-Nya .
58005008	Tetapi meskipun Yesus Anak Allah , Dia belajar menjadi taat melalui penderitaan-Nya .
58005009	Oleh itu , sesudah Dia menjadi penyelamat yang sempurna , Dia menjadi sumber penyelamatan yang kekal bagi semua orang yang taat kepada-Nya .
58005010	Allah pun mengisytiharkan Dia menjadi Imam Agung seperti Imam Melkisedek .
58005011	Masih banyak lagi yang perlu kami katakan tentang hal ini , tetapi susah kami hendak menerangkannya kerana kamu lambat sekali mengerti .
58005012	Sebenarnya sudah waktunya bagi kamu untuk menjadi guru , tetapi sehingga sekarang kamu masih perlu menerima ajaran asas tentang perkhabaran Allah . Kamu masih belum dapat menerima makanan keras , tetapi masih minum susu sahaja .
58005013	Sesiapa yang minum susu sebagai makanan utama masih kanak-kanak ; dia tidak faham akan apa yang benar dan apa yang salah .
58005014	Sebaliknya , makanan keras untuk orang dewasa , yang sudah terlatih untuk membezakan yang baik daripada yang jahat .
58006001	Oleh itu , marilah kita menuju kepada kedewasaan kehidupan Kristian , dan jangan hanya perhatikan ajaran asas tentang Kristus . Janganlah kita ulangi ajaran asas tentang hal berhenti melakukan yang sia-sia dan tentang kepercayaan kepada Allah ,
58006002	atau ajaran asas tentang baptisan dan tentang hal meletakkan tangan pada orang , atau tentang kebangkitan orang mati dan hukuman yang kekal .
58006003	Marilah kita menjadi orang Kristian yang dewasa ! Jika diizinkan Allah , hal inilah yang akan kita lakukan !
58006004	Hal itu demikian , kerana orang yang tidak mahu percaya kepada Kristus lagi , tidak dapat dipimpin kembali supaya bertaubat . Mereka pernah berada dalam terang Allah ; mereka pernah menikmati pemberian Allah , dan menerima Roh Allah yang menjadi bahagian mereka .
58006005	Melalui pengalaman , mereka tahu bahawa firman Allah baik , dan mereka telah merasai kuasa daripada kurnia Allah pada zaman yang akan datang .
58006006	Tetapi sesudah itu mereka tidak mahu percaya kepada Kristus lagi ! Tidak mungkin mereka dipimpin kembali supaya bertaubat , kerana mereka menyalibkan Anak Allah lagi dan mempermalukan Dia di hadapan umum .
58006007	Allah memberkati tanah yang menghisap air hujan yang sering turun ke atasnya , lalu tanah itu menghasilkan tanam-tanaman yang berguna bagi orang yang menanamnya .
58006008	Tetapi jika tanah itu mengeluarkan duri dan lalang , maka tanah itu tidak berguna . Tanah itu akan dikutuk oleh Allah dan dimusnahkan oleh api .
58006009	Tetapi , saudara-saudara yang tercinta , meskipun kami berkata demikian , kami yakin akan kamu . Kami tahu bahawa kamu mempunyai berkat-berkat yang lebih baik , yang termasuk dalam penyelamatan kamu .
58006010	Allah bukannya tidak adil . Dia tidak melupakan apa yang sudah kamu lakukan bagi-Nya , ataupun kasih yang kamu tunjukkan kepada-Nya dengan menolong sesama saudara Kristian , baik dahulu mahupun sekarang .
58006011	Kami ingin sekali supaya setiap orang di kalangan kamu terus bergiat sehingga akhir , supaya segala perkara yang kamu harap-harapkan itu boleh kamu terima .
58006012	Kami tidak mahu kamu menjadi malas . Hiduplah seperti mereka yang menerima apa yang telah dijanjikan oleh Allah , kerana percaya kepada-Nya dan bersabar .
58006013	Ketika Allah berjanji kepada Abraham , Dia bersumpah bahawa Dia akan melakukan apa yang sudah dijanjikan-Nya . Kerana tidak ada sesiapa pun yang lebih tinggi daripada Allah , Dia bersumpah demi nama-Nya sendiri .
58006014	Allah berfirman , “ Aku berjanji akan memberkati engkau dan memberikan keturunan yang banyak kepadamu . ”
58006015	Abraham bersabar . Oleh itu dia menerima apa yang dijanjikan oleh Allah .
58006016	Ketika seseorang bersumpah , dia menggunakan nama orang lain yang lebih tinggi kedudukannya daripada dia . Lalu sumpah itu menyelesaikan segala perselisihan .
58006017	Allah hendak meyakinkan orang yang akan menerima apa yang dijanjikan-Nya , bahawa Dia tidak sekali-kali akan mengubah maksud-Nya . Itulah sebabnya Dia menambah sumpah pada janji-Nya itu .
58006018	Dua perkara itu tidak dapat berubah , iaitu janji-Nya dan sumpah-Nya . Allah tidak dapat berdusta tentangnya . Oleh itu , kita yang sudah pergi kepada-Nya untuk mendapat perlindungan , sangat digalakkan supaya berpegang teguh kepada harapan yang ada di hadapan kita .
58006019	Harapan kita itu seperti sauh yang menjadi pegangan hidup yang kuat dan aman . Harapan itu menembusi tirai Bilik Maha Suci di Rumah Tuhan di syurga .
58006020	Yesus telah masuk ke situ lebih dahulu daripada kita , dan Dia menjadi Imam Agung yang kekal seperti Imam Melkisedek .
58007001	Imam Melkisedek ialah raja Salem dan imam Allah Yang Maha Tinggi . Ketika Abraham balik dari peperangan mengalahkan empat orang raja , Melkisedek menjumpainya dan memberkatinya .
58007002	Lalu Abraham memberi Melkisedek sepersepuluh daripada segala apa yang dirampasnya . ( Pertama sekali nama Melkisedek bermakna “ Raja Keadilan . ” Oleh sebab dia raja Salem , namanya juga bermakna “ Raja Kesejahteraan . ” )
58007003	Tidak ada catatan tentang ibu bapa Melkisedek ataupun nenek moyangnya . Tidak ada catatan tentang kelahirannya ataupun kematiannya . Dia seperti Anak Allah ; dia menjadi imam selama-lamanya .
58007004	Lihatlah betapa tingginya kedudukan Melkisedek . Abraham , bapa bangsa kita , memberi dia sepersepuluh daripada segala yang didapatinya daripada peperangan itu .
58007005	Menurut hukum Taurat , imam-imam keturunan suku Lewi harus memungut sepersepuluh daripada pendapatan umat Israel , iaitu saudara-saudara mereka sendiri , walaupun mereka juga keturunan Abraham .
58007006	Melkisedek bukan keturunan suku Lewi , tetapi dia menerima sepersepuluh daripada apa yang sudah diterima oleh Abraham , dan memberkati yang telah menerima janji Allah .
58007007	Tidak dapat diragukan lagi bahawa orang yang diberkati lebih rendah kedudukannya daripada orang yang memberkati .
58007008	Imam-imam yang memungut sepersepuluh bahagian itu manusia biasa yang tentu akan mati . Tetapi menurut Alkitab , Melkisedek yang menerima sepersepuluh bahagian itu tetap hidup .
58007009	Boleh dikatakan bahawa ketika Abraham membayar sepersepuluh bahagian itu , Lewi juga membayarnya ( walaupun keturunannya memungut sepersepuluh bahagian daripada umat Israel . )
58007010	Pada masa Melkisedek berjumpa dengan Abraham , Lewi belum lahir tetapi boleh dikatakan sudah ada di dalam tubuh Abraham nenek moyangnya .
58007011	Imam-imam keturunan Lewi merupakan asas hukum Taurat , yang diberikan kepada umat Israel . Jika apa yang dilakukan imam-imam suku Lewi dahulu itu sempurna , maka tidak perlu ada imam lain seperti Imam Melkisedek , yang bukan keturunan Imam Harun .
58007012	Apabila ada perubahan dalam keimaman , hukum Taurat pun mesti berubah .
58007013	Yang dimaksudkan di sini adalah Tuhan kita . Dia daripada suku lain , dan belum pernah seorang pun daripada suku-Nya bertugas sebagai imam .
58007014	Semua orang tahu bahawa Tuhan kita berasal daripada suku Yehuda ; dan Musa tidak pernah menyebut suku itu ketika dia berucap tentang imam-imam .
58007015	Hal yang dibincangkan itu menjadi lebih jelas sekarang : Seorang imam lain sudah datang , imam seperti Melkisedek .
58007016	Dia dilantik menjadi imam , tidak menurut hukum atau peraturan manusia , tetapi berdasarkan hidupnya yang berkuasa dan tidak berkesudahan .
58007017	Di dalam Alkitab tertulis , “ Engkau akan menjadi imam selama-lamanya , seperti Imam Melkisedek . ”
58007018	Oleh itu peraturan yang lama telah dibatalkan , kerana lemah dan tidak berguna .
58007019	Taurat Musa tidak dapat menyempurnakan sesuatu pun . Sekarang kita diberikan suatu harapan yang lebih baik , dan dengannya kita dapat mendekati Allah .
58007020	Tambahan pula , semua itu disertai sumpah daripada Allah . Apabila imam-imam lain dilantik , tidak ada sumpah seperti itu .
58007021	Tetapi Yesus diangkat menjadi imam dengan sumpah , ketika Allah berfirman kepada-Nya , “ Tuhan sudah bersumpah , dan tidak akan mengubah fikiran , ‘ Engkau akan menjadi imam selama-lamanya . ’ ”
58007022	Dengan sumpah itu , Yesus menjadi jaminan suatu perjanjian yang lebih baik .
58007023	Ada satu hal lagi : imam-imam lain itu banyak bilangannya kerana mereka mati dan tidak dapat meneruskan tugas .
58007024	Tetapi Yesus hidup selama-lamanya dan tugas-Nya sebagai imam tidak beralih kepada orang lain .
58007025	Oleh itu , baik sekarang ataupun selamanya , Dia dapat menyelamatkan orang yang datang kepada Allah melalui-Nya , kerana Dia hidup selama-lamanya untuk memohon kepada Allah bagi mereka .
58007026	Dengan demikian , Yesuslah Imam Agung yang kita perlukan . Dia suci ; pada-Nya tidak terdapat kesalahan ataupun dosa . Dia dipisahkan daripada orang berdosa , dan dinaikkan ke tempat yang lebih tinggi daripada langit .
58007027	Dia tidak seperti imam-imam agung lain , yang setiap hari harus mempersembahkan korban , pertama sekali untuk dosa sendiri dan kemudian untuk dosa umat . Yesus mempersembahkan korban sekali sahaja untuk selama-lamanya , ketika Dia mempersembahkan diri-Nya sendiri sebagai korban .
58007028	Taurat Musa melantik manusia yang tidak sempurna menjadi imam agung . Tetapi janji Allah yang disertai sumpah dan yang datang kemudian daripada Taurat telah menjadikan Anak , Penyelamat yang sempurna selama-lamanya .
58008001	Inilah perkara penting daripada apa yang kami katakan : Kita mempunyai Imam Agung seperti itu ; Dia duduk di sebelah kanan takhta Allah Yang Maha Besar di syurga .
58008002	Dia bertugas sebagai Imam Agung di Bilik Maha Suci , di dalam Khemah Tuhan yang sejati dan yang didirikan oleh Tuhan , bukan oleh manusia .
58008003	Tiap-tiap Imam Agung dilantik untuk mempersembahkan persembahan dan korban binatang kepada Allah ; demikian juga Imam Agung kita mesti mempunyai sesuatu untuk dipersembahkan .
58008004	Andaikata Dia di bumi ini , Dia tidak akan menjadi imam , kerana sudah ada imam yang mempersembahkan korban menurut Taurat orang Yahudi .
58008005	Tugas yang dilakukan mereka sebagai imam , sebenarnya hanya suatu gambaran dan bayangan daripada apa yang di syurga . Demikian juga halnya dengan Musa dahulu . Ketika dia hendak mendirikan Khemah Tuhan , Allah berfirman kepadanya , “ Ingatlah , engkau harus membuat segala-galanya menurut contoh yang ditunjukkan kepadamu di atas gunung itu . ”
58008006	Tetapi sekarang Yesus diberikan tugas imam yang jauh lebih mulia daripada yang dijalankan imam-imam itu , kerana perjanjian yang diadakan-Nya antara Allah dengan manusia adalah lebih baik . Perjanjian itu berdasarkan janji tentang perkara-perkara yang lebih baik .
58008007	Andaikata tidak ada kekurangan pada perjanjian pertama , maka tidak perlu diadakan perjanjian kedua .
58008008	Tetapi Allah mendapati kesalahan umat-Nya , ketika Dia mencela mereka , “ Masanya akan tiba , firman Tuhan , apabila Aku akan mengadakan perjanjian baru dengan umat Israel , dan dengan umat Yehuda .
58008009	Perjanjian itu tidak seperti perjanjian yang Aku buat dengan nenek moyang mereka , pada masa Aku membimbing mereka keluar dari negeri Mesir . Mereka tidak setia kepada perjanjian yang Aku buat dengan mereka , itulah sebabnya Aku tidak mempedulikan mereka .
58008010	Tetapi sekarang , inilah perjanjian yang akan Aku buat dengan umat Israel pada masa akan datang , firman Tuhan : Aku akan menanamkan hukum-Ku di dalam fikiran mereka , dan menuliskannya di dalam hati mereka . Aku akan menjadi Allah mereka , dan mereka akan menjadi umat-Ku .
58008011	Tidak seorang pun perlu mengajar sesama wargakota , atau memberitahu sesama suku , ‘ Kenallah akan Tuhan . ’ Mereka semua akan mengenal Aku , daripada yang terkecil sehingga yang terbesar .
58008012	Aku akan mengampunkan kesalahan mereka , dan tidak mengingat lagi dosa mereka . ”
58008013	Oleh sebab Allah berfirman tentang perjanjian baru , Dia menjadikan perjanjian pertama itu lama . Apa sahaja yang menjadi lama dan usang , akan segera lenyap .
58009001	Perjanjian pertama mengandungi peraturan ibadat , dan mempunyai tempat ibadat buatan manusia .
58009002	Khemah yang didirikan di bahagian paling depan , dinamakan Bilik Suci . Di situ terdapat sebuah kaki pelita dan sebuah meja dengan roti yang dipersembahkan kepada Allah .
58009003	Di belakang tirai kedua , terdapat bahagian khemah yang dinamakan Bilik Maha Suci .
58009004	Di situ terdapat mazbah emas yang digunakan untuk membakar kemenyan dan juga terdapat Tabut Perjanjian yang seluruhnya disalut dengan emas . Di dalam Tabut itu terdapat balang emas berisi manna , tongkat Harun yang telah bertunas , dan dua buah batu tulis yang bertuliskan sepuluh hukum Allah .
58009005	Di atas Tabut itu terdapat dua kerub iaitu makhluk bersayap yang melambangkan hadirat Allah . Sayap kerub ini terbentang di atas penutup Tabut , tempat dosa diampunkan . Tetapi sekarang bukanlah masanya untuk menerangkan semuanya dengan terperinci .
58009006	Demikianlah semua itu diatur . Setiap hari imam-imam masuk ke dalam bahagian depan khemah itu untuk menjalankan tugas mereka .
58009007	Hanya Imam Agung yang masuk ke bahagian paling dalam daripada khemah itu , dan hal itupun dilakukannya hanya sekali setahun . Dia membawa darah yang dipersembahkannya kepada Allah bagi dirinya sendiri dan bagi dosa yang dilakukan oleh umat dengan tidak disedari .
58009008	Dengan aturan tersebut , Roh Allah mengajar kita dengan jelas , bahawa selama bahagian depan khemah itu masih berdiri , jalan masuk ke dalam Bilik Maha Suci itu masih belum terbuka .
58009009	Hal ini melambangkan zaman sekarang . Maknanya , semua persembahan dan korban binatang yang dipersembahkan kepada Allah tidak dapat menyempurnakan hati nurani orang yang membawa persembahan .
58009010	Semua itu hanya berkenaan dengan makanan , minuman , dan berbagai-bagai upacara penyucian . Semua itu hanya peraturan lahir yang berlaku sehingga masanya Allah mengadakan pembaharuan .
58009011	Tetapi Kristus sudah datang sebagai Imam Agung daripada perkara-perkara baik , yang sudah ada di sini . Khemah tempat Dia menjalankan tugas sebagai Imam Agung , adalah lebih penting dan lebih sempurna . Khemah itu tidak dibuat oleh manusia , ertinya bukan sebahagian daripada dunia yang diciptakan ini .
58009012	Ketika Kristus memasuki Bilik Maha Suci sekali sahaja untuk selama-lamanya , Dia tidak membawa darah kambing dan darah lembu jantan untuk dipersembahkan . Tetapi Dia membawa darah-Nya sendiri , dan dengan demikian Dia membebaskan kita selama-lamanya .
58009013	Darah kambing dan darah lembu jantan , serta abu daripada korban anak lembu , dipercikkan ke atas orang yang najis menurut peraturan agama . Perbuatan itu menyucikan mereka daripada semua yang menajiskan mereka .
58009014	Jika orang dapat disucikan dengan cara itu , darah Kristus lebih berkuasa pula ! Melalui Roh yang kekal , Kristus mempersembahkan diri-Nya sendiri kepada Allah sebagai korban yang sempurna . Darah-Nya akan menyucikan hati nurani kita daripada upacara agama yang sia-sia , supaya kita boleh mengabdikan diri kepada Allah yang hidup .
58009015	Itulah sebabnya Kristus menjadi Pengantara bagi suatu perjanjian baru , supaya orang yang sudah dipanggil oleh Allah boleh menerima berkat kekal yang sudah dijanjikan oleh Allah . Hal itu dapat berlaku kerana Kristus telah mati untuk membebaskan orang daripada kesalahan yang dilakukan mereka pada masa perjanjian pertama masih berlaku .
58009016	Jika ada surat wasiat , haruslah dibuktikan bahawa orang yang membuat surat wasiat itu sudah meninggal .
58009017	Surat wasiat tidak bererti apa-apa selagi orang yang membuatnya masih hidup . Surat itu berlaku hanya setelah orang itu meninggal .
58009018	Itulah sebabnya perjanjian pertama pun harus disahkan dengan darah .
58009019	Mula-mula Musa menyampaikan semua perintah dalam Taurat kepada umat Israel . Setelah itu dia mengambil darah lembu jantan dan darah kambing , lalu mencampurnya dengan air , kemudian memercikkannya pada kitab Taurat dan pada seluruh umat , dengan menggunakan setangkai rumput hisop dan bulu domba berwarna merah .
58009020	Musa berkata , “ Inilah darah yang mengesahkan perjanjian daripada Allah yang harus kamu taati . ”
58009021	Dengan cara yang sama , Musa juga memercikkan darah itu pada Khemah Tuhan dan pada semua alat untuk ibadat .
58009022	Sebenarnya , menurut Taurat , hampir segala sesuatu disucikan dengan darah . Demikian juga dosa hanya dapat diampunkan jika ada penumpahan darah .
58009023	Hal-hal yang melambangkan perkara-perkara di syurga , perlu disucikan dengan cara tersebut . Tetapi perkara-perkara di syurga itu memerlukan korban yang jauh lebih baik .
58009024	Kristus tidak masuk ke Bilik Suci buatan manusia , yang hanya melambangkan Bilik Suci sebenarnya . Tetapi Kristus masuk ke syurga ; di sana Dia sekarang menghadap hadirat Allah sebagai wakil kita .
58009025	Setiap tahun Imam Agung Yahudi masuk ke dalam Bilik Maha Suci dengan membawa darah seekor binatang . Tetapi Kristus tidak masuk untuk mempersembahkan diri-Nya berulang kali ;
58009026	kerana jika demikian , Dia harus menderita berulang kali sejak dunia ini dijadikan . Sebaliknya , sekarang pada zaman akhir ini Dia menunjukkan diri satu kali sahaja untuk selama-lamanya , bagi menghapuskan dosa dengan mengorbankan diri-Nya sendiri .
58009027	Semua orang mesti mati satu kali , dan setelah itu dihakimi oleh Allah .
58009028	Demikian juga Kristus dipersembahkan sebagai korban satu kali sahaja untuk menghapuskan dosa banyak orang . Dia akan menunjukkan diri sekali lagi , bukan untuk menyelesaikan masalah dosa , tetapi untuk menyelamatkan orang yang menantikan Dia .
58010001	Taurat orang Yahudi bukanlah gambaran lengkap dan sempurna tentang perkara-perkara yang sebenarnya , tetapi hanya bayangan daripada perkara-perkara baik yang akan datang . Tahun demi tahun korban yang sama dipersembahkan . Bagaimanakah Taurat , melalui korban-korban ini dapat menyempurnakan orang yang datang menyembah Allah ?
58010002	Jika orang yang menyembah Allah benar-benar telah disucikan daripada dosa , mereka tidak akan berasa bersalah lagi , dan korban tidak perlu dipersembahkan lagi .
58010003	Tetapi nyatanya , korban-korban yang dipersembahkan tahun demi tahun itu mengingatkan orang akan dosa mereka .
58010004	Darah lembu jantan dan darah kambing tidak dapat menghapuskan dosa .
58010005	Itulah sebabnya pada masa Kristus hampir datang ke dunia , Dia berkata kepada Allah , “ Engkau tidak menghendaki korban dan persembahan , tetapi Engkau sudah menyediakan tubuh bagi-Ku .
58010006	Engkau tidak minta korban untuk menyenangkan hati-Mu , ataupun korban untuk menghapuskan dosa .
58010007	Lalu Aku berkata , ‘ Inilah Aku , ya Allah , Aku datang untuk melakukan kehendak-Mu , seperti yang tertulis di dalam kitab Taurat tentang diri-Ku . ’ ”
58010008	Mula-mula Kristus berkata , “ Engkau tidak menghendaki korban dan persembahan ; Engkau tidak minta korban untuk menyenangkan hati-Mu , dan korban untuk menghapuskan dosa . ” Dia berkata demikian meskipun segala korban itu dipersembahkan menurut Taurat .
58010009	Setelah itu Dia berkata , “ Inilah Aku , ya Allah . Aku datang untuk melakukan kehendak-Mu . ” Oleh itu , Allah meniadakan segala korban yang lama itu , lalu menggantikannya dengan korban Kristus .
58010010	Yesus Kristus melakukan kehendak Allah , dan mempersembahkan diri-Nya sendiri sebagai korban . Hal itu dilakukan-Nya satu kali sahaja untuk selama-lamanya . Dengan persembahan itu , kita semua dibersihkan daripada dosa .
58010011	Setiap imam Yahudi menjalankan tugas tiap-tiap hari dan berulang kali mempersembahkan korban yang sama . Tetapi korban-korban itu sama sekali tidak dapat menghapuskan dosa .
58010012	Sebaliknya , Kristus mempersembahkan hanya satu korban untuk pengampunan dosa , dan korban itu berlaku untuk selama-lamanya . Setelah itu Dia duduk di sebelah kanan Allah .
58010013	Sekarang Dia menantikan masanya Allah menjadikan musuh-musuh-Nya sebagai alas kaki-Nya .
58010014	Demikianlah dengan satu korban , untuk selama-lamanya Dia menyempurnakan orang yang sudah disucikan daripada dosa .
58010015	Roh Allah juga memberikan kesaksian kepada kita . Roh Allah berkata ,
58010016	“ Inilah perjanjian yang akan Aku buat dengan mereka pada masa akan datang , firman Tuhan , Aku akan menanamkan hukum-Ku di dalam hati mereka , dan menuliskannya di dalam fikiran mereka . ”
58010017	Dia juga berkata , “ Aku akan melupakan segala dosa dan kejahatan mereka . ”
58010018	Oleh itu , apabila segala dosa dan kejahatan itu sudah diampunkan , persembahan korban untuk pengampunan dosa tidak diperlukan lagi .
58010019	Oleh itu , saudara-saudara-ku , dengan kematian Yesus kita mempunyai kebebasan penuh untuk masuk ke Bilik Maha Suci .
58010020	Yesus sudah membuka satu jalan baru bagi kita , jalan yang memberikan kehidupan . Jalan itu melalui tirai , iaitu tubuh Yesus sendiri .
58010021	Sekarang kita mempunyai imam agung , yang bertanggungjawab terhadap rumah Allah .
58010022	Oleh itu , marilah kita hampiri Allah dengan hati yang tulus dan iman yang teguh , dengan hati yang sudah disucikan daripada perasaan bersalah , dan dengan tubuh yang sudah dibersihkan oleh air bersih .
58010023	Hendaklah kita berpegang teguh kepada harapan yang kita akui , kerana Allah dapat dipercayai dan Dia akan menepati janji-Nya .
58010024	Hendaklah kita perhatikan satu sama lain , supaya kita dapat saling memberikan dorongan untuk mengasihi satu sama lain dan untuk melakukan hal yang baik .
58010025	Janganlah kita hentikan kebiasaan berkumpul bersama-sama , seperti yang dilakukan oleh beberapa orang saudara . Sebaliknya lebih-lebih lagi kita harus menggalakkan satu sama lain , kerana kita tahu bahawa tidak lama lagi Tuhan akan datang .
58010026	Tidak ada lagi korban yang dapat menghapuskan dosa , jika kita dengan sengaja terus berdosa , setelah ajaran benar tentang Berita Baik sudah disampaikan kepada kita .
58010027	Satu-satunya yang masih tinggal bagi kita adalah dengan takut menantikan pengadilan Allah dan api dahsyat yang akan membinasakan orang yang melawan Allah .
58010028	Seseorang yang tidak mentaati Taurat Musa dihukum mati tanpa kasihan , jika dengan kesaksian dua atau tiga orang saksi , dia terbukti bersalah .
58010029	Lebih berat lagi hukuman yang harus dijatuhkan kepada seseorang yang menginjak-injak Anak Allah , yang menganggap hina darah perjanjian Allah yang sudah menyucikan dia daripada dosa , dan yang menista Roh Allah yang mengasihinya !
58010030	Hal itu demikian kerana kita mengenal Dia yang berfirman , “ Aku akan membalas dendam ! Aku akan menghukum ! ” Dia juga berfirman , “ Tuhan akan menghakimi umat-Nya . ”
58010031	Alangkah ngerinya jika jatuh ke tangan Allah yang hidup !
58010032	Ingatlah keadaan kamu pada masa lampau . Pada masa itu , setelah cahaya Allah menyinari kamu , sering kali kamu menderita , namun kamu tetap berjuang dengan gigih .
58010033	Ada kalanya kamu dihina dan dianiaya di hadapan umum . Ada kalanya juga kamu rela menderita bersama-sama mereka yang diperlakukan demikian .
58010034	Kamu ikut merasakan penderitaan orang yang dipenjarakan . Apabila segala milik kamu dirampas , kamu menanggungnya dengan gembira , kerana kamu tahu bahawa kamu masih mempunyai sesuatu yang lebih baik dan yang akan tahan selama-lamanya .
58010035	Oleh itu , janganlah putus harapan , kerana besar balasannya jika kamu tetap berharap .
58010036	Kamu perlu bersabar supaya dapat melakukan kehendak Allah , dan dengan demikian menerima apa yang dijanjikan-Nya .
58010037	Hal ini demikian , kerana di dalam Alkitab tertulis , “ Hanya sebentar lagi , lalu Dia yang akan datang itu akan segera tiba ; Dia tidak akan berlambat .
58010038	Umat-Ku yang melakukan kehendak-Ku akan percaya kepada-Ku dan hidup ; tetapi jika ada antara mereka yang tidak lagi percaya kepada-Ku , Aku tidak berkenan kepadanya . ”
58010039	Kita ini bukanlah umat yang tidak lagi percaya kepada Allah , dan bukan umat yang sesat . Sebaliknya , kita beriman dan diselamatkan .
58011001	Beriman bererti yakin sungguh-sungguh akan perkara-perkara yang diharapkan , dan mempunyai kepastian akan perkara-perkara yang tidak dapat kita lihat .
58011002	Kerana beriman , nenek moyang kita diperkenankan oleh Allah .
58011003	Kerana beriman , kita mengerti bahawa alam ini diciptakan oleh firman Allah , maka apa yang dapat dilihat dijadikan daripada apa yang tidak dapat dilihat .
58011004	Kerana beriman , Habel mempersembahkan korban yang lebih baik daripada korban yang dipersembahkan oleh Kain kepada Allah . Dengan imannya itu , Habel diterima oleh Allah sebagai orang yang baik , oleh sebab Allah menerima persembahannya . Kerana imannya itu , Habel masih berkata-kata sampai sekarang , meskipun dia sudah meninggal .
58011005	Kerana beriman , Henokh tidak mati . Sebaliknya dia diangkat dan dibawa kepada Allah . Tidak seorang pun dapat menjumpainya , kerana dia sudah diangkat oleh Allah . Di dalam Alkitab tertulis , bahawa sebelum Henokh diangkat , dia menyenangkan hati Allah .
58011006	Tanpa iman , tidak seorang pun dapat menyenangkan hati Allah . Orang yang datang kepada Allah mesti percaya bahawa Allah wujud , dan bahawa Allah menganugerahi orang yang mencari-Nya .
58011007	Kerana beriman , Nuh mendengarkan amaran Allah tentang perkara-perkara pada masa depan , yang belum dilihat olehnya . Nuh taat kepada Allah , lalu membina sebuah bahtera yang kemudian menyelamatkan dia dan keluarganya . Dengan demikian dunia dihukum , dan kerana imannya Nuh dinyatakan oleh Allah sebagai orang yang baik .
58011008	Kerana beriman , Abraham mentaati Allah ketika Allah memanggilnya dan menyuruhnya pergi ke negeri yang dijanjikan oleh Allah kepadanya . Abraham meninggalkan negerinya tanpa mengetahui ke mana dia akan pergi .
58011009	Kerana beriman , Abraham tinggal sebagai orang asing di negeri yang dijanjikan oleh Allah kepadanya . Dia tinggal di khemah dengan Ishak dan Yakub , yang menerima janji yang sama daripada Allah .
58011010	Hal itu demikian kerana Abraham sedang menantikan kota yang kekal , kota yang dirancang dan dibina oleh Allah .
58011011	Kerana beriman , Abraham dapat menjadi bapa , meskipun dia sudah sangat tua dan Sara pun mandul . Abraham yakin bahawa Allah akan menepati janji-Nya .
58011012	Meskipun Abraham pada masa itu sudah mati pucuk , tetapi dia mendapat keturunan sebanyak bintang di langit dan pasir di pantai .
58011013	Semua orang ini beriman sampai mati . Mereka tidak menerima perkara-perkara yang dijanjikan oleh Allah , tetapi dari jauh mereka nampak dan menyambutnya . Mereka mengaku dengan terang-terang bahawa mereka hanyalah orang asing dan pengembara di bumi ini .
58011014	Orang yang berkata demikian menunjukkan dengan jelas bahawa mereka sedang mencari negeri yang akan menjadi tanah air mereka .
58011015	Mereka tidak selalu memikirkan negeri yang sudah ditinggalkan . Jika mereka selalu memikirkannya , mereka berpeluang kembali ke negeri itu .
58011016	Sebaliknya , mereka merindukan sebuah negeri yang lebih baik , iaitu negeri yang di syurga . Itulah sebabnya Allah tidak malu apabila mereka menyebut Dia sebagai Allah mereka , kerana Allah sudah menyediakan sebuah kota untuk mereka .
58011017	Kerana beriman , Abraham mempersembahkan anaknya , Ishak , sebagai korban , ketika Allah menguji Abraham . Allah memberikan janji-Nya kepada Abraham , namun Abraham bersedia mempersembahkan anaknya yang tunggal sebagai korban .
58011018	Allah sudah berfirman kepadanya , “ Melalui Ishak engkau akan beroleh keturunan yang Aku janjikan . ”
58011019	Abraham yakin bahawa Allah berkuasa membangkitkan Ishak daripada kematian . Oleh itu boleh dikatakan , Abraham sudah menerima Ishak kembali daripada kematian .
58011020	Kerana beriman , Ishak menjanjikan berkat untuk masa depan bagi Yakub dan Esau .
58011021	Kerana beriman , Yakub memberkati setiap anak Yusuf sebelum Yakub meninggal . Yakub bersandar pada kepala tongkatnya dan menyembah Allah .
58011022	Kerana beriman , Yusuf ketika hampir meninggal berkata tentang keluarnya orang Israel dari Mesir . Dia juga berpesan tentang apa yang harus dilakukan dengan jenazahnya .
58011023	Kerana beriman , ibu bapa Musa menyembunyikan dia selama tiga bulan setelah dia lahir . Mereka melihat bahawa Musa bayi yang comel , dan mereka tidak takut menentang titah raja .
58011024	Kerana beriman , Musa sesudah menjadi dewasa , tidak mahu disebut anak puteri raja Mesir .
58011025	Musa lebih suka menderita bersama-sama umat Allah daripada menikmati kesenangan hidup berdosa untuk sementara waktu .
58011026	Musa berpendapat bahawa jauh lebih berharga menanggung hinaan bagi Penyelamat yang diutus oleh Allah daripada mendapat segala harta negeri Mesir , kerana Musa mengharapkan pahala pada masa yang akan datang .
58011027	Kerana beriman , Musa meninggalkan Mesir tanpa berasa takut akan kemurkaan raja . Musa tidak mahu berpatah balik , kerana seolah-olah dia sudah nampak Allah yang tidak kelihatan itu .
58011028	Kerana beriman , Musa memulakan Paska dan memberikan perintah supaya darah dipercikkan pada pintu , agar Malaikat Maut tidak membunuh anak laki-laki sulung orang Israel .
58011029	Kerana beriman , orang Israel dapat menyeberang Laut Merah , seolah-olah mereka berjalan di atas tanah yang kering . Ketika orang Mesir cuba menyeberang , mereka mati lemas di dalam laut itu .
58011030	Kerana beriman , orang Israel menyebabkan tembok-tembok Yerikho roboh setelah mereka mengelilinginya selama tujuh hari .
58011031	Kerana beriman , Rahab , wanita pelacur itu , tidak turut terbunuh bersama-sama orang yang melawan Allah , kerana dia menyambut pengintip-pengintip Israel dengan ramah .
58011032	Perlukah aku meneruskannya ? Masa tidak cukup bagiku untuk bertutur tentang Gideon , Barak , Simson , Yefta , Daud , Samuel , dan nabi-nabi .
58011033	Kerana beriman , mereka mengalahkan negeri-negeri . Mereka melakukan apa yang benar . Oleh itu mereka menerima apa yang dijanjikan oleh Allah . Mereka menutup mulut singa ,
58011034	memadamkan api yang dahsyat , dan menyelamatkan diri daripada tikaman pedang . Mereka lemah , tetapi menjadi kuat ; mereka perkasa dalam peperangan dan mengalahkan pasukan-pasukan bangsa asing .
58011035	Kerana beriman , kaum wanita mendapat kembali sanak keluarga yang sudah dibangkitkan daripada kematian . Ada pula yang rela diseksa sampai mati , dan menolak untuk dibebaskan , kerana ingin dihidupkan kembali bagi kehidupan yang lebih baik .
58011036	Ada yang diolok-olok dan dicambuk . Ada juga yang dirantai dan dipenjarakan .
58011037	Ada yang direjam sehingga mati , ada yang dipotong menjadi dua dengan gergaji , dan ada pula yang dibunuh dengan pedang . Mereka mengembara dengan berpakaian kulit domba atau kambing . Mereka miskin , dianiaya , dan diseksa .
58011038	Dunia ini bukan tempat yang layak bagi mereka . Mereka mengembara seperti pelarian di padang gurun dan di bukit-bukit . Mereka tinggal di dalam gua dan lubang-lubang di tanah .
58011039	Alangkah besarnya kejayaan yang dicapai oleh semua orang itu kerana iman mereka ! Namun mereka tidak menerima apa yang dijanjikan oleh Allah ,
58011040	kerana Allah mempunyai rancangan yang lebih baik bagi kita . Dia merancang bahawa hanya bersama-sama kita , mereka akan menjadi sempurna .
58012001	Sedangkan bagi kita , di sekeliling kita ada banyak saksi . Oleh itu , marilah kita buang segala halangan yang menghalang kita dan dosa yang berpaut pada kita . Marilah kita tempuh perlumbaan di hadapan kita dengan tekun .
58012002	Hendaklah pandangan kita tertumpu kepada Yesus , kerana iman kita bergantung kepada-Nya dari permulaan sehingga akhir . Yesus tidak putus asa , walaupun Dia harus mati pada kayu salib . Sebaliknya , kerana kegembiraan yang menantikan-Nya , Yesus tidak peduli bahawa mati pada kayu salib adalah suatu hal yang memalukan . Sekarang Dia duduk di sebelah kanan takhta Allah .
58012003	Fikirkanlah betapa beratnya penderitaan yang dialami oleh Yesus , kerana orang berdosa sangat membenci Dia ! Oleh itu janganlah berkecil hati dan putus asa .
58012004	Dalam perjuangan kamu melawan dosa , kamu belum pernah melawan sehingga dibunuh .
58012005	Janganlah lupa akan nasihat Allah , yang diberikan kepada kamu sebagai anak-anak-Nya : “ Hai anak-Ku , perhatikan baik-baik apabila Tuhan menunjukkan kesalahanmu , dan janganlah kecil hati apabila Dia menghukum kamu .
58012006	Tuhan menunjukkan kesalahan setiap orang yang dikasihi-Nya , dan menghukum setiap orang yang diakui-Nya sebagai anak . ”
58012007	Hendaklah penderitaan yang kamu tanggung dianggap sebagai hukuman daripada seorang bapa . Penderitaan kamu membuktikan bahawa Allah memperlakukan kamu sebagai anak-anak-Nya . Pernahkah seorang anak tidak dihukum oleh bapanya ?
58012008	Jika kamu tidak dihukum seperti semua anak-Nya yang lain , hal ini bererti kamu bukan anak sah , tetapi anak haram .
58012009	Di dunia ini kita mempunyai bapa . Mereka menghukum kita , dan kita menghormati mereka . Oleh itu , kita harus menerima hukuman yang dikenakan oleh Bapa kita yang di syurga , supaya kita hidup .
58012010	Bapa kita yang di dunia menghukum kita hanya untuk masa pendek ketika kita masih anak-anak , menurut apa yang dirasakan baik oleh mereka . Tetapi Allah menghukum kita untuk kebaikan kita sendiri , supaya kita dapat menjadi suci seperti Dia .
58012011	Pada masa kita dihukum , hukuman itu membuat kita susah hati , bukannya senang hati . Tetapi kemudian , orang yang dihukum untuk menunjukkan kesalahan mereka , akan hidup menurut kehendak Allah dan mengalami kesejahteraan .
58012012	Oleh itu , kuatkanlah tangan yang lemah dan lutut yang gementar !
58012013	Berjalanlah sentiasa pada jalan yang lurus , supaya kaki yang tempang itu tidak terkilir , tetapi menjadi sembuh .
58012014	Berusahalah untuk hidup rukun dengan semua orang . Berusahalah untuk hidup suci , khas bagi Tuhan , kerana tidak seorang pun akan melihat Tuhan jika tidak hidup seperti itu .
58012015	Pastikanlah supaya tidak ada orang meninggalkan Allah yang merahmati kita . Janganlah sesiapa pun menjadi seperti tanaman pahit , yang menimbulkan pelbagai kesusahan dan mencemari orang dengan bisanya .
58012016	Janganlah sesiapa pun lakukan perbuatan cabul atau tidak hargai perkara rohani seperti yang dilakukan oleh Esau . Dia menjual haknya sebagai anak sulung , hanya untuk mendapat semangkuk makanan .
58012017	Kamu tahu bahawa kemudian Esau ingin mendapat berkat daripada bapanya , tetapi dia ditolak . Meskipun dengan tangisan dia cuba mencari jalan untuk memperbaiki apa yang sudah dilakukannya , dia tidak dapat berbuat demikian .
58012018	Kamu tidak datang untuk menghadapi sesuatu seperti yang dihadapi oleh umat Israel . Mereka datang kepada sesuatu yang dapat disentuh iaitu Gunung Sinai dengan apinya yang bernyala-nyala ; mereka datang kepada kegelapan , kekelaman , angin ribut ,
58012019	bunyi trompet , dan suara Allah yang berfirman . Apabila umat Israel mendengar suara itu , mereka dengan sungguh-sungguh berkata bahawa mereka tidak mahu mendengar suara itu lagi .
58012020	Mereka berkata demikian kerana mereka tidak tahan mendengar perintah yang mengatakan , “ Baik manusia ataupun binatang yang menyentuh gunung ini , harus direjam sampai mati . ”
58012021	Apa yang dilihat oleh umat Israel sedemikian dahsyat sehingga Musa berkata , “ Aku takut dan gementar . ”
58012022	Sebaliknya , kamu telah datang ke Bukit Sion dan ke kota Allah yang hidup , iaitu Yerusalem yang di syurga dengan beribu-ribu malaikatnya .
58012023	Kamu telah datang ke perhimpunan yang meriah , perhimpunan anak-anak sulung Allah , yang nama mereka terdaftar di syurga . Kamu sudah datang kepada Allah yang menghakimi semua orang , dan kepada roh-roh orang baik yang sudah disempurnakan .
58012024	Kamu sudah datang kepada Yesus , Pengantara yang mengadakan perjanjian baru itu , dan kepada darah percikan yang menjanjikan perkara-perkara yang jauh lebih baik daripada yang dijanjikan oleh darah Habel .
58012025	Oleh itu , pastikanlah supaya kamu dengarkan Dia yang berfirman itu . Mereka yang tidak mahu mendengarkan Dia yang datang ke bumi dan menyampaikan berita daripada Allah , tidak dapat menyelamatkan diri . Jika kita meninggalkan Dia yang berfirman dari syurga , pastilah kita tidak akan dapat menyelamatkan diri .
58012026	Pada masa itu , suara-Nya menggoncangkan bumi . Tetapi sekarang Dia telah berjanji , “ Sekali lagi bumi akan Aku goncangkan , dan bukan bumi sahaja tetapi langit juga . ”
58012027	Kata-kata “ sekali lagi ” menunjukkan bahawa seluruh alam yang diciptakan akan digoncangkan dan disingkirkan , supaya apa yang tidak dapat digoncangkan akan tertinggal .
58012028	Oleh itu , hendaklah kita bersyukur , kerana kita menerima suatu kerajaan yang tidak dapat digoncangkan . Hendaklah kita bersyukur dan menyembah Allah dengan hormat dan takut , menurut cara yang diperkenankan oleh-Nya ,
58012029	kerana Allah kita seperti api yang memusnahkan .
58013001	Sebagai saudara-saudara Kristian , hendaklah kita sentiasa saling mengasihi .
58013002	Janganlah segan menyambut orang yang belum kamu kenal ke rumah . Pernah orang berbuat demikian dan menyambut malaikat tanpa menyedarinya .
58013003	Ingatlah akan orang yang di dalam penjara , seolah-olah kamu juga di dalam penjara bersama-sama mereka . Ingatlah akan orang yang menderita , seolah-olah kamu juga menderita seperti mereka .
58013004	Perkahwinan harus dihormati oleh semua orang . Suami isteri harus setia kepada satu sama lain . Allah akan menghakimi orang yang melakukan perbuatan cabul dan orang yang berzina .
58013005	Janganlah hidup kamu dikuasai oleh cinta akan wang . Hendaklah kamu puas hati dengan apa yang kamu miliki . Allah sudah berfirman , “ Aku tidak akan membiarkan kamu ; Aku tidak akan meninggalkan kamu . ”
58013006	Oleh itu , dengan penuh keyakinan kita berkata , “ Tuhan Penolongku , aku tidak akan takut . Apakah yang dapat dilakukan orang terhadap aku ? ”
58013007	Janganlah lupa akan pemimpin-pemimpin kamu yang dahulu menyampaikan perkhabaran Allah kepada kamu . Ingatlah bagaimana mereka hidup dan mati , dan contohilah iman mereka .
58013008	Yesus Kristus tetap sama , baik dahulu , sekarang , dan selama-lamanya .
58013009	Janganlah biarkan segala macam ajaran ganjil menyesatkan kamu . Hati kita harus dikuatkan oleh rahmat Allah , bukan oleh ketaatan kepada peraturan tentang makanan . Orang yang mentaati peraturan itu tidak mendapat faedah daripadanya .
58013010	Imam-imam yang bertugas di Khemah Tuhan tidak berhak untuk mendapat bahagian daripada korban di atas mazbah kita .
58013011	Imam Agung Yahudi membawa darah binatang ke dalam Bilik Maha Suci untuk mempersembahkannya sebagai korban untuk mengampunkan dosa , tetapi bangkai binatang itu dibakar di luar perkhemahan .
58013012	Itulah sebabnya Yesus juga mati di luar pintu gerbang kota , untuk menyucikan umat-Nya daripada dosa dengan darah-Nya sendiri .
58013013	Oleh itu , marilah kita pergi kepada-Nya di luar perkhemahan dan tanggung hinaan bersama-sama Dia .
58013014	Hal itu demikian , kerana di bumi tidak ada kota yang kekal untuk kita ; kita mencari kota yang akan datang .
58013015	Oleh itu , marilah kita sentiasa persembahkan puji-pujian sebagai korban kepada Allah melalui Yesus . Kata-kata pujian itu persembahan kita , apabila kita mengaku Dia sebagai Tuhan kita .
58013016	Jangan lupa berbuat baik dan saling menolong , kerana perkara itu seperti korban yang menyenangkan hati Allah .
58013017	Taatilah pemimpin kamu dan turutlah perintah mereka . Tanpa mengenal lelah mereka memperhatikan kamu , kerana mereka harus bertanggungjawab kepada Allah bagi pelayanan mereka . Jika kamu taat kepada mereka , mereka dapat bekerja dengan sukacita . Jika tidak , mereka akan bekerja dengan dukacita , dan hal ini tidak berfaedah bagi kamu .
58013018	Teruslah berdoa untuk kami . Kami yakin bahawa hati nurani kami murni , kerana kami selalu ingin melakukan perkara yang benar .
58013019	Khasnya aku memohon supaya kamu berdoa agar Allah segera menghantar aku kembali kepada kamu .
58013020	Allah sudah membangkitkan Tuhan kita Yesus daripada kematian . Oleh sebab kematian-Nya itu , Dia sekarang menjadi Gembala Agung kita , domba-domba-Nya . Kematian-Nya juga mengesahkan perjanjian kekal yang dibuat oleh Allah dengan kita .
58013021	Semoga Allah sumber kesejahteraan itu melengkapi kamu dengan segala perkara baik yang kamu perlukan untuk melakukan kehendak-Nya . Semoga dengan perantaraan Yesus Kristus , Allah melakukan apa yang dikehendaki-Nya dalam hidup kita . Hendaklah Kristus dimuliakan selama-lamanya ! Amin .
58013022	Aku memohon supaya kamu mendengarkan nasihat-nasihat yang menggalakkan dengan sabar , kerana suratku ini tidak terlalu panjang .
58013023	Aku hendak memberitahu kamu bahawa saudara kita Timotius sudah dibebaskan dari penjara . Jika dia segera ke sini , aku akan melawat kamu bersama-sama dia .
58013024	Sampaikanlah salam kami kepada semua pemimpin kamu dan semua umat Allah . Terimalah salam daripada saudara-saudara di Italia .
58013025	Semoga Allah memberkati kamu semua .
59001001	Saudara-saudaraku sesama umat Allah , yang tercerai-cerai di seluruh dunia . Salam daripadaku , Yakobus , hamba Allah dan hamba Tuhan Yesus Kristus .
59001002	Saudara-saudaraku ! Anggaplah diri kamu berbahagia apabila mengalami bermacam-macam cubaan ,
59001003	kerana kamu tahu bahawa semasa kamu mengalami cubaan , dan masih tetap percaya kepada Kristus , kamu sudah membuktikan bahawa kamu tabah menanggung penderitaan .
59001004	Pastikan supaya ketabahan kamu untuk menanggung penderitaan itu berterusan , sehingga kamu menjadi benar-benar sempurna dan tidak kekurangan sesuatu pun .
59001005	Jika ada sesiapa antara kamu kurang bijaksana , hendaklah dia berdoa kepada Allah supaya Allah memberikan kebijaksanaan kepadanya ; kerana Allah memberikan dengan murah hati dan dengan sukacita kepada setiap orang .
59001006	Tetapi apabila kamu berdoa , kamu mesti percaya . Kamu tidak boleh ragu-ragu , kerana orang yang ragu-ragu seperti ombak di laut yang diumbang-ambingkan angin .
59001007	Orang seperti itu tidak tetap pendiriannya dan teragak-agak dalam semua perbuatannya . Oleh itu dia juga tidak dapat mengharapkan apa-apa daripada Tuhan .
59001008	
59001009	Orang Kristian yang miskin haruslah gembira apabila Allah meninggikan mereka .
59001010	Orang Kristian yang kaya haruslah gembira apabila Allah merendahkan mereka , kerana orang kaya akan lenyap seperti bunga rumput .
59001011	Ketika matahari naik , panas teriknya melayukan tanaman sehingga bunganya gugur dan hilanglah keindahannya . Demikianlah orang kaya akan jatuh miskin semasa mengusahakan perniagaan mereka .
59001012	Berbahagialah orang yang tabah semasa mengalami cubaan . Apabila mereka berjaya mengatasi cubaan itu , mereka akan menerima pahala berupa kehidupan yang sudah dijanjikan oleh Allah kepada orang yang mengasihi-Nya .
59001013	Jika seseorang tergoda semasa mengalami cubaan seperti itu , dia tidak boleh berkata , “ Godaan ini datangnya daripada Allah . ” Hal ini demikian kerana Allah tidak dapat digoda oleh kejahatan , dan Allah sendiri tidak menggoda orang .
59001014	Seseorang tergoda apabila dia dipikat dan diperangkap oleh keinginannya sendiri yang jahat .
59001015	Apabila dia menuruti keinginannya yang jahat itu , maka lahirlah dosa ; dan dosa yang berterusan akan mengakibatkan kematian .
59001016	Janganlah kamu tertipu , saudara-saudara yang aku kasihi !
59001017	Setiap pemberian yang baik dan sempurna datangnya dari syurga dan diturunkan oleh Allah , Pencipta semua cahaya di langit . Dia Allah yang tidak berubah , dan Dia tidak menyebabkan kegelapan apa pun .
59001018	Dengan kehendak-Nya sendiri Dia menjadikan kita melalui firman-Nya yang benar . Itulah sebabnya kita mendapat kedudukan yang utama antara semua makhluk ciptaan-Nya .
59001019	Saudara-saudara yang aku kasihi ! Kamu tahu bahawa setiap orang haruslah cepat mendengar , tetapi lambat berkata-kata , dan lambat naik marah .
59001020	Orang yang marah tidak dapat melakukan perkara baik , yang menyenangkan hati Allah .
59001021	Oleh itu , buanglah segala kebiasaan buruk dan kelakuan yang jahat . Berserahlah kepada Allah dan terimalah firman yang ditanam-Nya di dalam hati kamu , kerana firman itu dapat menyelamatkan kamu .
59001022	Janganlah tipu diri sendiri dengan hanya mendengarkan firman-Nya . Sebaliknya , lakukanlah apa yang difirmankan-Nya .
59001023	Seseorang yang mendengar firman Allah tetapi tidak melakukannya , adalah seperti seorang yang melihat dirinya sendiri di depan cermin .
59001024	Dia menatap dirinya baik-baik , lalu pergi dan langsung lupa akan rupanya .
59001025	Berita Baik itu hukum Allah yang sempurna dan dapat membebaskan manusia . Seseorang yang mendalami hukum itu dan melakukannya , akan diberkati Allah dalam segala perkara yang dilakukannya , kerana dia tidak hanya mendengar lalu melupakannya .
59001026	Adakah sesiapa menganggap dirinya beribadat ? Jika dia tidak mengendalikan lidahnya , maka ibadatnya sia-sia dan dia menipu dirinya sendiri .
59001027	Menurut Allah Bapa , inilah ibadat yang murni dan sejati : Menolong anak yatim piatu dan balu yang mengalami penderitaan , serta menjaga diri supaya tidak dicemari kejahatan di dunia ini .
59002001	Saudara-saudaraku ! Sebagai orang yang percaya kepada Tuhan Yesus Kristus , Tuhan kita yang mulia , janganlah beza-bezakan orang berdasarkan hal-hal yang lahir .
59002002	Andaikan dua orang datang ke pertemuan kamu , yang seorang kaya dan berpakaian indah serta memakai cincin emas ; yang seorang lagi miskin dan memakai pakaian buruk .
59002003	Dengan hormat kamu menyambut orang kaya itu dan berkata kepadanya , “ Silakan duduk di tempat yang terbaik ini . ” Tetapi kamu berkata kepada orang miskin itu , “ Berdirilah di sana , atau duduk di lantai dekat kakiku . ”
59002004	Dengan perbuatan itu , kamu membeza-bezakan orang di kalangan kamu dan kamu menilai orang berdasarkan fikiran yang jahat .
59002005	Ketahuilah , saudara-saudara yang aku kasihi ! Allah sudah memilih orang miskin di dunia ini menjadi orang yang kaya dalam iman . Mereka akan menikmati Pemerintahan Allah seperti yang sudah dijanjikan-Nya kepada mereka yang mengasihi Dia .
59002006	Tetapi kamu menghina orang miskin , padahal orang kayalah yang menindas kamu dan yang menyeret kamu ke hadapan hakim .
59002007	Merekalah yang menghina nama yang terhormat , yang kamu terima daripada Tuhan .
59002008	Kamu melakukan apa yang benar jika kamu mengamalkan hukum Pemerintahan Allah yang tertulis di dalam Alkitab , “ Kasihilah sesama manusia seperti kamu mengasihi dirimu sendiri . ”
59002009	Tetapi jika kamu memperlakukan orang berdasarkan hal-hal yang lahir , kamu berdosa , dan menurut Taurat , kamu telah melanggar hukum .
59002010	Sesiapa yang melanggar salah satu perintah Taurat , melanggar seluruh Taurat .
59002011	Hal ini demikian , kerana Allah yang berfirman , “ Janganlah berzina , ” juga berfirman , “ Janganlah membunuh . ” Oleh itu , meskipun kamu tidak berzina , tetapi jika kamu membunuh , kamu telah melanggar hukum .
59002012	Bercakaplah dan bertindaklah sebagai orang yang akan diadili oleh Allah menurut hukum yang membebaskan manusia .
59002013	Hal itu demikian kerana pada masa Allah menghakimi manusia , Dia tidak akan mengasihani orang yang tidak berbelas kasihan . Tetapi orang yang berbelas kasihan tidak akan dihukum oleh Allah .
59002014	Saudara-saudaraku ! Tidak ada gunanya seorang Kristian berkata , “ Saya beriman , ” jika perbuatannya tidak membuktikan imannya . Iman semacam itu tidak dapat menyelamatkan dia .
59002015	Andaikan seorang saudara lelaki atau saudara perempuan memerlukan pakaian dan tidak mempunyai cukup makanan .
59002016	Tidak ada gunanya kamu berkata kepadanya , “ Allah memberkati kamu ! Pakailah baju panas dan makanlah dengan secukupnya ! ” - jika kamu tidak memberikan keperluan sehari-hari kepadanya .
59002017	Demikian jugalah dengan iman . Jika iman tidak dinyatakan dengan perbuatan , iman itu sia-sia !
59002018	Mungkin ada yang berkata , “ Ada orang yang mempunyai iman , dan ada pula yang mengamalkan perbuatan baik . ” Aku akan menjawab , “ Tunjukkanlah seorang yang mempunyai iman tetapi tidak mengamalkan perbuatan baik , lalu dengan perbuatanku yang baik , aku akan menunjukkan bahawa aku beriman . ”
59002019	Kamu percaya bahawa Allah hanya satu . Bagus ! Roh-roh jahat pun percaya akan hal itu dan gementar kerana takut .
59002020	Alangkah bodohnya kamu ! Adakah perlu dibuktikan bahawa iman tanpa perbuatan baik itu sia-sia ?
59002021	Mengapakah Allah berkenan kepada nenek moyang kita Abraham ? Allah berkenan kepada Abraham kerana perbuatan Abraham , iaitu mempersembahkan Ishak , anaknya di atas mazbah , sebagai persembahan kepada Allah .
59002022	Kamu tidak nampakkah bahawa Abraham menunjukkan imannya dengan perbuatannya ? Oleh itu , iman Abraham menjadi sempurna .
59002023	Perkara itu sesuai dengan ayat Alkitab , “ Abraham percaya kepada Allah , dan kerana imannya Allah menerima dia sebagai orang yang melakukan kehendak Allah . ” Itulah sebabnya Abraham disebut sahabat Allah .
59002024	Jelaslah sekarang bahawa Allah berkenan kepada seseorang kerana perbuatan orang itu , dan bukan hanya kerana imannya .
59002025	Demikian juga halnya dengan Rahab , wanita pelacur itu . Allah berkenan kepada Rahab kerana perbuatannya . Rahab menyambut pengintip-pengintip Israel dan menolong mereka melarikan diri melalui jalan lain .
59002026	Oleh itu , sebagaimana tubuh tanpa roh adalah tubuh yang mati , demikian juga iman tanpa perbuatan adalah iman yang sia-sia !
59003001	Saudara-saudaraku ! Sepatutnya beberapa orang sahaja antara kamu berusaha untuk menjadi guru . Kamu tahu bahawa kita yang menjadi guru akan diadili dengan lebih keras daripada orang lain .
59003002	Kita semua sering membuat kesalahan . Jika seseorang tidak pernah membuat kesalahan dengan kata-katanya , dia orang yang sempurna . Dia dapat menguasai seluruh dirinya .
59003003	Kita memasang kekang pada mulut kuda supaya kuda menuruti kehendak kita . Dengan kekang kita dapat mengendalikan kuda .
59003004	Demikian juga halnya dengan kapal , meskipun besar dan digerakkan oleh angin yang sangat kencang , namun kapal dikendalikan oleh kemudi yang sangat kecil . Kapal bergerak ke arah yang dikehendaki jurumudi .
59003005	Demikian juga dengan lidah kita , meskipun kecil , tetapi dapat menyombongkan perkara-perkara yang besar . Bayangkan betapa luasnya hutan yang dapat dibakar oleh api yang sangat kecil !
59003006	Lidah seperti api . Pada diri kita , lidah seperti dunia yang dikuasai kejahatan , dan menyebarkan kejahatan ke seluruh diri kita . Lidah menghanguskan seluruh hidup kita dengan api yang berasal dari neraka .
59003007	Manusia dapat menjinakkan dan memang sudah menjinakkan semua makhluk lain - binatang buas , burung , binatang menjalar , dan ikan .
59003008	Tetapi tidak seorang pun dapat menjinakkan lidah manusia . Lidah itu jahat dan tidak dapat dikuasai , serta penuh dengan racun yang mematikan .
59003009	Kita menggunakan lidah untuk mengucapkan syukur kepada Tuhan dan Bapa kita , tetapi juga untuk mengutuk sesama manusia , yang sudah diciptakan menurut rupa Allah .
59003010	Ucapan syukur dan kata-kata kutukan keluar dari mulut yang sama . Saudara-saudaraku , perkara ini tidak seharusnya berlaku !
59003011	Tidak ada mata air yang mengeluarkan air tawar dan air pahit dari sumber yang sama .
59003012	Saudara-saudaraku , pokok ara tidak dapat menghasilkan buah zaitun , dan pokok anggur tidak dapat menghasilkan buah ara . Mata air yang masin , juga tidak dapat mengeluarkan air tawar .
59003013	Adakah antara kamu seorang yang bijak dan pandai ? Dia harus membuktikannya dengan kelakuannya yang baik , dan melalui kebajikan yang diamalkannya dengan kerendahan hati dan kebijaksanaan .
59003014	Tetapi jika kamu sangat iri hati dan mementingkan diri sendiri , janganlah berdosa terhadap berita benar daripada Allah , dengan bercakap besar tentang kebijaksanaan kamu .
59003015	Kebijaksanaan semacam itu tidak datang dari syurga , tetapi berasal dari dunia , daripada tabiat manusia yang berdosa dan daripada roh jahat !
59003016	Apabila orang iri hati dan mementingkan diri sendiri , maka akan berlakulah kekacauan dan segala macam kejahatan .
59003017	Tetapi orang yang mempunyai kebijaksanaan yang datang dari syurga , pertama sekali murni , suka akan kedamaian , lemah lembut , dan ramah tamah . Mereka berbelas kasihan dan mengamalkan segala macam perbuatan baik . Mereka tidak berat sebelah ataupun munafik .
59003018	Kebaikan adalah hasil daripada benih kedamaian yang ditanam oleh orang yang suka akan kedamaian .
59004001	Dari manakah datangnya semua perkelahian dan pertengkaran yang berlaku antara kamu ? Semua itu berasal daripada keghairahan untuk kesenangan hidup , yang sentiasa bertentangan dalam diri kamu .
59004002	Kamu mengingini sesuatu , tetapi tidak mendapatnya , maka kamu mahu membunuh . Kamu sangat menghendaki sesuatu , tetapi tidak dapat memperolehnya , maka kamu bertengkar dan berkelahi . Kamu tidak mendapat apa yang kamu ingini , kerana kamu tidak memintanya daripada Allah .
59004003	Apabila kamu memintanya , kamu tidak mendapatnya , kerana tujuan kamu jahat . Apa yang kamu minta itu untuk kesenangan diri sendiri .
59004004	Kamu orang yang tidak setia ! Kamu tahu bahawa orang yang bersahabat dengan dunia menjadi musuh Allah . Oleh itu , sesiapa yang mahu bersahabat dengan dunia , menjadi musuh Allah .
59004005	Janganlah anggap ringan ayat Alkitab ini , “ Roh yang penuh dengan keinginan keras , ditempatkan oleh Allah dalam diri kita . ”
59004006	Meskipun demikian , rahmat yang diberikan oleh Allah lebih kuat . Itulah sebabnya di dalam Alkitab tertulis , “ Allah menentang orang sombong , tetapi Dia merahmati orang yang rendah hati . ”
59004007	Oleh itu , taatlah kepada Allah . Lawanlah Iblis , maka Iblis akan lari daripada kamu .
59004008	Hampirilah Allah , dan Allah pun akan menghampiri kamu . Basuhlah tangan kamu , hai kamu yang berdosa ! Sucikanlah hati kamu , hai kamu yang munafik !
59004009	Hendaklah kamu menyesal , menangis , dan meratap ! Hendaklah ketawa kamu menjadi tangisan dan kegembiraan kamu menjadi kedukaan !
59004010	Hendaklah kamu merendahkan diri di hadapan Tuhan , maka Dia akan meninggikan kamu .
59004011	Saudara-saudaraku , janganlah saling mengecam . Sesiapa mengecam atau menghakimi saudara seiman , orang itu mengecam dan menghakimi Taurat . Jika dia menghakimi Taurat , maka dia tidak lagi mentaati Taurat , tetapi menghakiminya .
59004012	Hanya Allah yang berhak membuat hukum dan menghakimi manusia . Hanya Dialah yang dapat menyelamatkan ataupun membinasakan orang . Tetapi siapakah kamu sehingga mahu menghakimi sesama manusia ?
59004013	Sekarang dengarlah nasihatku , hai kamu yang berkata , “ Hari ini atau esok kami akan berangkat ke suatu negeri dan tinggal di sana selama setahun untuk berniaga dan mencari wang . ”
59004014	Tetapi apa yang akan berlaku dengan kehidupan kamu esok , kamu tidak tahu ! Kamu seperti kepulan asap , yang kelihatan sebentar sahaja lalu lenyap .
59004015	Kamu seharusnya berkata begini , “ Jika diperkenankan Tuhan , kami akan hidup dan melakukan ini atau itu . ”
59004016	Tetapi sekarang kamu sombong dan bercakap besar . Bercakap besar seperti itu salah .
59004017	Oleh itu , seseorang yang tidak melakukan apa yang baik dan yang harus dilakukan , orang itu berdosa .
59005001	Dengarlah nasihatku , hai orang kaya ! Hendaklah kamu menangis dan meratap , kerana kesengsaraan akan menimpa kamu !
59005002	Kekayaan kamu akan lenyap dan pakaian kamu akan dimakan gegat .
59005003	Emas dan perak kamu akan berkarat ; karatnya akan menjadi saksi untuk menuduh kamu dan akan membakar habis badan kamu seperti api . Kamu telah menimbun harta di dunia ini yang segera akan berakhir .
59005004	Kamu tidak membayar upah orang yang bekerja di ladang kamu . Dengarkanlah sungutan mereka ! Orang yang menuai hasil ladang kamu berseru minta tolong dan seruan mereka sudah sampai ke telinga Allah , Tuhan Yang Maha Kuasa .
59005005	Hidup kamu di dunia ini penuh dengan kemewahan dan kesenangan . Kamu seolah-olah menggemukkan diri untuk hari penyembelihan .
59005006	Kamu menghukum dan membunuh orang yang tidak bersalah , dan mereka tidak melawan kamu .
59005007	Oleh itu , saudara-saudaraku , bersabarlah sehingga Tuhan datang . Lihatlah betapa sabarnya seorang peladang menunggu tanahnya mengeluarkan hasil yang berharga . Dengan sabar dia menunggu hujan musim luruh dan hujan musim bunga .
59005008	Kamu juga mesti bersabar . Teguhkanlah hati kamu , kerana hari kedatangan Tuhan sudah dekat .
59005009	Saudara-saudaraku , janganlah saling bersungut-sungut , supaya kamu tidak dihakimi oleh Allah . Hakim sudah dekat dan segera datang .
59005010	Saudara-saudaraku , ingatlah akan nabi-nabi yang bersabda demi nama Tuhan . Contohilah kesabaran dan ketabahan mereka pada masa menanggung penderitaan .
59005011	Kami menyebut mereka berbahagia kerana mereka tabah menanggung penderitaan . Kamu telah mendengar kisah tentang kesabaran Ayub , dan kamu tahu bagaimana Tuhan memberkati dia pada akhirnya . Hal itu berlaku kerana Tuhan berbelas kasihan dan baik hati .
59005012	Saudara-saudaraku , hal ini penting sekali : janganlah bersumpah apabila membuat janji . Janganlah bersumpah demi langit atau bumi , ataupun apa sahaja . Katakanlah “ Ya ” apabila maksudmu ya , dan “ Tidak ” apabila maksudmu tidak . Dengan demikian kamu tidak akan dihukum oleh Allah .
59005013	Adakah sesiapa antara kamu sedang mengalami kesusahan ? Hendaklah dia berdoa . Adakah sesiapa yang bersukacita ? Hendaklah dia menyanyikan lagu pujian kepada Allah .
59005014	Adakah sesiapa yang sakit ? Hendaklah dia memanggil pemimpin-pemimpin jemaah , supaya mereka berdoa baginya dan menyapukan minyak zaitun padanya demi nama Tuhan .
59005015	Doa yang diucapkan dengan iman , akan menyembuhkan orang sakit itu . Tuhan akan memulihkan kesihatannya dan dosa yang sudah dilakukannya akan diampunkan .
59005016	Oleh itu , hendaklah kamu saling mengakui kesalahan dan berdoa bagi satu sama lain , supaya kamu disembuhkan . Doa orang yang melakukan kehendak Allah mempunyai kuasa yang besar .
59005017	Elia pun orang biasa seperti kita . Dia berdoa dengan tekun supaya hujan tidak turun , dan hujan pun tidak turun selama tiga tahun setengah .
59005018	Kemudian dia berdoa lagi , lalu langit mencurahkan hujan dan tanah mengeluarkan hasilnya .
59005019	Saudara-saudaraku , jika seorang antara kamu sesat , lalu yang lain memimpin dia kembali kepada Allah ,
59005020	ingatlah ayat ini : Sesiapa memimpin seorang berdosa berbalik dari jalan yang salah , orang itu menyelamatkan jiwa orang berdosa itu daripada kematian dan menyebabkan banyak dosa diampunkan .
60001001	Surat ini daripada Petrus , rasul Yesus Kristus dan ditujukan kepada umat pilihan Allah , yang tinggal sebagai orang pelarian yang tercerai-cerai di seluruh daerah Pontus , Galatia , Kapadokia , Asia , dan Bitinia .
60001002	Kamu dipilih sesuai dengan rancangan Allah Bapa , dan dijadikan umat-Nya yang suci oleh Roh Allah , supaya kamu taat kepada Yesus Kristus dan disucikan oleh darah-Nya . Semoga Allah mengurniai kamu berkat dan kesejahteraan dengan berlimpah-limpah .
60001003	Marilah kita bersyukur kepada Allah , Bapa Tuhan kita Yesus Kristus ! Kerana Dia sangat mengasihani kita , Dia mengurniai kita hidup yang baru , dengan membangkitkan Yesus Kristus daripada kematian . Hal ini memberikan harapan yang kukuh kepada kita .
60001004	Oleh itu , kita berharap untuk memiliki berkat-berkat yang disediakan oleh Allah bagi umat-Nya . Berkat-berkat itu disimpan-Nya di syurga , supaya tidak dapat rosak , reput , ataupun musnah .
60001005	Berkat-berkat itu untuk kamu kerana kamu percaya kepada Allah . Oleh itu kamu dipelihara oleh kuasa Allah supaya kamu menerima penyelamatan yang siap dinyatakan pada akhir zaman .
60001006	Oleh itu hendaklah kamu bersukacita , meskipun sekarang mungkin kamu harus berdukacita untuk sementara waktu kerana mengalami berbagai-bagai cubaan .
60001007	Semuanya bertujuan untuk membuktikan sama ada kamu sungguh-sungguh percaya kepada Tuhan atau tidak . Emas yang dapat rosak pun diuji dengan api . Oleh itu , iman kamu yang lebih berharga daripada emas pun harus diuji , supaya menjadi teguh . Dengan demikian , apabila Yesus Kristus datang kembali , kamu akan menerima pujian , kemuliaan , dan penghormatan daripada Allah .
60001008	Kamu mengasihi Dia meskipun kamu belum pernah melihat Dia . Kamu percaya kepada-Nya meskipun sekarang kamu tidak melihat Dia . Oleh itu , kegembiraan yang kamu alami itu sungguh besar , mulia , dan tidak terkata .
60001009	Hal itu demikian kerana kamu menerima penyelamatan jiwa kamu , iaitu tujuan kepercayaan kamu kepada Kristus .
60001010	Penyelamatan inilah yang dikaji dan diselidiki oleh para nabi , dan mereka bernubuat tentang anugerah yang dikurniakan oleh Allah kepada kamu .
60001011	Roh Kristus ada pada diri para nabi , dan Roh itu bernubuat tentang penderitaan yang harus ditanggung oleh Kristus , dan tentang kemuliaan-Nya yang akan menyusul . Para nabi berusaha mengetahui masa dan bagaimana hal itu akan berlaku .
60001012	Allah memberitahu nabi-nabi itu bahawa apa yang dilakukan mereka bukanlah untuk kepentingan mereka sendiri , tetapi untuk kepentingan kamu . Perkara-perkara yang disampaikan oleh nabi-nabi itu , sekarang telah kamu dengar daripada mereka yang menyampaikan Berita Baik itu . Mereka mengisytiharkannya kepada kamu dengan kuasa Roh Allah yang dikirim dari syurga . Bahkan malaikat-malaikat pun ingin memahami semua perkara itu .
60001013	Oleh itu , hendaklah kamu bersiap sedia . Berwaspadalah dan berharaplah dengan sepenuhnya akan berkat yang diberikan kepada kamu apabila Yesus Kristus datang kembali .
60001014	Taatlah kepada Allah , dan jangan hidup menurut keinginan kamu yang dahulu , ketika kamu masih belum mengenal Allah .
60001015	Sebaliknya , hendaklah kamu suci dalam segala sesuatu yang kamu lakukan , sebagaimana Allah yang memanggil kamu itu suci .
60001016	Di dalam Alkitab tertulis , “ Hendaklah kamu suci , kerana Aku suci . ”
60001017	Kamu memanggil Allah itu Bapa , apabila kamu berdoa kepada-Nya . Dia Allah yang menghakimi manusia menurut perbuatan masing-masing dan Dia tidak berat sebelah . Oleh itu hendaklah kamu menghormati Dia selama kamu hidup di dunia .
60001018	Kamu mengetahui apa yang telah dibayarkan untuk membebaskan kamu daripada kehidupan sia-sia yang kamu warisi daripada nenek moyang kamu . Bayarannya bukanlah sesuatu yang dapat dimusnahkan seperti perak atau emas ,
60001019	tetapi korban yang sangat berharga , iaitu Kristus sendiri , yang menjadi seperti domba yang tidak bercacat cela .
60001020	Dia dipilih oleh Allah sebelum dunia ini diciptakan . Oleh itu menjelang akhir zaman ini , Dia datang untuk menyelamatkan kamu .
60001021	Melalui Dialah kamu percaya kepada Allah , yang sudah membangkitkan Dia daripada kematian dan memuliakan-Nya . Oleh itu , sekarang kamu percaya kepada Allah dan berharap kepada-Nya dengan sepenuhnya .
60001022	Kerana kamu mentaati ajaran benar daripada Allah , kamu menjadi suci dan kamu mengasihi sesama saudara seiman dengan ikhlas . Oleh itu , hendaklah kamu saling mengasihi dengan sepenuh hati .
60001023	Melalui firman Allah yang hidup dan kekal , kamu sudah dilahirkan kembali , bukan oleh manusia , tetapi oleh Bapa yang kekal .
60001024	Di dalam Alkitab tertulis , “ Umat manusia bagaikan rumput , dan segala kemuliaan mereka seperti bunga rumput . Rumput layu , bunga pun gugur ;
60001025	tetapi firman Tuhan kekal selama-lamanya . ”
60002001	Oleh itu , buanglah segala kejahatan daripada diri kamu . Janganlah berdusta lagi dan janganlah berpura-pura . Janganlah iri hati dan janganlah fitnah orang .
60002002	Hendaklah kamu menjadi seperti bayi yang baru lahir , yang sentiasa haus akan susu rohani yang murni . Dengan meminumnya kamu akan membesar dan diselamatkan .
60002003	Di dalam Alkitab tertulis , “ Kamu sendiri sudah mengalami kebaikan Tuhan . ”
60002004	Datanglah kepada Tuhan . Dia bagaikan batu yang hidup , batu yang dibuang oleh manusia kerana dianggap tidak berguna , tetapi yang dipilih oleh Allah kerana dianggap berharga .
60002005	Hendaklah kamu datang kepada-Nya sebagai batu-batu yang hidup . Biarlah kamu digunakan untuk membina rumah Allah yang rohani . Dengan demikian kamu menjadi imam yang hidup khas untuk Allah dan yang mempersembahkan korban rohani yang berkenan kepada Allah , melalui Yesus Kristus .
60002006	Hal itu demikian kerana di dalam Alkitab tertulis , “ Aku telah memilih suatu batu berharga , yang Aku tempatkan di Sion sebagai batu asas ; dan sesiapa yang percaya kepada-Nya tidak akan dikecewakan . ”
60002007	Batu ini sangat berharga bagi kamu yang percaya . Tetapi bagi orang yang tidak percaya , “ Batu yang dibuang oleh pembina bangunan telah menjadi batu yang paling utama . ”
60002008	Di dalam Alkitab juga tertulis ayat ini , “ Inilah batu yang akan menyebabkan orang tersandung , batu yang akan menyebabkan mereka jatuh . ” Mereka tersandung kerana mereka tidak percaya kepada firman itu . Demikianlah kehendak Allah bagi mereka .
60002009	Tetapi kamu bangsa yang terpilih , imam-imam yang mengabdikan diri kepada Raja , bangsa yang suci , umat Allah sendiri . Allah memilih kamu untuk mengisytiharkan perbuatan-Nya yang luar biasa . Allah sudah memanggil kamu keluar daripada kegelapan supaya masuk ke dalam cahaya-Nya yang gemilang .
60002010	Dahulu kamu bukan umat Allah , tetapi sekarang kamu umat Allah . Dahulu kamu tidak mengenal rahmat Allah , tetapi sekarang kamu sudah menerima rahmat-Nya .
60002011	Sahabat-sahabatku , kamu seperti orang asing dan orang pelarian di dunia ini ! Oleh itu , aku menggesa kamu supaya tidak menuruti hawa nafsu manusia , yang sentiasa berlawanan dengan jiwa .
60002012	Kelakuan kamu antara orang yang tidak mengenal Allah , hendaklah begitu baik sehingga apabila mereka menuduh kamu sebagai orang jahat , mereka terpaksa mengakui perbuatan kamu yang baik , dan memuji Allah pada hari Allah datang untuk menghukum orang .
60002013	Demi Tuhan , hendaklah kamu taat kepada pemerintah , baik kepada Kaisar yang menjadi penguasa yang terutama ,
60002014	mahupun kepada gabenor yang dilantik oleh Kaisar untuk menghukum orang jahat , dan untuk memuji orang yang berbuat baik .
60002015	Allah mahu kamu melakukan perbuatan baik supaya orang yang bercakap bodoh tidak berpeluang memfitnah kamu .
60002016	Hiduplah sebagai orang bebas , tetapi jangan gunakan kebebasan kamu untuk menutupi kejahatan , melainkan hiduplah sebagai abdi Allah .
60002017	Hormatilah semua orang , kasihilah sesama saudara seiman , takutlah akan Allah , dan hormatilah Kaisar .
60002018	Hamba , taatlah kepada tuan kamu , dan hormati mereka dengan sepenuhnya , bukan sahaja mereka yang baik hati dan bertimbang rasa , tetapi juga mereka yang kejam .
60002019	Allah akan memberkati kamu , jika kamu dengan tabah menanggung perlakuan yang tidak adil kerana kamu tahu akan kehendak Allah .
60002020	Apakah keistimewaannya , jika kamu menanggung hukuman yang memang harus kamu tanggung kerana bersalah ? Tetapi jika kamu tabah menanggung penderitaan apabila dihukum kerana melakukan yang benar , Allah akan memberkati kamu .
60002021	Untuk hal inilah Allah memanggil kamu , kerana Kristus sendiri sudah menanggung penderitaan untuk kamu , dan memberi kamu satu teladan , supaya kamu mengikut jejak-Nya .
60002022	Dia tidak pernah berdosa dan sesiapa pun tidak pernah mendengar Dia berdusta .
60002023	Apabila Dia dicerca , Dia tidak membalas dengan cercaan . Pada waktu Dia menanggung penderitaan , Dia tidak mengancam orang , tetapi Dia mempercayakan diri kepada Allah , Hakim yang adil itu .
60002024	Kristus sendiri memikul dosa kita pada tubuh-Nya di kayu salib , supaya kita bebas daripada kuasa dosa , lalu hidup menurut kehendak Allah . Luka-luka Kristuslah yang menyembuhkan kamu .
60002025	Dahulu kamu seperti domba yang sesat , tetapi sekarang kamu telah dibawa pulang untuk mengikut Gembala dan Pemelihara jiwa kamu .
60003001	Demikian juga kamu , isteri-isteri harus taat kepada suami , supaya jika ada antara suami kamu yang tidak percaya kepada firman Allah , kelakuan kamu akan menyebabkan mereka menjadi percaya . Kamu tidak perlu mengatakan apa-apa kepada mereka ,
60003002	kerana mereka boleh melihat kelakuan kamu yang murni dan penuh hormat .
60003003	Janganlah kecantikan kamu bergantung kepada hiasan rambut , barang kemas , ataupun pakaian yang mahal-mahal .
60003004	Sebaliknya , hendaklah kecantikan kamu terdiri daripada batin yang murni , budi pekerti yang lembut , dan tenang . Itulah kecantikan abadi yang sangat berharga di sisi Allah .
60003005	Pada zaman dahulu , wanita salih yang mempercayakan diri kepada Allah mempercantik diri dengan ketaatan kepada suami mereka .
60003006	Sara pun demikian juga ; dia taat kepada Abraham dan menyebut dia tuannya . Kamu sekarang anak-anak Sara , jika kamu melakukan perkara yang baik dan tidak takut akan apa pun .
60003007	Demikian juga kamu , suami-suami harus hidup dengan isteri kamu dengan penuh pengertian , dan sedar bahawa mereka itu kaum yang lebih lemah . Perlakukanlah mereka dengan hormat , kerana mereka bersama-sama kamu , akan menerima anugerah hidup sejati dan kekal daripada Allah . Berbuatlah demikian supaya tiada sesuatu pun menghalangi doa kamu .
60003008	Inilah kesimpulannya : Hendaklah kamu semua seia sekata dan seperasaan . Hendaklah kamu saling mengasihi seperti orang yang bersaudara , dan hendaklah kamu saling berbelas kasihan dan bersikap rendah hati .
60003009	Janganlah balas kejahatan dengan kejahatan , atau cercaan dengan cercaan ; sebaliknya balaslah kejahatan dengan berkat daripada Allah . Kamu harus berbuat demikian kerana Allah menjanjikan berkat , ketika Dia memanggil kamu .
60003010	Di dalam Alkitab tertulis , “ Sesiapa yang hendak menikmati hidup dan yang ingin mengalami masa yang baik , tidak boleh memfitnah orang dan tidak boleh berdusta .
60003011	Dia tidak boleh melakukan kejahatan lagi , tetapi berbuat baik ; dia harus berusaha dengan sungguh-sungguh untuk mendapat perdamaian .
60003012	Berbuatlah demikian , kerana Tuhan sentiasa memperhatikan orang yang melakukan kehendak-Nya , Dia sentiasa mendengarkan doa mereka ; tetapi Tuhan menentang orang yang melakukan kejahatan . ”
60003013	Siapakah akan menyusahkan kamu jika kamu ingin sekali berbuat baik ?
60003014	Tetapi meskipun kamu harus menanggung penderitaan kerana melakukan perkara yang baik , kamu berbahagia ! Janganlah takut akan sesiapa pun dan janganlah khuatir .
60003015	Tetapi dengan tulus hormatilah Kristus sebagai Tuhan dalam hidup kamu . Hendaklah kamu sentiasa bersedia memberikan jawapan kepada sesiapa sahaja yang meminta kamu menjelaskan harapan yang kamu miliki .
60003016	Tetapi lakukanlah hal itu dengan lemah lembut dan hormat . Hendaklah hati nurani kamu murni , supaya apabila kamu difitnah kerana hidup dengan baik sebagai pengikut Kristus , orang yang memfitnah kamu itu akan menjadi malu .
60003017	Lebih baik menanggung penderitaan kerana berbuat baik , jika hal itu memang kehendak Allah , daripada menanggung penderitaan kerana berbuat jahat .
60003018	Hal itu demikian kerana Kristus sendiri mati sekali sahaja dan untuk selama-lamanya , supaya dosa kita diampunkan . Dia tidak bersalah tetapi mati untuk orang yang bersalah , supaya Dia boleh memimpin kamu kepada Allah . Dia dibunuh dalam keadaan jasmani , tetapi dihidupkan semula dalam keadaan rohani .
60003019	Dalam keadaan roh Dia pergi mengisytiharkan berita daripada Allah kepada roh-roh yang dipenjarakan ,
60003020	iaitu roh-roh orang yang tidak taat kepada Allah ketika Allah menantikan mereka dengan sabar pada masa Nuh membina bahteranya . Hanya lapan orang di bahtera itu , dan mereka diselamatkan oleh air bah itu .
60003021	Air bah itu melambangkan baptisan yang sekarang ini menyelamatkan kamu . Baptisan ini bukanlah pembasuhan kotoran daripada tubuh , tetapi janji kamu kepada Allah daripada hati nurani yang baik . Baptisan ini menyelamatkan kamu kerana Yesus Kristus sudah bangkit daripada kematian ,
60003022	dan sudah naik ke syurga . Sekarang Dia di sebelah kanan Allah dan memerintah semua malaikat , penguasa , dan pemerintah di langit .
60004001	Kerana Kristus sudah menanggung penderitaan secara jasmani , kamu juga mesti menguatkan diri dengan pendirian seperti itu . Hal ini demikian kerana sesiapa yang menanggung penderitaan secara jasmani , tidak lagi berbuat dosa .
60004002	Oleh itu , selama kamu hidup di dunia ini , kamu mesti dikuasai oleh kehendak Allah dan bukan oleh keinginan manusia .
60004003	Pada masa lampau , kamu sudah cukup lama melakukan apa yang suka dilakukan oleh orang yang tidak mengenal Allah . Hidup kamu tidak senonoh . Kamu menuruti hawa nafsu , bersifat pemabuk , berpesta liar , minum minuman keras dengan berlebih-lebihan , dan menyembah berhala yang menjijikkan .
60004004	Sekarang orang yang tidak mengenal Allah hairan apabila kamu tidak mengikut cara hidup mereka yang jahat itu . Itulah sebabnya mereka menghina kamu .
60004005	Tetapi mereka harus mempertanggungjawabkan hidup mereka kepada Allah yang siap menghakimi orang hidup dan orang mati .
60004006	Itulah sebabnya Berita Baik sudah diisytiharkan juga kepada orang mati , supaya mereka yang telah diadili dalam keadaan jasmani - seperti halnya semua orang akan diadili - dapat hidup secara rohani menurut kehendak Allah .
60004007	Tidak lama lagi segala sesuatu akan berakhir . Oleh itu , kamu harus mengawal diri dan berwaspada , supaya kamu dapat berdoa .
60004008	Inilah perkara yang terpenting : Kamu harus saling mengasihi dengan sepenuh hati , kerana jika kamu saling mengasihi , kamu juga bersedia untuk saling mengampuni .
60004009	Hendaklah kamu saling menyambut saudara seiman di rumah tanpa bersungut-sungut .
60004010	Setiap orang daripada kamu sudah menerima kurnia yang berlainan daripada Allah . Oleh itu sebagai pengurus yang baik bagi kurnia Allah , kamu mesti menggunakan kurnia-kurnia itu untuk kepentingan semua orang .
60004011	Sesiapa yang menyampaikan perkhabaran , harus menyampaikan perkhabaran daripada Allah . Sesiapa yang memberikan pertolongan kepada orang lain , harus melakukannya dengan kekuatan yang diberikan oleh Allah , supaya dalam segala hal Allah dimuliakan melalui Yesus Kristus . Kristuslah yang memiliki kemuliaan dan kekuasaan selama-lamanya . Amin .
60004012	Sahabat-sahabat yang aku kasihi ! Kamu sekarang menanggung penderitaan yang berat kerana kamu sedang diuji . Janganlah hairan dan janganlah anggap perkara itu luar biasa .
60004013	Sebaliknya , bersyukurlah kerana kamu turut menanggung penderitaan bersama-sama Kristus . Dengan demikian kamu akan bersukacita , apabila kemuliaan Kristus dinyatakan kelak .
60004014	Berbahagialah kamu jika kamu dihina kerana kamu pengikut Kristus . Hal ini bererti bahawa Roh yang mulia , iaitu Roh Allah ada pada kamu .
60004015	Janganlah seorang pun antara kamu menanggung penderitaan kerana dia pembunuh , atau pencuri , atau penjahat , atau kerana dia mencampuri urusan orang lain .
60004016	Tetapi jika kamu menanggung penderitaan oleh sebab kamu orang Kristian , janganlah malu kerananya . Bersyukurlah kepada Allah , kerana kamu pengikut Kristus .
60004017	Tibalah saatnya Allah mengadili dunia . Mula-mula Dia akan mengadili umat-Nya sendiri . Jika kita yang mula-mula diadili , betapa dahsyatnya kesudahan orang yang tidak percaya kepada Berita Baik daripada Allah !
60004018	Di dalam Alkitab tertulis , “ Jika orang baik pun susah diselamatkan , apa yang akan berlaku kepada orang berdosa yang tidak mengenal Allah ? ”
60004019	Oleh itu , orang yang menanggung penderitaan kerana hal itu kehendak Allah , harus berbuat baik dan berserah kepada Pencipta mereka , yang sentiasa menepati janji-Nya .
60005001	Aku meminta perhatian pemimpin-pemimpin jemaah di kalangan kamu . Aku juga pemimpin jemaah dan aku sudah menyaksikan penderitaan Kristus . Aku akan turut dimuliakan apabila kemuliaan Kristus dinyatakan kepada manusia . Aku menggesa kamu
60005002	supaya kamu menjaga jemaah yang diberikan oleh Allah kepada kamu , seperti gembala menjaga kawanan domba . Jagalah jemaah dengan senang hati sebagaimana yang dikehendaki oleh Allah . Janganlah lakukan tugas itu dengan berat hati . Jangan lakukan pekerjaan kamu hanya untuk mendapat upah , tetapi lakukannya kerana kamu sungguh-sungguh ingin melakukannya .
60005003	Janganlah bertindak sebagai penguasa terhadap orang yang dipercayakan kepada kamu , tetapi jadilah teladan kepada mereka .
60005004	Apabila Gembala Agung itu datang kelak , kamu akan menerima mahkota yang mulia dan kekal .
60005005	Demikian juga kamu , orang muda , hendaklah kamu taat kepada orang yang lebih tua . Hendaklah kamu semua merendahkan diri dan saling melayani , kerana di dalam Alkitab tertulis , “ Allah menentang orang yang sombong , tetapi Dia merahmati orang yang rendah hati . ”
60005006	Oleh itu , rendahkanlah diri kamu ke bawah tangan Allah yang berkuasa , supaya Dia meninggikan kamu pada masa yang ditetapkan-Nya .
60005007	Serahkanlah segala kekhuatiran kamu kepada Allah , kerana Dia mengambil berat tentang kamu .
60005008	Berjaga-jagalah dan berwaspadalah , kerana Iblis , musuh kamu merayau-rayau seperti singa yang mengaum sambil mencari mangsa .
60005009	Teguhkanlah iman dan lawanlah Iblis , kerana kamu tahu bahawa saudara-saudara sesama Kristian lainnya di seluruh dunia , juga mengalami penderitaan yang sama .
60005010	Tetapi setelah kamu menanggung penderitaan untuk sementara waktu , Allah sendiri akan menyempurnakan kamu . Dia akan menegakkan , menguatkan , dan mengukuhkan kamu , kerana Dia Allah yang sangat baik hati dan yang sudah memanggil kamu untuk turut menikmati kemuliaan-Nya yang kekal , kerana kamu hidup bersatu dengan Kristus .
60005011	Dialah yang berkuasa selama-lamanya ! Amin .
60005012	Suratku yang ringkas ini aku tulis kepada kamu dengan pertolongan Silas , yang aku anggap sebagai seorang saudara Kristian yang setia . Aku ingin menggalakkan kamu dan memberikan kesaksianku bahawa apa yang aku tulis ini berkenaan dengan rahmat Allah untuk kamu . Hendaklah kamu sentiasa bersandar kepada rahmat-Nya .
60005013	Jemaah di Babel yang juga dipilih oleh Allah , mengirim salam kepada kamu , demikian juga anakku Markus .
60005014	Bersalam-salamanlah dengan penuh kasih sayang . Semoga Allah mengurniakan kesejahteraan kepada kamu semua yang menjadi milik Kristus .
61001001	Surat ini daripada Simon Petrus , hamba dan rasul Yesus Kristus . Surat ini ditujukan kepada mereka yang percaya kepada Kristus seperti kami juga . Yesus Kristus , iaitu Allah dan Penyelamat kita memungkinkan kita percaya kepada-Nya , kerana Dia melakukan yang adil .
61001002	Semoga Allah mengurniai kamu berkat dan kesejahteraan yang berlimpah-limpah , kerana kamu mengenal Allah dan Yesus , Tuhan kita .
61001003	Dengan kuasa-Nya sendiri , Allah sudah mengurniai kita segala sesuatu yang diperlukan untuk hidup salih . Dia melakukan hal ini melalui apa yang kita ketahui tentang Allah yang telah memanggil kita untuk menikmati kemuliaan dan kebaikan-Nya sendiri .
61001004	Dengan cara ini Dia telah mengurniai kita berkat-berkat yang sangat baik dan berharga yang dijanjikan-Nya . Dengan berkat-berkat itu kamu terlepas daripada keinginan jahat yang membinasakan , yang terdapat di dunia ini , dan kamu menerima sifat Allah sendiri .
61001005	Oleh itu , berusahalah sebaik-baiknya supaya kamu tetap percaya kepada Kristus , mengamalkan hidup yang baik , dan juga mengetahui kehendak Allah .
61001006	Di samping itu kamu harus dapat mengawal diri , bertabah hati ketika menghadapi segala sesuatu , dan kamu juga mesti hidup salih .
61001007	Hendaklah kamu menyayangi saudara seiman dan mengasihi semua orang .
61001008	Semua itu sifat yang kamu perlukan , dan jika kamu memilikinya dengan berlimpah-limpah , hidup kamu akan bermakna dan berguna serta lebih mengenal Yesus Kristus Tuhan kita dengan baik .
61001009	Tetapi sesiapa yang tidak mempunyai sifat-sifat baik itu , pandangannya picik . Dia tidak dapat melihat dan dia lupa bahawa dosa-dosanya yang lampau sudah dihapuskan .
61001010	Oleh itu , saudara-saudaraku , berusahalah lebih keras lagi supaya panggilan Allah dan pilihan-Nya atas diri kamu itu menjadi suatu pengalaman yang kekal . Jika kamu berbuat demikian , kamu tidak akan membuang iman .
61001011	Dengan cara ini , kamu akan diberikan hak sepenuhnya untuk menikmati Pemerintahan kekal daripada Tuhan dan Penyelamat kita Yesus Kristus .
61001012	Oleh itu , aku akan sentiasa mengingatkan kamu tentang perkara-perkara ini , meskipun kamu sudah mengetahuinya dan sungguh-sungguh percaya kepada ajaran Allah yang sudah kamu terima itu .
61001013	Selama aku masih hidup , aku wajib mengingatkan kamu tentang perkara-perkara itu .
61001014	Aku tahu bahawa tidak lama lagi aku akan meninggalkan dunia ini , kerana Tuhan kita Yesus Kristus telah memberitahu aku dengan jelas .
61001015	Oleh itu aku akan berusaha sebaik-baiknya supaya setelah aku meninggal pun , kamu sentiasa ingat akan perkara-perkara ini .
61001016	Semasa kami memberitahu kamu tentang Tuhan kita Yesus Kristus yang akan datang dengan penuh kuasa , kami tidak bergantung kepada dongeng yang direka-reka manusia . Dengan mata kepala sendiri kami melihat kemuliaan Kristus .
61001017	Kami di sana ketika Dia dihormati dan dimuliakan oleh Allah Bapa . Pada waktu itu terdengar suara daripada Yang Maha Mulia berfirman kepada-Nya , “ Inilah Anak-Ku yang Aku kasihi . Dia menyenangkan hati-Ku ! ”
61001018	Kami sendiri mendengar suara itu datang dari syurga ketika kami bersama-sama Dia di atas gunung yang suci itu .
61001019	Oleh itu kami lebih yakin lagi akan perkhabaran yang diisytiharkan oleh nabi-nabi . Sebaiknya kamu perhatikan perkhabaran itu , kerana perkhabaran itu seperti pelita yang bersinar di tempat gelap sehingga fajar menyingsing , dan cahaya bintang fajar bersinar di dalam hati kamu .
61001020	Tetapi hal terutama inilah yang harus kamu ingat : Tidak seorang pun dapat mentafsirkan nubuat di dalam Alkitab menurut pendapat sendiri .
61001021	Hal itu demikian kerana tidak ada nubuat yang disampaikan oleh para nabi , berasal daripada kehendak manusia . Tetapi Roh Allah menguasai orang semasa mereka menyampaikan perkhabaran yang datang daripada Allah .
61002001	Pada masa lampau , nabi-nabi palsu muncul di kalangan umat Allah . Demikian juga guru-guru palsu akan muncul di kalangan kamu . Mereka akan menyebarkan ajaran yang tidak benar dan yang membinasakan . Mereka akan menyangkal Yesus Kristus , Penguasa yang sudah menyelamatkan mereka . Dengan demikian mereka mendatangkan kebinasaan yang akan menimpa diri mereka dengan tiba-tiba .
61002002	Meskipun demikian , banyak orang akan mengikut cara hidup guru-guru palsu yang melakukan perbuatan cabul . Perbuatan mereka itu menyebabkan orang menghina Jalan Benar kepada Allah .
61002003	Guru-guru palsu ini tamak ; mereka mencari keuntungan dengan jalan menceritakan cerita-cerita rekaan mereka sendiri kepada kamu . Sejak dahulu Allah telah menjatuhkan hukuman kepada mereka , dan kebinasaan yang telah ditetapkan-Nya menunggu-nunggu mereka .
61002004	Malaikat-malaikat berdosa pun tidak terlepas daripada hukuman Allah . Dia membuang mereka ke dalam neraka . Di situ mereka dirantai di tempat yang gelap sehingga Hari Pengadilan .
61002005	Dunia zaman dahulu pun tidak terlepas daripada hukuman Allah . Dia mendatangkan air bah kepada orang derhaka zaman itu . Hanya Nuh dan tujuh orang lain yang diselamatkan-Nya , kerana Nuh mengisytiharkan cara hidup yang dikehendaki Allah .
61002006	Allah menghukum kota Sodom dan Gomora ; Dia memusnahkannya dengan api , supaya menjadi contoh tentang apa yang akan berlaku terhadap orang derhaka .
61002007	Tetapi Allah menyelamatkan Lot , seorang baik yang bersusah hati kerana perbuatan cabul orang jahat di situ .
61002008	Lot yang baik itu hidup di kalangan mereka , dan hari demi hari batinnya terseksa kerana melihat dan mendengar perbuatan mereka yang jahat itu .
61002009	Demikianlah Tuhan tahu akan cara menyelamatkan orang salih daripada cubaan . Tuhan juga tahu akan cara menahan orang jahat supaya dihukum pada Hari Pengadilan ,
61002010	terutamanya mereka yang menuruti keinginan hawa nafsu yang kotor , dan mereka yang menghina kekuasaan Allah . Guru-guru palsu ini tidak tahu malu dan sombong . Mereka tidak menghormati makhluk-makhluk mulia di syurga ; sebaliknya mereka menghina semua makhluk itu .
61002011	Sedangkan malaikat-malaikat yang jauh lebih kuat dan berkuasa daripada guru-guru palsu itu , tidak menuduh makhluk-makhluk itu di hadirat Tuhan dengan kata-kata hinaan .
61002012	Tetapi guru-guru palsu itu seperti binatang buas yang lahir untuk ditangkap dan dibunuh ; mereka bertindak menurut naluri sahaja . Dengan kata-kata hinaan mereka menyerang perkara-perkara yang tidak difahami . Mereka akan dibinasakan seperti binatang buas .
61002013	Mereka akan menderita kesengsaraan , kerana menyebabkan orang lain menderita kesengsaraan . Bagi mereka , kesenangan bererti berfoya-foya pada siang hari untuk memuaskan hawa nafsu . Semasa mereka makan bersama-sama kamu , kelakuan mereka amat memalukan . Mereka berasa seronok kerana dapat menipu kamu .
61002014	Mereka suka memandang wanita dengan perasaan berahi , dan nafsu mereka untuk berdosa tidak dapat dipuaskan . Orang yang lemah iman diperangkap oleh mereka . Hati mereka dikuasai ketamakan . Mereka dikutuk Allah !
61002015	Mereka telah meninggalkan jalan yang lurus , lalu sesat . Mereka mengambil jalan yang diikuti oleh Bileam anak Beor dahulu . Bileam ingin sekali mendapat wang daripada perbuatannya yang jahat .
61002016	Bileam mendapat teguran kerana dosanya itu . Keldainya bercakap dengan suara manusia dan menghentikan Bileam daripada perbuatannya yang bodoh .
61002017	Guru-guru palsu itu seperti mata air yang kering dan seperti awan yang ditiup oleh ribut . Allah sudah menyediakan suatu tempat yang sangat gelap untuk mereka .
61002018	Mereka membuat kenyataan yang sombong dan bodoh , serta menggunakan nafsu cabul untuk menjerumuskan orang yang baru sahaja terlepas daripada kalangan orang yang hidup sesat .
61002019	Guru-guru palsu itu menjanjikan kebebasan kepada mereka , sedangkan guru-guru palsu itu diperhamba oleh kebiasaan yang membinasakan . Hal itu demikian , kerana seseorang yang dikalahkan , menjadi hamba kepada yang mengalahkannya .
61002020	Orang yang mengenal Tuhan dan Penyelamat kita Yesus Kristus , sudah terlepas daripada kuasa dunia yang mencemarkan manusia . Tetapi jika kemudian mereka ditawan semula dan dikalahkan oleh kuasa-kuasa tersebut , keadaan mereka menjadi lebih buruk daripada sebelum mengenal Kristus .
61002021	Lebih baik orang seperti itu tidak pernah mengenal cara hidup yang dikehendaki oleh Allah , daripada mereka mengenalnya lalu tidak mahu mentaati perintah yang diberikan oleh Allah .
61002022	Apa yang berlaku kepada mereka membuktikan bahawa peribahasa ini benar , “ Anjing akan makan semula apa yang sudah dimuntahkannya , ” dan “ Babi yang sudah dimandikan , akan bergulingan semula di lumpur . ”
61003001	Sahabat-sahabat yang aku kasihi ! Inilah suratku yang kedua kepada kamu . Di dalam kedua-dua pucuk surat ini , aku berusaha untuk membangkitkan fikiran yang murni dengan mengingatkan kamu tentang perkara-perkara ini .
61003002	Aku mahu kamu ingat akan kata-kata yang diucapkan oleh nabi-nabi Allah pada zaman dahulu , dan ingat akan perintah daripada Tuhan dan Penyelamat yang disampaikan oleh rasul-rasul kepada kamu .
61003003	Mula-mula kamu harus mengerti bahawa pada akhir zaman akan muncul beberapa orang yang kehidupan mereka dikuasai oleh hawa nafsu . Mereka akan memperolok-olokkan kamu
61003004	dengan berkata , “ Bukankah Tuhan berjanji akan datang ? Di manakah Dia ? Ibu bapa kita sudah meninggal , tetapi segala-galanya masih sama sahaja seperti sejak kejadian alam ! ”
61003005	Mereka sengaja tidak mahu mengakui bahawa dahulu Allah menciptakan langit dan bumi dengan firman-Nya . Bumi dijadikan daripada air dan dengan air .
61003006	Dengan air juga , iaitu air bah , dunia zaman dahulu itu dibinasakan .
61003007	Tetapi langit dan bumi sekarang ini , dipelihara oleh firman Allah itu juga , untuk dimusnahkan dengan api kelak . Langit dan bumi masih dipelihara sehingga hari orang derhaka dihukum dan dibinasakan .
61003008	Tetapi janganlah lupa akan satu perkara ini , hai sahabat-sahabat yang aku kasihi ! Di sisi Tuhan , satu hari tidak ada bezanya dengan seribu tahun . Bagi-Nya , kedua-duanya sama sahaja .
61003009	Tuhan tidak berlambat untuk melakukan apa yang sudah dijanjikan-Nya , meskipun beberapa orang berfikir demikian . Sebaliknya , Dia sabar terhadap kamu , kerana Dia tidak ingin sesiapa pun binasa . Dia mahu semua orang bertaubat daripada dosa .
61003010	Tetapi Hari kedatangan Tuhan akan tiba seperti pencuri . Pada Hari itu , langit akan lenyap dengan bunyi gemuruh , benda-benda di langit akan terbakar dan musnah , dan bumi dengan segala yang ada di dalamnya akan lenyap .
61003011	Semua itu akan dibinasakan dengan cara yang demikian . Oleh itu , bagaimanakah seharusnya kamu hidup ? Kamu harus sentiasa hidup suci dan khas untuk Allah ,
61003012	sementara kamu menantikan Hari apabila Allah mengadili dunia . Hendaklah kamu berusaha sebaik-baiknya untuk mempercepat kedatangan Hari itu . Pada Hari itu langit akan terbakar dan musnah , dan benda-benda di langit akan lebur kerana bahangnya .
61003013	Tetapi kita menantikan apa yang sudah dijanjikan oleh Allah , iaitu langit baru dan bumi baru . Di situ terdapat keadilan .
61003014	Oleh itu , saudara-saudara yang aku kasihi , sementara kamu menantikan Hari itu , berusahalah sebaik-baiknya supaya kamu hidup suci dan tidak bercela di sisi Allah .
61003015	Anggaplah kesabaran Tuhan kita sebagai peluang yang diberikan-Nya kepada kamu supaya diselamatkan . Paulus , saudara yang kita kasihi , juga menulis demikian kepada kamu dengan menggunakan kebijaksanaan yang dikurniakan oleh Allah kepadanya .
61003016	Dalam semua suratnya , Paulus selalu menulis tentang perkara-perkara itu . Memang ada beberapa hal dalam suratnya yang sukar difahami . Lalu orang yang tidak tahu apa-apa dan yang lemah iman , telah menyalahtafsirkan hal-hal itu . Mereka juga menyalahtafsirkan bahagian-bahagian lain daripada Alkitab . Perbuatan itu mengakibatkan kebinasaan diri mereka sendiri .
61003017	Tetapi kamu , saudara-saudara yang aku kasihi , telah mengetahui hal ini . Oleh itu , berwaspadalah supaya kamu tidak disesatkan oleh kesilapan orang jahat , lalu jatuh dari tempat berpijak yang kukuh .
61003018	Hendaklah kamu semakin menghayati kasih Yesus Kristus , Tuhan dan Penyelamat kita , dan hendaklah kamu juga semakin mengenal Dia . Marilah kita memuji dan memuliakan Kristus , sekarang dan selama-lamanya ! Amin .
62001001	Kami menulis surat kepada kamu tentang Firman yang memberikan hidup , iaitu Firman yang telah ada sejak permulaan . Kami sudah mendengarnya , dan kami sudah melihatnya dengan mata kepala sendiri . Kami sudah melihatnya dan kami sudah menyentuhnya dengan tangan .
62001002	Ketika hidup sejati dan kekal itu dinyatakan , kami melihatnya . Itulah sebabnya kami memberikan kesaksian tentangnya . Kami memberitahu kamu tentang hidup sejati dan kekal , yang bersama-sama Bapa , dan yang sudah ditunjukkan kepada kami .
62001003	Kami pun memberitahu kamu apa yang sudah kami lihat dan dengar , supaya kamu bersama-sama kami turut menghayati hidup bersatu dengan Bapa dan dengan Anak-Nya Yesus Kristus .
62001004	Kami menulis hal ini supaya kita benar-benar gembira .
62001005	Inilah berita yang telah kami dengar daripada Anak-Nya dan yang kami isytiharkan kepada kamu : Allah itu cahaya , dan pada-Nya tidak ada kegelapan sama sekali .
62001006	Jika kita berkata bahawa kita hidup bersatu dengan Dia , padahal kita hidup dalam kegelapan , maka kita berdusta baik dengan kata-kata mahupun dengan perbuatan .
62001007	Tetapi jika kita hidup dalam cahaya , sebagaimana Allah ada dalam cahaya , maka kita hidup rukun dan darah Yesus , Anak-Nya , membersihkan kita daripada segala dosa .
62001008	Jika kita berkata bahawa kita tidak berdosa , kita menipu diri sendiri , dan Allah tidak ada di dalam hati .
62001009	Tetapi jika kita mengakui dosa kita kepada Allah , Dia akan menepati janji-Nya dan melakukan apa yang adil . Dia akan mengampunkan dosa kita dan membersihkan kita daripada segala perbuatan yang salah .
62001010	Tetapi jika kita berkata bahawa kita tidak berdosa , kita menjadikan Allah pendusta , dan firman-Nya tidak kita simpan di dalam hati .
62002001	Anak-anakku , aku menulis surat ini kepada kamu , supaya kamu tidak berdosa . Tetapi jika seseorang berdosa , kita mempunyai seorang pembela , iaitu Yesus Kristus yang adil . Dia akan memohon bagi kita di hadapan Bapa .
62002002	Melalui Kristuslah dosa kita diampunkan , dan bukannya dosa kita sahaja , tetapi juga dosa semua orang .
62002003	Jika kita taat kepada perintah Allah , itulah tandanya kita mengenal Dia .
62002004	Jika seseorang berkata , “ Aku mengenal Allah , ” tetapi tidak taat kepada perintah-Nya , orang seperti itu pendusta . Allah tidak ada di dalam hatinya .
62002005	Tetapi sesiapa taat kepada firman-Nya , orang itu mengasihi Allah dengan sempurna . Itulah tandanya kita hidup bersatu dengan Allah .
62002006	Sesiapa berkata bahawa dia hidup bersatu dengan Allah , orang itu harus hidup mengikut jejak Kristus .
62002007	Sahabat-sahabat yang aku kasihi ! Perintah yang aku tulis ini bukanlah suatu perintah yang baru . Perintah ini perintah lama , yang telah kamu terima sejak kamu percaya kepada Kristus . Perintah lama ini berita daripada Allah yang sudah kamu dengar .
62002008	Walaupun demikian , perintah yang aku tulis ini baru juga , kerana kebenarannya nyata pada diri Kristus dan juga pada diri kamu . Hal ini demikian kerana kegelapan hampir berlalu , dan cahaya yang sejati mula bersinar .
62002009	Sesiapa berkata bahawa dia hidup dalam cahaya tetapi membenci saudaranya , orang itu masih hidup dalam kegelapan sehingga saat ini .
62002010	Sesiapa yang mengasihi saudaranya , hidup dalam cahaya sehingga tiada suatu pun pada dirinya yang akan menyebabkan orang lain berdosa .
62002011	Tetapi sesiapa membenci saudaranya , orang itu hidup dalam kegelapan . Dia berjalan dalam kegelapan , dan tidak tahu ke mana dia pergi , kerana kegelapan itu sudah membutakan dia .
62002012	Anak-anakku , aku menulis kepada kamu , kerana dosa kamu sudah diampunkan demi Kristus .
62002013	Bapa-bapa , aku menulis kepada kamu , kerana kamu kenal akan Dia yang telah ada sejak permulaan . Aku menulis kepada kamu , orang muda , kerana kamu sudah mengalahkan Iblis .
62002014	Anak-anakku , aku menulis kepada kamu kerana kamu kenal akan Allah Bapa . Aku menulis kepada kamu , bapa-bapa , kerana kamu kenal akan Dia yang telah ada sejak permulaan . Aku menulis kepada kamu , orang muda , kerana kamu teguh hati . Kamu menyimpan firman Allah di dalam hati , dan kamu sudah mengalahkan Iblis .
62002015	Janganlah kasihi dunia ini , atau segala sesuatu di dunia ini . Jika kamu mengasihi dunia ini , kamu tidak mengasihi Allah Bapa .
62002016	Segala sesuatu di dunia ini , iaitu yang diingini oleh keinginan hati orang berdosa , dan yang dilihat lalu dikehendaki , serta yang dibangga-banggakan , semuanya tidak berasal daripada Bapa , tetapi dari dunia .
62002017	Dunia dan segala sesuatu di dunia yang diingini oleh manusia tidak kekal . Tetapi orang yang melakukan kehendak Allah , akan hidup selama-lamanya .
62002018	Anak-anakku , akhir zaman sudah dekat ! Kamu diberitahu bahawa Musuh Kristus akan datang . Sekarang banyak orang yang memusuhi Kristus telah muncul . Oleh itu kita tahu bahawa akhir zaman sudah dekat .
62002019	Musuh-musuh Kristus itu sebenarnya tidak termasuk dalam golongan kita , itulah sebabnya mereka meninggalkan kita . Jika mereka termasuk dalam golongan kita , tentu mereka tetap bersama-sama kita . Tetapi mereka meninggalkan kita , supaya nyata bahawa tidak seorang pun antara mereka yang benar-benar termasuk dalam golongan kita .
62002020	Tetapi kamu sudah menerima Roh Allah yang dicurahkan oleh Kristus . Itulah sebabnya kamu semua mengenal ajaran yang benar .
62002021	Aku menulis kepada kamu , bukan kerana kamu tidak mengenal ajaran yang benar ; tetapi justeru kerana kamu mengenalnya . Kamu juga tahu bahawa tidak ada dusta dalam ajaran yang benar itu .
62002022	Sesiapa berkata bahawa Yesus bukan Penyelamat yang diutus oleh Allah , orang itu pendusta . Orang seperti itu Musuh Kristus ; orang itu tidak mengakui Bapa mahupun Anak .
62002023	Sesiapa yang tidak mengakui Anak , juga tidak mengakui Bapa . Sesiapa yang menyambut Anak , menyambut Bapa juga .
62002024	Oleh itu , perkhabaran yang kamu dengar sejak kamu mula-mula percaya kepada Kristus harus kamu simpan di dalam hati . Jika kamu berpegang kepada perkhabaran itu , kamu akan sentiasa hidup bersatu dengan Anak dan dengan Bapa .
62002025	Inilah yang dijanjikan oleh Kristus sendiri kepada kita : hidup sejati dan kekal .
62002026	Aku menulis surat ini kepada kamu tentang mereka yang berusaha untuk menipu kamu .
62002027	Tetapi bagi kamu , Kristus telah mencurahkan Roh-Nya kepada kamu . Selama Roh-Nya ada pada kamu , kamu tidak memerlukan sesiapa pun untuk mengajar kamu . Hal ini demikian kerana Roh-Nya mengajar kamu tentang segala sesuatu , dan apa yang diajarkan-Nya itu benar , bukan palsu . Oleh itu , taatlah kepada ajaran Roh-Nya , dan tetaplah hidup bersatu dengan Kristus .
62002028	Oleh itu , anak-anakku , tetaplah hidup bersatu dengan Kristus , supaya pada waktu Dia datang , kita dapat menghadap Dia dengan penuh keberanian . Kita tidak perlu bersembunyi kerana malu .
62002029	Kamu tahu bahawa Kristus melakukan kehendak Allah . Oleh itu kamu harus tahu bahawa setiap orang yang melakukan kehendak Allah ialah anak Allah .
62003001	Ketahuilah bahawa Allah Bapa sangat mengasihi kita ! Dia amat mengasihi kita , sehingga kita diakui sebagai anak-anak Allah dan memang kita anak-anak Allah . Itulah sebabnya dunia ini tidak mengenal kita , kerana dunia ini tidak mengenal Allah .
62003002	Sahabat-sahabat yang aku kasihi ! Kita sekarang anak-anak Allah , tetapi keadaan kita kelak belum jelas . Tetapi kita tahu bahawa apabila Kristus datang , kita akan menjadi seperti Dia , kerana kita akan melihat Dia dalam keadaan-Nya yang sebenarnya .
62003003	Setiap orang yang mempunyai harapan ini kepada Kristus , menjaga dirinya supaya suci , sebagaimana Kristus pun suci .
62003004	Sesiapa yang berbuat dosa , melanggar hukum Allah , kerana dosa itu pelanggaran terhadap hukum Allah .
62003005	Kamu tahu bahawa Kristus datang untuk menghapuskan dosa manusia , dan bahawa pada diri-Nya tidak ada dosa .
62003006	Oleh itu , setiap orang yang hidup bersatu dengan Kristus , tidak terus-menerus berbuat dosa . Sesiapa yang terus-menerus berbuat dosa , tidak pernah melihat Kristus ataupun mengenal Dia .
62003007	Anak-anakku , janganlah biarkan sesiapa pun menipu kamu . Sesiapa melakukan kehendak Allah , dia anak Allah , seperti Kristus .
62003008	Sesiapa terus-menerus berbuat dosa , dia anak Iblis , kerana Iblis berdosa sejak permulaan . Justeru untuk hal inilah Anak Allah datang bagi memusnahkan pekerjaan Iblis .
62003009	Sesiapa yang menjadi anak Allah , tidak terus-menerus berbuat dosa kerana sifat Allah sendiri ada padanya . Kerana Allah itu Bapanya , dia tidak dapat terus-menerus berbuat dosa .
62003010	Inilah perbezaan antara anak Allah dengan anak Iblis : Sesiapa tidak melakukan kehendak Allah , atau tidak mengasihi saudaranya , dia bukanlah anak Allah .
62003011	Inilah perkhabaran yang kamu dengar sejak permulaan : Kita harus saling mengasihi .
62003012	Janganlah kita seperti Kain . Dia menjadi anak Iblis dan membunuh adiknya sendiri . Mengapakah Kain membunuh adiknya ? Kerana perbuatan yang dilakukannya salah , tetapi perbuatan yang dilakukan adiknya benar .
62003013	Oleh itu , saudara-saudaraku , janganlah hairan jika orang di dunia ini membenci kamu .
62003014	Kita tahu bahawa kita hidup dan sudah meninggalkan kematian , kerana kita mengasihi saudara-saudara kita . Sesiapa yang tidak mengasihi saudaranya , masih dikuasai kematian .
62003015	Sesiapa membenci saudaranya , dia pembunuh . Kamu tahu bahawa seorang pembunuh tidak mempunyai hidup sejati dan kekal .
62003016	Dengan jalan ini kita mengetahui cara mengasihi orang lain : Kristus sudah menyerahkan hidup-Nya untuk kita . Oleh itu kita harus menyerahkan hidup kita untuk saudara-saudara kita !
62003017	Jika seorang kaya melihat saudaranya yang miskin memerlukan pertolongan , tetapi tidak mahu menolong saudaranya itu , bagaimanakah dia dapat berkata bahawa dia mengasihi Allah ?
62003018	Anak-anakku ! Janganlah kita mengasihi hanya dengan kata-kata belaka . Kita harus saling mengasihi dengan kasih yang sejati , yang dibuktikan dengan perbuatan .
62003019	Demikianlah caranya kita tahu bahawa kita tergolong sebagai anak-anak Allah yang benar , dan hati kita tenang di hadapan Allah .
62003020	Jika hati nurani kita menyalahkan kita , maka kita tahu bahawa Allah lebih besar daripada hati nurani kita , dan bahawa Dia mengetahui semuanya .
62003021	Oleh itu , sahabat-sahabat yang aku kasihi , jika hati nurani kita tidak menyalahkan kita , kita dapat menghadap Allah dengan penuh keberanian .
62003022	Kita menerima apa yang kita minta daripada-Nya , kerana kita taat kepada perintah-Nya dan kita melakukan apa yang menyenangkan hati-Nya .
62003023	Inilah perintah-Nya : Kita harus percaya kepada Anak-Nya , Yesus Kristus , dan kita harus saling mengasihi , seperti yang diperintahkan Kristus kepada kita .
62003024	Sesiapa yang taat kepada perintah Allah , hidup bersatu dengan Allah , dan Allah hidup bersatu dengan dia . Kita tahu bahawa Allah hidup bersatu dengan kita , kerana Dia telah mengurniai kita Roh-Nya .
62004001	Sahabat-sahabat yang aku kasihi ! Janganlah percaya kepada semua orang yang mengaku bahawa mereka mempunyai Roh Allah , tetapi ujilah mereka untuk mengetahui sama ada roh yang ada pada mereka itu berasal daripada Allah atau tidak . Hendaklah kamu berbuat demikian kerana banyak nabi palsu telah pergi ke serata tempat .
62004002	Inilah caranya kamu boleh mengetahui sama ada roh itu Roh Allah atau tidak : Sesiapa mengakui Yesus Kristus datang ke dunia sebagai manusia , orang itu mempunyai Roh yang datang daripada Allah .
62004003	Tetapi sesiapa menafikan hal ini tentang Yesus , orang itu tidak mempunyai Roh Allah . Orang itu mempunyai roh daripada Musuh Kristus . Kamu sudah mendengar bahawa roh itu akan datang , dan sekarang roh itu sudah di dunia ini .
62004004	Tetapi anak-anakku , kamu milik Allah . Kamu sudah mengalahkan nabi-nabi palsu itu , kerana Roh yang ada pada kamu lebih berkuasa daripada roh yang ada pada orang milik dunia ini .
62004005	Nabi-nabi palsu itu berkata-kata tentang perkara-perkara dunia , dan orang dunia ini mendengar kata-kata mereka , kerana mereka milik dunia ini .
62004006	Tetapi kita milik Allah . Sesiapa yang mengenal Allah , mendengar kata-kata kita . Sesiapa yang bukan milik Allah , tidak mahu mendengar kata-kata kita . Itulah caranya kita dapat membezakan Roh yang memberikan ajaran benar , dengan roh yang menyesatkan orang .
62004007	Sahabat-sahabat yang aku kasihi , marilah kita saling mengasihi kerana kasih berasal daripada Allah . Sesiapa yang saling mengasihi , mengenal Allah dan dia anak Allah .
62004008	Sesiapa yang tidak mengasihi orang lain , tidak mengenal Allah kerana Allah itu kasih .
62004009	Inilah cara Allah menunjukkan kasih-Nya kepada kita : Dia mengutus Anak-Nya yang tunggal ke dalam dunia supaya melalui Anak-Nya kita beroleh hidup sejati dan kekal .
62004010	Inilah kasih : Bukannya kita telah mengasihi Allah , tetapi Allah mengasihi kita dan mengutus Anak-Nya supaya melalui Dia dosa kita diampunkan .
62004011	Sahabat-sahabat yang aku kasihi , jika Allah sangat mengasihi kita , kita pun harus saling mengasihi .
62004012	Tidak seorang pun pernah melihat Allah . Jika kita saling mengasihi , Allah hidup bersatu dengan kita , dan kasih-Nya disempurnakan dalam diri kita .
62004013	Kerana Allah telah mengurniai kita Roh-Nya , kita tahu bahawa kita hidup bersatu dengan Allah dan Allah hidup bersatu dengan kita .
62004014	Kami sendiri telah melihat Anak Allah dan memberitahu orang lain bahawa Bapa mengutus Anak-Nya untuk menjadi Penyelamat dunia ini .
62004015	Allah hidup bersatu dengan orang yang mengakui Yesus itu Anak Allah , dan mereka hidup bersatu dengan Allah .
62004016	Kita sendiri tahu dan benar-benar yakin bahawa Allah mengasihi kita . Allah itu kasih . Sesiapa yang sentiasa mengasihi orang lain , hidup bersatu dengan Allah , dan Allah hidup bersatu dengan dia .
62004017	Kasih disempurnakan dalam diri kita , supaya kita beroleh keberanian pada Hari Kiamat kelak . Kita tentu akan mempunyai keberanian , kerana hidup kita di dunia ini seperti hidup Kristus .
62004018	Orang yang menikmati kasih Allah tidak mengenal perasaan takut , kerana kasih yang sempurna melenyapkan segala perasaan takut . Oleh itu , orang yang belum menikmati kasih Allah dengan sempurna , akan takut menghadapi hukuman pada Hari Kiamat .
62004019	Kita mengasihi orang lain , kerana Allah mengasihi kita terlebih dahulu .
62004020	Jika seseorang berkata , “ Aku mengasihi Allah , ” tetapi dia membenci saudaranya , orang itu pendusta . Jika seseorang tidak mengasihi saudaranya yang dilihatnya , tidak mungkin dia dapat mengasihi Allah yang tidak dilihatnya .
62004021	Inilah perintah yang diberikan oleh Kristus kepada kita : Sesiapa yang mengasihi Allah mesti mengasihi saudaranya juga .
62005001	Sesiapa percaya bahawa Kristus Penyelamat yang diutus oleh Allah , orang itu anak Allah . Sesiapa yang mengasihi seorang bapa , mengasihi anak bapa itu juga .
62005002	Inilah caranya kita tahu bahawa kita mengasihi anak-anak Allah : Kita mengasihi Allah dan kita mentaati perintah-Nya .
62005003	Apabila kita mentaati perintah Allah , maka kita mengasihi Allah . Perintah-Nya pun tidak terlalu susah bagi kita ,
62005004	kerana setiap anak Allah dapat mengalahkan dunia ini . Kita mengalahkan dunia ini dengan iman kita .
62005005	Siapakah dapat mengalahkan dunia ini ? Hanya orang yang percaya bahawa Yesus Anak Allah .
62005006	Yesus Kristuslah yang datang ke dunia dengan air baptisan-Nya dan dengan darah kematian-Nya . Dia datang bukan dengan air sahaja , tetapi dengan air dan darah . Roh Allah sendiri memberikan kesaksian bahawa hal itu benar , kerana Roh tidak pernah berdusta .
62005007	Ada tiga saksi :
62005008	Roh Allah , air dan darah ; dan ketiga-tiganya memberikan kesaksian yang sama .
62005009	Kita percaya kepada kesaksian manusia ; tetapi kesaksian Allah lebih kuat lagi . Itulah kesaksian yang diberikan oleh Allah tentang Anak-Nya .
62005010	Oleh itu , sesiapa yang percaya kepada Anak Allah , mempunyai kesaksian itu di dalam hatinya . Tetapi sesiapa yang tidak percaya kepada Allah , menjadikan Allah pendusta , kerana orang itu tidak percaya kepada apa yang difirmankan Allah tentang Anak-Nya .
62005011	Inilah kesaksian itu : Allah sudah memberi kita hidup sejati dan kekal , dan hidup itu berasal daripada Anak-Nya .
62005012	Sesiapa yang mempunyai Anak Allah , mempunyai hidup itu ; dan sesiapa yang tidak mempunyai Anak Allah , tidak mempunyai hidup itu .
62005013	Aku menulis surat ini kepada kamu yang percaya kepada Anak Allah , supaya kamu tahu bahawa kamu sudah mempunyai hidup sejati dan kekal .
62005014	Kita berani menghadap Allah , kerana kita yakin bahawa Dia mengabulkan doa kita , jika kita memohon apa sahaja yang sesuai dengan kehendak-Nya .
62005015	Kita tahu bahawa Dia mendengarkan kita bila-bila masa kita memohon kepada-Nya . Oleh itu kita pun tahu bahawa Dia memberi kita apa yang kita minta daripada-Nya .
62005016	Jika kamu melihat seorang saudara seiman melakukan dosa yang tidak mengakibatkan orang itu kehilangan hidup sejati dan kekal , hendaklah kamu berdoa kepada Allah supaya memberi dia hidup itu . Hal ini berkenaan dengan orang yang dosa mereka tidak mengakibatkan mereka kehilangan hidup itu . Tetapi ada dosa yang mengakibatkan orang kehilangan hidup itu . Aku tidak berkata bahawa kamu harus berdoa kepada Allah tentang hal itu .
62005017	Semua perbuatan salah itu dosa , tetapi ada dosa yang tidak mengakibatkan orang kehilangan hidup sejati dan kekal .
62005018	Kita tahu bahawa tidak seorang pun daripada anak-anak Allah terus-menerus berbuat dosa , kerana Anak Allah melindunginya dan Iblis tidak dapat berbuat apa-apa terhadapnya .
62005019	Kita tahu bahawa kita milik Allah , meskipun seluruh dunia ini di bawah kuasa Iblis .
62005020	Kita tahu bahawa Anak Allah sudah datang dan sudah memberi kita pengertian , supaya kita mengenal Allah yang benar . Kita hidup bersatu dengan Allah yang benar kerana kita hidup bersatu dengan Anak-Nya Yesus Kristus . Inilah Allah yang benar , dan inilah hidup sejati dan kekal .
62005021	Anak-anakku , jauhkanlah diri kamu daripada berhala !
63001001	Kepada puan yang dipilih oleh Allah dan kepada anak-anak puan . Surat ini daripada saya , pemimpin jemaah yang benar-benar mengasihi puan dan anak-anak puan . Bukan hanya saya seorang yang mengasihi puan dan anak-anak puan , tetapi juga semua orang yang mengenal Allah ,
63001002	kerana Allah ada di dalam hati kita dan menyertai kita selama-lamanya .
63001003	Semoga Allah Bapa dan Yesus Kristus , Anak Bapa itu mengurniai kita berkat , rahmat , dan kesejahteraan . Semoga kita memiliki semua itu dengan hati yang tulus dan dengan kasih .
63001004	Saya sangat gembira kerana mengetahui beberapa orang antara anak-anak puan hidup menurut ajaran Allah , seperti yang diperintahkan oleh Allah Bapa kepada kita .
63001005	Oleh itu , puan , saya meminta supaya kita saling mengasihi . Saya tidak mengemukakan satu perintah baru ; perintah ini telah diberikan sejak kita percaya kepada Kristus .
63001006	Mengasihi satu sama lain bererti hidup menurut perintah Allah . Inilah perintah yang telah puan dan anak-anak puan dengar sejak permulaan : Puan dan anak-anak puan harus saling mengasihi .
63001007	Banyak penipu telah pergi ke seluruh dunia . Mereka tidak mengakui Yesus Kristus datang ke dunia sebagai manusia . Orang semacam itu penipu dan Musuh Kristus .
63001008	Oleh itu , berwaspadalah supaya tidak kehilangan apa yang telah kami usahakan untuk puan dan anak-anak puan . Berusahalah supaya puan dan anak-anak puan menerima pahala sepenuhnya daripada Allah .
63001009	Sesiapa yang tidak berpegang kepada ajaran Kristus tetapi melampaui ajaran itu , tidak mempunyai Allah . Sesiapa yang berpegang kepada ajaran itu , mempunyai Allah Bapa dan Anak .
63001010	Oleh itu , jika sesiapa datang dan memberitakan ajaran yang tidak diajarkan oleh Kristus , janganlah sambut dia ke dalam rumah puan dan anak-anak puan . Janganlah berkata kepadanya , “ Salam sejahtera . ”
63001011	Hal ini demikian , kerana sesiapa yang memberikan salam kepada orang semacam itu , menjadi subahat dalam perbuatannya yang jahat .
63001012	Banyak lagi yang hendak saya katakan , tetapi lebih baik tidak melalui surat . Saya berharap dapat melawat puan dan anak-anak puan , dan bercakap dengan puan sendiri , supaya kita benar-benar gembira .
63001013	Anak-anak daripada saudara perempuan puan yang juga dipilih oleh Allah , mengirim salam kepada puan .
64001001	Gayus , sahabat yang aku kasihi ! Aku , pemimpin jemaah yang sangat mengasihimu ,
64001002	berdoa semoga semuanya baik dengan kamu , dan semoga kamu sihat , seperti jiwamu pun sihat .
64001003	Aku sangat bersukacita ketika beberapa orang saudara Kristian tiba dan memberitahu aku betapa setianya kamu kepada Allah yang benar . Kamu memang sentiasa hidup menurut ajaran Allah .
64001004	Tidak ada yang lebih menggembirakan aku daripada mendengar bahawa anak-anakku hidup menurut ajaran Allah .
64001005	Sahabat yang aku kasihi ! Kamu sungguh setia dalam kerja yang kamu lakukan untuk saudara-saudara Kristian , bahkan untuk orang Kristian yang belum kamu kenal .
64001006	Mereka memberitahu jemaah di sini tentang kasihmu . Tolonglah mereka supaya dapat meneruskan perjalanan dengan cara yang menyenangkan hati Allah .
64001007	Kamu harus berbuat demikian kerana dalam tugas untuk memberitakan Kristus , mereka berangkat tanpa menerima bantuan apa-apa pun daripada orang yang tidak mengenal Allah .
64001008	Oleh itu , kita orang Kristian , mesti menolong orang seperti itu , supaya kita dapat menjadi rakan sekerja dalam usaha mereka untuk memberitakan ajaran Allah .
64001009	Aku sudah menulis sepucuk surat yang pendek kepada jemaah , tetapi Diotrefes yang ingin menjadi pemimpin jemaah , tidak mahu menurut kata-kataku .
64001010	Apabila aku datang kelak , aku akan mendedahkan segala sesuatu yang telah dilakukannya , iaitu hal-hal jahat dan dusta yang dikatakannya tentang kami . Tetapi semua itu belum lagi cukup baginya . Dia tidak mahu menerima saudara-saudara Kristian semasa mereka datang . Bahkan dia menghalangi orang yang mahu menyambut saudara-saudara itu , dan dia berusaha untuk menghalau mereka keluar daripada jemaah !
64001011	Sahabat yang aku kasihi , janganlah tiru apa yang buruk , tetapi tirulah apa yang baik . Sesiapa berbuat baik , dia milik Allah . Sesiapa berbuat jahat , dia belum mengenal Allah .
64001012	Setiap orang memuji Demetrius , bahkan Allah pun memuji dia . Kami juga memuji dia , dan kamu tahu bahawa apa yang kami katakan itu benar .
64001013	Banyak lagi yang hendak aku katakan kepadamu , tetapi lebih baik tidak melalui surat .
64001014	Aku berharap dapat segera berjumpa denganmu , lalu kita dapat berbincang .
64001015	Semoga Tuhan memberkati kamu . Semua sahabatmu di sini mengirim salam . Sampaikan salamku kepada semua sahabat di sana seorang demi seorang .
65001001	Surat ini daripada Yudas , hamba Yesus Kristus dan saudara Yakobus . Surat ini ditujukan kepada mereka yang telah dipanggil dan dikasihi oleh Allah Bapa , serta dilindungi oleh Yesus Kristus .
65001002	Semoga Allah memberikan berkat , kesejahteraan , dan rahmat dengan berlimpah-limpah kepada kamu .
65001003	Saudara-saudara yang aku kasihi ! Aku telah berusaha sebaik-baiknya untuk menulis surat kepada kamu tentang penyelamatan yang kita alami bersama . Tetapi hatiku tergerak untuk menggalakkan kamu melalui surat ini , supaya kamu terus berjuang untuk iman yang telah diberikan oleh Allah sekali sahaja kepada umat-Nya untuk selama-lamanya .
65001004	Beberapa orang derhaka sudah menyeludup ke kalangan kita tanpa kita sedari . Mereka memutarbalikkan berita tentang kasih Allah kita , untuk membenarkan perbuatan mereka yang cabul . Mereka juga tidak mengakui Yesus Kristus , Penguasa satu-satunya dan Tuhan kita . Sejak dahulu Alkitab telah menuliskan hukuman yang akan dialami mereka .
65001005	Meskipun kamu mengetahui semua perkara itu , aku hendak mengingatkan kamu bagaimana Tuhan menyelamatkan umat Israel dari negeri Mesir . Tetapi kemudian Dia membinasakan mereka yang tidak percaya .
65001006	Ingatlah akan malaikat-malaikat yang melampaui batas kekuasaan yang telah diberikan oleh Allah , sehingga meninggalkan tempat kediaman mereka . Allah membelenggu malaikat-malaikat itu dengan rantai abadi , di tempat yang gelap di bawah bumi . Allah menahan mereka di situ sehingga Hari Kiamat apabila mereka akan dihukum .
65001007	Penduduk kota Sodom , Gomora , dan bandar-bandar di sekitarnya berbuat seperti malaikat-malaikat tersebut . Orang di situ melakukan perbuatan cabul dan lucah . Kota-kota itu dan penduduknya dimusnahkan oleh api yang kekal . Hukuman itu dijadikan amaran bagi semua orang .
65001008	Demikian juga semua orang derhaka itu berkhayal , dan khayalan itu menyebabkan mereka berdosa terhadap tubuh sendiri . Mereka menghina kuasa Allah dan mencaci makhluk-makhluk mulia di syurga .
65001009	Ketua malaikat , Mikhael , tidak pernah berbuat demikian . Semasa dia bertengkar dengan Iblis tentang siapa yang akan mendapat jenazah Musa , Mikhael tidak berani mengutuk Iblis dengan kata-kata hinaan . Mikhael hanya berkata , “ Tuhan menengking kamu ! ”
65001010	Tetapi semua orang derhaka itu menghina perkara-perkara yang sama sekali tidak dimengerti oleh mereka . Mereka mengetahui beberapa hal , tetapi seperti binatang yang tidak berakal , mereka mengetahuinya dengan naluri dan hal itulah yang membinasakan mereka .
65001011	Alangkah malangnya mereka ! Mereka telah mengikut jalan yang ditempuh oleh Kain . Untuk mendapat wang , mereka telah membabitkan diri dengan kesesatan , seperti yang dilakukan oleh Bileam . Mereka dibinasakan kerana memberontak seperti Korah .
65001012	Kehadiran mereka mencemarkan perjumpaan makan bersama dengan saudara-saudara seiman , kerana mereka makan dengan rakus dan hanya mementingkan diri sendiri . Mereka seperti awan yang ditiup angin , tetapi tidak membawa hujan . Mereka juga seperti pokok yang tidak menghasilkan buah walaupun pada musim buah . Mereka seperti pokok yang sudah dicabut dengan akarnya dan mati sama sekali .
65001013	Mereka seperti ombak ganas di laut , yang membuihkan perbuatan memalukan . Mereka seperti bintang mengembara , yang tempatnya telah disediakan oleh Allah dalam kegelapan yang paling dahsyat untuk selama-lamanya .
65001014	Henokh , keturunan ketujuh daripada Adam , dahulu pernah bernubuat tentang mereka . Dia berkata , “ Lihatlah ! Tuhan akan datang dengan beribu-ribu malaikat-Nya yang suci .
65001015	Dia akan mengadili semua orang . Dia akan menghukum orang derhaka kerana perbuatan derhaka mereka dan kerana semua kata hinaan yang diucapkan mereka terhadap-Nya ! ”
65001016	Semua orang itu sentiasa bersungut-sungut dan menyalahkan orang lain . Mereka menuruti nafsu jahat . Mereka memuji-muji diri sendiri dan mengangkat-angkat orang lain untuk mendapat keuntungan .
65001017	Tetapi saudara-saudaraku , ingatlah akan apa yang dikatakan dahulu oleh rasul-rasul Tuhan kita Yesus Kristus .
65001018	Mereka berkata kepada kamu , “ Apabila akhir zaman tiba , orang akan tampil dan memperolok-olokkan kamu . Mereka orang yang mengikuti keinginan berdosa . ”
65001019	Merekalah orang yang memecah-belah jemaah . Mereka tidak dipimpin oleh Roh Allah , tetapi dikuasai oleh keinginan sendiri .
65001020	Tetapi kamu , saudara-saudaraku , teruslah bina hidup yang berdasarkan kepercayaan kepada Kristus . Iman kamu sangat suci . Berdoalah dengan pimpinan Roh Allah .
65001021	Hendaklah kamu hidup di bawah naungan kasih Allah sementara menantikan rahmat Tuhan kita Yesus Kristus , yang akan menganugerahi kamu hidup sejati dan kekal .
65001022	Tunjukkanlah belas kasihan kepada orang yang kurang keyakinan .
65001023	Tariklah orang keluar dari dalam api dan selamatkanlah mereka . Hendaklah kamu menunjukkan belas kasihan kepada orang lain , tetapi berhati-hatilah supaya kamu tidak dicemari oleh keinginan mereka yang menyebabkan orang berdosa .
65001024	Allah , yang dapat menjaga kamu supaya tetap beriman , dan yang dapat membawa kamu ke hadirat-Nya yang mulia dengan sukacita dan tanpa cela ,
65001025	Dialah satu-satunya Allah , Penyelamat kita melalui Yesus Kristus Tuhan kita . Dialah Allah yang mulia , agung , berkuasa , dan berwibawa sejak dahulu kala sehingga sekarang dan selama-lamanya ! Amin .
66001001	Kitab ini mengandungi peristiwa-peristiwa yang dinyatakan oleh Yesus Kristus . Allah memberitahukannya kepada Kristus , dan Kristus menunjukkan apa yang segera harus berlaku itu kepada hamba-hamba Allah . Kristus mengutus malaikat-Nya untuk memberitahu Yohanes , hamba-Nya semua peristiwa itu .
66001002	Yohanes menceritakan segala yang telah dilihatnya itu . Inilah laporannya tentang perkhabaran daripada Allah dan hal-hal yang dinyatakan oleh Yesus Kristus .
66001003	Berbahagialah orang yang membaca kitab ini kepada jemaah . Berbahagialah mereka yang mendengarkan perkhabaran nubuat ini serta taat kepada apa yang tertulis di dalam kitab ini , kerana tidak lama lagi semuanya ini akan berlaku .
66001004	Daripada Yohanes kepada jemaah di tujuh buah tempat di daerah Asia : Terimalah berkat dan kesejahteraan daripada Allah , iaitu Dia yang ada , yang sudah ada , dan yang akan datang , serta daripada tujuh roh yang di hadapan takhta-Nya ,
66001005	dan daripada Yesus Kristus , saksi yang setia . Dialah yang pertama sekali dibangkitkan daripada kematian dan Dialah pemerintah raja-raja dunia . Yesus mengasihi kita , dan dengan kematian-Nya Dia membebaskan kita daripada dosa-dosa kita .
66001006	Kristus menjadikan kita imam yang memerintah bersama-sama Dia dan yang mengabdikan diri kepada Allah , Bapa-Nya . Marilah kita muliakan keagungan dan kekuasaan Yesus Kristus yang kekal itu . Amin !
66001007	Lihatlah , Dia datang dengan awan ! Semua orang akan melihat Dia , termasuk juga mereka yang sudah membunuh Dia . Semua bangsa di bumi akan meratap kerana Dia . Ya , tentu ! Amin !
66001008	“ Akulah yang pertama dan yang terakhir , ” firman Tuhan , Allah Yang Maha Kuasa , yang ada , yang sudah ada , dan yang akan datang .
66001009	Aku Yohanes , saudara kamu , juga mengalami penderitaan yang dialami oleh setiap pengikut Yesus . Kita menantikan Pemerintahan-Nya dan harus menanggung penderitaan dengan tabah hati . Aku dibuang ke pulau Patmos kerana mengisytiharkan firman Allah dan hal-hal yang dinyatakan oleh Yesus .
66001010	Pada hari Tuhan , Roh Allah menguasai aku , lalu aku mendengar suara yang kuat dan jelas , seperti bunyi trompet , berkata-kata di belakangku .
66001011	Suara itu berkata , “ Tuliskanlah apa yang engkau lihat dan kirimlah kitab ini kepada jemaah di tujuh buah kota berikut : Efesus , Smirna , Pergamus , Tiatira , Sardis , Filadelfia , dan Laodikia . ”
66001012	Aku menoleh ke belakang untuk melihat siapa yang berkata-kata kepadaku . Lalu aku nampak tujuh buah kaki pelita daripada emas .
66001013	Di tengah-tengah kaki pelita itu ada sesusuk tubuh yang kelihatan seperti manusia . Dia memakai jubah yang panjangnya sampai ke kaki dan dada-Nya dililiti seutas pengikat daripada emas .
66001014	Rambut-Nya sangat putih , seputih kapas , dan mata-Nya bernyala-nyala seperti api .
66001015	Kaki-Nya bersinar seperti gangsa yang sudah dibersihkan dan digosok , dan suara-Nya seperti deruman air terjun yang besar .
66001016	Tangan kanan-Nya memegang tujuh buah bintang , dan dari mulut-Nya keluar sebilah pedang tajam yang bermata dua . Muka-Nya terang seperti matahari pada waktu tengah hari .
66001017	Ketika aku melihat-Nya , aku meniarapkan diri di hadapan-Nya seperti orang mati . Dia meletakkan tangan kanan-Nya padaku lalu berfirman , “ Janganlah takut ! Akulah yang awal dan yang penghujung .
66001018	Akulah Dia yang hidup ! Aku sudah mati , tetapi lihatlah , Aku hidup selama-lamanya . Aku berkuasa atas kematian dan atas dunia orang mati .
66001019	Oleh itu , tulislah perkara-perkara yang engkau lihat , iaitu perkara-perkara yang ada sekarang ini , dan perkara-perkara yang akan berlaku kelak .
66001020	Inilah makna yang dilambangkan oleh tujuh buah bintang yang engkau lihat di tangan kanan-Ku dan oleh tujuh buah kaki pelita daripada emas itu . Tujuh buah bintang itu melambangkan para malaikat daripada jemaah di tujuh buah tempat itu , dan tujuh buah kaki pelita itu melambangkan jemaah di tujuh buah tempat itu . ”
66002001	“ Tulislah surat ini kepada malaikat jemaah di Efesus : Inilah perkhabaran daripada Dia yang memegang tujuh buah bintang pada tangan kanan-Nya dan yang berjalan di antara tujuh buah kaki pelita daripada emas .
66002002	Aku mengetahui apa yang telah kamu lakukan ; Aku tahu bahawa kamu bekerja keras dan tabah menanggung penderitaan . Aku tahu bahawa kamu tidak tahan lagi dengan orang jahat . Kamu sudah menguji orang yang mengaku diri mereka rasul padahal bukan , dan kamu sudah mendapati mereka pendusta .
66002003	Kamu tabah menanggung penderitaan ; kamu sudah menderita kerana Aku , dan kamu tidak putus asa .
66002004	Tetapi Aku mencela kamu tentang hal ini : Kamu tidak mengasihi Aku lagi seperti ketika kamu mula-mula percaya kepada-Ku .
66002005	Ingatlah betapa dalamnya kamu sudah jatuh ke dalam dosa . Bertaubatlah daripada dosa kamu dan lakukanlah apa yang kamu lakukan ketika kamu mula-mula percaya kepada-Ku . Jika tidak , Aku akan datang kepada kamu dan menyingkirkan kaki pelita kamu dari tempatnya .
66002006	Tetapi ada sesuatu yang baik pada kamu : Kamu membenci perbuatan pengikut Nikolaus , yang juga Aku benci .
66002007	Jika kamu bertelinga , dengarkanlah apa yang dikatakan oleh Roh Allah kepada jemaah ! Mereka yang menang akan Aku benarkan makan buah dari pokok yang memberikan hidup , yang tumbuh di Taman Allah . ”
66002008	“ Tulislah surat ini kepada malaikat jemaah di Smirna : Inilah perkhabaran daripada Dia yang awal dan yang penghujung , yang sudah mati dan hidup semula .
66002009	Aku mengetahui kesusahan kamu ; Aku tahu bahawa kamu miskin - tetapi sebenarnya kamu kaya ! Aku mengetahui fitnah yang dilemparkan kepada kamu oleh orang yang mengaku diri mereka Yahudi padahal bukan . Mereka dikuasai oleh Iblis !
66002010	Janganlah takut akan penderitaan yang tidak lama lagi akan kamu alami . Ketahuilah ! Iblis akan menguji kamu . Dia akan memasukkan beberapa orang daripada kamu ke dalam penjara . Kamu akan mengalami penderitaan selama sepuluh hari . Hendaklah kamu setia kepada-Ku sampai mati , dan Aku akan mengurniai kamu hidup sejati dan kekal sebagai hadiah kemenangan .
66002011	Jika kamu bertelinga , dengarkanlah apa yang dikatakan oleh Roh Allah kepada jemaah ! Mereka yang menang tidak akan mengalami derita kematian kedua . ”
66002012	“ Tulislah surat ini kepada malaikat jemaah di Pergamus : Inilah perkhabaran daripada Dia yang memiliki sebilah pedang tajam bermata dua .
66002013	Aku mengetahui tempat kamu tinggal ; di situlah Iblis bertakhta . Kamu setia kepada-Ku . Kamu bahkan tidak menafikan kepercayaan kamu kepada-Ku , semasa Antipas , saksi-Ku yang setia itu dibunuh di tempat Iblis tinggal .
66002014	Tetapi Aku mencela kamu tentang hal ini : Beberapa orang antara kamu mengikut ajaran Bileam . Dahulu Bileam mengajar Balak menjerumuskan umat Israel ke dalam dosa , dengan memujuk mereka makan makanan yang telah dipersembahkan kepada berhala , dan dengan melakukan perbuatan cabul .
66002015	Demikian juga ada beberapa orang antara kamu yang mengikut ajaran Nikolaus .
66002016	Oleh itu , bertaubatlah daripada dosa kamu ! Jika tidak , Aku akan segera datang kepada kamu dan melawan semua orang itu dengan pedang yang keluar dari mulut-Ku .
66002017	Jika kamu bertelinga , dengarkanlah apa yang dikatakan oleh Roh Allah kepada jemaah ! Mereka yang menang akan Aku kurniai manna yang tersembunyi . Aku juga akan mengurniai setiap orang daripada mereka seketul batu putih . Batu itu ditulisi nama baru , yang tidak diketahui oleh sesiapa pun , kecuali orang yang menerimanya . ”
66002018	“ Tulislah surat ini kepada malaikat jemaah di Tiatira : Inilah perkhabaran daripada Anak Allah , yang mata-Nya bernyala-nyala seperti api , dan kaki-Nya bersinar seperti gangsa yang digosok .
66002019	Aku mengetahui semua yang sudah kamu lakukan . Aku tahu bahawa kamu saling mengasihi , kamu setia , kamu saling menolong , dan kamu tabah menanggung penderitaan . Aku tahu bahawa kamu sekarang melakukan lebih banyak kerja berbanding dahulu semasa kamu mula-mula percaya kepada-Ku .
66002020	Tetapi Aku mencela kamu tentang hal ini : Kamu membenarkan Izebel , perempuan yang mengaku dirinya pesuruh Allah mengajar umat-Ku . Dengan ajarannya , dia menyesatkan hamba-hamba-Ku sehingga mereka melakukan perbuatan cabul dan makan makanan yang sudah dipersembahkan kepada berhala .
66002021	Aku sudah memberikan peluang kepadanya untuk bertaubat daripada dosa , tetapi dia tidak mahu berhenti melakukan perbuatan cabul .
66002022	Oleh itu , Aku akan menghukum dia dengan penyakit dan mereka yang berzina dengan dia akan mengalami penderitaan yang dahsyat . Aku akan melakukan semua itu sekarang juga , kecuali mereka bertaubat daripada perbuatan keji yang dilakukan bersama-sama dia .
66002023	Aku juga akan membunuh pengikut-pengikutnya , lalu semua jemaah akan tahu bahawa Akulah Dia yang menyelami fikiran dan hati manusia . Aku akan membalas kamu menurut perbuatan masing-masing .
66002024	Tetapi kamu yang lain yang tinggal di Tiatira tidak mengikut ajaran jahat itu . Kamu tidak mempelajari ilmu daripada Iblis . Aku berkata kepada kamu bahawa Aku tidak akan membebani kamu dengan kewajipan lain .
66002025	Tetapi kamu harus terus berpegang kepada apa yang kamu miliki , sehingga Aku datang kelak .
66002026	Mereka yang menang , dan terus-menerus melakukan kehendak-Ku sehingga akhir , akan Aku kurniai kekuasaan seperti yang Aku terima daripada Bapa-Ku . Mereka akan menerima kekuasaan daripada-Ku untuk memerintah bangsa-bangsa dengan tangan besi dan untuk menghancurkan mereka seperti periuk tanah . Mereka juga akan menerima bintang fajar daripada-Ku .
66002027	
66002028	
66002029	Jika kamu bertelinga , dengarkanlah apa yang dikatakan oleh Roh Allah kepada jemaah ! ”
66003001	“ Tulislah surat ini kepada malaikat jemaah di Sardis : Inilah perkhabaran daripada Dia yang mempunyai tujuh Roh Allah dan tujuh buah bintang itu . Aku mengetahui apa yang kamu lakukan . Kamu dikatakan hidup , padahal kamu mati !
66003002	Oleh itu , bangunlah dan perkuatlah apa yang masih ada pada kamu sebelum semuanya mati sama sekali . Hal itu demikian kerana Aku dapati apa yang kamu lakukan masih belum sempurna di sisi Allah-Ku .
66003003	Ingatlah kembali apa yang telah diajarkan kepada kamu dan apa yang telah kamu dengar . Taatilah semuanya dan bertaubatlah daripada dosa kamu . Jika kamu tidak bangun , Aku akan datang kepada kamu seperti pencuri dan kamu tidak akan mengetahui saatnya Aku datang .
66003004	Tetapi ada beberapa orang antara kamu di Sardis yang menjaga pakaian mereka supaya tetap bersih . Mereka akan berjalan bersama-sama Aku dengan berpakaian putih , kerana mereka layak berbuat demikian .
66003005	Mereka yang menang akan dikenakan pakaian putih seperti itu dan Aku tidak akan menghapuskan nama mereka dari Kitab Orang Hidup . Di hadapan Bapa-Ku dan malaikat-malaikat-Nya Aku akan mengaku bahawa mereka milik-Ku .
66003006	Jika kamu bertelinga , dengarkanlah apa yang dikatakan oleh Roh Allah kepada jemaah ! ”
66003007	“ Tulislah surat ini kepada malaikat jemaah di Filadelfia : Inilah perkhabaran daripada Dia yang suci dan setia . Dia memegang kunci yang dimiliki Daud ; apabila Dia membuka pintu , tidak seorang pun dapat menutupnya , dan apabila Dia menutupnya , tidak seorang pun dapat membukanya .
66003008	Aku mengetahui apa yang kamu lakukan . Aku tahu bahawa kamu tidak seberapa kuat , tetapi kamu telah mengikut ajaran-Ku dan setia kepada-Ku . Aku telah membuka sebuah pintu bagi kamu , yang tidak dapat ditutup oleh sesiapa pun .
66003009	Ketahuilah ! Orang yang berpihak kepada Iblis , pendusta-pendusta yang mengaku diri mereka orang Yahudi padahal bukan , akan Aku bawa kepada kamu untuk bersujud di hadapan kamu . Mereka semua akan tahu bahawa Aku mengasihi kamu .
66003010	Kerana kamu menurut perintah-Ku supaya tabah ketika menanggung penderitaan , Aku pun akan menyelamatkan kamu daripada masa kesusahan yang akan menimpa seluruh dunia untuk menguji semua orang di bumi .
66003011	Aku akan segera datang ! Jagalah baik-baik apa yang kamu miliki , supaya tidak seorang pun merampas hadiah kemenangan kamu .
66003012	Sesiapa yang menang akan Aku jadikan seperti tiang di rumah Allah-Ku dan dia tidak akan meninggalkan tempat itu lagi . Pada dirinya akan Aku tulis nama Allah-Ku dan nama kota Allah-Ku , iaitu Yerusalem baru yang akan turun dari syurga , daripada Allah-Ku . Pada dirinya juga akan Aku tulis nama-Ku yang baru .
66003013	Jika kamu bertelinga , dengarkanlah apa yang dikatakan oleh Roh Allah kepada jemaah ! ”
66003014	“ Tulislah surat ini kepada malaikat jemaah di Laodikia : Inilah perkhabaran daripada Dia yang disebut Amin , saksi yang setia dan benar , sumber segala sesuatu yang diciptakan oleh Allah .
66003015	Aku mengetahui apa yang kamu lakukan . Aku tahu bahawa kamu tidak sejuk dan tidak panas juga . Alangkah baiknya jika kamu salah satu daripadanya .
66003016	Tetapi kerana kamu suam-suam kuku , Aku akan meludahkan kamu .
66003017	Kamu berkata , ‘ Kami kaya dan serba cukup ; kami tidak kekurangan sesuatu pun . ’ Tetapi kamu tidak tahu bahawa kamu sangat melarat dan keadaan kamu sangat menyedihkan ! Kamu miskin , telanjang , dan buta .
66003018	Oleh itu Aku menasihati kamu : Belilah emas daripada Aku , belilah emas tulen supaya kamu menjadi kaya . Belilah pakaian putih juga supaya kamu berpakaian dan menutupi keadaan kamu yang telanjang serta memalukan itu . Belilah ubat juga untuk mata kamu supaya boleh melihat .
66003019	Aku menegur dan menghukum orang yang Aku kasihi . Oleh itu kamu harus bersungguh-sungguh , dan juga bertaubat daripada dosa .
66003020	Dengarlah ! Aku berdiri di depan pintu dan mengetuk . Jika seseorang mendengar suara-Ku dan membuka pintu , Aku akan masuk ke dalam rumahnya lalu makan bersama-sama dia dan dia makan bersama-sama Aku .
66003021	Mereka yang menang akan Aku benarkan duduk di takhta-Ku , sebagaimana Aku sendiri sudah menang dan sekarang duduk bersama-sama Bapa-Ku di takhta-Nya .
66003022	Jika kamu bertelinga , dengarkanlah apa yang dikatakan oleh Roh Allah kepada jemaah ! ”
66004001	Sesudah itu aku nampak suatu penglihatan lagi . Aku melihat sebuah pintu terbuka di syurga . Suara seperti bunyi trompet , yang pernah bercakap kepadaku berkata , “ Marilah naik ke sini . Aku akan menunjukkan apa yang harus berlaku selepas ini . ”
66004002	Dengan segera Roh Allah menguasai aku . Aku melihat sebuah takhta di syurga dan seseorang duduk di atas takhta itu .
66004003	Mukanya bersinar seperti batu jasper dan batu sardis . Takhta itu dikelilingi oleh pelangi yang bersinar seperti zamrud .
66004004	Di lingkaran yang mengelilingi takhta itu terdapat dua puluh empat buah takhta lain . Di situ duduk dua puluh empat orang pemimpin yang berpakaian putih dan memakai mahkota emas .
66004005	Takhta ini memancarkan pancaran kilat dan aku mendengar gemuruh bunyi guruh . Di hadapan takhta itu terdapat tujuh buah suluh yang bernyala ; itulah ketujuh-tujuh Roh Allah .
66004006	Di hadapan takhta itu terdapat sesuatu yang kelihatan seperti lautan kaca , hening seperti kristal . Di sekeliling takhta itu terdapat empat makhluk , satu makhluk pada setiap sisi takhta . Makhluk itu diliputi mata pada bahagian depan dan belakang .
66004007	Makhluk yang pertama rupanya seperti singa , yang kedua rupanya seperti lembu jantan , yang ketiga mempunyai muka seperti muka manusia , dan yang keempat rupanya seperti burung helang yang sedang terbang .
66004008	Setiap makhluk itu mempunyai enam buah sayap . Keempat-empat makhluk itu diliputi mata , bahkan bahagian bawah sayap . Siang malam makhluk-makhluk itu tidak henti-hentinya menyanyi , “ Suci , suci , sucilah Tuhan , Allah Maha Kuasa , yang ada , yang sudah ada , dan yang akan datang . ”
66004009	Keempat-empat makhluk itu menyanyikan lagu-lagu kemuliaan , penghormatan , dan kesyukuran kepada Dia yang duduk di atas takhta itu , iaitu Dia yang hidup selama-lamanya . Ketika makhluk-makhluk ini menyanyi ,
66004010	dua puluh empat orang pemimpin itu bersujud di hadapan Dia yang duduk di atas takhta itu dan menyembah Dia yang hidup selama-lamanya . Mereka meletakkan mahkota mereka di hadapan takhta itu dan berkata ,
66004011	“ Ya Tuhan dan Allah kami ! Engkau sahaja yang layak menerima kemuliaan , penghormatan , dan kekuasaan , kerana Engkaulah yang menciptakan segala sesuatu , dan dengan kehendak-Mu juga segala sesuatu itu wujud dan hidup . ”
66005001	Aku melihat sebuah gulungan naskhah di tangan kanan Dia yang duduk di atas takhta itu . Gulungan naskhah itu penuh dengan tulisan pada kedua-dua belah sisinya dan dimeterai dengan tujuh buah meterai .
66005002	Lalu aku melihat satu malaikat perkasa bertanya dengan suara yang lantang , “ Siapakah yang layak memecahkan meterai-meterai ini serta membuka gulungan naskhah ini ? ”
66005003	Tetapi tidak seorang pun di syurga , atau di bumi , ataupun di bawah bumi , yang dapat membuka gulungan naskhah itu dan membaca kandungannya .
66005004	Aku menangis tersedu-sedu , kerana tidak seorang pun layak membuka gulungan naskhah itu dan membaca kandungannya .
66005005	Lalu salah seorang pemimpin itu berkata kepadaku , “ Jangan menangis ! Lihatlah ! Singa daripada suku Yehuda , keturunan agung daripada Daud , sudah menang . Dia dapat memecahkan tujuh buah meterai itu dan membuka gulungan naskhah itu . ”
66005006	Kemudian aku nampak seekor Anak Domba berdiri di tengah-tengah takhta itu , dikelilingi oleh empat makhluk dan semua pemimpin itu . Anak Domba itu nampaknya sudah disembelih . Anak Domba itu mempunyai tujuh buah tanduk dan tujuh biji mata , iaitu tujuh Roh Allah yang telah diutus ke seluruh dunia .
66005007	Anak Domba itu pergi mengambil gulungan naskhah itu dari tangan kanan Dia yang duduk di atas takhta .
66005008	Sementara Anak Domba itu berbuat demikian , empat makhluk itu dan dua puluh empat orang pemimpin itu bersujud di hadapan Anak Domba . Masing-masing memegang sebuah kecapi dan sebuah mangkuk emas berisi kemenyan , iaitu doa-doa umat Allah .
66005009	Mereka menyanyikan sebuah lagu baru , “ Engkau layak mengambil gulungan naskhah itu dan memecahkan meterai-meterainya , kerana Engkau telah dibunuh dan dengan kematian-Mu , manusia daripada semua suku , bahasa , negara , dan bangsa telah Engkau beli untuk Allah .
66005010	Engkau sudah menjadikan mereka imam yang mengabdi kepada Allah kita , dan memerintah di dunia . ”
66005011	Lalu aku melihat lagi . Aku mendengar suara malaikat yang beribu-ribu dan berjuta-juta bilangannya ! Mereka berdiri mengelilingi takhta , keempat-empat makhluk , dan para pemimpin itu .
66005012	Mereka menyanyi dengan suara yang lantang , “ Anak Domba yang sudah dibunuh itu layak menerima kekuasaan , kekayaan , kebijaksanaan , kekuatan , penghormatan , kemuliaan , dan pujian . ”
66005013	Lalu aku mendengar semua makhluk di syurga , di bumi , di bawah bumi , dan semua makhluk di dalam laut - pendeknya semua makhluk di alam semesta ini - menyanyi , “ Kepada Dia yang duduk di atas takhta , dan kepada Anak Domba itu , kami persembahkan pujian dan penghormatan , kemuliaan dan kekuasaan selama-lamanya ! ”
66005014	Keempat-empat makhluk itu menjawab , “ Amin ! ” Para pemimpin itu pun bersujud serta menyembah Allah dan Anak Domba itu .
66006001	Kemudian aku melihat Anak Domba itu memecahkan meterai pertama daripada tujuh buah meterai itu . Lalu aku mendengar salah satu daripada empat makhluk itu berkata dengan suara yang mengguntur , “ Mari ! ”
66006002	Aku melihat , lalu nampak seekor kuda putih . Penunggangnya memegang sebuah busur dan dia diberikan sebuah mahkota . Dia mara sebagai seorang penakluk yang menang .
66006003	Kemudian Anak Domba itu memecahkan meterai kedua , dan aku mendengar makhluk kedua berkata , “ Mari ! ”
66006004	Seekor kuda merah keluar . Penunggangnya diberikan kuasa untuk mendatangkan peperangan di bumi , sehingga manusia saling membunuh . Dia diberikan sebilah pedang yang besar .
66006005	Kemudian Anak Domba itu memecahkan meterai ketiga , dan aku mendengar makhluk ketiga berkata , “ Mari ! ” Aku melihat , lalu nampak seekor kuda hitam . Penunggangnya memegang sebuah dacing di tangan .
66006006	Aku mendengar sesuatu yang kedengaran seperti suara dari tengah-tengah empat makhluk itu , berkata , “ Satu kilogram gandum seharga upah sehari dan tiga kilogram barli seharga upah sehari juga . Tetapi jangan rosakkan pokok zaitun dan ladang anggur ! ”
66006007	Kemudian Anak Domba itu memecahkan meterai keempat dan aku mendengar makhluk keempat berkata , “ Mari ! ”
66006008	Aku melihat , lalu nampak seekor kuda kuning pucat . Penunggangnya bernama Maut , dan Alam Maut mengikutinya dekat di belakang . Mereka diberikan kuasa untuk membunuh seperempat penduduk bumi dengan peperangan , kebuluran , wabak , dan binatang buas .
66006009	Kemudian Anak Domba itu memecahkan meterai kelima . Di bawah mazbah aku nampak roh-roh orang yang mati terbunuh . Mereka dibunuh kerana mengisytiharkan firman Allah dengan setia melalui kesaksian mereka .
66006010	Mereka berseru dengan suara lantang , “ Ya Tuhan Yang Maha Kuasa , yang suci dan setia ! Berapa lama lagi sebelum Engkau menghakimi penduduk bumi dan menghukum mereka kerana telah membunuh kami ? ”
66006011	Setiap orang daripada mereka diberikan sehelai jubah putih . Lalu mereka disuruh berehat lebih lama lagi , sehingga cukup bilangan rakan seperjuangan dan saudara seiman yang akan dibunuh seperti mereka .
66006012	Kemudian aku melihat Anak Domba itu memecahkan meterai keenam . Lalu berlakulah gempa bumi yang dahsyat . Matahari menjadi hitam seperti kain hitam yang kasar , dan bulan menjadi merah seperti darah .
66006013	Bintang-bintang jatuh dari langit ke bumi , seperti buah ara yang belum matang gugur dari pokok semasa digoncang oleh angin keras .
66006014	Langit menghilang seperti gulungan naskhah yang digulung , dan semua gunung serta pulau beralih tempat .
66006015	Lalu raja-raja dunia , para penguasa , dan panglima , orang kaya dan orang berkuasa serta semua orang lain , baik abdi mahupun orang bebas , menyembunyikan diri di dalam gua-gua dan di celah-celah batu di gunung .
66006016	Mereka berseru kepada gunung-gunung dan batu-batu itu , “ Timpalah kami dan sembunyikanlah kami daripada pandangan Dia yang duduk di atas takhta dan daripada kemurkaan Anak Domba itu !
66006017	Hari yang dahsyat sudah tiba ; Allah dan Anak Domba akan menghukum kami dan tidak seorang pun akan terselamat . ”
66007001	Setelah itu , aku nampak empat malaikat berdiri di empat penjuru bumi , dan menahan keempat-empat angin di bumi supaya tidak bertiup di darat , di laut , ataupun pada pokok-pokok .
66007002	Lalu aku nampak malaikat lain muncul dari sebelah timur , dengan membawa meterai yang digunakan oleh Allah yang hidup . Dengan suara lantang malaikat itu memanggil keempat-empat malaikat yang sudah diberikan kuasa oleh Allah untuk merosakkan darat dan laut .
66007003	Malaikat itu berkata , “ Janganlah rosakkan darat , atau laut , ataupun pokok-pokok , sehingga kami telah memeterai dahi hamba-hamba Allah kita . ”
66007004	Aku diberitahu bahawa 144,000 orang ditandai dengan meterai Allah pada dahi mereka . Mereka berasal daripada dua belas suku Israel ;
66007005	dua belas ribu orang daripada setiap suku , iaitu suku Yehuda , Ruben , Gad , Asyer , Naftali , Manasye , Simeon , Lewi , Isakhar , Zebulon , Yusuf , dan Benyamin .
66007006	
66007007	
66007008	
66007009	Setelah itu aku melihat lagi , lalu nampak lautan manusia yang luar biasa banyaknya . Tidak seorang pun dapat mengira mereka ! Mereka daripada setiap bangsa , suku , negara , dan bahasa . Dengan berpakaian jubah putih dan dengan memegang daun palma di tangan , mereka berbaris-baris berdiri di hadapan takhta dan Anak Domba itu .
66007010	Mereka berseru dengan suara kuat , “ Kita telah diselamatkan oleh Allah kita , yang duduk di atas takhta , dan oleh Anak Domba itu ! ”
66007011	Semua malaikat berdiri di sekeliling takhta , para pemimpin , dan keempat-empat makhluk itu . Lalu mereka semua bersujud di hadapan takhta dan menyembah Allah .
66007012	Mereka berkata , “ Amin ! Pujian , kemuliaan , kebijaksanaan , kesyukuran , penghormatan , kekuasaan , dan kemegahan bagi Allah kita selama-lamanya ! Amin . ”
66007013	Salah seorang pemimpin itu bertanya kepadaku , “ Siapakah mereka yang berjubah putih itu , dan dari manakah mereka datang ? ”
66007014	“ Saya tidak tahu , tetapi tuan tahu , ” jawabku . Dia berkata kepadaku , “ Merekalah orang yang berjaya melalui masa penganiayaan yang dahsyat itu . Mereka telah membasuh dan menjadikan jubah mereka putih dengan darah Anak Domba itu .
66007015	Itulah sebabnya mereka berdiri di hadapan takhta Allah , dan beribadat kepada-Nya siang malam di dalam rumah Allah . Dia yang duduk di atas takhta akan melindungi mereka dengan hadirat-Nya .
66007016	Mereka tidak akan lapar ataupun dahaga lagi ; matahari ataupun panas terik tidak akan membakar mereka lagi .
66007017	Hal itu demikian kerana Anak Domba yang di tengah-tengah takhta itu akan menggembalakan mereka , dan Dia akan memimpin mereka ke sumber air yang memberikan hidup . Allah akan menyapu air mata mereka . ”
66008001	Ketika Anak Domba itu memecahkan meterai ketujuh , syurga menjadi senyap selama kira-kira setengah jam .
66008002	Kemudian aku melihat tujuh malaikat berdiri di hadapan Allah , dan mereka diberikan tujuh buah trompet .
66008003	Satu malaikat lain yang membawa sebuah perbaraan emas , datang dan berdiri di hadapan mazbah . Dia diberikan banyak kemenyan untuk ditambahkan pada doa-doa semua umat Allah , dan untuk dipersembahkan di atas mazbah emas yang terletak di hadapan takhta .
66008004	Doa umat Allah bersama-sama asap kemenyan yang terbakar itu mengepul naik dari tangan malaikat yang berdiri di hadapan Allah .
66008005	Kemudian malaikat itu mengambil perbaraan itu , dan mengisinya dengan bara api yang diambil dari mazbah , lalu melemparkannya ke atas bumi . Lalu guruh bergemuruh , kilat sabung-menyabung , dan gempa bumi berlaku .
66008006	Kemudian tujuh malaikat yang memegang tujuh buah trompet itu bersedia untuk meniup trompet .
66008007	Malaikat pertama meniup trompetnya , lalu hujan batu dan api bercampur darah , turun dengan derasnya ke atas bumi . Api membakar sepertiga daripada bumi dan memusnahkan semua pokok dan tumbuh-tumbuhan di situ .
66008008	Kemudian malaikat kedua meniup trompetnya dan sesuatu yang kelihatannya seperti gunung besar yang bernyala-nyala , dilempar ke dalam laut . Sepertiga daripada lautan berubah menjadi darah ;
66008009	sepertiga daripada semua makhluk di laut mati dan sepertiga daripada kapal-kapal musnah .
66008010	Kemudian malaikat ketiga meniup trompetnya dan sebuah bintang besar , yang bernyala-nyala seperti suluh , jatuh dari langit dan menimpa sepertiga daripada semua sungai dan mata air di bumi .
66008011	( Nama bintang itu “ Pahit ” . ) Sepertiga daripada air menjadi pahit , dan banyak orang mati kerana minum air yang sudah menjadi pahit .
66008012	Kemudian malaikat keempat meniup trompetnya . Matahari , bulan , dan bintang terpukul , sehingga tidak dapat bersinar sepertiga daripada waktunya . Matahari tidak bersinar selama sepertiga daripada siang hari ; bulan dan bintang tidak bersinar selama sepertiga daripada malam hari .
66008013	Kemudian aku melihat dan mendengar seekor burung helang yang terbang tinggi di angkasa , berseru , “ Sungguh malang ! Sungguh malang ! Sungguh malang semua orang yang hidup di bumi apabila terdengar bunyi trompet yang akan ditiup oleh tiga malaikat lain . ”
66009001	Kemudian malaikat kelima meniup trompetnya , dan aku nampak sebuah bintang jatuh dari langit ke atas bumi . Bintang itu diberikan kunci jurang maut .
66009002	Bintang itu membuka jurang maut , lalu asap keluar dari dalamnya seperti asap dari relau yang besar . Matahari dan angkasa menjadi gelap kerana asap dari jurang itu .
66009003	Lalu dari dalam asap keluarlah belalang-belalang yang turun ke atas bumi . Belalang-belalang itu diberikan kekuatan yang dimiliki kala jengking .
66009004	Belalang-belalang itu dilarang merosak rumput , atau pokok , ataupun tanaman lain . Hanya orang yang tidak bertandakan meterai Allah pada dahi mereka boleh diserang .
66009005	Belalang-belalang itu tidak dibenarkan membunuh mereka , tetapi hanya menyeksa mereka selama lima bulan . Kesakitan yang disebabkan seksaan belalang-belalang itu seperti kesakitan yang disebabkan sengat kala jengking .
66009006	Selama lima bulan itu mereka berusaha untuk mati , tetapi tidak dapat ; mereka ingin mati , tetapi maut menjauhkan diri daripada mereka .
66009007	Belalang-belalang itu kelihatan seperti kuda yang siap untuk berperang . Pada kepala belalang ada sesuatu yang nampaknya seperti mahkota emas , dan muka belalang seperti muka manusia .
66009008	Rambut belalang seperti rambut wanita dan gigi belalang seperti gigi singa .
66009009	Dada belalang ditutupi dengan sesuatu yang seperti perisai dada . Bunyi sayap kawanan belalang itu seperti bunyi kereta-kereta kuda yang sedang mara ke medan peperangan .
66009010	Belalang-belalang itu mempunyai ekor dan sengat seperti kala jengking . Dengan ekor itulah belalang berkuasa menyakiti manusia selama lima bulan .
66009011	Kawanan belalang diperintah oleh raja , iaitu malaikat yang bertanggungjawab atas jurang maut . Dalam bahasa Ibrani namanya Abadon , dan dalam bahasa Yunani namanya Apolion ( yang bermakna “ Perosak ” ) .
66009012	Bencana pertama sudah lalu . Setelah itu dua lagi bencana akan datang .
66009013	Kemudian malaikat keenam meniup trompetnya dan aku mendengar suara yang datang dari keempat-empat sudut mazbah emas di hadapan Allah .
66009014	Suara itu berkata kepada malaikat keenam , “ Lepaskanlah keempat-empat malaikat yang terikat di Sungai Efrat itu ! ”
66009015	Keempat-empat malaikat itu pun dilepaskan . Mereka telah dipersiapkan khas bagi jam , hari , bulan , dan tahun itu , untuk membunuh sepertiga daripada umat manusia .
66009016	Aku diberitahukan bahawa pasukan berkuda itu berjumlah 200 juta .
66009017	Dalam penglihatan , aku nampak banyak kuda dengan para penunggang kuda . Mereka memakai perisai dada berwarna merah seperti api , biru seperti batu nilam , dan kuning seperti belerang . Kepala kuda seperti kepala singa dan dari mulut kuda keluar api , asap , dan belerang .
66009018	Sepertiga daripada umat manusia terbunuh oleh tiga malapetaka itu : api , asap , dan belerang yang keluar dari mulut kuda .
66009019	Kekuatan kuda terdapat pada mulut dan juga pada ekor . Ekor kuda seperti ular berkepala , dan kuda menggunakan ekor untuk menyeksa manusia .
66009020	Umat manusia yang selebihnya , yang tidak terbunuh oleh malapetaka itu , tidak meninggalkan berhala yang dibuat oleh mereka . Mereka tidak berhenti menyembah roh jahat dan berhala yang dibuat daripada emas , perak , gangsa , batu , dan kayu . Berhala-berhala itu tidak dapat melihat , mendengar , ataupun berjalan .
66009021	Mereka juga tidak berhenti melakukan pembunuhan , mengamalkan ilmu sihir , melakukan perbuatan cabul , dan mencuri .
66010001	Kemudian aku melihat satu lagi malaikat perkasa turun dari syurga . Dia diselubungi awan dan kepalanya dikelilingi pelangi . Mukanya bersinar seperti matahari , dan kakinya seperti tiang api .
66010002	Tangannya memegang sebuah gulungan naskhah kecil yang terbuka . Dia meletakkan kaki kanannya di laut , dan kaki kirinya di darat .
66010003	Lalu dia berseru dengan suara yang kuat seperti raungan kawanan singa . Setelah dia berseru , tujuh guruh menjawab dengan suara gemuruh .
66010004	Sebaik sahaja tujuh guruh itu berkata-kata , aku hendak menulis apa yang dikatakan . Tetapi aku mendengar suara dari syurga berkata , “ Rahsiakanlah apa yang dikatakan oleh tujuh guruh itu ; jangan tulis hal itu ! ”
66010005	Kemudian malaikat yang aku lihat berdiri di laut dan di darat mengangkat tangan kanannya ke langit .
66010006	Dia bersumpah demi Allah yang hidup selama-lamanya , yang menciptakan langit , bumi , dan laut , serta segala sesuatu di dalam semuanya itu . Malaikat itu berkata , “ Masanya tidak akan ditunda lagi !
66010007	Tetapi apabila malaikat ketujuh meniup trompetnya , Allah akan menyelesaikan rancangan-Nya yang dirahsiakan itu , seperti yang telah diberitakan kepada hamba-hamba-Nya , para nabi . ”
66010008	Kemudian suara yang aku dengar dari syurga itu , berkata kepadaku lagi , “ Pergilah ambil gulungan naskhah terbuka itu , yang dipegang oleh malaikat yang berdiri di laut dan di darat . ”
66010009	Aku pergi kepada malaikat itu dan meminta dia memberikan gulungan naskhah kecil itu kepadaku . Dia berkata , “ Ambillah dan makanlah ini . Gulungan naskhah ini akan menjadi masam di dalam perutmu , tetapi manis seperti madu di mulutmu . ”
66010010	Aku mengambil gulungan naskhah kecil itu dari tangannya lalu memakannya . Di mulutku gulungan naskhah itu rasanya manis seperti madu , tetapi setelah aku menelannya , gulungan itu menjadi masam di dalam perut .
66010011	Lalu aku diberitahu , “ Sekali lagi engkau mesti mengisytiharkan perkhabaran Allah tentang pelbagai negara , bangsa , bahasa , dan raja . ”
66011001	Kemudian aku diberikan sebatang tongkat yang kelihatannya seperti kayu pengukur . Lalu aku diperintahkan , “ Pergilah ukur Rumah Allah dan mazbah . Kiralah orang yang beribadat di Rumah Allah .
66011002	Tetapi janganlah ukur halaman yang di sebelah luar , kerana bahagian itu sudah diserahkan kepada orang yang tidak mengenal Allah . Mereka akan menginjak-injak kota suci itu selama empat puluh dua bulan .
66011003	Aku akan mengutus dua orang saksi-Ku yang mengenakan pakaian berkabung . Mereka akan mengisytiharkan perkhabaran Allah selama 1,260 hari . ”
66011004	Kedua-dua orang saksi itu adalah dua batang pokok zaitun dan dua buah kaki pelita yang berdiri di hadapan Tuhan alam semesta .
66011005	Jika sesiapa cuba mencederakan mereka , api keluar dari mulut mereka dan membinasakan musuh . Dengan demikian sesiapa sahaja yang cuba mencederakan mereka akan terbunuh .
66011006	Mereka mempunyai kuasa untuk menutup langit supaya hujan tidak turun selama mereka mengisytiharkan perkhabaran Allah . Mereka juga berkuasa atas mata air untuk mengubah air menjadi darah ; mereka juga berkuasa menimpakan segala macam malapetaka ke atas bumi , bila-bila masa mereka menghendakinya .
66011007	Apabila mereka selesai mengisytiharkan perkhabaran , binatang yang keluar dari jurang maut akan melawan mereka , lalu mengalahkan dan membunuh mereka .
66011008	Mayat mereka akan terlantar di jalan raya kota besar , tempat Tuhan mereka disalibkan . Kota itu diberikan nama kiasan Sodom atau Mesir .
66011009	Orang dari semua negara , suku , bahasa , dan bangsa akan melihat mayat mereka selama tiga hari setengah , dan tidak mengizinkan mayat-mayat itu dikubur .
66011010	Penduduk bumi akan bersukacita kerana kematian dua orang saksi ini . Mereka akan merayakannya dan saling mengirim hadiah , kerana kedua-dua orang nabi itu telah mendatangkan banyak kesusahan kepada umat manusia .
66011011	Setelah tiga hari setengah , nafas daripada Allah yang memberikan hidup , memasuki mereka . Mereka pun bangkit , sehingga semua orang yang melihat mereka sangat ketakutan .
66011012	Kemudian dua orang nabi itu mendengar suara lantang dari syurga berkata kepada mereka , “ Marilah naik ke sini ! ” Di depan mata musuh mereka , kedua-dua orang nabi itu naik ke syurga dengan awan .
66011013	Tepat pada masa itu berlakulah gempa bumi yang dahsyat . Satu persepuluh kota itu musnah dan tujuh ribu orang terbunuh kerana gempa itu . Orang yang selebihnya ketakutan , lalu mereka memuji keagungan Allah di syurga .
66011014	Bencana kedua sudah lalu . Tetapi lihatlah ! Bencana ketiga akan segera datang .
66011015	Kemudian malaikat ketujuh meniup trompetnya dan suara-suara lantang di syurga berkata , “ Allah , Tuhan kita dan Penyelamat yang diutus-Nya mempunyai kuasa untuk memerintah dunia . Dia akan memerintah selama-lamanya ! ”
66011016	Lalu dua puluh empat orang pemimpin yang duduk di atas takhta mereka di hadapan Allah , bersujud dan menyembah Allah .
66011017	Mereka berkata , “ Ya Tuhan , Allah Maha Kuasa , yang ada dan yang sudah ada ! Kami bersyukur kepada-Mu kerana Engkau telah menggunakan kuasa-Mu yang besar , dan mula memerintah !
66011018	Orang yang tidak mengenal Engkau meradang , kerana telah tiba masanya Engkau meluahkan kemurkaan-Mu , dan masanya Engkau mengadili orang mati . Inilah masanya Engkau menghadiahi hamba-hamba-Mu para nabi itu , dan juga umat-Mu , semua orang yang hormat dan takut akan Engkau , baik orang besar mahupun orang biasa . Inilah masanya Engkau membinasakan mereka yang memusnahkan bumi ! ”
66011019	Rumah Allah di syurga terbuka dan Tabut Perjanjian kelihatan di situ . Kemudian kilat sabung-menyabung , guruh menggelegar dan bergemuruh , bumi bergoncang dan hujan batu turun dengan lebat .
66012001	Kemudian terlihat di langit sesuatu yang ajaib dan luar biasa : Seorang wanita berpakaian matahari dan kakinya beralaskan bulan . Dia memakai sebuah mahkota yang terdiri daripada dua belas bintang , pada kepalanya .
66012002	Dia sedang mengandung dan masa bersalin sudah tiba . Oleh itu , dia berteriak kerana kesakitan .
66012003	Lalu sesuatu yang ajaib kelihatan pula di langit : Seekor naga merah yang besar sekali mempunyai tujuh kepala dan sepuluh tanduk . Setiap kepala memakai sebuah mahkota .
66012004	Dengan ekornya naga itu menyeret sepertiga daripada bintang-bintang di langit dan melemparkannya ke bumi . Naga itu berdiri di hadapan wanita yang sedang bersalin , kerana hendak memakan anaknya , sebaik sahaja bayi itu lahir .
66012005	Kemudian wanita itu melahirkan seorang anak lelaki yang akan memerintah dan menguasai semua bangsa dengan tangan besi . Tetapi anak itu direnggut daripada wanita itu dan dibawa kepada Allah yang duduk di atas takhta .
66012006	Wanita itu lari ke padang gurun , ke tempat yang telah disediakan oleh Allah baginya . Di situ dia akan dipelihara selama 1,260 hari .
66012007	Kemudian peperangan berlaku di syurga . Mikhael dengan malaikat-malaikatnya berperang melawan naga itu . Naga itu , yang dibantu oleh malaikat-malaikatnya melawan Mikhael .
66012008	Tetapi naga itu dikalahkan . Naga itu dan malaikat-malaikatnya tidak dibenarkan tinggal di syurga lagi .
66012009	Naga besar itu dibuang dari syurga . Itulah ular tua yang bernama Iblis atau Syaitan , yang menipu seluruh dunia . Dia dibuang ke bumi dengan semua malaikatnya .
66012010	Kemudian aku mendengar suara lantang di syurga berkata , “ Sekaranglah masanya Allah menyelamatkan umat-Nya dan menunjukkan kuasa-Nya sebagai Raja ! Sekarang Penyelamat yang diutus-Nya itu menunjukkan kekuasaan-Nya , kerana yang menuduh saudara-saudara kita di hadapan Allah siang dan malam , sudah dibuang dari syurga .
66012011	Saudara-saudara kita telah mengalahkan dia dengan darah Anak Domba dan dengan berita daripada Allah yang diisytiharkan mereka . Mereka tidak cuba menyelamatkan diri , tetapi rela mengorbankan nyawa .
66012012	Oleh itu , bersukacitalah , hai syurga dan semua yang tinggal di syurga ! Tetapi malanglah bumi dan laut , kerana Iblis telah turun kepadamu . Dia sangat marah , kerana tahu bahawa masanya tinggal sedikit . ”
66012013	Ketika naga itu menyedari dirinya sudah dibuang ke bumi , naga itu mula mengejar wanita yang telah melahirkan anak lelaki itu .
66012014	Tetapi wanita itu diberikan sepasang sayap burung helang yang besar , supaya dia dapat terbang ke tempatnya di padang gurun . Di situ dia akan dipelihara selama tiga tahun setengah , supaya terhindar daripada serangan naga itu .
66012015	Kemudian , dari mulutnya naga itu menyemburkan air seperti aliran sungai ke arah wanita itu , untuk menghanyutkan dia .
66012016	Tetapi bumi menolong wanita itu . Bumi membuka mulut dan menelan air yang keluar dari mulut naga .
66012017	Naga itu sangat marah terhadap wanita itu , sehingga memerangi semua keturunan lain daripada wanita itu . Mereka itu semua orang yang taat kepada perintah Allah dan setia kepada ajaran yang dinyatakan oleh Yesus .
66013001	Lalu naga itu berdiri di pantai . Kemudian aku melihat seekor binatang keluar dari dalam laut . Binatang itu mempunyai sepuluh tanduk dan tujuh kepala . Pada setiap tanduk ada sebuah mahkota dan pada setiap kepala tertulis satu nama yang mengkufuri Allah .
66013002	Binatang yang aku lihat itu kelihatan seperti harimau bintang , kakinya seperti kaki beruang dan mulutnya seperti mulut singa . Naga itu memberi binatang itu kekuatannya sendiri , takhtanya , dan kekuasaannya yang besar .
66013003	Salah satu kepala binatang itu mempunyai parut daripada luka yang parah sekali , tetapi luka itu sudah sembuh . Semua penduduk dunia kehairanan dan mengikut binatang itu .
66013004	Semua orang menyembah naga itu kerana naga itu sudah memberikan kekuasaannya kepada binatang itu . Mereka juga menyembah binatang itu sambil berkata , “ Siapakah seperti binatang ini ? Siapakah dapat melawannya ? ”
66013005	Binatang itu dibenarkan mengkufuri Allah dan dibenarkan memerintah selama empat puluh dua bulan .
66013006	Binatang itu mula mengkufuri Allah , nama Allah , tempat kediaman Allah , dan semua yang tinggal di syurga .
66013007	Binatang itu dibenarkan melawan umat Allah serta mengalahkan mereka . Binatang itu diberikan kekuasaan atas setiap suku , negara , bahasa , dan bangsa .
66013008	Semua orang yang hidup di bumi akan menyembah binatang itu , kecuali orang yang nama mereka terdaftar di dalam Kitab Orang Hidup . Nama-nama itu ditulis sebelum dunia ini diciptakan , dan kitab itu dimiliki oleh Anak Domba yang sudah disembelih .
66013009	“ Oleh itu , jika kamu bertelinga , dengarlah !
66013010	Sesiapa yang harus ditawan , pasti akan ditawan ; sesiapa yang harus dibunuh dengan pedang , pasti akan dibunuh dengan pedang . Itulah sebabnya umat Allah mesti tabah hati dan setia kepada Kristus . ”
66013011	Lalu aku nampak seekor binatang lain keluar dari dalam bumi . Binatang itu mempunyai dua tanduk seperti tanduk anak domba , dan suaranya seperti suara naga .
66013012	Binatang ini menggunakan kekuasaan besar binatang pertama itu di depan matanya . Semua penduduk dunia dipaksa untuk menyembah binatang pertama , yang luka parahnya sudah sembuh .
66013013	Binatang kedua ini melakukan mukjizat-mukjizat yang hebat . Di hadapan semua orang , api diturunkannya dari langit ke bumi .
66013014	Binatang kedua ini diizinkan oleh Allah untuk melakukan mukjizat-mukjizat di hadapan binatang pertama . Dengan mukjizat-mukjizat itu , binatang kedua ini menipu semua orang yang hidup di bumi dan menyuruh mereka membuat sebuah patung untuk menghormati binatang pertama yang sudah dilukai oleh pedang , tetapi tetap hidup .
66013015	Binatang kedua ini dibolehkan memberikan nyawa kepada patung itu , sehingga patung itu dapat berkata-kata dan membunuh semua orang yang tidak mahu menyembahnya .
66013016	Binatang kedua ini memaksa semua orang : orang biasa dan orang besar , orang kaya dan orang miskin , abdi dan orang bebas , supaya menerima tanda pada tangan kanan atau dahi mereka .
66013017	Tidak seorang pun dapat membeli ataupun menjual sesuatu , kecuali dia mempunyai tanda itu , iaitu nama binatang itu sendiri atau nombor yang melambangkan nama itu .
66013018	Hal ini memerlukan kebijaksanaan . Sesiapa yang bijak dapat memahami erti nombor binatang itu , kerana nombor itu melambangkan nama seorang manusia . Nombor itu 666 .
66014001	Kemudian aku melihat dan nampak Anak Domba berdiri di atas Bukit Sion . Bersama-sama-Nya berdiri 144,000 orang yang pada dahi mereka tertulis nama-Nya dan nama Bapa-Nya .
66014002	Lalu aku mendengar suara dari langit , seperti deruman air terjun dan seperti gemuruh guruh . Bunyi itu seperti muzik daripada para pemain kecapi yang memainkan kecapi .
66014003	Di hadapan takhta , empat makhluk hidup itu , dan pemimpin-pemimpin itu , berdirilah 144,000 orang itu . Mereka menyanyikan satu nyanyian baru , yang tidak dapat dinyanyikan orang lain . Mereka sahajalah yang telah diselamatkan oleh Allah .
66014004	Mereka tidak bersetubuh dengan wanita . Oleh itu mereka murni seperti anak dara . Mereka mengikuti Anak Domba ke mana sahaja Dia pergi . Antara umat manusia , merekalah yang telah diselamatkan oleh Allah . Mereka milik Allah dan Anak Domba itu , kerana mereka seperti bahagian pertama daripada tuaian , yang dipersembahkan kepada Allah .
66014005	Mereka tidak pernah berbohong ; mereka tidak bercela .
66014006	Kemudian aku nampak satu lagi malaikat terbang tinggi di angkasa . Dia membawa berita baik yang kekal untuk diisytiharkan kepada manusia di bumi , iaitu kepada semua bangsa , suku , bahasa , dan negara .
66014007	Malaikat itu berseru , “ Hormatilah Allah dan pujilah kebesaran-Nya ! Tibalah masanya Allah menghakimi manusia . Sembahlah Dia yang menjadikan langit , bumi , laut , dan semua mata air ! ”
66014008	Setelah malaikat pertama pergi , datanglah malaikat kedua yang berkata , “ Kota Babel sudah jatuh ! Kota besar itu sudah jatuh ! Perbuatan cabul kota Babel merosakkan semua bangsa , seperti wain yang memabukkan mereka . ”
66014009	Setelah kedua-dua malaikat itu pergi , datanglah malaikat ketiga yang berseru , “ Sesiapa yang menyembah binatang itu dan patungnya , serta menerima tanda binatang itu pada dahi atau tangan ,
66014010	akan minum wain yang melambangkan kemurkaan Allah . Wain yang pekat itu dituang ke dalam cawan kemurkaan-Nya ! Semua orang itu akan diseksa di dalam api dan belerang di hadapan malaikat-malaikat suci dan Anak Domba .
66014011	Asap api yang menyeksa mereka akan mengepul terus-menerus untuk selama-lamanya . Mereka yang menyembah binatang itu dan patungnya , serta mereka yang mempunyai tanda nama binatang itu , akan terus-menerus terseksa siang dan malam . ”
66014012	Itulah sebabnya umat Allah yang taat kepada perintah-Nya dan setia kepada Yesus mesti tabah hati .
66014013	Kemudian aku mendengar suara dari syurga berkata , “ Tuliskanlah hal ini : Mulai sekarang , berbahagialah orang yang mati semasa mengabdi kepada Tuhan dengan setia ! ” “ Benar ! ” jawab Roh Allah . “ Mereka tidak berjerih payah lagi , kerana perbuatan baik mereka akan menyertai mereka . ”
66014014	Kemudian aku memandang dan nampak awan putih . Di atas awan itu duduklah sesusuk tubuh yang kelihatannya seperti manusia . Kepala-Nya bermahkota emas dan tangan-Nya memegang sebilah sabit yang tajam .
66014015	Kemudian satu lagi malaikat keluar dari Rumah Allah . Dia berseru dengan suara kuat kepada Dia yang duduk di atas awan itu , “ Gunakan sabit-Mu dan mulakan kerja menuai , kerana musim menuai sudah tiba ! Tuaian di bumi sudah masak dan sudah tiba masanya untuk dituai ! ”
66014016	Lalu Dia yang duduk di atas awan itu mengayunkan sabit-Nya ke bumi , dan tuaian di bumi dikumpulkan .
66014017	Kemudian aku nampak satu lagi malaikat keluar dari Rumah Allah di syurga . Dia juga memegang sebilah sabit yang tajam .
66014018	Setelah itu , satu lagi malaikat yang berkuasa atas api , keluar dari mazbah . Dia berseru dengan suara kuat kepada malaikat yang memegang sebilah sabit tajam itu , “ Gunakanlah sabitmu dan sabit buah anggur di ladang anggur di atas bumi , kerana buah anggur sudah masak ! ”
66014019	Oleh itu malaikat itu mengayunkan sabitnya ke bumi dan menyabit buah anggur dari batangnya , lalu melempar buah anggur ke dalam alat pemeras anggur , iaitu kemurkaan Allah .
66014020	Buah anggur diperas di luar kota , dan dari alat pemeras anggur itu mengalirlah darah seperti air bah , sejauh tiga ratus kilometer dan sedalam kira-kira dua meter .
66015001	Kemudian aku nampak di langit sesuatu yang ajaib , luar biasa , dan menghairankan . Ada tujuh malaikat yang bertugas mendatangkan tujuh bencana terakhir ke atas bumi . Dengan ketujuh-tujuh bencana itu hukuman Allah akan berakhir .
66015002	Kemudian aku nampak sesuatu yang kelihatannya seperti lautan kaca bercampur api . Aku juga melihat semua orang yang telah mengalahkan binatang itu dan patungnya , serta mengalahkan orang yang namanya dilambangkan oleh nombor . Semua orang itu berdiri di tepi lautan kaca sambil memegang kecapi yang diberikan oleh Allah .
66015003	Mereka menyanyikan nyanyian Musa , hamba Allah , dan nyanyian Anak Domba , “ Tuhan , Allah Yang Maha Kuasa , perbuatan-Mu sungguh agung dan menakjubkan ! Raja semua bangsa , alangkah adil dan benar tindakan-Mu !
66015004	Siapakah yang tidak takut kepada-Mu , ya Tuhan ? Siapakah yang tidak mahu mengisytiharkan keagungan-Mu ? Hanya Engkau yang suci . Semua bangsa akan datang menyembah Engkau , kerana tindakan-Mu yang adil dilihat oleh semua orang . ”
66015005	Setelah itu aku melihat Rumah Tuhan di syurga terbuka dan Khemah Tuhan ada di dalamnya .
66015006	Tujuh malaikat yang bertugas mendatangkan tujuh bencana ke atas bumi , keluar dari Rumah Tuhan . Mereka mengenakan pakaian daripada kain linen yang bersih dan berkilauan . Dada mereka dililiti pengikat daripada emas .
66015007	Kemudian salah satu daripada empat makhluk itu memberi tujuh malaikat itu tujuh buah mangkuk emas yang penuh dengan kemurkaan Allah , iaitu Allah yang hidup selama-lamanya .
66015008	Rumah Allah dipenuhi oleh asap daripada kemuliaan dan kekuasaan Allah . Tidak seorang pun dapat masuk ke dalam Rumah Allah sehingga tujuh bencana yang didatangkan oleh tujuh malaikat itu berakhir .
66016001	Kemudian aku mendengar suara lantang dari Rumah Allah berkata kepada tujuh malaikat itu , “ Pergilah dan tuanglah isi tujuh mangkuk kemurkaan Allah itu ke atas bumi ! ”
66016002	Malaikat pertama pergi dan menuang isi mangkuknya ke atas bumi . Lalu timbullah kudis yang teruk dan menyakitkan pada semua orang yang mempunyai tanda binatang itu , serta pada orang yang menyembah patungnya .
66016003	Kemudian malaikat kedua menuang isi mangkuknya ke laut . Lalu air laut berubah menjadi seperti darah orang mati dan matilah semua makhluk yang hidup di dalam laut .
66016004	Kemudian malaikat ketiga menuang isi mangkuknya ke dalam sungai dan mata air , lalu air berubah menjadi darah .
66016005	Aku mendengar malaikat yang berkuasa atas air berkata , “ Hukuman yang Engkau jatuhkan itu adil , ya Yang Maha Suci , Allah yang ada dan yang sudah ada !
66016006	Mereka telah menumpahkan darah umat Allah dan darah para nabi . Sekarang Engkau memberi mereka minum darah . Hukuman itu setimpal dengan perbuatan mereka ! ”
66016007	Kemudian aku mendengar suara dari mazbah berkata , “ Tuhan , Allah Yang Maha Kuasa ! Hukuman-Mu itu benar dan adil ! ”
66016008	Kemudian malaikat keempat menuang isi mangkuknya ke atas matahari , lalu matahari dibenarkan menghanguskan manusia dengan panasnya yang terik .
66016009	Manusia dihanguskan oleh panas yang terik itu dan mereka mengutuki Allah , yang berkuasa atas semua malapetaka tersebut . Tetapi mereka tidak mahu bertaubat daripada dosa dan tidak mahu memuji keagungan Allah .
66016010	Kemudian malaikat kelima menuang isi mangkuknya ke takhta binatang itu . Lalu seluruh kerajaan binatang itu menjadi gelap dan manusia menggigit lidah kerana kesakitan .
66016011	Mereka mengutuki Allah di syurga kerana kesakitan dan kudis mereka . Tetapi mereka tidak bertaubat daripada perbuatan jahat mereka .
66016012	Kemudian malaikat keenam menuang isi mangkuknya ke dalam Sungai Efrat yang besar . Sungai itu menjadi kering sehingga raja-raja dari timur dapat melaluinya .
66016013	Kemudian aku melihat tiga roh jahat yang kelihatan seperti katak . Roh-roh itu keluar dari mulut naga , dari mulut binatang itu , dan dari mulut nabi palsu .
66016014	Roh-roh itu roh jahat yang melakukan mukjizat-mukjizat . Ketiga-tiga roh itu pergi kepada semua raja di seluruh dunia , dan mengumpulkan mereka untuk berperang pada hari Allah Yang Maha Kuasa menjatuhkan hukuman .
66016015	“ Dengarlah ! Aku datang seperti pencuri ! Berbahagialah orang yang berjaga-jaga dan siap berpakaian , sehingga mereka tidak berjalan dalam keadaan telanjang dan dipermalukan di hadapan umum ! ”
66016016	Kemudian roh-roh itu mengumpulkan semua raja itu di suatu tempat yang dalam bahasa Ibrani dinamakan Harmagedon .
66016017	Kemudian malaikat ketujuh menuang isi mangkuknya ke udara . Lalu terdengarlah dari takhta di Rumah Allah , suara kuat berkata , “ Sudah selesai ! ”
66016018	Kemudian kilat sabung-menyabung , guruh berderam-derum dan gempa bumi yang dahsyat berlaku . Belum pernah gempa bumi semacam itu berlaku sejak manusia dijadikan . Inilah gempa bumi yang paling dahsyat !
66016019	Kota besar itu terbelah menjadi tiga bahagian , dan kota-kota semua negeri di bumi juga musnah . Allah tidak lupa akan Babel yang besar itu . Dia memaksa Babel minum dari mangkuk-Nya yang berisi wain kemurkaan Allah yang menyala-nyala .
66016020	Semua pulau lenyap , dan semua gunung pun tiada lagi .
66016021	Hujan batu yang dahsyat turun dari langit dan menimpa manusia . Berat setiap batu hampir lima puluh kilogram . Oleh itu manusia mengutuki Allah kerana malapetaka hujan batu yang dahsyat itu .
66017001	Kemudian salah satu daripada tujuh malaikat yang memegang tujuh buah mangkuk itu datang kepadaku dan berkata , “ Marilah , kepadamu akan aku tunjukkan bagaimana pelacur yang termasyhur itu dihukum . Pelacur itu kota besar yang dibina dekat sungai-sungai .
66017002	Raja-raja dunia melakukan perbuatan cabul dengan pelacur itu , dan penduduk dunia menjadi seperti orang mabuk ketika pelacur itu melakukan perbuatan cabul dengan mereka . ”
66017003	Lalu Roh Allah menguasai aku dan malaikat itu membawa aku ke padang gurun . Di situ aku melihat seorang wanita duduk di atas seekor binatang berwarna merah , yang seluruh badannya ditulisi dengan nama-nama yang mengkufuri Allah . Binatang itu mempunyai tujuh kepala dan sepuluh tanduk .
66017004	Wanita itu berpakaian ungu dan merah tua , serta memakai perhiasan emas , permata , dan mutiara . Tangannya memegang sebuah cawan emas yang penuh dengan perkara-perkara cabul dan keji , hasil daripada perbuatannya yang cabul .
66017005	Pada dahinya tertulis suatu nama yang mempunyai makna rahsia . Nama itu “ Babel yang besar , ibu kepada semua pelacur dan orang yang melakukan perbuatan cabul di dunia ini . ”
66017006	Lalu aku nampak wanita itu mabuk kerana minum darah umat Allah dan darah orang yang dibunuh kerana setia kepada Yesus . Aku sangat hairan ketika nampak wanita itu .
66017007	Tetapi malaikat itu berkata kepadaku , “ Mengapakah engkau hairan ? Aku akan memberitahu engkau rahsia tentang wanita itu dan binatang yang ditungganginya , iaitu binatang yang mempunyai tujuh kepala dan sepuluh tanduk .
66017008	Binatang itu dahulu pernah hidup , tetapi sekarang tidak hidup lagi . Tidak lama lagi binatang itu akan keluar dari jurang maut dan akan menuju kepada kebinasaan . Penduduk bumi yang nama mereka tidak terdaftar di dalam Kitab Orang Hidup sebelum dunia diciptakan , akan hairan apabila mereka melihat binatang itu . Binatang itu dahulu pernah hidup ; sekarang binatang itu tidak hidup lagi , tetapi akan muncul semula .
66017009	Hal ini memerlukan kebijaksanaan dan pengertian . Tujuh kepala itu melambangkan tujuh buah bukit , tempat wanita itu duduk . Tujuh kepala itu juga melambangkan tujuh orang raja .
66017010	Lima orang antara mereka sudah meninggal , yang seorang masih memerintah , dan yang seorang lagi belum datang . Apabila dia datang , dia akan memerintah sebentar sahaja .
66017011	Binatang yang dahulu pernah hidup , tetapi sekarang tidak hidup lagi , melambangkan raja kelapan . Dia salah satu daripada tujuh orang raja itu juga dan sedang menuju kepada kebinasaan .
66017012	Sepuluh tanduk yang engkau lihat itu melambangkan sepuluh orang raja yang belum mula memerintah . Tetapi mereka akan diberikan kuasa untuk memerintah sebagai raja bersama-sama binatang itu selama sejam .
66017013	Sepuluh orang raja itu semuanya mempunyai tujuan yang sama dan mereka menyerahkan kekuatan dan kekuasaan mereka kepada binatang itu .
66017014	Mereka akan berperang melawan Anak Domba . Tetapi Anak Domba itu dengan para pengikut-Nya yang setia , yang telah dipanggil dan dipilih oleh-Nya akan mengalahkan mereka . Dialah Tuhan Yang Agung dan Raja Yang Terutama . ”
66017015	Malaikat itu berkata pula kepadaku , “ Sungai-sungai yang engkau lihat itu , tempat pelacur itu duduk , melambangkan pelbagai negara , rakyat , bangsa , dan bahasa .
66017016	Sepuluh tanduk yang engkau lihat itu , dan binatang itu akan membenci pelacur itu . Mereka akan merampas segala sesuatu yang dimiliki pelacur itu dan mereka akan menelanjangi dia . Mereka akan makan dagingnya dan membinasakan dia dengan api .
66017017	Hal itu demikian kerana Allah telah menggerakkan hati mereka untuk melaksanakan rancangan-Nya . Allah menyebabkan mereka bersetuju untuk menyerahkan kekuasaan mereka kepada binatang itu , supaya binatang itu memerintah sehingga apa yang difirmankan oleh Allah berlaku .
66017018	Wanita yang engkau lihat itu kota besar yang rajanya memerintah raja-raja di bumi . ”
66018001	Setelah itu aku melihat satu lagi malaikat turun dari syurga . Dia mempunyai kuasa besar , dan cahaya yang mengelilinginya menerangi seluruh bumi .
66018002	Dia berseru dengan suara lantang , “ Babel sudah jatuh ! Babel yang agung sudah jatuh ! Sekarang syaitan-syaitan dan roh-roh jahat tinggal di Babel . Segala macam burung yang najis dan dibenci orang tinggal di situ .
66018003	Semua bangsa sudah minum wainnya , iaitu perbuatannya yang cabul . Raja-raja dunia melakukan perbuatan cabul dengannya , dan saudagar-saudagar di bumi menjadi kaya oleh nafsunya yang tidak terkendali itu . ”
66018004	Kemudian aku mendengar suara lain dari syurga berkata , “ Keluarlah , hai umat-Ku ! Keluarlah dari Babel ! Janganlah berbuat dosa seperti penduduk kota itu ; janganlah ikut menanggung hukumannya ,
66018005	kerana dosanya bertimbun-timbun sampai ke langit , dan Allah tidak lupa akan kejahatannya .
66018006	Perlakukanlah Babel sebagaimana Babel telah memperlakukan kamu ; balaslah Babel dua kali ganda bagi semua perbuatannya . Isilah cawannya dengan minuman yang dua kali lebih keras daripada minuman yang disediakannya untuk kamu .
66018007	Berilah Babel penderitaan dan kesedihan sebanyak kemuliaan dan kemewahan yang diberikannya kepada dirinya sendiri , kerana Babel sentiasa berkata kepada dirinya sendiri , ‘ Aku ratu yang memerintah ! Aku bukan balu , aku tidak akan mengalami kesedihan ! ’
66018008	Itulah sebabnya dalam sehari semua malapetaka ini akan menimpanya : penyakit , kesedihan , dan kebuluran . Babel akan dihanguskan oleh api , kerana Tuhan Allah yang menghakiminya itu berkuasa . ”
66018009	Raja-raja dunia yang ikut melakukan perbuatan cabul dan lucah dengannya , akan menangisi dan meratapi kota itu apabila mereka melihat asap api yang menghanguskannya .
66018010	Mereka berdiri dari jauh , kerana mereka takut terkena penderitaannya . Mereka berkata , “ Alangkah malangnya kota Babel yang agung dan perkasa itu ! Dalam satu jam sahaja Babel telah dihukum ! ”
66018011	Para saudagar di bumi menangis dan berkabung kerananya , oleh sebab tidak seorang pun membeli barang dagangan mereka lagi .
66018012	Tidak seorang pun membeli emas , perak , permata , ataupun mutiara mereka ; tidak seorang pun membeli kain linen , kain ungu , kain sutera , dan kain merah tua ; tidak seorang pun membeli segala macam kayu yang jarang didapati , pelbagai benda yang dibuat daripada gading , kayu yang mahal , gangsa , besi , dan marmar ;
66018013	tidak seorang pun membeli kayu manis , rempah-rempah , setanggi , mur , dan kemenyan ; tidak seorang pun membeli wain dan minyak , tepung dan gandum , lembu dan domba , kuda dan pedati , abdi dan tawanan perang sekalipun .
66018014	Para saudagar berkata kepadanya , “ Segala yang ingin engkau miliki sudah lenyap , dan semua kekayaan serta keindahanmu sudah hilang . Engkau tidak akan mendapati semua itu lagi ! ”
66018015	Para saudagar yang menjadi kaya kerana berniaga di kota itu akan berdiri dari jauh , kerana mereka takut terkena penderitaannya . Mereka akan menangis dan berkabung ,
66018016	serta berkata , “ Alangkah malangnya kota yang agung itu ! Biasanya Babel berpakaian kain linen , kain ungu , dan kain merah tua ; biasanya Babel memakai perhiasan emas , permata , dan mutiara !
66018017	Tetapi dalam satu jam sahaja , Babel telah kehilangan segala kekayaannya ! ” Semua nakhoda , penumpang , dan anak kapal , serta semua orang yang mempunyai mata pencarian di laut , berdiri dari jauh .
66018018	Mereka berteriak apabila melihat asap api yang membakar kota itu . Mereka berseru , “ Belum pernah ada kota seperti kota yang agung ini ! ”
66018019	Mereka menghamburkan abu ke atas kepala sebagai tanda berkabung . Lalu mereka menangis dan berseru , “ Alangkah malangnya kota yang agung itu ! Di situlah semua orang yang mempunyai kapal-kapal di laut menjadi kaya kerana kekayaan kota itu ! Tetapi dalam satu jam sahaja , Babel telah kehilangan segala-galanya ! ”
66018020	Bersukacitalah , hai syurga , kerana kemusnahan kota itu ! Bersukacitalah , hai umat Allah , rasul-rasul , dan nabi-nabi , kerana Allah telah menghukum Babel bagi apa yang sudah dilakukannya terhadap kamu !
66018021	Kemudian satu malaikat perkasa mengangkat sebuah batu sebesar batu kisaran yang besar , lalu membuangnya ke dalam laut seraya berkata , “ Demikianlah kota Babel yang agung itu akan dihempaskan dengan kuat , dan tidak akan dijumpai lagi .
66018022	Suara penyanyi dan bunyi muzik daripada pemain kecapi , pemain seruling dan trompet tidak akan terdengar lagi di kota Babel ! Semua tukangmu yang mahir tidak dapat dijumpai lagi dan bunyi batu kisaran pun tidak akan terdengar lagi !
66018023	Cahaya pelita tidak akan terlihat lagi di Babel dan keriuhan pesta perkahwinan tidak akan terdengar lagi . Saudagar-saudagarmu ialah orang yang terkemuka di seluruh dunia , dan dengan ilmu sihir engkau menipu semua orang di dunia ! ”
66018024	Babel dihukum kerana darah nabi-nabi dan darah umat Allah didapati di dalam kota itu - singkatnya darah semua orang yang sudah dibunuh di atas bumi .
66019001	Setelah itu aku mendengar sesuatu seperti suara sekumpulan orang ramai di syurga yang berseru , “ Pujilah Allah ! Allah kita Allah yang menyelamatkan ! Dia Allah yang mulia dan berkuasa !
66019002	Penghakiman-Nya benar dan adil ! Dia telah menjatuhkan hukuman kepada pelacur termasyhur itu , yang menyesatkan dunia dengan perbuatan cabulnya . Allah sudah menghukum dia kerana dia membunuh hamba-hamba Allah . ”
66019003	Sekali lagi mereka berseru , “ Pujilah Allah ! Asap api yang menghanguskan kota agung itu mengepul terus-menerus untuk selama-lamanya ! ”
66019004	Dua puluh empat orang pemimpin dan empat makhluk itu bersujud dan menyembah Allah yang duduk di atas takhta . Mereka berkata , “ Amin ! Pujilah Allah ! ”
66019005	Lalu terdengar dari takhta itu suara yang berkata , “ Pujilah Allah , hai semua hamba-Nya dan semua orang yang takut akan Dia - baik orang besar mahupun orang biasa ! ”
66019006	Kemudian aku mendengar sesuatu seperti suara sekumpulan orang ramai , seperti deruman air terjun , dan seperti gemuruh guruh . Aku mendengar mereka berkata , “ Pujilah Allah , kerana Tuhan , Allah kita Yang Maha Kuasa itu Raja !
66019007	Marilah kita bersukacita dan bergembira ! Marilah kita memuji keagungan-Nya , kerana masa perkahwinan Anak Domba sudah tiba dan pengantin perempuan-Nya sudah siap untuk perkahwinan itu .
66019008	Pengantin perempuan itu telah diberikan pakaian linen yang bersih dan berkilauan untuk dikenakan . ” ( Pakaian linen itu perbuatan baik yang dilakukan oleh umat Allah . )
66019009	Kemudian malaikat itu berkata kepadaku , “ Tuliskan ini : Berbahagialah orang yang telah dijemput ke majlis perkahwinan Anak Domba itu . ” Malaikat itu berkata lagi , “ Inilah firman yang benar daripada Allah . ”
66019010	Aku bersujud hendak menyembah dia , tetapi dia berkata kepadaku , “ Jangan ! Jangan sembah aku , sembahlah Allah ! Aku pun hamba seperti engkau dan semua saudaramu , dan seperti semua orang yang berpegang teguh pada ajaran benar yang dinyatakan oleh Yesus . ” Ajaran benar yang dinyatakan Yesus itulah yang mengilhami nabi-nabi .
66019011	Kemudian aku nampak syurga terbuka dan aku melihat seekor kuda putih . Penunggangnya bernama Yang Setia dan Yang Benar . Dia menghakimi dengan adil dan berperang untuk keadilan .
66019012	Mata-Nya menyala seperti api dan Dia memakai banyak mahkota pada kepala-Nya . Pada diri-Nya tertulis satu nama yang hanya diketahui oleh-Nya .
66019013	Jubah yang dipakai-Nya berlumuran darah . Nama-Nya “ Firman Allah . ”
66019014	Tentera syurga mengikuti Dia dengan menunggang kuda putih dan mengenakan pakaian linen putih yang bersih .
66019015	Dari mulut-Nya keluar sebilah pedang yang tajam , dan dengan pedang itu Dia akan mengalahkan bangsa-bangsa . Dia akan memerintah mereka dengan tangan besi . Dia akan memeras anggur di dalam alat pemeras anggur , iaitu kemurkaan yang menyala-nyala daripada Allah Yang Maha Kuasa .
66019016	Pada jubah-Nya dan paha-Nya tertulis nama ini : “ Raja Yang Terutama dan Tuhan Yang Agung . ”
66019017	Kemudian aku nampak satu malaikat berdiri di atas matahari . Dengan suara kuat dia berseru kepada semua burung yang terbang di angkasa , “ Marilah berkumpul untuk menghadiri jamuan besar yang disediakan oleh Allah .
66019018	Marilah makan daging raja , daging panglima dan askar , daging kuda dan penunggang kuda , daging semua orang , baik abdi mahupun orang bebas , orang besar mahupun orang biasa ! ”
66019019	Kemudian aku nampak binatang itu dan raja-raja di bumi dengan tentera mereka berkumpul untuk melawan Dia yang menunggang kuda putih dengan tentera-Nya .
66019020	Tetapi binatang itu ditawan bersama-sama nabi palsu yang telah melakukan mukjizat di hadapannya . ( Dengan mukjizat itulah binatang itu menipu orang yang mempunyai tanda binatang itu , dan orang yang menyembah patung binatang itu . ) Binatang itu dan nabi palsu itu dibuang hidup-hidup ke dalam lautan api yang bernyala-nyala dengan belerang .
66019021	Tentera mereka dibunuh dengan pedang yang keluar dari mulut penunggang kuda putih itu . Lalu semua burung datang dan memakan daging mereka dengan lahap .
66020001	Kemudian aku nampak satu malaikat turun dari syurga . Dia memegang kunci jurang maut dan seutas rantai besar .
66020002	Dia menangkap naga itu , ular tua itu iaitu Iblis atau Syaitan , dan merantainya selama seribu tahun .
66020003	Malaikat itu membuang naga itu ke dalam jurang maut , lalu mengunci jurang itu dan memeteraikannya , supaya naga itu tidak dapat menipu bangsa-bangsa lagi , sehingga masa seribu tahun itu berlalu . Selepas itu naga itu mesti dilepaskan untuk masa yang singkat .
66020004	Kemudian aku nampak takhta-takhta dan orang yang duduk di atas takhta-takhta itu diberikan kuasa untuk menghakimi . Aku juga melihat roh-roh orang yang sudah dipancung kerana memberitakan ajaran benar yang dinyatakan oleh Yesus , dan kerana menyampaikan firman Allah . Mereka tidak menyembah binatang itu ataupun patungnya . Mereka tidak menerima tanda binatang itu pada dahi ataupun pada tangan . Mereka hidup semula dan memerintah sebagai raja bersama-sama Kristus selama seribu tahun .
66020005	( Tetapi orang mati lainnya tidak hidup semula sehingga masa seribu tahun itu berlalu . ) Inilah tahap pertama orang mati dibangkitkan .
66020006	Berbahagialah mereka yang dibangkitkan pada tahap pertama itu ; mereka milik Allah . Kematian tahap kedua tidak berkuasa atas mereka . Mereka akan menjadi imam Allah dan imam Kristus . Mereka akan memerintah bersama-sama Dia selama seribu tahun .
66020007	Selepas masa seribu tahun itu berlalu , Iblis akan dilepaskan dari penjara ,
66020008	dan dia akan pergi menipu bangsa-bangsa yang tersebar di seluruh dunia , iaitu Gog dan Magog . Iblis akan mengumpulkan mereka semua untuk berperang , dan mereka sebanyak pasir di pantai .
66020009	Mereka berpecah-pecah ke seluruh dunia , lalu mengepung perkhemahan umat Allah dan kota yang dikasihi-Nya . Tetapi api turun dari langit dan memusnahkan bangsa-bangsa itu .
66020010	Kemudian Iblis yang telah menipu mereka itu dibuang ke dalam lautan api dan belerang . Di situlah tempat binatang itu dan nabi palsu itu telah dibuang dahulu . Mereka semua akan diseksa siang dan malam untuk selama-lamanya .
66020011	Kemudian aku nampak sebuah takhta besar berwarna putih dan Dia yang duduk di atasnya . Langit dan bumi lari dari hadirat-Nya , sehingga tidak kelihatan lagi .
66020012	Aku nampak orang yang sudah mati , baik orang besar mahupun orang biasa , semuanya berdiri di hadapan takhta itu . Lalu kitab-kitab pun dibuka dan sebuah kitab lain juga dibuka iaitu Kitab Orang Hidup . Orang yang sudah mati dihakimi menurut perbuatan mereka seperti yang tertulis di dalam kitab-kitab itu .
66020013	Lalu laut menyerahkan orang mati yang ada di dalamnya . Maut dan alam maut pun menyerahkan orang mati yang di situ . Semua orang mati diadili menurut perbuatan masing-masing .
66020014	Kemudian maut dan alam maut dibuang ke dalam lautan api . ( Lautan api ini kematian tahap kedua . )
66020015	Sesiapa yang namanya tidak tertulis di dalam Kitab Orang Hidup dibuang ke dalam lautan api .
66021001	Kemudian aku nampak langit baru dan bumi baru . Langit pertama dan bumi pertama tidak ada lagi , dan laut pun lenyap .
66021002	Aku nampak kota suci itu , Yerusalem baru turun dari syurga daripada Allah . Kota itu sudah disiapkan seperti pengantin perempuan yang telah berhias untuk menemui suaminya .
66021003	Aku mendengar suara lantang berseru dari takhta itu , “ Sekarang Allah tinggal bersama-sama manusia ! Dia akan hidup bersama-sama mereka dan mereka akan menjadi umat-Nya . Allah sendiri akan tinggal bersama-sama mereka dan menjadi Allah mereka .
66021004	Dia akan menyapu air mata mereka . Kematian akan tiada lagi , demikian juga kesedihan , tangisan , dan kesakitan . Perkara-perkara lama sudah lenyap . ”
66021005	Kemudian Dia yang duduk di atas takhta itu berkata , “ Sekarang Aku menjadikan semuanya baru ! ” Dia juga berkata kepadaku , “ Tuliskanlah ini , kerana kata-kata ini benar dan dapat dipercayai . ”
66021006	Dia berkata , “ Sudah selesai ! Akulah yang pertama dan yang terakhir , Akulah Tuhan dari permulaan sampai penghabisan . Orang yang dahaga akan Aku berikan air minum dengan percuma dari sumber air yang memberikan hidup .
66021007	Sesiapa yang menang akan menerima hak ini daripada-Ku : Aku akan menjadi Allahnya , dan dia akan menjadi anak-Ku .
66021008	Tetapi pengecut , pengkhianat , orang yang melakukan perbuatan cabul , pembunuh , orang yang lucah , orang yang mengamalkan ilmu ghaib , penyembah berhala , dan semua pendusta , akan dibuang ke dalam lautan api dan belerang yang bernyala-nyala , iaitu kematian tahap kedua . ”
66021009	Satu daripada tujuh malaikat yang mempunyai tujuh buah mangkuk yang penuh dengan tujuh bencana terakhir itu datang kepadaku dan berkata , “ Marilah , aku akan menunjukkan Pengantin Perempuan kepadamu , iaitu isteri Anak Domba . ”
66021010	Roh Allah menguasai aku , dan malaikat itu membawa aku ke puncak gunung yang sangat tinggi . Dia menunjukkan Yerusalem kepadaku , kota suci itu yang turun dari syurga daripada Allah ,
66021011	dengan semarak kemuliaan Allah . Kota itu berkilauan seperti batu permata , seperti batu jasper yang hening seperti kristal .
66021012	Kota itu bertembok tinggi besar , dengan dua belas buah pintu gerbang , dan dijaga oleh dua belas malaikat . Pada pintu-pintu gerbang itu tertulis nama dua belas suku Israel .
66021013	Pada setiap sisi terdapat tiga buah pintu gerbang : tiga di sebelah timur , tiga di sebelah selatan , tiga di sebelah utara , dan tiga di sebelah barat .
66021014	Tembok kota itu dibina di atas dua belas buah batu asas . Pada setiap batu asas tertulis nama dua belas orang rasul Anak Domba itu .
66021015	Malaikat yang berkata-kata kepadaku mempunyai sebatang pengukur daripada emas , untuk mengukur kota itu , pintu-pintu gerbangnya , dan temboknya .
66021016	Kota itu berbentuk empat persegi , panjang dan lebarnya sama . Malaikat itu mengukur kota itu dengan tongkat pengukurnya : panjangnya 2,400 kilometer ; lebar dan tingginya sama dengan panjangnya .
66021017	Malaikat itu juga mengukur tembok kota : tingginya enam puluh meter menurut ukuran yang biasa diguna oleh manusia .
66021018	Tembok kota itu dibuat daripada batu jasper , sedangkan kota itu sendiri dibuat daripada emas tulen , hening seperti kaca .
66021019	Batu-batu asas tembok kota itu dihiasi berbagai-bagai batu permata . Batu asas yang pertama batu jasper , yang kedua batu nilam , yang ketiga batu akik , yang keempat batu zamrud ,
66021020	yang kelima batu oniks , yang keenam batu sardis , yang ketujuh batu kuarza kuning , yang kelapan batu beril , yang kesembilan batu topaz , yang kesepuluh batu kalsedoni , yang kesebelas batu firus , dan yang kedua belas batu kecubung .
66021021	Dua belas buah pintu gerbang itu dua belas mutiara : tiap-tiap pintu gerbang dibuat daripada satu mutiara . Jalan raya kota itu dibuat daripada emas tulen , hening seperti kaca .
66021022	Aku tidak nampak rumah ibadat di kota itu , kerana rumah ibadat itu Tuhan Allah Yang Maha Kuasa dan Anak Domba .
66021023	Kota itu tidak memerlukan matahari ataupun bulan untuk menyinarinya , kerana kemuliaan Allah meneranginya , dan Anak Domba itu lampunya .
66021024	Bangsa-bangsa di dunia akan hidup dalam cahayanya , dan raja-raja dunia pun akan membawa kekayaan mereka ke dalam kota itu .
66021025	Pintu gerbang kota itu akan terbuka sepanjang hari ; pintu gerbang kota tidak akan ditutup kerana tidak ada malam di situ .
66021026	Kebesaran dan kekayaan bangsa-bangsa akan dibawa ke dalam kota itu .
66021027	Tetapi segala sesuatu yang najis tidak akan masuk ke kota itu , demikian juga orang yang melakukan perkara-perkara memalukan , dan orang yang berdusta . Hanya orang yang nama mereka tertulis di dalam Kitab Orang Hidup , yang dimiliki oleh Anak Domba akan masuk ke kota itu .
66022001	Malaikat itu juga menunjukkan sungai kepadaku ; air sungai itu memberikan hidup . Sungai itu berkilauan seperti kristal dan mengalir dari takhta Allah dan Anak Domba
66022002	ke tengah-tengah jalan raya di kota itu . Pada kedua-dua tepi sungai itu terdapat sebatang pokok sumber kehidupan , yang berbuah dua belas kali setahun , iaitu sekali sebulan . Daunnya digunakan untuk menyembuhkan bangsa-bangsa .
66022003	Di dalam kota itu tidak terdapat sesuatu pun yang kena kutuk Allah . Takhta Allah dan Anak Domba akan ada di dalam kota itu dan hamba-hamba-Nya akan menyembah Dia .
66022004	Mereka akan melihat wajah-Nya , dan nama-Nya akan ditulis pada dahi mereka .
66022005	Malam tiada lagi ; lampu dan cahaya matahari pun tidak diperlukan , kerana Tuhan Allah sendiri akan menerangi mereka . Mereka akan memerintah sebagai raja selama-lamanya .
66022006	Kemudian malaikat itu berkata kepadaku , “ Kata-kata ini benar dan dapat dipercayai . Tuhan Allah yang memberikan Roh-Nya kepada nabi-nabi , telah mengutus malaikat-Nya kepada hamba-hamba-Nya untuk menunjukkan apa yang mesti segera berlaku . ”
66022007	“ Dengarlah ! ” kata Yesus . “ Aku akan segera datang ! Berbahagialah orang yang mentaati kata-kata nubuat di dalam kitab ini ! ”
66022008	Aku , Yohanes sudah mendengar dan melihat segala perkara ini . Setelah aku mendengar dan melihatnya , aku bersujud di hadapan malaikat yang menunjukkan segala perkara itu kepadaku . Aku hendak menyembah dia ,
66022009	tetapi dia berkata kepadaku , “ Janganlah sembah aku , kerana aku pun hamba seperti engkau dan seperti saudara-saudaramu para nabi itu , dan seperti semua orang yang mentaati kata-kata di dalam kitab ini . Sembahlah Allah ! ”
66022010	Dia berkata lagi , “ Janganlah rahsiakan kata-kata nubuat di dalam kitab ini , kerana sudah hampir masanya apabila semua perkara ini akan berlaku .
66022011	Orang yang jahat akan terus berbuat jahat ; orang yang mencemarkan diri akan terus mencemarkan diri ; orang yang melakukan kehendak Allah mesti terus melakukannya , dan orang yang mengabdikan diri kepada Allah mesti terus mengabdikan diri . ”
66022012	“ Dengarlah ! ” kata Yesus . “ Aku akan segera datang ! Aku akan membawa ganjaran untuk tiap-tiap orang menurut perbuatannya .
66022013	Akulah yang pertama dan yang terakhir , yang awal dan yang penghujung ; Akulah Tuhan dari permulaan sampai penghabisan . ”
66022014	Berbahagialah orang yang mencuci jubah mereka sehingga bersih . Mereka berhak makan buah pokok sumber kehidupan dan masuk ke dalam kota melalui pintu gerbang .
66022015	Tetapi orang yang melakukan perbuatan cabul , orang yang mengamalkan ilmu ghaib , orang yang lucah , pembunuh , orang yang menyembah berhala , dan orang yang berdusta baik dengan kata-kata mahupun dengan perbuatan , tidak dibenarkan masuk ke dalam kota .
66022016	“ Aku , Yesus , telah mengutus malaikat-Ku supaya mengisytiharkan perkara-perkara ini kepada jemaah . Aku keturunan Daud ; Aku bintang timur yang terang itu . ”
66022017	Roh Allah dan Pengantin Perempuan berkata , “ Marilah ! ” Tiap-tiap orang yang mendengarnya juga mesti berkata , “ Marilah ! ” Marilah , sesiapa yang dahaga ! Terimalah pemberian air yang memberikan hidup , hai kamu yang menginginkannya !
66022018	Aku , Yohanes , dengan sungguh-sungguh memperingatkan setiap orang yang mendengar kata-kata nubuat kitab ini : Jika seseorang menambahkan apa sahaja pada nubuat ini , Allah juga akan menambahkan hukumannya dengan malapetaka yang digambarkan di dalam kitab ini .
66022019	Jika seseorang mengurangkan kata-kata nubuat di dalam kitab ini , Allah juga akan mengambil balik hak orang itu untuk makan buah pokok sumber kehidupan dan haknya untuk tinggal di kota suci itu , seperti yang digambarkan di dalam kitab ini .
66022020	Dia yang memberikan semua kesaksian ini berkata , “ Betul , Aku akan segera datang ! ” Amin ! Datanglah , ya Tuhan Yesus !
66022021	Semoga Tuhan Yesus memberkati setiap orang .
